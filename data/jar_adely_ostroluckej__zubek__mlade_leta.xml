<?xml version="1.0" encoding="utf-8"?>
<tei:TEI xml:id="slk1977260" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Jar Adely Ostrolúckej : ELTeC edícia
    </tei:title>
    <tei:author ref="viaf:49245103">
     Zechenter-Laskomerský, GustávKazimír (1824 - 1908)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     61647
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Zechenter-Laskomerský, Gustáv Kazimír
     </tei:author>
     <tei:title>
      Jar Adely Ostrolúckej
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Mladé letá
     </tei:publisher>
     <tei:date>
      1977
     </tei:date>
    </tei:bibl>
    <tei:bibl type="firstEdition">
     <tei:author>
      Zechenter-Laskomerský, Gustáv Kazimír
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1957
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="medium"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-19">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Jar Adely Ostrolúckej
    </tei:head>
    <tei:head/>
   </tei:div>
  </tei:front>
  <tei:body>
   <tei:p>
    Bola som vonku na poli. Po zoraných poliach podúval studený   novembrový vietor. Nízke sivé mraky veštili blízky sneh. Onedlho   napadne a zahalí všetko bielym príkrovom; zarovná brázdy, prikryje   medze, zotrie rozdiely medzi oráčinou, lúkou i prielohom.
   </tei:p>
   <tei:p>
    Pri tejto predstave skrsla vo mne myšlienka na smrť. Aj ona zotrie   rozdiely medzi bohatými a chudobnými, mladými a starými, zdravými a   chorými. Všetko zahalí napokon do večnej temnoty.
   </tei:p>
   <tei:p>
    Pozrela som na zoranú roľu a na chvíľu sa mi zazdalo, že sa dívam   do zrkadla a že tie brázdy sú vrásky na mojom čele.
   </tei:p>
   <tei:p>
    Clivá nálada ma neopustila ani po návrate domov. Vybrala som z   bielizníka svoje sviatočné šaty, ktoré si mienim vziať do hrobu.   Reku, prezriem si ich, či sa do nich mole nedali.
   </tei:p>
   <tei:p>
    Keď som vkladala šaty späť, všimla som si, že na škatuli, v ktorej   mám uložené všelijaké pamiatky, je oškerený roh. Aby som mohla roh   prilepiť, vysypala som celý obsah škatule na stôl.
   </tei:p>
   <tei:p>
    A potom som sa dala prezerať jednotlivé predmety. Vejár s   čudesnými farbistými vtákmi, ktorý som mala na svojom prvom bále,   tanečný poriadok z bálu u palatína, niekoľko čísel Slovenských   národných novín, úmrtné oznámenia, kniha básní, pamätník, kader   dievčenských vlasov, niekoľko vstupeniek do divadla, pár dagerotypií   a ružovou stužkou previazaný zväzoček listov... — Haraburdy! —   povedal by každý nezasvätený cudzí človek. Ale pre mňa to nie sú   haraburdy, pre mňa sú to poklady. Prezerám ich, rad-radom beriem do   ruky a sťa rozprávkovým kľúčom otváram nimi dvere do minulosti. Každý   ten predmet oživuje mi v pamäti nejakú drahú osobu, sprítomňuje dávnu   udalosť, rozochvieva srdce ozvenou mladistvých citov i prebolených   smútkov, zahudie v duši zabudnutú melódiu, doznetú pred pol   vekom.
   </tei:p>
   <tei:p>
    Škoda, že reči týchto predmetov už rozumiem iba ja! Hovorí o   nejakom dobrom a ušľachtilom človekovi, ktorého som poznala, s ktorým   som sa stretávala...
   </tei:p>
   <tei:p>
    Dobre by bolo napísať k týmto spomienkovým predmetom nejaký   výklad.
   </tei:p>
   <tei:p>
    Len čo som si to pomyslela, hneď som sa aj rozhodla, že to urobím.   V pamätníku je dosť prázdnych listov, ta to napíšem. Veď je tam iba   jeden zápis, hneď na začiatku.
   </tei:p>
   <tei:p>
    Ale dni veku nového už tu,
   </tei:p>
   <tei:p>
    trúby radostné znejú;
   </tei:p>
   <tei:p>
    pochopíš-li mu, rode môj, dni ti
   </tei:p>
   <tei:p>
    slávy novej sa zachvejú.
   </tei:p>
   <tei:p>
    1848 Ľud. Štúr
   </tei:p>
   <tei:p>
    Áno, Štúr bol prvou mojou pamätníkovou „obeťou”. Sprvoti som si   myslela, že si dám v pamätníku zvečniť mená všetkých svojich známych,   ale keď som už mala Štúrov zápis, odrazu sa mi zdalo, že by to bolo   zneváženie jeho osoby, keby bol v pamätníku ešte aj nejaký iný   podpis, nejaké iné venovanie. Ostal tam teda len Štúr.
   </tei:p>
   <tei:p>
    O ňom a o Adelke Ostrolúckej hovoria všetky tieto predmety, a   preto aj ja budem spomínať hlavne tie udalosti, ktoré sa týkajú ich   dvoch. Pochopiteľne aj mňa, lebo ja som bola Adelkinou dôverníčkou a   mlčanlivou svedkyňou ich ľúbosti.
   </tei:p>
   <tei:p>
    Vám, vnučky moje, venujem tento pamätník. Budete ho čítať až po   mojej smrti, a preto mu môžem zveriť aj také veci, pri ktorých by som   sa hádam aj červenala, keby som vám ich mala rozprávať osobne.
   </tei:p>
   <tei:p>
    Prosím vás len o jedno: až budete čítať tieto moje záznamy,   posudzujte zhovievavo. Možno si o mne pomyslíte, že som trochu   sentimentálna, ale nedivte sa: starý človek sa vždy rozcíti pri   spomienkach na mladosť. A okrem toho za mojej mladosti bolo vo   všetkom viacej citu, než ho je dnes — i keď mu niekedy chýbala   ozajstná hĺbka, i keď sme si o pozlátke neraz mysleli, že je to   zlato. Nuž ale čo robiť: bola to taká doba a my sme boli jej   deťmi.
   </tei:p>
   <tei:p>
    Pokúste sa teda preniesť v duchu so mnou do tých rokov   štyridsiatych a vnímať udalosti, o ktorých budem hovoriť, mojím   zrakom — zrakom devätnásťročnej rechtorskej dcéry Evy Jonášovej. R.   1898.
   </tei:p>
   <tei:div type="chapter">
    <tei:head>
     I
    </tei:head>
    <tei:p>
     Všetko, o čom sa chystám rozprávať, zavinila náhoda. Nie, výraz   „zavinila” nie je správny. V takej súvislosti používa sa tento výraz   spravidla vtedy, keď hovoríme o niečom nepríjemnom, o niečom, čo malo   bolestné následky alebo tragické dôsledky. Náhoda, ktorá sa stala   podnetom udalostí zachytených v tomto zápisníku, nemala pre mňa   nepriaznivé dôsledky. Nikdy, ani v myšlienkach som nevyslovila   želanie: kiežby sa to nebolo stalo! Pre mňa mala spomenutá náhoda   opačný dôsledok: znamenala zvrat v mojom živote a priniesla mi toľko   krásnych — popritom, pravda, i smutných — zážitkov, že sa mi zdá,   akoby som iba od tej chvíle začala naozaj žiť. Čo bolo predtým, javí   sa mi teraz ako suchopár, ako úhor povedľa úrodnej, dažďom nasýtenej   tably s vlniacim sa zlatistým obilím. Iba od tej chvíle mala som dušu   roztvorenú ako kvetný kalich a lačne som sala do seba všetko, čím   môže človeka obohatiť život.
    </tei:p>
    <tei:p>
     Dnes, keď cítim, ako veľmi sa dni moje nachyľujú k západu, nemôžem   inak, iba s vďačným srdcom zašepkať: „Vďaka ti, život, za všetok jas,   ktorým si ožiaril moju mladosť! Vďaka ti aj za smútky a žiale, v   ktorých sa duša moja spevňovala, tvrdla ako rozžeravená oceľ vo vode.   A vďaka ti aj za pokojnú vyrovnanosť, ktorá sa rozliala v duši, keď   sa mladistvé rojčenie rozplynulo sťa hmla na slnci, že namiesto   nejasných túžob a nesplnených i nesplniteľných želaní znepokojujúcich   mladú bytosť cítim teraz horkú sladkosť múdrosti, ktorá je pozlátkou   každej staroby. Za všetko toto ti vrelá, srdečná vďaka!”
    </tei:p>
    <tei:p>
     Zaháňam rozochvenie, ktoré vždy zájde starého človeka pri   spomienkach na mladosť, a začínam s triezvou vecnosťou kronikára.
    </tei:p>
    <tei:p>
     V ktorési nedeľné popoludnie v auguste roku 1846 pomáhala som   otcovi v nedeľnej škole. Otec bol horlivým predplatiteľom a čitateľom   Štúrových Slovenských národných novín. Oduševnený článkami v týchto   novinách i prednáškou J. M. Hurbana založil na jar spomenutého roku   aj v našej obci nedeľnú školu.
    </tei:p>
    <tei:p>
     V nedeľných školách sa učili dospelí. Náš ľud mal vtedy málo   príležitostí vzdelávať sa. Školených učiteľov bolo neveľa. V nejednej   obci vyučoval deti roľník, ktorý sám narábal brkom oveľa ťažšie než   motykou alebo sekerou. Ale predsa len vedel obstojne napísať list   alebo písmo na úrad — a to stačilo, aby sa stal vychovávateľom detí.   Veľa sa od neho nenaučili, ale pre potreby dedinského človeka to   stačilo.
    </tei:p>
    <tei:p>
     Žitňanci boli v lepšom položení, lebo ich deti vyučoval školený   učiteľ — môj otec. Bol v Žitňanoch už vyše pätnásť rokov a do väčšiny   mladých ľudí, mojich rovesníkov, on vtĺkal abecedu slovom i písmom a   naučil ich aj základy počtov.
    </tei:p>
    <tei:p>
     Starí ľudia si neraz povzdychli: „Škoda, že za našich mladých čias   nebolo v Žitňanoch takého Jonáša!”
    </tei:p>
    <tei:p>
     Za starých čias málokto ovládal literné umenie. Nedeľná škola   priniesla nápravu. Ale čo to dalo otcovi roboty, kým získal do   nedeľnej školy aj starších. S mladými neboli ťažkosti. Keď otec dal   rozhlásiť, že nedeľná škola bude mať dve oddelenia — jedno pre tých,   čo nevedia čítať ani písať, a druhé pre tých, čo už do školy chodili   a teraz si budú môcť vzdelanie doplniť — starší ľudia sa pohoršovali.   Vraj kto to kedy slýchal, na staré kolená chodiť do školy, sedieť so   sopľošmi v jednej lavici a byť im na posmech... Otec však rozohnal   ich obavy. Tí, čo nevedia písať a čítať, budú sa učiť v osobitnej   triede, oddelene od tých, čo už niečo vedia. Tak sa mu pomaly   podarilo získať aj starších. Najväčšmi sa potešil, keď sa do nedeľnej   školy prihlásila aj sedemdesiatdvaročná starenka Dudášová, chýrna   žitnianska vyšívačka.
    </tei:p>
    <tei:p>
     Ponúkla som sa otcovi, že mu budem pri vyučovaní pomáhať. Veď na   jedného človeka by to bolo veľa. Otec mi rád zveril „najnižšiu”   triedu a ja som sa s chuťou pribrala do práce. Pred prvou hodinou sa   ma otec spýtal, či sa mi nechveje srdiečko, keď mám predstúpiť pred   takých starých žiakov, ale ja som necítila nijaký strach. Ba v duchu   som sa tešila, že to otec takto rozdelil, lebo skôr by sa mi bolo   trepotalo srdce pred tými mladými. Mladých učil otec najmä počty,   popritom im vysvetľoval aj základy silospytu, čiže fyziky, zemepisu a   dejepisu. Veľmi živo sa všetci zaujímali o hospodárske veci, ktoré   súviseli s ich prácou: ako štepiť stromy, ako ničiť škodcov obilia a   ovocia, čo kedy sadiť, ako zavárať ovocie a podobné veci. Ale to už   predbieham: takéto hospodárske prednášky mával otec spoločne pre   všetkých „žiakov”. I ja som bývala jeho poslucháčkou.
    </tei:p>
    <tei:p>
     Aby som sa vrátila k augustovej nedeli. Všetci moji žiaci vedeli   už abecedu. Čítať sa naučili skôr ako písať. Ruka nezvyknutá na taký   jemný nástroj, ako je brko, bola veľmi neposlušná a ťažká, nuž veru   písmená neboli ani trochu úhľadné. Ale hlavná vec, že „školáci”   prekonali najhoršie začiatky, ktoré museli byť pre väčšinu z nich   náramne otupné, a postúpili už na vyšší stupeň, keď rozum začne z   písmeniek zostavovať slová.
    </tei:p>
    <tei:p>
     Všetkým to už išlo obstojne, iba tetka Dudáška nemohla pochopiť,   ako je možné, že z litier há, u, es vznikne slovo hus. Osobitne   poznala všetky písmená, ale za živý svet ich nevedela spojiť. Nešlo   je do rozumu, že by sa litery čítali ináč vedno a ináč osve. Písmeno   h bolo pre ňu vždy len há alebo hó a pomocnú samohlásku vyslovovala   aj vtedy, keď mala z litier utvoriť slovo. Bola som z toho zúfalá,   bolo mi starenky ľúto, obávala som sa, že ju znechutím, a pritom ma   rozčuľovalo, že nemôže pochopiť takú prostú a jasnú vec. Už som sa   radila aj s otcom, lebo som si myslela, že som zlou učiteľkou, ale   otec ma upokojil, že ja som nie vinovatá. Aj on vraj máva občas medzi   deťmi žiakov, ktorí nevedia pochopiť celkom prosté veci. Uvažujú   napríklad takto: dve a dve sú štyri, dvakrát dva sú taktiež štyri;   podľa toho teda bude trikrát tri šesť — lebo tri a tri je šesť. „Tu   nepomôže, Evka moja, nič iné, len trpezlivosť, trpezlivosť,” povedal   mi.
    </tei:p>
    <tei:p>
     Trpezlivo som teda babke vysvetľovala záhadu tvorenia slov a   zúfalo som hľadala v duchu nejaký príklad, ktorý by ma priviedol k   cieľu. Povedala som už, že tetka Dudáška bola chýrna vyšívačka.   Odrazu mi prišlo na um čosi, čo súviselo s vyšívaním.
    </tei:p>
    <tei:p>
     „Pozrite, tetuška, na toto,” povedala som jej a vzala som do rúk   okraj jej krásne vyšívanej zástery. Ukázala som na vyšitého kohútika   a spýtala som sa: „Čo je to?”
    </tei:p>
    <tei:p>
     Starenka odvetila začudovane: „No — kohútik.”
    </tei:p>
    <tei:p>
     „Pravdaže kohútik. Lenže mohli by sme povedať i to, že sú to   farbisté nite. Táto je červená, táto zasa žltá, hentá belasá a tuto   na chvoste je aj zelená. Ale my sa nestaráme teraz o nite, nám ide o   vzor, ktorý ste z nití vyšili. Je to kohútik, všakver?”
    </tei:p>
    <tei:p>
     Rýchlo som prešla k tabuli a kriedou som napísala na ňu slovo   kohútik. Potom som pokračovala vo výklade.
    </tei:p>
    <tei:p>
     „Myslite si, tetuška, že namiesto písmen vidíte pred sebou farebné   nitky, z ktorých máte vyšiť nejaký vzor. Písmeno k je červená niť, o   je niť belasá, h žltá a tak ďalej. A teraz to dajme dovedna.   Nevyslovujte každú literu osve, ale vedno. Čo nám z tých litier   vyšlo? Ko...”
    </tei:p>
    <tei:p>
     Tetka Dudáška ma sústredene počúvala, priam visela zrakom na   mojich perách. Keď som vyslovila začiatok napísaného slova, odrazu   jej svitlo v starej hlave.
    </tei:p>
    <tei:p>
     „Kohútik!” zvolala natešene.
    </tei:p>
    <tei:p>
     Nebola som však celkom presvedčená, a preto som urobila nový   pokus. Napísala som na tabulu slovo orol. A na moje milé prekvapenie   tetka to prečítala správne. Tešila sa ako malé dieťa a ja ešte   väčšmi. Bol to najväčší úspech môjho učiteľského účinkovania.
    </tei:p>
    <tei:p>
     Ale netešila som sa len ja. Rovnakú radosť mali aj všetci ostatní   „žiaci”, lebo po tomto úspechu sme mohli vo vyučovaní postúpiť.
    </tei:p>
    <tei:p>
     Lenže v ten deň nebolo už z vyučovania nič. Ešte som sa ani   nespamätala celkom od vzrušenia, a už tu bolo vzrušenie nové. Otec   poslal za mnou Anku Marušiakovie s odkazom, aby som skončila hodinu,   lebo vraj máme hostí.
    </tei:p>
    <tei:p>
     Hútala som, kto k nám mohol prísť, a hádala som na horárovcov. Ale   neboli to oni.
    </tei:p>
    <tei:p>
     Na dvore sa otec zhováral s troma cudzími ľuďmi. Podľa oblečenia   sa dalo na prvý pohľad poznať, že sú to ľudia panského stavu. Pán,   pani a mladé dievča. Pán a pani boli už starší, dievča bolo asi v   mojich rokoch a ponášalo sa na paniu, akoby jej bolo z oka vypadlo.   Na prvý pohľad: matka a dcéra.
    </tei:p>
    <tei:p>
     Z letmého pohľadu, ktorým som si obzrela hostí, utkveli mi v   pamäti okrem tvárí ešte dva slnečníky, ktorými sa chránili pred   slnkom obe ženy. Staršia mala slnečník krvavočervenej farby, mladšia   biely s ružovými kvietkami. V Žitňanoch nikto nenosil slnečník. Ľudia   sa u nás nebáli slnka a ohorenú tvár nepokladali za hanbu ako mestské   paničky alebo šľachtičné, ktoré si veľmi zakladali na tom, že aj v   lete majú tvár bielu alebo v najhoršom prípade ružovú.
    </tei:p>
    <tei:p>
     „Poď, Evička,” volal ma otec a predstavil ma vzácnym hosťom.
    </tei:p>
    <tei:p>
     Bol to zeman Mikuláš Ostrolúcky, radca kráľovskej súdnej tabuly v   Pešti, so ženou a dcérou.
    </tei:p>
    <tei:p>
     „Idú kočom do Zemianskeho Podhradia a pred našou obcou sa im   zlámal bahor na kolese. Teraz musia čakať, kým ho kolár opraví,”   rozprával mi otec, čo sa už od pána Ostrolúckeho dozvedel.
    </tei:p>
    <tei:p>
     Pán radca Ostrolúcky sa ospravedlňoval, že nás vyrušil z práce.   Chcel sa len cez otvorený oblok spýtať otca, či je v obci nejaká   zemianska kúria, alebo aspoň slušný hostinec, kde by mohli pobudnúť,   kým kolár opraví bahor. Keby bola bývala v Žitňanoch zemianska kúria,   pán brat by bol ochotne požičal koč. Takto museli čakať.
    </tei:p>
    <tei:p>
     Žitňany sú malá dedinka v Trenčianskej. Niet v nej nijakej kurie a   tamojšia krčma bola v tie časy taká neútulná a mrzká, že ju otec   hosťom nijakovsky nemohol odporúčať. Po krátkom rozmýšľaní teda   navrhol, aby Ostrolúckovci vyčkali u nás, kým kolár opraví koleso.   Môžu si odpočinúť v izbe alebo posedieť v záhrade. Pritom pozrel na   mňa významným pohľadom a ja som pochopila. Rýchle som vošla dnu, aby   som pripravila mamu na vzácnu návštevu. Môžete si predstaviť, ako sa   mama naplašila, keď som jej povedala novinu. Chcela sa chytro   preobliecť do „parádnych” šiat, ale uznala, že na to už niet kedy, že   by to trvalo pridlho a za ten čas nemôže nechať hostí na dvore.   Prihladila si naslinenými prstami vlasy na sluchách, založila si   čepiec na hlavu a išla privítať hostí. Sedeli už v záhradnom   altáne.
    </tei:p>
    <tei:p>
     Keď sme ta prišli aj my — mama, moja mladšia sestra Katka a ja —   bol nás plný altán. Ani sme si nemali kde všetci posadať. A pritom   naša rodina nebola ešte úplná, lebo brat Miško hneď popoludní odišiel   kúpať sa do rybníka.
    </tei:p>
    <tei:p>
     Pohostili sme Ostrolúckych studeným mliekom a chlebom. Aj masla a   medu naložila mama na misku.
    </tei:p>
    <tei:p>
     Bolo to príjemné posedenie a hosťom sa u nás páčilo. Len osvietená   pani Ostrolúcka sa podchvíľou ustarostene spytovala, ako dlho môže   taká oprava bahra trvať. Keď jej pán Ostrolúcky odvetil, že šikovný   kolár by to mohol spraviť za dve hodiny, trochu si vydýchla. No znova   sa dala lamentovať, keď sa kočiš vrátil s Jóbovou správou, že kolár   sa nechce pribrať do práce, lebo je nedeľa.
    </tei:p>
    <tei:p>
     Pán súdny radca sľúbil dvojnásobnú plácu, ale kočiš sa ešte raz   vrátil naprázdno. Kolár si nechcel vziať taký hriech na svedomie ani   za dvojnásobnú plácu.
    </tei:p>
    <tei:p>
     Otec vyriešil ťažký prípad tak, že zašiel na faru a poprosil pána   farára, aby zakročil. Iba potom sa dal kolár prehovoriť. Ale pani   Ostrolúcka sa celkom upokojila až vtedy, keď jej otec povedal, že do   Zemianskeho Podhradia sa dostanú ešte za vidna a že v najhoršom   prípade by mohli prenocovať u nás.
    </tei:p>
    <tei:p>
     Medzitým, čo sa otec a mama zhovárali s Ostrolúckymi, ja som si   ukradomky obzrela slečnu Ostrolúcku. Bola veľmi pekná. Mužský by   vedel opísať a zdôvodniť jej krásu lepšie, než to urobím ja. My ženy   vidíme svoje družky akosi ináč než mužskí, a preto sa často stáva, že   náš úsudok o daktorej žene je odlišný. Väčšina mužských vychádza z   prvého povrchného dojmu. Pekná tvár, výrazné oči, súmerná postava — a   to už stačí, aby bol hotový úsudok: „Pekná”. Ja si myslím, že krása   je súhrn telesnej a duševnej harmónie. A človek ušľachtilý môže sa   uspokojiť iba s takouto združenou krásou. Pravda, pekný výzor človek   zbadá hneď, ale peknú dušu treba objavovať postupne. Neobsiahneš ju   naraz jediným pohľadom. Je to čosi podobné, ako keď vystupuješ na   vysoký kopec. Čím vyššie stúpaš, tým širší obzor sa pred tebou   rozprestiera. Cesta je únavná, ale odmena vyváži všetky námahy. Takto   postupne sa človek zoznamuje aj s duševnou krásou druhého človeka.   Tak som neskôr spoznala slečnu Ostrolúcku. Vtedy pri prvom stretnutí,   keď sme sedeli oproti sebe v altáne, vnímala som predbežne len jej   krásu telesnú. Obdivovala som jej pravidelnú oválnu tvár, vrúbenú   hustými čiernymi vlasmi, ktorých farba prechádzala až do   oceľovomodrého lesku. Dívala som sa do jej hlbokých čiernych očú a   uvažovala som pri pohľade na vysoké biele čelo, aké myšlienky sa za   ním asi skrývajú. Hoci nemohla byť oveľa staršia odo mňa, v jej   výraze bolo čosi, čo ju robilo staršou. Povedala by som to takto: ja   vo svojich devätnástich rokoch vyzerala som iste ako dievčatko.   Slečna Ostrolúcka bola ženou v plnom rozkvete. Pritom jej z očú   vyžarovala istá pánovitosť — ale to už súviselo s jej rodom. Istotne   v nej od malička upevňovali presvedčenie, že v styku s ľuďmi   neurodzenými musí dávať najavo svoju urodzenosť, takže možno ani   nevedela o tejto svojej črte.
    </tei:p>
    <tei:p>
     Som povahy dosť plachej a s cudzími ľuďmi sa ťažko dávam do reči.   Nevedela som, o čom by som sa mala so slečnou Ostrolúckou zhovárať, a   preto som len počúvala, o čom sa zhovárajú s hosťami rodičia. Mama si   povšimla moju zamĺknutosť a spýtala sa slečny, či by si nechcela   pozrieť so mnou našu záhradu. Bola som vďačná za tento návrh, lebo v   záhrade bolo o čom rozprávať. Obsluhu hostí vzala si na starosť Katka   a ja so slečnou sme vyšli do záhrady. Ukázala som jej najprv   kvetinovú záhradu, ktorú som si sama opatrovala. Popýšila som sa   georgínami najrozličnejších farieb, potešila som sa návštevníčkinej   chvále pri pohľade na naše ruže a potom som jej poukazovala i   zeleninovú záhradku a ovocný sad a zaviedla som ju ku včelám,   králikom i holubom. Podali sme králikom kapustné listy a slečna   prestrašene vykríkla, keď sa jeden králik dotkol pyštekom jej prsta.   Obidve sme sa tomu srdečne zasmiali. Pritom sme sa rozvraveli aj o   sebe. Slečna Ostrolúcka ma vyzvala, aby som ju neoslovovala urodzenou   slečnou, ale iba slečnou Adelkou.
    </tei:p>
    <tei:p>
     Adelka sa pri rozhovore sprvu trocha ostýchala, lebo slovenčina   jej išla nie celkom hladko. Alebo povedala niečo chybne, alebo si   nemohla spomenúť na niektoré slovo a potom si vypomáhala posunkami.   Keď som jej povedala, že si môže pomôcť výrazom maďarským alebo   nemeckým, spýtala sa ma celá prekvapená, kde som sa naučila po   maďarsky a po nemecky. Odvetila som jej, že som bola rok na edukácii   v Trenčíne. Pravdaže, za rok sa človek veľa nenaučí, ale čo-to predsa   len pochytí. Rozprávala som po maďarsky a po nemecky asi tak ako   Adelka po slovensky.
    </tei:p>
    <tei:p>
     Keď sme sa už dostali v rozhovore na cudzie reči, spýtala som sa   Adelky, či vie okrem slovenčiny, maďarčiny a nemčiny ešte aj nejakú   inú reč. Usmiala sa mojej otázke a odvetila tak prosto, akoby šlo o   najbežnejšiu vec, že okrem rečí, ktoré i ja ovládam, vie ešte dobre   po francúzsky, po anglicky a po taliansky, obstojne vie po latinsky a   po grécky. Myslela som najprv, že žartuje. Ale ubezpečila ma, že   hovorí vážne, a ja som nemala príčinu neveriť jej. Dívala som sa na   ňu s obdivom. Ja som bola hrdá na to, že viem trochu po maďarsky a po   nemecky — a hľa, slečna Ostrolúcka ovláda okrem toho ešte päť   jazykov!
    </tei:p>
    <tei:p>
     „Trochu sa hanbím, že reč, s ktorou sa doma dostávam denne do   styku, ešte dobre neovládam. Je to preto, že som veľa rokov strávila   v Budapešti. V Zemianskom Podhradí a po návrate domov aj u nás na   Ostrej Lúke chcela by som sa v slovenčine trochu pocvičiť...”
    </tei:p>
    <tei:p>
     Horlivo som prisvedčovala a kládla som Adelke na srdce, aby   slovenčinu nezanedbávala.
    </tei:p>
    <tei:p>
     Medzitým, čo sme boli v záhrade — a strávili sme tam veru dobrú   hodinu — naši rodičia sa pravdepodobne zhovárali o nás, lebo keď sme   sa vrátili k nim, prekvapil ma otec otázkou, či by som nešla na leto   do Zemianskeho Podhradia vyučovať slečnu Adelu slovenčinu.
    </tei:p>
    <tei:p>
     Adelka na mňa prekvapene pozrela a radostne sa zasmiala:
    </tei:p>
    <tei:p>
     „To je skvelé! Komu to prišlo na um? Iste tebe, mama?” Pani   Ostrolúcka sa usmiala a ukázala na mňa.
    </tei:p>
    <tei:p>
     „Najprv sa musíš dohovoriť so slečnou. Bola by som veľmi rada,   keby ste boli s týmto návrhom obidve uzrozumené.”
    </tei:p>
    <tei:p>
     Pán Ostrolúcky nepovedal nič, ale keď neodporoval, predpokladala   som, že aj on súhlasí. Adelka súhlasila bez rozmýšľania.
    </tei:p>
    <tei:p>
     „Pôjdete, Evička, všakver pôjdete?”
    </tei:p>
    <tei:p>
     Nemôžem povedať, že by mi to bolo bývalo proti vôli. Ale tak   rýchle som sa predsa len nemohla rozhodnúť.
    </tei:p>
    <tei:p>
     Mama akiste vedela, čo sa deje v mojej mysli, lebo mi pomohla   návrhom, ktorý bol v daných okolnostiach najrozumnejší:
    </tei:p>
    <tei:p>
     „Nemusíš sa rozhodnúť hneď, Evka. Porozmýšľaš o tom, niekoľko ráz   sa na to vyspíš, a potom sa rozhodneš. Však bude tak najlepšie?”
    </tei:p>
    <tei:p>
     Osvietená pani súhlasila, ale Adelke sa to nepozdávalo.
    </tei:p>
    <tei:p>
     „Poďte s nami hneď, Evka! Načo rozmýšľať? Veď ak by sa vám u nás —   totiž v Zemianskom Podhradí — nepáčilo, môžete sa kedykoľvek vrátiť   domov. Z našej strany to bude celkom nezáväzné.”
    </tei:p>
    <tei:p>
     Chvíľku som váhala, lebo Adelkino pozvanie bolo také srdečné a   úprimné, že som naozaj mala chuť ísť hneď s nimi. No keď som si   spomenula, že na takú cestu sa treba riadne vystrojiť a že by som si   aj od otca mala vypýtať nejaké ponaučenie — rozhodla som sa pre   matkin návrh.
    </tei:p>
    <tei:p>
     Ostali sme na tom, že v nedeľu popoludní pošlú do Žitnian koč. Ak   by som sa za ten čas rozhodla ináč, vráti sa bezo mňa.
    </tei:p>
    <tei:p>
     Keď sme sa takmer po troch hodinách — tak dlho trvala oprava koča   — s Ostrolúckymi lúčili, povedala mi Adelka dôrazne:
    </tei:p>
    <tei:p>
     „V nedeľu do videnia!”
    </tei:p>
    <tei:p>
     V nedeľu bola som už od rána rozochvená. Ostrolúckovci síce   sľúbili, že koč príde po mňa až popoludní, ale mne už od rána všetko   padalo z rúk a chodila som po dome, akoby som hľadala včerajší deň.   Ani v kostole som sa nemohla sústrediť na to, čo pán farár kázal.   Keby ma bol po návrate z kostola otec vyzval, aby som mu opakovala   hlavné myšlienky kázne, ako sme to museli každú nedeľu robiť, kým sme   boli ešte deťmi — bola by som zle obišla.
    </tei:p>
    <tei:p>
     Popoludní, keď som bola chvíľu čítala nahlas pre celú rodinu z   postily, chcela som si usporiadať myšlienky nejakým románom. Ale hoci   som ostala v izbe sama, nemohla som myslieť na to, čo čítam. Vybrala   som sa teda za otcom do záhrady. Vlastne som ani nešla za ním; išla   som si pozrieť svoje kvetinové hriadky a natrhať kytku do vázy. Otca   som nevidela, ale vedela som, že je v záhrade, lebo som počula jeho   hlas. Zhováral sa so starou, spola vyschnutou jabloňou. Mal taký   zvyk, že sa prihováral nielen živým tvorom, ale aj stromom a   rastlinám. Ako neskúsené dievčatko som sa nad týmto otcovým čudáctvom   neraz smiala. Veď viete, aké sú deti. Nesmiala som sa zo   zlomyseľnosti, iba z nevedomosti. Až neskôr, keď som vyrástla,   pochopila som, že otcovo čudáctvo je výronom nesmiernej lásky k celej   prírode. Potom ma takéto monológy hlboko dojímali. Tej starej, krivej   jabloni v rohu záhrady prihováral sa otec takto: „Ej, ej, starká, už   dosluhuješ! Nuž, čo robiť: všetci raz doslúžime... Krásne si si   splnila povinnosť na tomto svete. Ja ti poviem, že ani jedna z tých   ostatných jabloní nerodí také jabĺčka ako ty. Aspoň mne tvoje chutia   najlepšie. Iste je to aj preto, že z tvojich jabĺčok jedával som od   detstva. Pamätáš sa ešte na môjho nebohého otca, ktorý ťa zasadil a   zaštepil? To boli vtedy časy, všakhej? Vieš vôbec o tom, aká si bola   vtedy krásna? Ja si ťa pamätám už ako dospelú krásavicu. Teraz ťa tie   mladé výzorom síce prevyšujú, ale plodmi nie. Nesmúť teda, starká, a   slúž verne ako dosiaľ. Želal by som si, aby sme doslúžili spolu... No   tak, starká, hore hlavu, vydrž ešte! Neboj sa, ja ti ostanem   verný!”
    </tei:p>
    <tei:p>
     Bolo mi clivo okolo srdca pri takýchto otcových rečiach. Je to   zvláštne, že deti si zriedkakedy pripustia myšlienku na možnosť   úmrtia svojich rodičov. Žijú v sladkom sebaklame, že budú s nimi   navždy — a preto, keď potom počujú spomenúť neodvratnú smrť, dotkne   sa ich to ešte bolestnejšie, než keby tá myšlienka bola skrsla v ich   vlastnej hlave.
    </tei:p>
    <tei:p>
     Aby som zahnala trudné myšlienky, vrátila som sa do izby a ešte   raz som začala prezerať všetky veci, ktoré som si mienila vziať.   Šaty, bielizeň a šnurovačky som mala rozložené na posteliach a na   stole, topánky pekne na dlážke pri posteli, prútený cestovný kôš a   veľkú koženú kabelu pripravené na stoličke. Ak koč príde, naložíme   všetko a môžem ísť. Keby neprišiel, škoda by bolo pokrkvať v koši   krásne vyhladené šatstvo.
    </tei:p>
    <tei:p>
     Minúty sa vliekli slimačou rýchlosťou a ja som nevedela, kam sa   podieť z dlhej chvíle.
    </tei:p>
    <tei:p>
     „Iste na mňa dávno zabudli!” vzdychla som si už aspoň po piaty   raz.
    </tei:p>
    <tei:p>
     Ale zrazu som počula zahrkotať pod oblokmi koč. A zastavil sa pred   našou bránkou. Vybehla som ako na krídlach.
    </tei:p>
    <tei:p>
     Na koči sedela Adelka!
    </tei:p>
    <tei:p>
     Jej prvá otázka bola:
    </tei:p>
    <tei:p>
     „Ste pripravená, Evka?”
    </tei:p>
    <tei:p>
     Vôbec sa nespytovala, ako som sa rozhodla. Pokladala za hotovú   vec, že s ňou pôjdem. Akiste jej ani na myseľ neprišlo, že by som   takú lákavú ponuku mohla odmietnuť. Pravda, ja som ani na chvíľu   nebola v pokušení odmietnuť. Ale rodičom sa to po odchode   Ostrolúckych akosi rozležalo v hlave a začali uvažovať. Najmä otec.   „A čo ak budú chcieť, aby si im tam robila slúžku? Budú ťa preháňať,   správať sa voči tebe povýšene a spupne...” Napokon sme sa dohodli na   tom, že v Zemianskom Podhradí ostanem len v tom prípade, ak tam budú   so mnou zaobchodiť ako s domácou učiteľkou, a nie ako so slúžkou.   „Pre Evku to bude dobré, ešte väčšmi sa tam vycibrí a naučí sa   pohybovať aj v lepšej spoločnosti,” vravela mama. Jej dôvody boli   presvedčivé, ale otec mal argument ešte presvedčivejší:   „Najhlavnejšie je, že Evke sa tu naskytá možnosť získať do nášho   národného spoločenstva nového člena, a to nie hocijakého. Pre takýto   ušľachtilý cieľ treba priniesť aj obete. Nuž teda nedbám: môžeš to   skúsiť.”
    </tei:p>
    <tei:p>
     Adelka o tomto ťažkom rozhodovaní, pochopiteľne, nevedela.
    </tei:p>
    <tei:p>
     Mama i Katka mi pomáhali pri ukladaní vecí do koša i do kabely, a   tak sme boli so všetkým chytro hotové. Miško s otcom naložili bagážiu   na koč.
    </tei:p>
    <tei:p>
     Potom sme si ešte chvíľu posedeli s Adelkou. Ale ja som   myšlienkami bola už z domu. Ani Adelka sa nechcela dlho baviť, aby v   Zemianskom Podhradí nemali o ňu obavy — nuž sme sa radšej pobrali.   Trošku som si pritom aj poplakala a potom hijó, koníky, a z úst   rodičov: Šťastlivú cestu!
    </tei:p>
   </tei:div>
   <tei:div type="chapter">
    <tei:head>
     II
    </tei:head>
    <tei:p>
     V tie časy ešte neplatilo úslovie: každý hosť na tretí deň dosť.   Ľudia zo vzdialenejších miest sa vídali zriedkavejšie ako dnes, preto   sa návšteva hostí nemohla odbaviť nakrátko. Veď dĺžka hosťovho pobytu   musela byť úmerná dĺžke a námahe cesty, ktorú si návšteva vyžiadala.   Železnica bola ešte veľkou vzácnosťou a premávala spravidla len na   kratších úsekoch, ako napríklad konská železnica z Prešporka do   Trnavy alebo koňmi ťahaný omnibus na trati Prešporok — Viedeň. Je   pravda, z Prešporka do Viedne (a takisto do Pešti) mohlo sa vtedy už   cestovať paroloďou. Lenže paroloďou to trvalo trochu dlhšie ako   omnibusom, pretože loď pri ceste do Viedne musela sa plaviť proti   prúdu. Do Pešti sa cestovalo lepšie. Ale iba ta, naspäť už nie.   Omnibus spravil cestu z Prešporka do Viedne za dve a tri štvrte   hodiny. Kde nebolo železnice, cestovalo sa poštovými dostavníkmi, ako   napríklad na expresnej trati medzi Pešťou a Prešovom, kde bolo   spojenie dostavníkom dva razy v týždni. A kde nebolo ani poštovej   linky, tam museli ľudia cestovať vlastným vozom alebo čakať na   „príležitosť”. Tovariši a študenti putovali zväčša „ LAT   pedes apostolorum/lang“, pešo.
    </tei:p>
    <tei:p>
     Ostrolúckovci cestovali vlastným kočom. A keďže sa vybrali do   Zemianskeho Podhradia aspoň na mesiac, mali so sebou veľa batožiny.   Celý koč bol obložený bagážiou.
    </tei:p>
    <tei:p>
     Tak cestovali vtedy, keď museli nedobrovoľne zastaviť u nás.
    </tei:p>
    <tei:p>
     Keď prišla Adelka Ostrolúcka zo Zemianskeho Podhradia po mňa,   cestovalo sa nám oveľa príjemnejšie, pretože okrem môjho koša a   kabely nebolo nijakej bagážie.
    </tei:p>
    <tei:p>
     Vlastne som bola aj rada, že som nešla s Ostrolúckymi hneď. Takto   aspoň mohli pripraviť svojich príbuzných na môj príchod, takže som si   nepripadala ako votrelkyňa.
    </tei:p>
    <tei:p>
     Asi po dvojhodinovej ceste zo Žitnian, najprv po dobrej hradskej a   potom po hrboľatej, horšej ceste, prišli sme do dediny, o ktorej   Adelka povedala, že je to Bošáca. Kým som sa stihla trochu poobzerať,   zjavil sa pred nami po ľavej strane krásny kaštieľ a kočiš   zastavil.
    </tei:p>
    <tei:p>
     „Sme doma!” povedala Adelka veselo.
    </tei:p>
    <tei:p>
     „Ale veď ideme do Zemianskeho Podhradia, a na začiatku dediny ste   povedali, že je to Bošáca!”
    </tei:p>
    <tei:p>
     Adelka sa zasmiala.
    </tei:p>
    <tei:p>
     „Schválne som vás neupozornila, kedy sme prišli do Zemianskeho   Podhradia; bola som zvedavá, či si to všimnete. Obe dediny spolu   súvisia. Vyzerá to tak, ako keby to bola jedna obec.”
    </tei:p>
    <tei:p>
     Kočiš medzitým otvoril bránu a zaviezol nás na dvor pred hlavný   vchod do kaštieľa.
    </tei:p>
    <tei:p>
     Áno, bol to ozajstný kaštieľ, a pritom aký krásny! Keď sa u nás   hovorilo o zemianskych kúriách, vždy som si to predstavovala ako   velikánsku, nesmierne dlhú prízemnú stavbu so strašne vysokou čiernou   šindľovou strechou. Alebo ako jednoposchodovú štvorhrannú budovu s   dvoma vežičkami, na ktorých sú železné veterné koruhvičky. A okolo   kúrie velikánsky ovocný sad.
    </tei:p>
    <tei:p>
     V Zemianskom Podhradí to vyzeralo ináč. Bol to ozajstný kaštieľ,   aký som dovtedy videla len zvonku. Budova poschodová, žlto zafarbená,   spredu šesť velikánskych stĺpov.
    </tei:p>
    <tei:p>
     Akiste som pri zostupovaní z koča vyvaľovala oči ako... ako   dedinčanka, lebo som si ani nevšimla, kedy zmizli z koča môj kôš a   kabela. Komorník odniesol bagážiu dnu a ja som kráčala s Adelkou ako   omámená.
    </tei:p>
    <tei:p>
     V kaštieli ma Adelka ohlásila domácemu pánovi a domácej panej.
    </tei:p>
    <tei:p>
     „Choďte sa upraviť po ceste a potom príďte na olovrant,” povedala   Adelkina mať a ja som bola náramne rada, že budem aspoň chvíľu sama a   že si budem môcť upokojiť rozbúrenú myseľ a usporiadať všetky svoje   roztatárené myšlienky.
    </tei:p>
    <tei:p>
     Chyžná ma viedla na druhý koniec chodby a tam otvorila jedny   dvere.
    </tei:p>
    <tei:p>
     „Toto je vaša izba,” riekla.
    </tei:p>
    <tei:p>
     Vstúpila som. Zaraz sa otvorili dvere z druhej strany izby;   otvorila ich Adelka a zvolala:
    </tei:p>
    <tei:p>
     „ FR! Ma chambre!/lang”
    </tei:p>
    <tei:p>
     No hneď sa zháčila, lebo si spomenula, že po francúzsky neviem, a   povedala mi to po slovensky:
    </tei:p>
    <tei:p>
     „Hľa! Moja izba!”
    </tei:p>
    <tei:p>
     Naše izby teda susedili. Potešila som sa tomu a letmým pohľadom   som si obzrela najprv Adelkinu izbu a potom svoju. Obe boli veľmi   pekné. Adelkina bola krajšia, so vzácnejším nábytkom, a bola i   bohatšie vyzdobená. Ale zato sa mi aj moja izbietka páčila. Bolo v   nej príjemne chladno, lebo na obloku boli spustené drevené žalúzie,   cez ktoré prenikalo slnce len uzučkými škárami. No i tak bolo v izbe   dosť vidno, preto som žalúzie nechala stiahnuté.
    </tei:p>
    <tei:p>
     Keď sme sa preoblečené vrátili k spoločnosti, bolo už prestreté na   olovrant.
    </tei:p>
    <tei:p>
     Pred olovrantom zoznámila som sa aj s ostatnými obyvateľmi   kaštieľa. Totiž len s panstvom. Okrem domácich pánov, Adelkinho   strýka, pána osvieteného Gustáva Ostrolúckeho a jeho manželky, a   okrem Adelkiných rodičov bola tam ešte vysoká stará pani prísneho   výzoru, ktorú všetci oslovovali tante Lóra. Bola to akási rodina   domácej panej, pravdepodobne postrach kaštieľa, lebo všetci sa k nej   správali veľmi úctivo.
    </tei:p>
    <tei:p>
     Tante Lóra si priložila k očiam lorňon a zadívala sa na mňa tak   skúmavo a prísne, že som sa celá začervenala, ako keby som nemala   čisté svedomie. Obzrela si ma od hlavy po päty — bohvie, čo na mne   chcela vidieť — a potom spustila lorňon, ktorý jej visel okolo krku   na čiernej hodvábnej šnúre, a riekla krátko:
    </tei:p>
    <tei:p>
     „ DE gut./lang”
    </tei:p>
    <tei:p>
     Znamenalo to „dobre” a ja som si vydýchla, lebo som vedela, že som   pri prvej skúške obstála. No strachu, ktorý ma pri tomto „muštrovaní”   starej panej alebo slečny prejal, nezbavila som sa za celého   podhradského pobytu. A kedykoľvek ma potom stará dáma oslovila, vždy   sa mi srdce rozbúchalo a ja som si pripadala ako malá žiačka, ktorá   nevie úlohu.
    </tei:p>
    <tei:p>
     Keď sme už sedeli za stolom, zjavil sa ešte jeden hosť: Adelkin   brat Gejza. Prišiel do Zemianskeho Podhradia z Viedne, preto som sa s   ním u nás v Žitňanoch vtedy v nedeľu nestretla. Prekvapilo ma, že   nemá bradu. Všetci mužskí nosili vtedy bradu — dlhšiu alebo kratšiu —   a brada bola znakom mužskej dôstojnosti. Gejza Ostrolúcky mal iba   krátke čierne fúziky, ktoré mu veľmi pristali a na ktorých si podľa   všetkého náramne zakladal. Adelka mi neskôr vysvetlila, prečo jej   brat nenosí bradu. Vraj je členom liberálneho peštianskeho krúžku   mládeže a oholená brada je viditeľným znakom ich odporu proti   všetkému zastaranému.
    </tei:p>
    <tei:p>
     Aj Gejza si ma zvedavo obzrel, ale neviem, ako som obstála pri   jeho odhade, lebo nepovedal ani toľko ako tante Lóra a dal sa hneď do   rozhovoru s Adelkou.
    </tei:p>
    <tei:p>
     Po prvý raz v živote som sedela pri jednom stole s takou vznešenou   spoločnosťou a dodnes sa čudujem, že mi nevypadla z ruky šálka zo   vzácneho porcelánu a že som obrus neobliala tým drahocenným nápojom,   akým bola vtedy káva.
    </tei:p>
    <tei:p>
     Po olovrante mi Adelka ukázala záhradu a park okolo kaštieľa.   Akiste sa mi chcela odvďačiť za pozornosť, ktorú som jej preukázala   pri návšteve u nás. My sme mali doma pri škole veľkú záhradu, ale v   porovnaní so záhradou Ostrolúckych bola to len záhradka. A pritom ich   záhrada bola len časťou ohradeného a stromami vysadeného   priestranstva okolo kaštieľa. Väčšiu časť zaberal velikánsky park so   stáročnými dubmi a smrekmi zvýše veže. Na voľnejších miestach beleli   sa spomedzi zelene trávy kmene briez a tmaveli sa husté, do červena   prechádzajúce koruny sakúr. Čo sú to sakury, dozvedela som sa až od   Adelky: sú to japonské čerešňové stromy, pestované pre krásne kvety.   Okrem sakúr rástlo v parku ešte množstvo iných cudzokrajných stromov   a rastlín, ktorých mená som si nezapamätala. Osvietený pán Ostrolúcky   si ich pred rokmi zadovážil z bohuslavickej botanickej záhrady   Erdödyovcov. Pomedzi stromy viedli upravené, pieskom posypané   chodníčky, na ktorých nebolo ani byľky — tak starostlivo ich   udržiavali záhradní robotníci. Popri ohrade tečie parkom potok   Bošáčanka. Na vyšnom konci, tam kde vteká do parku, bol pripevnený   pri mostíku čln.
    </tei:p>
    <tei:p>
     „Sem sa budeme chodiť člnkovať,” povedala Adelka. „Dnes by sme si   zašpinili šaty.”
    </tei:p>
    <tei:p>
     Súhlasila som s ňou, lebo sme mali obidve oblečené biele šaty.
    </tei:p>
    <tei:p>
     Zašli sme si do filagórie na druhom konci parku. Stadiaľ bol pekný   výhľad na okolité kopce i na neďaleké zrúcaniny hradu, pochádzajúceho   vraj z pohanských čias. Sadli sme si vo filagórii na lavičku a začali   sme prvú lekciu slovenčiny. Akáže lekcia! Zhovárali sme sa o všetkom,   čo nám prišlo na um, a keď Adelka urobila chybu, opravila som ja a   pritom som jej vysvetlila aj patričnú gramatickú poučku. Už pri   olovrante som si všimla, že panstvo sa zhovára po nemecky. Pre zmenu   vystriedala nemčinu zavše maďarčina. Aj lokajovi dávali rozkazy po   nemecky. Po slovensky sa rozprávali len s čeľaďou. Pre mňa to bolo   trochu čudné položenie, lebo som nevedela, ako sa mám správať.   Prijali ma za Adelkinu učiteľku slovenčiny. Značí to, že po slovensky   sa mám zhovárať len s Adelkou? Spýtala som sa na to Adelky, keď sme   sedeli samy vo filagórii. Adelka mi poradila takto:
    </tei:p>
    <tei:p>
     „Ak sa vás na niečo spýtajú, odpovedzte v tej reči, ktorou sa vás   opytujú. Keby ste dačo nevedeli, poviete to po slovensky. Aj naši aj   strýko s tetou vedia po slovensky. A lepšie než ja. Nemusíte sa teda   báť, dohovoríte sa tu so všetkými.”
    </tei:p>
    <tei:p>
     Na takýto miešaný spôsob konverzácie som si navykla skoro, ale na   ten panský život som si navyknúť nemohla. Doma som robievala všetky   domáce práce: pomáhala som mame pri varení, riadení, šití, praní — a   keď sa skončila práca v domácnosti, išla som robiť do záhrady alebo   som plietla. Vo voľných chvíľach, ktorých bolo pomerne málo, som   čítavala...
    </tei:p>
    <tei:p>
     Keď som sa na druhý deň zobudila — tak ako doma, už okolo piatej —   bolo krásne slnečné ráno. V celom kaštieli ešte ticho. Iba z kuchyne   sa ozývali zvonivé údery tĺčika na mosadzný mažiar. Istotne kuchárka   tĺkla kávu. Z parku prenikal do izbietky otvoreným oknom spev vtákov.   Chvíľu som sa zabávala tým, že som podľa spevu hádala, ktorý vták to   práve spieva, a pokúšala som sa zistiť, aká súvislosť je medzi spevom   jednotlivých vtákov. Spieva si každý sám pre seba, alebo sa vzájomne   dorozumievajú a dopĺňajú? A rozmýšľala som aj o takýchto „záhadách”:   keďže sa vtáci vedia vyjadrovať len spevom, znamená to aj pre nich   spev, teda to, čo pod tým slovom rozumieme my ľudia, alebo je to pre   nich len obyčajná dorozumievacia reč?
    </tei:p>
    <tei:p>
     Asi hodinu som vydržala tak nečinne ležať. Dúfala som, že sa   Adelka zobudí a potom vstaneme obidve. Ale z Adelkinej izby ozývalo   sa len polohlasné oddychovanie. Už ma omrzelo dívať sa aj na ozdobné   mramorové hodiny, ktoré odbíjali každú štvrť lahodným tichým   zazvonením a každú hodinu zahratím menuetu na akejsi filigránskej   zvonkovej hre — a keďže naporúdzi nebolo nijakých kníh, aby som si   dlhý čas mohla skrátiť čítaním, napokon som vstala, umyla sa a tíško   obliekla. Obliekla som si pracovné šaty — veď bol všedný deň,   pondelok — a zišla som po mäkkých kobercoch, prestretých na chodbe i   na schodoch, opatrne dolu, odkiaľ sa ozývali tlmené hlasy a rozličné   zvuky. Predpokladala som, že tam je kuchyňa.
    </tei:p>
    <tei:p>
     Nemýlila som sa. Dobre som trafila. Tučná kuchárka v bielej   zástere a v bielom čepci mi povedala „   HU/lang” a spýtala sa, čo si želám. Odvetila som,   že nič, len že som sa už do sýtosti vyspala, a kým vstane panstvo,   nemám čo robiť. Nuž som im prišla trochu pomôcť v kuchyni. Kuchárka   so smiechom odmietla moju pomoc, vraj ony si už s prácou v kuchyni   poradia, a ja, keď nemôžem spať, aby som sa išla prejsť do parku. Ale   ja som sa nedala len tak odbaviť. Domŕzala som tak dlho, až mi dali   robotu: veľkým nožom mala som nasekať z homole cukru malé kúsky, aby   bolo na raňajky do kávy. „Len pozor, aby vám nefrklo do očú!”   upozorňovala ma kuchárka. Keď som nasekala cukru, opásala som si   bielu zásteru a dala som sa krúžľať zemiaky. Pritom som sa už   rozhovorila a kuchárka i slúžka, keď videli, že nemajú pred sebou   popanštenú hrdopýšku, ale že sa správam tak, akoby mi boli obidve   roveň, otvorili si predo mnou srdce. Celkom sme sa spriatelili.
    </tei:p>
    <tei:p>
     Tak sme sa pri práci zahovorili, že sme si ani nevšimli, ako čas   letí; len keď sa tu odrazu otvoria dvere, a na prahu kuchyne zjaví sa   osvietená pani Ostrolúcka, domáca pani. Keď ma zazrela v kuchynskej   zástere s misou okrúžľaných zemiakov pred sebou, tvár sa jej   zachmúrila. No hneď sa premohla a začudovala sa, že tak zavčasu   vstávam. Dala kuchárke akúsi úpravu a mňa vyzvala, aby som išla do   jedálne. Adelka už vraj na mňa čaká. Spytovala sa na mňa a nemohla   pochopiť, kde som sa zatúlala. Zamrzelo ma, že som nechala Adelku   čakať, a umienila som si, že nabudúce sa už nezdržím v kuchyni tak   dlho.
    </tei:p>
    <tei:p>
     Na šťastie Adelka sa nehnevala. Keď som jej vyrozprávala, čím som   si krátila ráno dlhú chvíľu, veľmi sa na tom zabávala.
    </tei:p>
    <tei:p>
     Poobede, keď Adelka odišla do svojej izby cvičiť sa v hre na   klavíri, dala si ma zavolať tante Lóra. Netušila som, čo chce.
    </tei:p>
    <tei:p>
     Stará dáma sedela v kresle pri obloku chrbtom proti svetlu, možno   preto, aby mi videla lepšie do tváre. Neponúkla mi miesto, ostala som   teda stáť.
    </tei:p>
    <tei:p>
     Zasa si založila lorňon a tak sa na mňa dívala. Bola oblečená v   čiernych hodvábnych šatách s jemnými čipkovými ozdobami tiež čiernej   farby. Neskôr som sa dozvedela, že šaty inej farby si nikdy   neoblieka. Ustavične chodí v čiernom, akoby nosila večný smútok.   Namiesto náhrdelníka mala okolo krku čiernu zamatku. To všetko len   zväčšovalo prísnosť jej výzoru. Dlhá rovná palica z ebenového dreva,   o ktorú sa pri chôdzi opierala, stála opretá o kreslo po jej   pravici.
    </tei:p>
    <tei:p>
     Tante Lóra mi povedala polohlasne, ale pritom prísne, ba priam   karhavo, že sa dozvedela od svojej netere — mala na mysli domácu   paniu — o mojej rannej afére.
    </tei:p>
    <tei:p>
     Otvorila som od údivu oči a začervenala som sa až po korienky   vlasov. Preboha, aféra! Nuž veru tak, aférou nazvala tú moju rannú   výpomoc v kuchyni.
    </tei:p>
    <tei:p>
     Pozerala na mňa chladne, tvrdo a po nemecky mi dohovárala, že tu   sa musím správať primerane svojmu postaveniu. Priateliť sa s   kuchárkou a slúžkami, to je „ DE/lang“,   neslýchané. A pomáhať im pri kuchynských prácach — „ DE   sind plebeische Manieren/lang”. To vraj sú plebejské   spôsoby.
    </tei:p>
    <tei:p>
     „My vás tu pokladáme,  DE Evchen/lang, za   členku rodiny, ale zdá sa, že vy si takéto vyznačenie neviete oceniť.   Zapamätajte si: kto sedáva za stolom s pánmi, nemôže sedávať s   čeľaďou.”
    </tei:p>
    <tei:p>
     „Ale ja som tým nemyslela nič zlého...” pokúsila som sa brániť,   lebo som vôbec nevedela, že by sa spoločenské predpisy platné medzi   domácimi vzťahovali aj na mňa. Aspoň pokiaľ ide o povýšené správanie   voči služobníctvu.
    </tei:p>
    <tei:p>
     „Viem, viem, veď preto vám pre tentoraz odpúšťame. Ale je   nevyhnutné, aby ste udržali medzi sebou a čeľaďou odstup. Svoj styk   so služobníctvom musíte obmedziť na najmenšiu mieru. Ináč si čeľaď   veľa dovoľuje a stráca pred panstvom úctu. Vo svete už koluje toľko   nebezpečných buričských hesiel, že treba urobiť všetko, aby sa nimi   nenakazil aj poddaný ľud...”
    </tei:p>
    <tei:p>
     Ospravedlňovala som sa tým, že som vyrástla na dedine, kde som   nemala príležitosť dostať sa do vyššej spoločnosti.
    </tei:p>
    <tei:p>
     Tante Lóra blahosklonne prikývla a upokojila ma, že ona i jej   neter moje previnenie takto chápu, ale jednako: v budúcnosti sa to   nesmie opakovať. Aby mi osladila horkú pilulku, pri odchode sa na mňa   milostivo usmiala.
    </tei:p>
    <tei:p>
     Vonku na chodbe som sa stretla s Adelkiným bratom Gejzom. Videl,   odkiaľ som vyšla, a zastavil ma otázkou:
    </tei:p>
    <tei:p>
     „Tante Lóra si vás zavolala na raport? Netruďte sa preto. Je to   zvyk. Ona nemôže za to, že je ako kaktus. My sme si na ňu už navykli.   Nemyslite si, že len na vás je taká prísna. Aj mne zavše umyje hlavu.   Ba aj oteckovi a strýcovi. A mama s tetuškou tiež majú pred ňou   náramný rešpekt. Ak to ešte neviete, nuž vám prezradím, že tante Lóra   sa pohybovala medzi najvyššou spoločnosťou. Bola dlhé roky dvornou   dámou cisárovnej. Treba ju prijímať takú, aká je. Keby sa pre každé   jej drsné slovo dakto rozplakal, bolo by tu okolo nás už celé   more.”
    </tei:p>
    <tei:p>
     Iba teraz som sa naozaj rozcítila. Sťa hrach veľké slzy kotúlali   sa mi po tvári. Najradšej by som sa bola prepadla dakde pod zem alebo   zamkla do svojej izbietky, aby som sa mohla zo srdca vyplakať. Tým by   sa mi bolo uľavilo.
    </tei:p>
    <tei:p>
     „Hore hlavu, slečna! Nesmiete byť taká citlivá,” povedal Gejza,   chytil ma za bradu a zdvihol mi hlavu: „Ale keď sa pekné dievčenské   oči vykúpu v slzách, ešte väčšmi opeknejú.”
    </tei:p>
    <tei:p>
     Mykla som vzdorovite hlavou a utiekla som do svojej izbietky.   Gejzove súcitné slová ma dojali — veď preto som strpela, aby ma   chytil za bradu, hoci som ho mala hneď zahriaknuť a urazene pľasnúť   po ruke — ale jeho kompliment ma nazlostil. Robiť si z človeka blázna   v takých okolnostiach — to je naozaj mrzké.
    </tei:p>
    <tei:p>
     V izbietke som sa zamkla, aby ma nikto nevyrušil. Zanevrela som na   tante Lóru i na osvietenú paniu, ktorá mi sama nič nepovedala, ale   žalovala na mňa zlomyseľnej čiernej panej. Pripadala som si odrazu   strašne opustená. Oblečená som si ľahla dolu tvárou na neodostlanú   posteľ a horko som sa rozplakala.
    </tei:p>
    <tei:p>
     Zo susednej izby ozýval sa klavír. To tam Adelka hrala. Akiste ma   počula, lebo odrazu prestala hrať a vstúpila ku mne do izbietky. Na   tieto dvere som zabudla, tie som nezamkla.
    </tei:p>
    <tei:p>
     „Vy plačete, Evka? Čo sa vám stalo? Ublížil vám niekto?”
    </tei:p>
    <tei:p>
     Sadla si na peľasť postele a hladila mi vlasy.
    </tei:p>
    <tei:p>
     To ma rozľútostilo ešte väčšmi. Chvíľu trvalo, kým som sa   upokojila natoľko, že som mohla Adelke odpovedať.
    </tei:p>
    <tei:p>
     „Nie, nikto mi neublížil, slečna Adelka,” odvetila som, utierajúc   si čipkovou vreckovkou oči. „To je nič, nehnevajte sa na mňa, že som   taká hlúpa...”
    </tei:p>
    <tei:p>
     Ale Adelka sa s týmto vysvetlením neuspokojila. Tak dlho mi   dohovárala, že som sa jej napokon zdôverila.
    </tei:p>
    <tei:p>
     „Och, Evka, nevedela som, že ste taká citlivá!” zvolala usmievajúc   sa. „Musíte si zvyknúť na čudáctva tante Lóry. Človek si to nesmie   pripúšťať tak k srdcu... Nuž a vás mamička doma nikdy nevyhreší?”
    </tei:p>
    <tei:p>
     Vyňala svoju vreckovku a vytierala mi nežne posledné slzy z   očí.
    </tei:p>
    <tei:p>
     „Vyhreší, ako by nevyhrešila,” priznávala som sa, „lenže od nej to   nebolí... A potom, ja neviem, či ma porozumiete, slečna Adelka, ale   ja som vlastne ani neplakala preto, že ma tante Lóra vyhrešila, ale   skôr preto, že si tu pripadám taká cudzia...”
    </tei:p>
    <tei:p>
     Opäť mi slzy zaliali oči.
    </tei:p>
    <tei:p>
     „Cnie sa vám za domovom, však? To prejde, len čo si trochu   zvyknete.”
    </tei:p>
    <tei:p>
     Nepochopila ma. Veď mne sa necnelo za domovom. Nebola som malé   decko, aby som nevydržala dva-tri dni bez mamičky. V Trenčíne som   bola skoro celý rok, a nikdy som tam nezažialila za domovom. U   Tomalov som si nepripadala cudzou. Ale tu v tomto kaštieli... Páčilo   sa mi tu, lichotilo mi, že sa kamarátim s urodzenou slečnou, ale   nemohla som sa zmieriť s tým, že sa mám za to vzdať všetkého, v čom   som vyrástla, čo tvorilo môj svet. Odrazu som si uvedomila, aký   nesmierny rozdiel je medzi ich a mojím svetom.
    </tei:p>
    <tei:p>
     Aký sa mi zdal ten ich svet včera krásny. A hľa, akú mrzkú tvár   má! Nikdy som nepremýšľala o nerovnosti medzi ľuďmi, o priehradách,   ktoré medzi nich stavia bohatstvo, spoločenské postavenie. Vedela som   o tom, ale dovtedy som ešte nepocítila na vlastnej koži kliatbu   takýchto rozdielov. V Žitňanoch nebýval ani jeden zeman; spoločensky   najvyššie postavenou osobou v dedine bol pán farár a hneď po ňom náš   otecko. Ale pritom sme sa od dedinských ľudí nijako neodlišovali,   patrili sme medzi nich. Veď otec bol sedliackeho pôvodu, starý otec   až do smrti obrábal polia a jeden z otcových bratov bol remeselníkom   a druhý sedliačil. Kdeže by som sa bola mohla vyťahovať nad ostatné   dedinské dievčatá! A keby aj bola skrsla vo mne taká pochabá   myšlienka, otec alebo matka boli by mi rýchle napravili hlavu. Preto   som sa ťažko zmierovala s predstavou, že kuchárka, slúžka a ostatná   čeľaď nie sú mi roveň — aj keď to malo platiť len v čase môjho pobytu   u Ostrolúckych.
    </tei:p>
    <tei:p>
     Ale Adelka by to nechápala, nemohla by to pochopiť. Preto som pred   ňou takéto myšlienky zatajila.
    </tei:p>
    <tei:p>
     Príhoda s tante Lórou ma veľmi škrela, a keď som sa stretla s   kuchárkou, sklopila som oči, akoby som sa bola voči nej dačím   previnila. Prirodzene, že do kuchyne som už nemohla ísť pomáhať. Ale   nechcela som, aby si kuchárka o mne bohviečo myslela, preto som si   vystriehla chvíľku, keď som si mohla byť istá, že ma v kuchyni nikto   neprekvapí, a zabehla som ta. Povedala som kuchárke, aby sa   nehnevala, že jej už nebudem môcť chodiť pomáhať; osvietená tante   Lóra mi to zakázala. Kuchárka sa chlácholivo usmiala a odvetila s   porozumením: „Pre to nech vás hlava nebolí, slečinka. Čo by som sa   hnevala! My vieme, že cítite s nami, a veru aj to človeku dobre   padne. Ostatne, my tu v kaštieli sa nemáme zle, my sa ponosovať   nemôžeme. Ale chudáci dedinčania!” Kuchárka mávla rukou a ja som   vedela, čo mala na mysli. Osud poddaných je všade rovnaký. Rovnako   zlý.
    </tei:p>
    <tei:p>
     Najradšej by som bola nešla ani na večeru. Nemala som chuť do   jedenia a okrem toho som si myslela, že popoludňajší rozhovor s tante   Lórou zanechal mi na tvári stopy, takže sa pri večeri všetci budú na   mňa pozerať. Najprv som sa chcela vyhovoriť na bolesti hlavy, ale   potom som si pomyslela, že mne by takáto výhovorka nepristala. Na   takú panskú chorobu, ako je bolesť hlavy, mohla by sa vyhovoriť   Adelka. Ale ja...? Nepríjemne rozochvená vstúpila som do jedálne.
    </tei:p>
    <tei:p>
     Prvý, s kým som sa stretla, bol Gejza. Usmial sa na mňa, až sa mu   pod čiernymi fúzikmi zaleskli zuby, a povedal posmešne:
    </tei:p>
    <tei:p>
     „Á, chmáry sa už roztrhli a vyšlo slniečko.”
    </tei:p>
    <tei:p>
     Zlostilo ma jeho prekáranie, ale nemohla som mu odpovedať   ostrejším slovom, aby z toho nebola zasa „aféra”.
    </tei:p>
    <tei:p>
     Pri večeri sa všetci tvárili tak, akoby sa nič nebolo stalo, takže   o chvíľu aj zo mňa spadla ostýchavosť.
    </tei:p>
    <tei:p>
     Medzitým sa už zotmelo a sluha zažal sviece.
    </tei:p>
    <tei:p>
     Spoločnosť prešla do salónu a rozsadila sa za dva stolíky. Za   jeden si sadli páni, za druhý dámy. Začali sa hrať v karty. Páni   hrali mariáš, dámy whist.
    </tei:p>
    <tei:p>
     „Čo budeš robiť, Adelka?” spýtala sa pani Ostrolúcka dcéry.   „Nechceš si zahrať s Evkou domino?”
    </tei:p>
    <tei:p>
     Adelka pozrela na mňa.
    </tei:p>
    <tei:p>
     „Radšej by som si zahrala na klavíri. Ale ak by ste si chceli   zahrať partiu domina, Evka...”
    </tei:p>
    <tei:p>
     Odvetila som, že by som radšej počúvala Adelkinu hru na klavíri.   Pravda, ak Adelke nebude proti mysli, keď bude mať poslucháčku.
    </tei:p>
    <tei:p>
     Vyšli sme do Adelkinej izby. Bola taká priestranná, že v nej bol   aj klavír aj malá knižnica s Adelkinými obľúbenými knihami. Okrem   toho skriňa, vitrínka, okrúhly stôl na vyrezávaných nohách, tri   čalúnené kreslá a v kúte pohovka zvaná récamier. Všetko, čo bolo z   dreva, bolo bielej farby, prikrývka na posteli a čalúnenie na   kreslách belasé. Na stenách niekoľko obrazov; medzi nimi aj   miniatúrka s Adelkinou podobizňou. Aké tu bolo všetko jasné, aké   útulné!
    </tei:p>
    <tei:p>
     „Čo mám zahrať?” spýtala sa Adelka, keď položila na klavír   svietnik s rozžatými sviecami a sadla si za otvorený nástroj.   „Beethovena, alebo Chopina?”
    </tei:p>
    <tei:p>
     Rozumela som sa trochu do hudby, ba hrávala som aj na organe; otec   ma učil. Vedela som zahrať chrámové piesne a naučila som sa aj   niekoľko Bachových fúg. Ale ako málo som vedela o Mozartovi,   Beethovenovi, Schubertovi, Chopinovi a Lisztovi! Kdeže by som sa bola   mohla rozhodnúť medzi Beethovenom a Chopinom! Keby som bola vyslovila   jedno z týchto dvoch mien, bola by som ho vyriekla len tak   voslep.
    </tei:p>
    <tei:p>
     Radšej som sa Adelke priznala, že sa v klavírnej hudbe neveľmi   vyznám, a ponechala som jej voľbe, čo mieni zahrať.
    </tei:p>
    <tei:p>
     „Zahrám skladbu svojho učiteľa.”
    </tei:p>
    <tei:p>
     A udrela na klávesy. Zahrala pochod, ktorý strhoval svojou   silou.
    </tei:p>
    <tei:p>
     „Pochod z opery Ladislav Hunyadi,” oznámila mi Adelka, keď   skončila.
    </tei:p>
    <tei:p>
     „Ale veď ste povedali, že mi zahráte skladbu svojho učiteľa!”
    </tei:p>
    <tei:p>
     Adelka sa srdečne rozosmiala.
    </tei:p>
    <tei:p>
     „Ach tak. Vy ste mysleli, že skladbu učiteľa z Ostrej Lúky alebo   nejakého podobného majstra, však? Nie, nie, to je omyl. Myslela som   svojho učiteľa hudby z Pešti, skladateľa Ferenca Erkela.”
    </tei:p>
    <tei:p>
     Doznávam na svoju hanbu, že som vtedy Erkelovo meno počula po prvý   raz. A pritom, podľa Adelky, je to vraj známy maďarský skladateľ.
    </tei:p>
    <tei:p>
     Pri rozprávaní o Erkelovi sa Adelka celá oduševnila. Najprv mi   vyrozprávala dej opery. Je to vraj podľa skutočnej udalosti, ktorá sa   stala v pätnástom storočí. Živo som si pri Adelkinom rozprávaní   predstavovala, ako sa mladý Ladislav Hunyadi postavil s mečom v ruke   proti intrigánskemu grófovi Ulrichovi Celskému, kráľovmu všemocnému   radcovi, a ako potom uhorskí veľmoži tohto nenávideného človeka   zneškodnili. Lenže smrťou intrigána sa opera nekončí. Iba potom sa   začne rozvíjať vlastný osud Ladislava Hunyadiho: na matkine prosby mu   kráľ odpustí a slávnostne sa zaprisahá, že sa na ňom nikdy nevypomstí   za smrť svojho príbuzného a radcu. No prívrženci odpraveného grófa   Ulricha tak dlho pokúšali kráľa, až napokon dal mladého Ladislava   Hunyadiho zajať, narýchlo odsúdiť a popraviť...
    </tei:p>
    <tei:p>
     „To je strašne krvavý dej,” povedala som celá vzrušená. „Ale ľuďom   sa to páčilo, však?”
    </tei:p>
    <tei:p>
     „Úžasne. Ani jedna opera nemala ešte na budapeštianskom javisku   taký úspech. Bolo to jedinečné.”
    </tei:p>
    <tei:p>
     „Aj vy ste boli na predstavení?”
    </tei:p>
    <tei:p>
     „Akože. Všetci poprední ľudia Budapešti boli vtedy v divadle. Bolo   to pred troma rokmi, v januári štyriaštyridsiateho roku. Mrzlo, až   prašťalo. Viezli sme sa do divadla na saniach. Erkel, ktorý je   kapelníkom operného orchestra, nám obstaral dobrú lóžu. Na konci   prvého dejstva je ten zbor, čo som zahrala. Predstavte si, že to hrá   celý orchester a spieva veľký zbor. Bolo to mohutné. Keď na javisku   spievali druhú slohu piesne, obecenstvo vstalo a po skončení si   vynútilo opakovanie. A potom ešte raz... a to už spievalo obecenstvo   spolu so spevákmi. Bolo to nezabudnuteľné. Po predstavení som   zaniesla majstrovi kyticu červených ruží.”
    </tei:p>
    <tei:p>
     „Iste sa tomu úspechu veľmi tešil,” vydýchla som.
    </tei:p>
    <tei:p>
     „Prirodzene, že sa tešil. Ale keď som mu gratulovala a hovorila o   umeleckom zadosťučinení, povedal mi majster Erkel vetu, ktorú si   veľmi často pripomínam: pre umelca je najväčším zadosťučinením, keď   sa mu podarí vysloviť, čo cíti všetok ľud. — Teraz už chápete, prečo   mám túto skladbu tak rada?”
    </tei:p>
    <tei:p>
     Kým som bola doma, vždy som myslela, že ako dedinské dievča mám   dosť široký rozhľad, lebo otec ma naučil všetko, čo sám vedel a čo   pokladal pre mňa za dôležité. No pri Adelke som si pripadala veľmi   zaostalá; zdalo sa mi, že som hlúpa dedinčanka, ktorá má také strašné   medzery vo vzdelaní, že je to až hanba.
    </tei:p>
    <tei:p>
     Presvedčila som sa o tom aj pri knihách. Prezerali sme knižky v   Adelkinej knižnici — a ja som z nich okrem Utrpenia mladého Werthera   a Pavla a Virgínie takmer nič nepoznala. Je to pravda, že slovenská   alebo česká tam nebola ani jedna — no i tak. Celkom ináč Adelka.   Koľkých spisovateľov — maďarských, nemeckých, francúzskych a   anglických — a koľko všelijakých románov a básnických zbierok   poznala!
    </tei:p>
    <tei:p>
     A predsa som ju na jednom úseku prevyšovala! Slovenskú a českú   literatúru Adelka nepoznala. Neviete si predstaviť, aká som bola   šťastná, keď som jej mohla rozprávať o Hollom, Kollárovi, Kráľovi,   Matúškovi, Kalinčiakovi a iných našich básnikoch a spisovateľoch.
    </tei:p>
    <tei:p>
     Adelkine záujmy boli odlišné od mojich. Predstavte si, že jazdila   na koni! Pre mňa to bolo dačo neslýchané. Nikdy som ešte nevidela   ženu na koni.
    </tei:p>
    <tei:p>
     Adelka jazdila na krásnom pejkovi. Vyšla si zavše na vychádzku aj   so svojím strýcom, cirkevným inšpektorom Ostrolúckym, ktorý najradšej   jazdil na vraníkovi bujnej krvi. Vraník sa vždy vzpínal a tancoval po   dvore, ale osvietený pán Ostrolúcky sa len smial, lebo bol dobrým   jazdcom a na vraníka bol už navyknutý. Sedel na ňom pevne a bezpečne.   Prekvapilo ma to, lebo pri jeho menšej, územčistej postave bol by   človek predpokladal istú ťarbavosť. Naproti tomu Adelkin pejko bol   milé, krotké zviera, ktorého som sa ani ja nebála. Získala som si   jeho lásku tým, že som preňho vždy pri raňajkách a pri olovrante   odložila kúsok cukru a potom som mu ho dala. Schrumkal mi ho z dlane.   Neskôr, len čo ma zbadal, zaerdžal mi na pozdrav a naťahoval ku mne   pysk — aby som mu dala cukor. Adelka ma prehovárala, aby som sa i ja   naučila jazdiť — chcela mi požičať pejka, s ktorým som sa už tak   spriatelila — ale ja som sa na to nedala. Zdalo sa mi, že je to   zábava neprimeraná môjmu stavu. Okrem toho som nemala jazdecký úbor a   Adelkin som si nechcela obliecť. Nuž dívala som sa vždy z obloka, ako   vyšli bránou a potom pobodli kone a leteli akoby s vetrom o   závod.
    </tei:p>
    <tei:p>
     V taký čas, keď Adelka jazdila, mala som príležitosť čítať. Potom   už mi nebola dlhá chvíľa. Najmä ráno. Lebo nečinnosť bola pre mňa   najhoršia. Nechápala som, ako môžu ľudia žiť tak celkom bez práce.   Mne práca strašne chýbala. Predstavte si, že ani topánky som si   nesmela sama vyčistiť, ani šaty vyhladiť. Všetko to robila čeľaď.   Nikdy som si na takéto obsluhovanie nezvykla, zmierila som sa s tým   len ako s nevyhnutným zlom.
    </tei:p>
    <tei:p>
     Najradšej som čítavala vo svojej izbietke. Tam ma nikto   nevyrušoval. Totiž, myslela som si, že ma tam nikto nebude vyrušovať.   Raz podvečer sedela som s knihou pri otvorenom obloku. Adelka s pánom   inšpektorom boli dakde v poliach na koňoch. Pamätám sa, že som práve   čítala akýsi román od George Sandovej. Bola som knihou taká zaujatá,   že som si takmer nevšimla zvuk tichých krokov v Adelkinej izbe.   Adelka len pred chvíľou odišla, a keby sa bola predčasne vrátila,   iste by sa bola v izbe hneď ozvala. Akiste komorník... Potom sa   dvere, spojujúce Adelkinu izbu s mojou, tíško odchýlili a vstúpil   mladý pán Gejza.
    </tei:p>
    <tei:p>
     Tlmene som zhíkla a prestrašene som sa naňho zahľadela.
    </tei:p>
    <tei:p>
     „Nebojte sa, slečna Evka,” polohlasne hovoril Gejza a pomaly   pristúpil ku mne. Ale stal si obďaleč od obloka, aby ho z parku   nebolo vidieť. „Hľadám Adelku. Ešte sa nevrátila?”
    </tei:p>
    <tei:p>
     Bola to veľmi priezračná výhovorka. Gejza dobre vedel, že sa jeho   sestra ešte nevrátila. Veď návrat jazdcov vyburcoval vždy celý   kaštieľ.
    </tei:p>
    <tei:p>
     Vstala som a potláčajúc rozhorčenie, povedala som odmerane:
    </tei:p>
    <tei:p>
     „Nie, slečna Adelka sa ešte nevrátila.”
    </tei:p>
    <tei:p>
     Myslela som, že pochopí, čo si myslím, a že odíde.
    </tei:p>
    <tei:p>
     Ale nepohol sa. Tíško sa zasmial a pokúsil sa znova o nevinne   prekáravý tón: „Tvárite sa, akoby vám moja návšteva nebola   vítaná...”
    </tei:p>
    <tei:p>
     Príkro som ho prerušila:
    </tei:p>
    <tei:p>
     „Uhádli ste. A prosím vás, aby ste stadiaľto hneď odišli!”
    </tei:p>
    <tei:p>
     Skrížila som ruky na prsiach a knihu som držala pred sebou ako   štít. Bola som rozhodnutá použiť ju na obranu, ak by bol Gejza   bezočivý.
    </tei:p>
    <tei:p>
     „Prečo ste na mňa taká zlá, Evička!” usmial sa a priblížil sa až   celkom ku mne, takže som mimovoľne podišla k obloku. „Pre vás, mladý   pán, nie som nijaká Evička, ale vždy len slečna Eva! A ak hneď   neodídete, poviem to slečne Adelke.”
    </tei:p>
    <tei:p>
     Znova sa zasmial tichým hrdelným smiechom a zajastril na mňa   čiernymi očami.
    </tei:p>
    <tei:p>
     „Som ochotný prijať za trest aj Adelkino pokarhanie, len ma,   prosím vás, nevyháňajte. Veď nemám nijaké zlé úmysly. Chcel by som   vám len trochu spríjemniť takéto otupné chvíle samoty. Pozrite: vám   je dlhá chvíľa, mne je dlhá chvíľa — prečo by sme si ju nemohli   krátiť spoločne?”
    </tei:p>
    <tei:p>
     Pokúsil sa chytiť ma za ruku.
    </tei:p>
    <tei:p>
     Vytrhla som sa a podišla som k dverám. Ale nechcela som vyvolať   výtržnosť. Vedela som, že aj keby som mala sto ráz pravdu, nemohla by   som v kaštieli dlhšie ostať. Spomenula som si v tejto trápnej chvíli   na postrach kaštieľa a riekla som Gejzovi výhražne:
    </tei:p>
    <tei:p>
     „Dobre. Ak vám na Adelkinej mienke nezáleží, pôjdem sa ponosovať   tante Lóre. A hneď zajtra odídem domov.”
    </tei:p>
    <tei:p>
     Gejza videl, že nežartujem. Zašomral čosi o naivných dedinčankách   a nazlostený odišiel.
    </tei:p>
    <tei:p>
     Uľahčene som si vydýchla, no súčasne mi zaplavila srdce nesmierna   horkosť. Trúfal by si Gejza takto sa správať k nejakej urodzenej   slečne? Prečo si myslí, že voči mne si môže dovoliť, čo by si voči   žene zo svojho prostredia nedovolil? Prečo je svet taký mrzký?
    </tei:p>
    <tei:p>
     Hodila som sa na posteľ a žalostne som zaplakala.
    </tei:p>
   </tei:div>
   <tei:div type="chapter">
    <tei:head>
     III
    </tei:head>
    <tei:p>
     Koncom týždňa prišiel do Zemianskeho Podhradia neohlásený hosť.   Adelkin druhostupňový bratanec z matkinej strany barón Rothschütz z   Viedne. Jeho príchod priniesol do života v kaštieli zmenu. Barónovu   prítomnosť si človek uvedomoval aj vtedy, keď ho nevidel. Ako keby   bol zavial do tichého podhradského zákutia ostrý vzduch, plný   dráždivej korenistej vône. Možno sa to len mne tak videlo, lebo   všetko, s čím som sa za ten prvý týždeň v kaštieli stretla,   prichodilo mi nové a nezvyčajné.
    </tei:p>
    <tei:p>
     Keď Adelka zbadala baróna, hneď sa ho spýtala:
    </tei:p>
    <tei:p>
     „Ako ste sa dozvedeli, že sme tu? Lebo, prepáčte mi to, nepokladám   vás za takého milovníka prírody, ktorý by sa unúval sem až z Viedne   len preto, aby obdivoval tunajšie hory.”
    </tei:p>
    <tei:p>
     Barón, oblečený do fraku škoricovej farby, s vysokým sivým   cylindrom v ruke, hlboko sa poklonil a dvorne pobozkal Adelke ruku.   Potom šibalsky prižmúril ľavé oko, na ktorom sa lisol monokel, a   odvetil žartovne:
    </tei:p>
    <tei:p>
     „Máte pravdu,  FR chère cousine/lang, do   Podhradia som neprišiel obdivovať hory. A pokiaľ ide o moje   spravodajstvo, vidíte, že by sa zaň nemusel hanbiť ani gróf   Sedlnitzky.”
    </tei:p>
    <tei:p>
     Gróf Sedlnitzky bol vtedajší všemocný a obávaný náčelník   polície.
    </tei:p>
    <tei:p>
     Barón si sebavedome vykrúcal starostlivo pristrihnuté červenkasté   fúziky. Adelka ho zoznámila aj so mnou a barón vystruhol i mne akúsi   poklonu.
    </tei:p>
    <tei:p>
     Najväčšmi sa barónovmu príchodu tešila tante Lóra. Čoskoro som   zbadala, že jej preveľmi záleží na tom, aby sa mal okolo Adelky. A   takéto úsilie vyvíjala aj Adelkina matka. Bolo jasné, čo tým sledujú:   chceli Adelku vydať za baróna.
    </tei:p>
    <tei:p>
     Barón bol vtipný a zábavný človek, vedel rozprávať zaujímavé   príhody z vlastného života i zo života cudzích ľudí a v rozhovore so   ženami priam chrlil najrozličnejšie lichôtky. Iste mával u žien   úspechy, najmä u žien márnomyseľných a povrchných, ktoré pokladajú   hocijaké blýskačky za drahý kov. Ale ja som si nemohla predstaviť   týchto dvoch ľudí, Adelku a jeho, ako manželov. Nie že by barón   Rothschütz nebol býval pekný chlap. Údajne bol aj bohatý — ale k   Adelke nepristal. Všetky jeho reči boli len také čačky bez hlbšieho   obsahu. Na skrátenie dlhej chvíle bol takýto spoločník dobrý. Veď   okrem neho nebolo v kaštieli mladého človeka, ktorý by sa staral o   Adelkino rozptýlenie. Gejza, Adelkin brat, mal vlastné záujmy, a   potom — chodiť na prechádzky s bratom, to pre Adelku nemalo pôvab.   Barónova spoločnosť bola jej teda vcelku vítaná. Rothschütz sa naozaj   staral, aby nám pobyt v Podhradí spríjemnil.
    </tei:p>
    <tei:p>
     Stal sa pre nás takmer nepostrádateľným. No pritom nemôžem   povedať, že by bol vládol medzi ním a Adelkou úplný súlad. Len čo sa   barón odchýlil od „všeobecných” tém a pokúšal sa nadviazať rozhovor o   ich vzájomnom vzťahu — stávalo sa to vtedy, keď sa k nám pripojil   Gejza, takže sme sa rozdelili na dve dvojice — slovom, keď jej začal   rozprávať o svojej láske a navrhovať manželstvo, vtedy sa Adelka   zrazu zmenila. Prestala hovoriť vážne a prešla do akéhosi posmešného   tónu, ktorým odrážala všetky barónove citové výlevy. Mala obzvlášť   potešenie, keď nejakou zlomyseľnou otázkou alebo poznámkou priviedla   svojho ctiteľa do pomykova alebo navodila takú situáciu, že celý   dojem, ktorý chcel svojimi rečami vyvolať, rozpŕchol sa ako farbistá   mydlová bublina. Barón iste cítil Adelkinu duševnú prevahu, a preto   sa usiloval zo všetkých síl prevládnuť ju. Ich rozhovor bol v takejto   chvíli poprestýkaný väčšími-menšími zlomyseľnosťami; Adelka sa vtedy   podobala mačiatku, ktoré sa za pohladkanie odmeňuje pazúrikmi.
    </tei:p>
    <tei:p>
     V tom čase sme si už s Adelkou tykali — sama navrhla takéto   zblíženie a ja som ho vďačne prijala. Mohla som sa teda osmeliť klásť   jej aj všelijaké dôverné otázky. Sprvoti sme bývali často samy. Jej   rodičia aj inšpektorovci mali iné záujmy a okrem toho nechávali nás   radi osamote aj preto, aby Adelka mala čo najčastejšie príležitosť   cvičiť sa v slovenčine. Po príchode baróna Rothschütza sa tento stav   zmenil. Barón veľmi vyhľadával Adelkinu spoločnosť a vedel si vždy   nájsť príležitosť byť s ňou. Ale nepomohlo mu to.
    </tei:p>
    <tei:p>
     Večer sme mávali skoro vždy pre seba. Po večeri sa starí spravidla   dali hrať karty a my sme si sadli v rohu salónu s barónom a počúvali   jeho dvorenie alebo zábavné historky. Okolo desiatej sme sa rozlúčili   so spoločnosťou a šli spať. Tak totiž Adelka náš odchod odôvodňovala.   V skutočnosti sme si však nešli ľahnúť, ale sadli sme si v Adelkinej   alebo v mojej izbe a zhovárali sme sa neraz až do polnoci.
    </tei:p>
    <tei:p>
     Pri takejto príležitosti som sa raz spýtala Adelky:
    </tei:p>
    <tei:p>
     „Prečo sa nechceš vydať za baróna, Adelka? Myslím, že bude dobrým   mužom.”
    </tei:p>
    <tei:p>
     „Možno, ale nie pre mňa,” odvetila Adelka a zahľadela sa na sošku   z belostného mramoru, znázorňujúcu Amora a Psyché čo stála na vitríne   z vykladaného dreva.
    </tei:p>
    <tei:p>
     „Nepáči sa ti?”
    </tei:p>
    <tei:p>
     „A tebe sa páči?” zaskočila ma otázkou a figliarsky sa   usmiala.
    </tei:p>
    <tei:p>
     „Myslím, že môj úsudok nemôže byť smerodajný,” odvetila som trochu   rozpačite. „Ako mužský sa mi páči, no keby som sa mala rozhodnúť   preňho na celý život — neviem...”
    </tei:p>
    <tei:p>
     Adelka ma chytila za ruku a spýtala sa polovážne-položartovne:
    </tei:p>
    <tei:p>
     „Povedz, Evka, bola si už niekedy zaľúbená?”
    </tei:p>
    <tei:p>
     Cítila som, ako sa mi vliala do tvári krv pri tejto otázke.   Vlastne som dovtedy ešte neľúbila nikoho a pravdepodobne som ani   nevedela, aké je to, keď sa človek naozaj zaľúbi. Ale spomenula som   si pri Adelkinej otázke na Paľka Tomalu, juráta, ktorý chodieval na   návštevu k trenčianskym Tomalovcom, čo som bola u nich na edukácii.   Bol to ich synovec — a mne sa páčil. Dnes viem, že to nebola láska,   inak by som nebola odchádzala z Trenčína s takým ľahkým srdcom. Bolo   to priateľstvo dvoch mladých ľudí, ktorí si rozumeli, nič viac. Ale   vtedy, keď sa ma Adelka spýtala, či som bola už niekedy zaľúbená,   prikladala som krátkej známosti s Paľkom akiste väčší význam. Nie,   okrem vrúcnych pohľadov a plachých stiskov rúk nič nebolo medzi nami.   Ale spomínala som si na tie chvíľky ako na niečo veľmi pekné, o čom   sa nikto nesmie dozvedieť. Pri Adelkinej otázke sa mi zdalo, akoby mi   bola vyčítala z duše moju tajnosť. Preto som sa začervenala.
    </tei:p>
    <tei:p>
     Povedala som jej, že som ešte zaľúbená nebola, a len tak letkom   som sa zmienila o známosti s Paľkom.
    </tei:p>
    <tei:p>
     Adelka si vzdychla: „Škoda, že si ešte nebola zaľúbená; takto sa   nebudem môcť zhovárať s tebou o láske.”
    </tei:p>
    <tei:p>
     „A ty si už bola zaľúbená, Adelka?” spýtala som sa vzrušene.
    </tei:p>
    <tei:p>
     Iba hlavou zakrútila a zamyslene hľadela pred seba. Čo jej   pripomenula moja otázka? Vari nejaké sklamanie? Alebo tisícero   nesplnených túžob, ktorými býva preplnená hlava každého mladého   dievčaťa?
    </tei:p>
    <tei:p>
     Nedomáhala som sa odpovede. Ostatnej Adelkino nemé pokrútenie   hlavou bolo samo osebe dosť výrečné. Treba ešte niečo dodať?
    </tei:p>
    <tei:p>
     Plameň na jednej zo sviec začal slabnúť a mihotať sa, akoby chcel   zhasnúť. Adelka vstala a nožnicami odstrihla kus rozžeraveného knôtu.   Plameň sa rozjasnil a svietil už pokojne a rovnomerne.
    </tei:p>
    <tei:p>
     Keď si Adelka opäť sadla, rozhovorila sa.
    </tei:p>
    <tei:p>
     „Pytačov som mala už dvoch, ale obom som dala kôš. Ani jedného som   neľúbila. Jeden bol pre mňa pristarý — akýsi rytmajster; druhý by mi   bol býval vekom primeraný, ale nevyhovoval charakterom: celý otcovský   majetok prehral v kartách a prepil v šampanskom s pochybnými ženskými   vo Viedni. Nuž ani z toho nebolo nič. Tretí je barón Rothschütz...   Vidíš, aké ja mám v láske šťastie!”
    </tei:p>
    <tei:p>
     Spomenula šťastie, ale v jej hlase bolo cítiť trpkosť, akoby   výčitku skúpemu osudu, že jej dosiaľ nedal prežiť ozajstnú lásku.
    </tei:p>
    <tei:p>
     Vzdychla si.
    </tei:p>
    <tei:p>
     „Koniec bude asi taký, že mi rodičia nájdu nejakú partiu a budú ma   nútiť vydať sa. Lebo roky utekajú. Teraz mám dvaadvadsať, a ak sa do   dvoch-troch rokov nevydám, ostanem na ocot. Po päťadvadsiaťke budem   starou dievkou.”
    </tei:p>
    <tei:p>
     Ako som sa na ňu dívala, ako som ju videla pred sebou takú krásnu   v mihotavom svetle troch sviec, prišlo mi na um čosi, čo som jej aj   hneď povedala:
    </tei:p>
    <tei:p>
     „Pre teba bude ťažko nájsť ženícha, Adelka.”
    </tei:p>
    <tei:p>
     „Myslíš, že som veľmi náročná, však?”
    </tei:p>
    <tei:p>
     Hravý, žartovný tón stratil sa z jej hlasu a akiste sme si v tej   chvíli obidve uvedomili, že sme zavadili o privážnu tému, než aby sa   dalo o nej žartovať.
    </tei:p>
    <tei:p>
     „Musíš byť pri výbere náročná, Adelka, ináč by si nebola   šťastná.”
    </tei:p>
    <tei:p>
     Adelka vyvrátila hlavu trošku dohora, prižmúrila oči a rozhovorila   sa polohlasne, akoby sa ani nezhovárala so mnou, ale len nahlas   myslela.
    </tei:p>
    <tei:p>
     „Áno, chcela by som byť šťastná... Hovorím v podmieňovacom   spôsobe, ako keby som teraz nebola šťastná. Nie, nie, tak som to   nemyslela. Mám všetko, čo potrebujem, všetko, čo si len zažiadam. Ale   ozajstné, veľké šťastie môže človek zažiť len v dvojici, po boku   milovaného človeka... Mamička si myslí, že hlavné je, aby si človek   našiel dobrú partiu. Manželstvo vraj má spočívať na pevnom základe. A   najpevnejším základom je dobré hmotné zaistenie. Láska vraj nie je   nevyhnutnou podmienkou pre uzavretie manželstva. Hlavná vec, aby si   tí dvaja boli ako-tak znesiteľní, a keď si už na seba navyknú, láska   príde sama. Mama je presvedčená, že manželstvá, do ktorých ľudia   vstupujú z veľkej lásky, bývajú nešťastné...”
    </tei:p>
    <tei:p>
     Odmlčala sa, nahla sa ku mne a vzrušená sa spýtala:
    </tei:p>
    <tei:p>
     „Myslíš, Evka, že je to tak? Myslíš, že pre manželstvo stačí dobrá   partia a že láska nie je podmienkou? Ja tomu neverím. Nie, neverím   tomu. Viem, že si žena zvykne aj na také manželstvo, vyrovná sa s   ním, ba môže byť aj spokojná — ale neverím, že by mohla byť šťastná.   Ja sa chcem vydať len z lásky!”
    </tei:p>
    <tei:p>
     „A nútia ťa rodičia, aby si sa vydala?”
    </tei:p>
    <tei:p>
     „Na šťastie ešte nie, ale boli by radi, keby som sa už vydala. Veď   vieš, že každá mamička sa stará, aby sa jej dcéra čím skôr vydala.   Lebo čím je dievča staršie, tým sú jeho vyhliadky na vydaj   menšie.”
    </tei:p>
    <tei:p>
     Zasmiala som sa Adelkiným obavám a ubezpečila som ju, že ona sa   osudu starej dievky nemusí obávať.
    </tei:p>
    <tei:p>
     Adelka sa zamyslela.
    </tei:p>
    <tei:p>
     „Keby šlo len o to, vydať sa, to by nebol koreň veci. Ale   najdôležitejšie je, ako nájsť toho pravého...”
    </tei:p>
    <tei:p>
     „Aký podľa teba má byť ten pravý?”
    </tei:p>
    <tei:p>
     Rozochvená som sa pomkla na čalúnenej lavici bližšie k Adelke, aby   mi nič neuniklo z jej slov, ktoré boli aj pre mňa také dôležité.   Koľkokrát som sa už v duchu zapodievala predstavami, akého muža by   som chcela. Pravda, moje nároky boli skromné. Statočný remeselník   alebo kupec — to bol okruh, v ktorom som mohla hľadať svojho   budúceho. Ak by mi bol osud žičlivý, mohla by som dúfať, že to bude   učiteľ. A keby sa mi splnili najsmelšie túžby — stala by som sa pani   farárkou. Ale takéto smelé a neskromné plány som vždy vypudila hneď z   hlavy. Bola som teda zvedavá na Adelkinu predstavu budúcnosti.
    </tei:p>
    <tei:p>
     „Čo ti mám povedať: musí to byť človek, ktorý ma bude duchom   prevyšovať. Nemohla by som žiť vedľa muža, ktorého by som si nectila,   ku ktorému by som necítila obdiv. Myslím, že toto samo je už dosť   ťažká podmienka. Lenže ja mám okrem toho niekoľko ďalších: musí byť z   dobrého rodu, musí mať spoločenské postavenie; želala by som si, aby   bol aj pekný — ale to nie je podmienka. No a nadovšetko: musela by   som ho ľúbiť, veľmi ľúbiť! Pravda, i on mňa. Tak čo, som veľmi   neskromná?”
    </tei:p>
    <tei:p>
     Možno Adelkine požiadavky nazvať neskromnými? Iste dobre poznala   svoju cenu, a nakoľko som ju za ten krátky čas ja mohla spoznať, nuž   veru sa nepreceňovala. Mužský, ktorý ju dostane, môže si blahoželať.   I keď to bude človek spĺňajúci všetky požiadavky, ktoré si Adelka   položila ako podmienku vydaja.
    </tei:p>
    <tei:p>
     „Ale — nájde sa taký človek?” spýtala som sa.
    </tei:p>
    <tei:p>
     „Darmo preberám v mysli všetkých svojich známych,” odvetila, „ani   jeden neobstojí. Neviem, neviem, či vôbec je taký mužský na   svete...”
    </tei:p>
    <tei:p>
     Ale na druhý deň uvažovala Adelka celkom ináč. Ako keby si bola   cez noc všetko rozmyslela a prišla k opačným záverom.
    </tei:p>
    <tei:p>
     „Zdá sa mi Evka, že včera som rozmýšľala nesprávne,” povedala mi   zľahka. „Ja sa nikdy nevydám.”
    </tei:p>
    <tei:p>
     Nepokúšala som sa skryť prekvapenie. Veď vydaj som pokladala za   životný cieľ každej ženy. Vydaj a materstvo.
    </tei:p>
    <tei:p>
     „Manželstvo ubíja lásku. Z krásneho citu stáva sa zvyk. Dvaja   ľudia, ktorí si myslia, že by jeden bez druhého nemohli žiť, v   manželstve si za krátky čas zovšednejú a v mnohých prípadoch strácajú   aj úctu voči sebe. Nechcem si ani predstaviť hrôzu takého položenia,   že by som bola do smrti zviazaná s človekom, pre ktorého by som   neznačila nič viac než ozdobný predmet, s ktorým sa chodí ukazovať do   spoločnosti. Alebo byť len domácou paňou, ktorá sa stará o deti, o   kuchyňu, o čeľaď a prípadne aj o mužove roztrhané pančuchy. Brr! Ako   keď z plameňa ostane len popol.”
    </tei:p>
    <tei:p>
     Takto som ja o manželstve nikdy nerozmýšľala. Je pravda, aj u nás   v Žitňanoch bolo niekoľko nešťastných alebo rozvrátených manželstiev   — ale ja som vždy mala pred očami svojich rodičov. Kiežby boh dal,   aby som i ja bola v manželstve taká šťastná, ako je mama s otcom!   Preto sa celá moja bytosť búrila proti takej predstave manželstva,   ako ju načrtla Adelka.
    </tei:p>
    <tei:p>
     „Človek nemôže ustavične blčať plameňom ako fakľa,” odvrávala som   jej vzrušene. „Tak by sa veľmi skoro strovil. Zakrátko by   zhorel.”
    </tei:p>
    <tei:p>
     Všimla som si, ako Adelke žiaria oči pri tomto rozhovore. Nejasne   som tušila, že mi odhalila opäť jeden skrytý kútik svojej zložitej   bytosti.
    </tei:p>
    <tei:p>
     „Radšej zhorieť zakrátko, ale svietiť pritom jasným plameňom, než   celý život len tlieť. Svietiť! Svietiť dakomu na cestu. Byť   svetlonosom, byť múzou dakomu, inšpirovať ho k veľkým dielam — môže   byť na svete krajší údel pre ženu?”
    </tei:p>
    <tei:p>
     Nedala som sa strhnúť jej rojčením. Triezvou pripomienkou som ju   vytrhla z jej sna.
    </tei:p>
    <tei:p>
     „Áno, jesto aj krajší údel pre ženu: byť dobrou manželkou a   matkou.”
    </tei:p>
    <tei:p>
     „Och, aká si prozaická, Evka!” zvolala rozladene a utiahla sa do   seba ako do ulity, chrániac sa proti vrave všedného sveta.
    </tei:p>
   </tei:div>
   <tei:div type="chapter">
    <tei:head>
     IV
    </tei:head>
    <tei:p>
     Väčšmi než s Adelkou rozumel si barón Rothschütz s Gejzom   Ostrolúckym. Niekoľkokrát bolo v kaštieli „pánske posedenie”, ktoré   sa pretiahlo až do rána. Keď som na druhý deň predpoludním vošla do   salónu, ovalil ma pach cigarového dymu, ktorý sa z miestnosti   nevytratil ani po niekoľkohodinovom vetraní.
    </tei:p>
    <tei:p>
     Ale zdá sa, takéto „pánske posedenia” mladým pánom nestačili.   Túžili po veselšej zábave. V kaštieli boli pod kontrolou „starých” i   služobníctva. A zábava tam bývala mĺkva. Chýbal cigán. Preto sa Gejza   s barónom vybrali zavše do Trenčína a riadne si zalumpovali. Čo tam   stvárali, dozvedela som sa len z narážok čeľaďe a z Adelkiných   skúpych slov. Prekvapovalo ma, že Adelka ani jej rodičia takéto   lumpovačky neodsudzovali.
    </tei:p>
    <tei:p>
     „Mladosť sa musí vybúriť,” hovorili. „Je to jej právo.”
    </tei:p>
    <tei:p>
     Živo som si vedela predstaviť, čo by povedal náš otec Miškovi,   keby sa vrátil domov v takom stave, ako sa neraz vracali mladí   páni.
    </tei:p>
    <tei:p>
     Za ten čas som sa s Adelkou veľmi zblížila. V slovenčine robila   pekné pokroky. Už si nevypomáhala tak často nemeckými alebo   maďarskými výrazmi. Rozprávala po slovensky celkom plynulo. Ale zo   slovenskej literatúry nepoznala takmer nič. Prirodzene, ani z českej.   Vtedy to vlastne ešte ani nebol taký veľký rozdiel, lebo po slovensky   písané knihy vychodili len čosi vyše roka. Pravda, mám na mysli našu   terajšiu štúrovskú slovenčinu, a nie slovenčinu, ktorou písal Hollý.   Dobre sa pamätám, aké nezvyčajné mi prichodilo, keď som začala   prehŕňať listy v druhom ročníku Hurbanovej Nitry, písanej po   slovensky. Najprv mi bolo ťažké zmieriť sa s myšlienkou, že by sa   mohli písať knihy v takej istej reči, akou sa hovorí. Vždy som si   myslela, že knihy sa môžu tlačiť len takou sviatočnou rečou, ako je   bibličtina. Vôbec som sa nečudovala, že bernolákovčine v   evanjelických kruhoch nemohli prísť na chuť. A tu odrazu taká novota!   Priznám sa, že tie slovenské básne a rozprávky sa mi páčili, dobre sa   to čítalo, a keď sa človek zbavil predstavy, že kniha musí byť   vytlačená inou rečou než každodennou, veru si na tú novotu čoskoro   zvykol. Adelka o týchto veciach nevedela takmer nič. Pritom svetovú   literatúru poznala veľmi dobre. A tak sme sa vzájomne dopĺňali. Ja   som Adelke rozprávala o Hollom, Kollárovi, Štúrovi, a ona mne zase o   Scottovi, Goethem, Byronovi a iných spisovateľoch. Lenže ona bola vo   výhode, lebo knihy, o ktorých mi rozprávala, mala so sebou alebo ich   mal urodzený pán Ostrolúcky v knižnici. Bola to jedna z Adelkiných   zvláštností (tante Lóra to nazývala extravaganciou), že si niektoré   knižky brávala so sebou aj na cesty. Mala ich uložené v osobitnej   drevenej truhličke. A neboli to romány, ale odborné diela historické   a filozofické. Najradšej čítavala o živote starovekých Grékov a   Rimanov. Takéto záujmy u mladého dievčaťa zdali sa aj mne čudné. No   keď mi Adelka vyrozprávala niektoré zaujímavé príbehy, už som sa   nečudovala, že nosí všade so sebou svojho Plutarcha, Herodota a Tita   Lívia. A okrem toho Odyseu a Eneidu v origináli. Rada som ju   počúvala, keď mi z nich niečo zarecitovala, hoci som z toho slovka   nerozumela, takže mi to Adelka musela prekladať. Niekoľko gréckych a   latinských citátov som sa i ja naučila. Dodnes si jeden pripomínam:    GR sautón/lang Poznaj sám seba. Škoda, že sa   ľudia tou radou tak zriedkakedy spravujú.
    </tei:p>
    <tei:p>
     O knižnici osvietenej panej vyslovovala sa Adelka posmešne.   Vravela, že je tam takmer samý šalát. Nuž boli to napospol všelijaké   nemecké romány, ktoré osvietená pani vo voľnom čase priam hltala. Ale   nenašla som medzi nimi dielo ani jedného uznávaného spisovateľa. Iba   jednu spisovateľku, ktorej romány som poznala ešte v Trenčíne: George   Sandovú. Jej román Corinna sa mi páčil najmä pre krásne opisy   Talianska. Tento román vzala na milosť aj Adelka, ale o väčšine   ostatných Sandovej diel sa vyslovila s nevôľou, lebo vraj takmer vždy   sa v nich zaľúbi grófka alebo kňažná do sluhu. „A to je urážlivé!”   povedala Adelka rozhorčene. Opýtala som sa, prečo by to malo byť   urážlivé, veď ten sluha za to nemôže... „Nejde o sluhu, ale o   spisovateľku! Je urážlivé písať takéto romány. Urodzený človek sa   nikdy nesmie natoľko zabudnúť, aby sa spustil s človekom, ktorý mu   rodom nie je roveň.”
    </tei:p>
    <tei:p>
     Adelka zbadala môj začudovaný pohľad, a preto začala rozprávať o   inom. Spýtala sa ma, či aj naši spisovatelia píšu také romány. Keď   som ju horlivo uistila, že nie, vyslovila želanie prečítať si nejakú   slovenskú alebo českú knihu.
    </tei:p>
    <tei:p>
     „Vari by sme našli dačo na fare,” povedala náhle. „Pán farár   Hlaváč má veľa kníh. Pôjdeme za ním.”
    </tei:p>
    <tei:p>
     Od úmyslu k činu nebolo u Adelky ďaleko. Hneď zabehla za mamičkou   a oznámila jej svoj zámer.
    </tei:p>
    <tei:p>
     Pani osvietená sa Adelkinmu návrhu ani nepotešila ani ho   neodmietla. V daných okolnostiach rodina farárova a učiteľova boli   pre Adelku spoločensky prijateľné, preto nám dovolila ísť k pani   farárke,
    </tei:p>
    <tei:p>
     Nemuseli sme ísť ďaleko. Stačilo prejsť cestu a lávku ponad bystro   šumiacu Bošáčanku, a boli sme na krásnom zelenom priestranstve s   kostolíkom uprostred. Hovorím kostolík, lebo evanjelický chrám boží v   Zemianskom Pohradí je celkom iný, než bývajú dedinské kostoly. Dala   ho vystavať kedysi v sedemnástom storočí jedna z Adelkiných   pramatiek, ktorási barónka Rothschützová, a to podľa návrhov, ktoré   sama načrtla. Kostolík má rotundovú podobu, lenže nie je celkom   okrúhly, ale trochu pretiahnutý do elipsy. Okolo celého chrámu je   stĺpové podstrešie. Má to aj praktický význam: chrám je malý a   veriaci, ktorí sa nepomestia dnu, môžu si vypočuť bohoslužby vonku aj   za dažďa. Chrám má totiž štvoro dverí. Pritom je aj jeho okolie veľmi   vkusné: zľava, osve, nízka budova fary, naproti v rovnakej   vzdialenosti od kostola bývanie učiteľovo, stavebne podobné fare, a   na čelnej strane škola. Je to akoby štvorec, ktorého predná strana je   otvorená.
    </tei:p>
    <tei:p>
     Sem do tohto kostolíka sme chodili každú nedeľu.
    </tei:p>
    <tei:p>
     Na fare sme boli v ten deň po prvý raz. Keď pani farárka Hlaváčová   zbadala zámockú „kišasonku”, celá uveličená začala pripravovať nejaké   občerstvenie, darmo ju Adelka prehovárala, aby sa neunúvala, veď sme   len pred chvíľou obedovali. Obed sa v kaštieli podával až o tretej —   a nehovorilo sa mu obed, ale diner, podával ho v parádnej livreji   oblečený sluha, ktorý sa nazýval François, hoci po francúzsky nevedel   ani slova — a preto hladné sme bývali popoludní, a nie o takomto   čase. Ale pani farárka sa nedala presvedčiť a hneď zavolala do   kancelárie na svojho muža:
    </tei:p>
    <tei:p>
     „Ondrík! Nože poď na chvíľu! Máme vzácnu návštevu!
    </tei:p>
    <tei:p>
     Počuli sme čosi ako nevľúdne zašomranie a hneď potom sa ozval   hlboký hlas pána farára:
    </tei:p>
    <tei:p>
     „No, dobre. Veď už idem...”
    </tei:p>
    <tei:p>
     Pani farárka — v obave, aby sme si šomranie pána farára   nevysvetľovali v zlom — poponáhľala sa s ospravedlnením:
    </tei:p>
    <tei:p>
     „Pripravuje si kázeň na nedeľu... Keď ho z takejto práce vyruším,   vždy dudre ako medveď.”
    </tei:p>
    <tei:p>
     Medzitým sa ozvali vonku na chodbe kroky a do izby vstúpil pán   farár Hlaváč. Starý šedivý človek s bystrými nevädzovými očami. Keď   nás zbadal, mrzutá tvár sa mu hneď vyjasnila.
    </tei:p>
    <tei:p>
     „Á, to je naozaj vzácna návšteva! Pekne vás vítam, slečinky!’
    </tei:p>
    <tei:p>
     Adelka ho poprosila, aby sa nedal vyrušovať z práce, veď my sme   prišli len za pani farárkou...
    </tei:p>
    <tei:p>
     „A to myslíte, že je ospravedlnenie?” vyčítavo povedal pán farár.   „Na farára teda vôbec nie ste zvedavé? No, to je pekné. To si   zapamätám! Keď už nie ste zvedavé na farára, tak azda na   kaplána...”
    </tei:p>
    <tei:p>
     Videli sme, že pán farár žartuje. No pani farárka ho jednako   začala ospravedlňovať:
    </tei:p>
    <tei:p>
     „Prepáčte mu, slečinky, to on len žartuje.”
    </tei:p>
    <tei:p>
     „Ale s tým kaplánom nežartujem,” povedal vážne Hlaváč. „Keď máme   takú vzácnu návštevu, nech je aj on pri tom. Je Samko doma?”
    </tei:p>
    <tei:p>
     „Doma. Pred chvíľou som ho videla. Akiste číta.”
    </tei:p>
    <tei:p>
     „Idem po neho,” riekol pán farár a vyšiel.
    </tei:p>
    <tei:p>
     Za tú chvíľu, čo bol pán farár vonku, stihla nám pani farárka   povedať, že ich kaplán Samuel Štúr je bratom známeho Ľudovíta Štúra a   že sa obaja, farár i kaplán, veľmi dobre znášajú. A keď už vrzli na   chodbe dvere a ozvali sa kroky dvoch osôb, stihla nám pani farárka   oznámiť ešte veľkú novinu:
    </tei:p>
    <tei:p>
     „Samkov brat Ľudovít sa k nám zahlásil. Dnes-zajtra má prísť. V   každom prípade ešte pred nedeľou. Preto si vzal na nedeľu kázeň môj   Ondrík. A preto sa na ňu tak pripravuje. Veď rozumiete: kázať pred   Ľudovítom Štúrom! Hoci pre zavrhnutie bibličtiny a zavedenie   spisovnej slovenčiny sa na neho hnevá...”
    </tei:p>
    <tei:p>
     Nebudem opisovať ďalší priebeh tejto návštevy. Veď som vnímala len   jedným uchom, o čom sa hovorilo, a keď sa ma pán farár alebo pani   farárka na niečo spýtali, odpovedala som roztržite. Moja myseľ   zapodievala sa ustavične len jedným: Ľudovít Štúr príde! Uvidím   Ľudovíta Štúra! Možno sa s ním aj zoznámim...
    </tei:p>
    <tei:p>
     Pri takejto predstave zaliala ma horúca vlna.
    </tei:p>
    <tei:p>
     Ach, vnučky moje radostné, vy neviete, čo pre nás znamenal, čím   nám bol Ľudovít Štúr! Hovorím „nám”, ale pritom nemyslím Adelku a   seba, ale našu rodinu doma v Žitňanoch: otca, mamu, nášho Miška,   Katku a mňa. Otec odoberal Štúrove Slovenské národné noviny. Keď   poštár priniesol nové číslo, hneď po obede zhromaždila sa celá rodina   okolo otca a potom sme sa striedali v čítaní: otec, Miško, ja i   Katka. Každý čítal nahlas a ostatní počúvali. A nikto z nás   nepokladal čítanie za povinnosť, ale za pôžitok, ktorý sme chceli   vychutnávať čo najdlhšie. Nuž nie div, že potom neraz vznikali medzi   nami aj škriepky. Napríklad čítal Miško a otec ho odrazu   prerušil:
    </tei:p>
    <tei:p>
     „Dosť už, Miško! Daj noviny Evke, nech zasa ona číta.”
    </tei:p>
    <tei:p>
     Ale Miško sa bránil, vraj bude čítať ďalej, veď ešte skoro nič   nečítal. A pritom ja som sa nemohla dočkať, kedy príde už na mňa rad!   Básne z Orla tatranského sme sa učili naspamäť a pretekali sme sa,   kto ich krajšie zarecituje.
    </tei:p>
    <tei:p>
     Pod vplyvom Slovenských národných novín založil otec v Žitňanoch   aj spolok miernosti a tešil sa prenáramne, keď o tom bola pochvalná   správa v Štúrových novinách.
    </tei:p>
    <tei:p>
     Štúr žil v našich predstavách ako človek, ktorý je vrcholom   dokonalosti, na ktorom niet ani najmenšej škvrnky, bez jedinej   slabosti a chybičky.
    </tei:p>
    <tei:p>
     A tohto človeka uvidím a možno sa s ním budem aj zhovárať! Až sa   mi hlava zakrútila pri tej predstave.
    </tei:p>
    <tei:p>
     Adelka si povšimla, aká som rozrušená, keď sme si niesli niekoľko   knižiek z fary domov. Cestou sa ma spýtala:
    </tei:p>
    <tei:p>
     „Čo je ti, Evka? Si celá zmenená.”
    </tei:p>
    <tei:p>
     „Nič, Adelka, nič. Taká chvíľková roztržitosť,” zahovárala   som.
    </tei:p>
    <tei:p>
     V kaštieli som sa nemohla sústrediť ani na knižky, ktoré sme si z   fary priniesli. Všetko mi padalo z rúk, a pritom som sa hanbila, že   sa správam ako nerozumné zaľúbené dievčatko. Hoci o zaľúbenosti   nemohla byť reč. Bol to len obdiv, rojčenie, ktorým horeli vtedy   všetky mladé slovenské srdcia.
    </tei:p>
    <tei:p>
     Adelka si ma ukradomky obzerala a mne bolo pri jej skúmavom   pohľade trápne, preto som sa radšej priznala.
    </tei:p>
    <tei:p>
     „Štúr príde, Adelka! Vieš si to predstaviť? Ľudovít Štúr sem   príde!”
    </tei:p>
    <tei:p>
     Skôr som to vydýchla, ako vyslovila, sťaby som sa bála, že   hlasitým slovom zničím čaro tej krásnej predstavy.
    </tei:p>
    <tei:p>
     „No a?”
    </tei:p>
    <tei:p>
     Až ma zabolela Adelkina ľahostajná otázka. Ako sa môže niekto   netešiť na stretnutie so Štúrom, ako môže niekto ostať chladný pri   počutí mena Ľudovít Štúr?
    </tei:p>
    <tei:p>
     Začala som Adelke rozprávať o Štúrovi. Vyrozprávala som jej   všetko, čo som vedela o ňom od otca i od Tomalovcov, oduševnenými   slovami som sa rozplývala o Štúrových prednáškach i o jeho   novinách.
    </tei:p>
    <tei:p>
     „Nie si na neho zvedavá, Adelka?” zvolala som napokon a prihladila   som si vlasy na rozpálených sluchách. Ešte vždy som sa nevedela vžiť   do spôsobu Adelkinho myslenia; zabúdala som, že pre ľudí urodzených   stojí neurodzený človek aspoň o jeden stupeň nižšie než ľudia ich   stavu, nech by už čímkoľvek vynikal. Výsady nadobudnuté rodom sú im   oveľa cennejšie a významnejšie než všetky úspechy získané vlastnou   zásluhou. Čo pre ňu mohol znamenať taký Ľudovít Štúr... redaktor...   človek neurodzený?
    </tei:p>
    <tei:p>
     Keď som zbadala na Adelkiných perách trochu pohŕdavý úsmešok,   vzala som si na pomoc Nitru, jej druhý ročník, vydaný po slovensky,   ktorý som si tiež vypožičala od pána farára Hlaváča. Z domu som už   tento almanach poznala a vedela som, že Jozef Miroslav Hurban má tam   článok o svojej ceste po Považí. Pamätala som sa, ako oduševnene píše   o svojej návšteve v Uhrovci a o stretnutí so Štúrom. Vyhľadala som   ono miesto a prečítala som ho Adelke. Ešte dnes mi zneje v duchu   Hurbanov opis krásnej prírody a jej združovanie s myšlienkami na   Štúra. Až som sa zadúšala od vzrušenia, keď som čítala, ako sa Hurban   rozplýval pri pohľade na miesta, kde Ľudovít uzrel svetlo sveta a kde   vyrastal... všetko, všetko mu tam pripomínalo Ľudovíta. „A keď som   pohliadol na Ľudovíta, vedľa mňa stojaceho a oko do neba upreté   majúceho, bol som zas pri sebe, bo som sa tešil, že môžem takého mať   za priateľa.”
    </tei:p>
    <tei:p>
     Čo sa nepodarilo mne, podarilo sa tlačenému slovu. Voči takej   chvále a takému rojčeniu neostala ľahostajná ani Adelka.
    </tei:p>
    <tei:p>
     Hoci sme sa potom už o Štúrovi takto nezhovárali, vycítila som, že   aj Adelka je na neho zvedavá. V tomto predpoklade ma utvrdila ona   sama v sobotu, keď stará Dora pribehla z fary so správou, že z   Prešporka prišiel pána kaplánov brat.
    </tei:p>
    <tei:p>
     Adelka sa robila, akoby ju príchod farského hosťa vôbec   nezaujímal. Podvečer hrala chvíľku na klavíri a ja som počúvala.   Odrazu prestala hrať, zatvorila klavír a povedala, že by ma chcela   počuť hrať na organe.
    </tei:p>
    <tei:p>
     Vyhovárala som sa, že toho veľa neviem a bez nôt by som si   netrúfala hrať. Ale Adelka sa nechcela vzdať svojho úmyslu. Odvetila   mi, že by moje obavy boli namieste, keby som mala hrať pri   bohoslužbách, pred obecenstvom, ale v prázdnom kostole, kde ona bude   jedinou poslucháčkou, nemusím sa vraj pohanbievať.
    </tei:p>
    <tei:p>
     Pokúsila som sa posledným argumentom odvrátiť Adelku od jej   žiadosti.
    </tei:p>
    <tei:p>
     „Ale pri hre na organe treba ťahať mechy!”
    </tei:p>
    <tei:p>
     Adelka sa zamyslela, no hneď nato sa zasmiala.
    </tei:p>
    <tei:p>
     „Vieš čo? Ja budem ťahať mechy! To bude skvelé!”
    </tei:p>
    <tei:p>
     Už som nemala naporúdzi nijakú výhovorku. Poslednú záchranu som   videla vo farárovi.
    </tei:p>
    <tei:p>
     „Ak ma počuje pán farár alebo pán učiteľ, prídu ma   vyhrešiť...”
    </tei:p>
    <tei:p>
     „Nič sa neboj, vezmem všetko na seba.”
    </tei:p>
    <tei:p>
     Maličký kostol s dvanástimi radmi lavíc bol prázdny. Vyšli sme s   Adelkou na chór a ja som si sadla k organu. Povedala som Adelke, ako   má narábať s mechami, vytiahla som registre a rozochvenými prstami   dotkla som sa klávesov...
    </tei:p>
    <tei:p>
     Melódia chorálu Hrad přepevný jest Pán Bůh náš ozvala sa prázdnym   chrámom. Spočiatku som hrala neisto, ale keď som sa s organom lepšie   zoznámila, prešlo ma rozrušenie a hrala som s rovnakým pôžitkom ako v   našom žitňanskom kostole. Adelkin uznanlivý úsmev ma pritom   povzbudzoval.
    </tei:p>
    <tei:p>
     „Zahraj ešte niečo, Evka!” zaprosila polohlasne, keď som skončila   chorál. „Veľmi rada počúvam organovú hudbu. Je to také slávnostné   a... mohutné.”
    </tei:p>
    <tei:p>
     To posledné slovo ma popchlo ako ostroha. Áno, organová hudba je   mohutná, najmä keď človek hrá alebo počúva Bacha. Vedela som spamäti   len jednu fúgu a toccatu veľkého majstra. Rozhodla som sa predviesť   ich Adelke. Keď som hrala Bacha, vždy ma prejalo akési sviatočné   dojatie, ktoré sa stupňovalo, keď sa mi podarilo zahrať skladby   naozaj dobre.
    </tei:p>
    <tei:p>
     Vžila som sa do hry tak, že som zabudla na všetko okolo seba.   Mohutné, stupňujúce sa fortissimo fúgy strhávalo ma so sebou, nieslo   ma ako dravý prúd. Oddávala som sa tomu mocnému dojmu tak živelne, že   ma napokon zaliali slzy — ale pritom som sa usmievala a bolo mi tak   dobre na duši.
    </tei:p>
    <tei:p>
     Aj Adelke sa leskli oči. Pristúpila ku mne, stisla mi ruku a   zašepkala:
    </tei:p>
    <tei:p>
     „Veľmi pekne si hrala, Evka! Ďakujem ti. Ale teraz už poďme!”
    </tei:p>
    <tei:p>
     Bola som rada, že ma nenúti zahrať ešte niečo.
    </tei:p>
    <tei:p>
     Zostupovali sme z chóru, a keď som bola už na posledných   schodíkoch, takže som mala rozhľad po celej chrámovej lodi, mimovoľne   som zhíkla.
    </tei:p>
    <tei:p>
     Do chrámu práve vchádzali farár Hlaváč, kaplán Štúr a akýsi   neznámy človek.
    </tei:p>
    <tei:p>
     „Krásne ste hrali, urodzená slečna!” riekol pán farár Adelke.
    </tei:p>
    <tei:p>
     Adelka s úsmevom odmietla chválu a povedala, že som to hrala ja.   Údiv pána farára vzrástol.
    </tei:p>
    <tei:p>
     „Kto by si to bol o vás myslel, slečinka,” prihovoril sa mi. „Nuž,   rechtorova dcéra sa nezaprie!” dodal s úsmevom a mňa celú prehriala   čistá, žiarivá radosť.
    </tei:p>
    <tei:p>
     „Prijmite aj moju vďaku za ten pôžitok, ktorý ste mi svojou hrou   spôsobili,” pristúpil ku mne neznámy, a keď mi stisol ruku,   predstavil sa:
    </tei:p>
    <tei:p>
     „Ľudovít Štúr.”
    </tei:p>
    <tei:p>
     Pán farár sa pľasol dlaňou po čele.
    </tei:p>
    <tei:p>
     „Ach, prepáčte mi nepozornosť, slečinky, i vy pán redaktor!   Neuvedomil som si, že sa ešte nepoznáte...”
    </tei:p>
    <tei:p>
     Potom predstavil Štúra Adelke a povedal mu aj moje meno.
    </tei:p>
    <tei:p>
     „Eva Jonášová?” opakoval Štúr a stiahol obočie, akoby tuho   rozmýšľal. „Rechtorova dcéra? Hm... rechtor Jonáš... S tým menom som   sa už dakde stretol.”
    </tei:p>
    <tei:p>
     „Otec odoberá Slovenské národné noviny,” pomohla som mu   nesmelo.
    </tei:p>
    <tei:p>
     „Áno, áno!” zvolal Štúr. „Ak sa dobre pamätám, raz sme o ňom aj   písali. Má veľmi pekné výsledky so spolkom miernosti, však?”
    </tei:p>
    <tei:p>
     Prisvedčila som.
    </tei:p>
    <tei:p>
     Štúr sa na mňa usmial a mne pritom až duša plesala.
    </tei:p>
    <tei:p>
     „Nie je vám tu dlhá chvíľa, urodzená slečna?” spýtal sa Štúr   Adelky, keď sme vyšli a zastali na voľnom priestranstve medzi   kostolom a farou. „Človek z veľkomesta si ťažko zvyká na dedinu.”
    </tei:p>
    <tei:p>
     „Cez leto sa dá lepšie vydržať na dedine ako v meste a na zimu   pôjdeme zasa do Pešti,” odvetila Adelka a pozrela skúmavo na   Štúra.
    </tei:p>
    <tei:p>
     „A my by sme si zasa nevedeli zvyknúť na mestský život,”   poznamenal pán farár a rozhliadol sa okolo seba, akoby sa chcel znova   potešiť známym pohľadom.
    </tei:p>
    <tei:p>
     „Aj mne by sa tu páčilo; je tu krásne závetrie, duch by si tu   odpočinul,” povedal zadumane Štúr.
    </tei:p>
    <tei:p>
     Pán farár ho hneď chytil za slovo.
    </tei:p>
    <tei:p>
     „Zaveste redaktorstvo na klinec a vráťte sa k farárčine. Dostanete   sa na nejakú brdárku.” Hlučne sa zasmial svojmu žartu, ale potom   zvážnel a odvetil dôrazne: „Nie, nie! Nepočúvajte moju radu! Bola by   to pre národ večná škoda. Farárov máme chvalabohu dosť, ale   redaktorov málo. A takých redaktorov, ako ste vy... ech, načo   hovoriť! Len vy ostaňte pekne tam, kde ste. To je pravá postať.   Pritom môžete chodiť aj medzi nás vidiečanov, v každom čase nám   budete vítaný. Dúfam, že aj teraz pobudnete u nás dlhšie.”
    </tei:p>
    <tei:p>
     „Ďakujem za milú invitáciu, pán farár, ale v Prešporku ma čaká   veľa práce. Vybral som sa za Samkom len na týždeň, najdlhšie na   dva.”
    </tei:p>
    <tei:p>
     „Nonono! Neohraničujte si už teraz svoj pobyt. Budú z toho aj tri   týždne a ja viem, že pri dobrej vôli dalo by sa to predĺžiť aj na   mesiac. Skôr vás odtiaľto nepustime. Všakver, slečinky?”
    </tei:p>
    <tei:p>
     Usmiali sme sa obidve na pána farára a Štúr odvetil potom trochu   neurčito:
    </tei:p>
    <tei:p>
     „No, veď uvidíme. Predbežne ešte netreba myslieť na rozlúčku... Je   tu naozaj krásne a mne, nuž áno, mne sa tu už teraz veľmi páči.”
    </tei:p>
    <tei:p>
     Medzitým, čo sme sa takto zhovárali, mala som príležitosť obzrieť   si Ľudovíta Štúra trochu dôkladnejšie.
    </tei:p>
    <tei:p>
     Mal oblečený pekne ušitý belasý frak a tesne priliehajúce sivé   nohavice. V ruke držal vysoký klobúk, takzvaný cylinder, podobného   odtienku ako nohavice. Okolo krku mal hodvábny nákrčník holubacej   farby, spätý pod bradou ozdobou sponou. Jeho mužskú krásu zvyšovala   nakrátko pristrihnutá okrúhla brada tmavogaštanovej farby, obrubujúca   celú tvár. Jasný pohľad tmavých, hlbokých očú prenikal človekovi až   do duše a pritom si ustavične cítil v nich — aj keď ústa boli vážne —   akýsi teplý úsmev, ktorý vlieval do človeka radosť zo života.
    </tei:p>
    <tei:p>
     Pán farár nás pozýval, aby sme zašli k nim, ale Adelka odmietla;   vraj sa už zvečerieva a musíme domov.
    </tei:p>
    <tei:p>
     Na druhý deň v nedeľu videli sme Štúra na službách božích. Viem,   že v tú nedeľu bola moja účasť na slove božom veľmi malá. Nech mi to   boh odpustí! A ak mi za to vymeria trest, budem sa oň deliť s   Adelkou, lebo ani ona sa nemohla sústrediť na to, čo sa dialo pri   oltári.
    </tei:p>
    <tei:p>
     Po službách božích stretli sme sa všetci pred kostolom, a tu pán   farár zoznámil so Štúrom aj pána inšpektora Ostrolúckeho, jeho   manželku i Adelkiných rodičov. Štúr nás potom odprevadil. Kráčal po   boku pána inšpektora — z druhej strany pán farár — a za ním kaplán s   Adelkiným otcom. Barón robil spoločníka nám.
    </tei:p>
    <tei:p>
     Keď som videla obidvoch Štúrov pokope, mimovoľne som ich začala   porovnávať. Samuel bol od Ľudovíta asi o tri roky mladší;   vystupovaním i zjavom sa nemohol rovnať svojmu bratovi a   najnápadnejšie sa od neho odlišoval rečou. Chýbalo mu ono posvätné   nadšenie, ktoré sálalo z reči jeho brata. Reč Ľudovíta rozplameňovala   poslucháčov, reč Samuelova poslucháčov sťaby schládzala. Ostával za   svojím bratom akoby v tôni.
    </tei:p>
    <tei:p>
     Pri rozlúčke pozval pán inšpektor farárovcov, kaplána i hosťa na   večeru.
    </tei:p>
    <tei:p>
     Večer bolo v kaštieli veľmi rušno. Pani osvietená vystrojila   chýrnu večeru, na ktorú doplatilo životom pol tucta najkrajších   kureniec popri niekoľkých husiach a kačiciach.
    </tei:p>
    <tei:p>
     Adelka sa na večeru starostlivo obliekla. Dlho sa prehŕňala v   šatníku, až sa napokon rozhodla pre sýtobelasé mušelínové šaty s   výstrihom, so širokými nábermi na bohatej sukni. Belasá farba   pristala k jej bielej pleti a ebenovým vlasom. Príjemne ma to   prekvapilo, lebo inokedy sa rozhodovala ľahko. Tešila som sa, že si   Štúra takto uctila.
    </tei:p>
    <tei:p>
     Štúr sedel pri večeri po ľavej strane pána inšpektora. Adelka mala   za suseda baróna. Ale v ten večer sa podobala ruži, z ktorej   poodlamovali tŕne. Odpovedala na barónove otázky roztržito a   prijímala jeho lichôtky s chabým úsmevom a zasneným pohľadom. Druhým   uchom totiž počúvala rozhovor svojho otca so Štúrom, preto zabudla na   svoj zvyčajný spôsob rozhovoru s barónom a odpovedala mu bez   posmeškov.
    </tei:p>
    <tei:p>
     Neviem, o čom sa zhováral osvietený pán Ostrolúcky, Adelkin otec,   s redaktorom Štúrom, lebo som sedela na druhom konci stola vedľa pána   kaplána.
    </tei:p>
    <tei:p>
     Hoci boli v jedálni otvorené okná, predsa tam bolo sparno. Preto   domáca pani navrhla, aby sme sa po večeri preniesli do altánku v   záhrade. Páni si vybrali z police na chodbe fajku podľa chuti. Stáli   tam najrozličnejšie druhy, poukladané V dvoch radoch, mohlo ich byť   zo dva tucty: s krátkymi i dlhými trúbeľkami, hlinienky i meršánky,   aj fajky všelijakých neobvyklých foriem a podôb. Potom sme si   posadali do prútených kresiel. Páni tuho fajčili, aby dym zahnal   domŕzavé komáre. Stmievalo sa a z potoka v parku ozývalo sa   jednotvárne kŕkanie žiab. Svietil mesiac a v jeho striebornom svite   vyzeralo všetko tak neskutočne...
    </tei:p>
    <tei:p>
     V tom zvláštnom večernom ovzduší začal aj rozhovor akosi viaznuť a   postupne všetci mimovoľne stíšili hlas. Barón blúznil o tom, aká   krásna by bola teraz prechádzka vo dvojici niekde v parku.
    </tei:p>
    <tei:p>
     Štúr sa zadíval z altánku do parku a poprosil domáceho pána, aby   mu dovolil obzrieť si ho. Adelka sa hneď ponúkla, že mu vedno so mnou   park ukáže. Barón sa zdvihol, že pôjde tiež. Ja som však vnímala len   hlas Štúrov. Aký to rozdiel v porovnaní s rečami baróna Rothschütza!   Nič takého, čím by chcel pôsobiť na márnomyseľnosť svojej   spoločníčky, nič zo salónnych čačiek, ktorými sa svetácki gavalieri   usilujú zapôsobiť na mladé devy.
    </tei:p>
    <tei:p>
     Adelka mu povedala, že mu takáto dovolenka bude len na osoh, lebo   obnoví jeho sily, ktoré sa v namáhavej duševnej práci veľmi   vyčerpávajú.
    </tei:p>
    <tei:p>
     „Práce jesto naozaj dosť,” odvetil Štúr, „ale zato som rád, že som   sa vybral do Zemianskeho Podhradia, lebo cestou som získal poznatky,   ktoré budem môcť dobre zužitkovať v Slovenských národných   novinách.”
    </tei:p>
    <tei:p>
     Nato sa ozval posmešne barón Rothschütz:
    </tei:p>
    <tei:p>
     „Vari na nejaký protivládny útok?”
    </tei:p>
    <tei:p>
     Nevidela som Štúrovi do tváre, no dobre som si všimla, ako sa   strhol. Adelka si pohoršene premerala baróna, lebo vybadala, že chce   vyvolať škriepku. Ale iste si to uvedomil aj Štúr, lebo keď barónovi   odpovedal, hovoril hlasom vyrovnaným, no pevným, takže jeho slová   cvendžali, ako keď kováč udiera mlatkom na nákovu.
    </tei:p>
    <tei:p>
     „Neútočím na vládu z nejakej pasie; bránim len pravdu, poukazujem   na ťažké položenie slovenského ľudu a dávam nárady, čo by sa malo u   nás zlepšiť, aby z toho mala osoh celá krajina.”
    </tei:p>
    <tei:p>
     Zdalo sa, že baróna Adelkin karhavý pohľad popudil, lebo namiesto   aby sa zmiernil, zaútočil ešte vyzývavejšie.
    </tei:p>
    <tei:p>
     „Myslím, že je to vec iných, povolanejších činiteľov. Novinár má   čitateľom svojich novín iba oznamovať, čo sa deje doma i vo svete, a   nemá si osvojovať práva vlády alebo snemu!”
    </tei:p>
    <tei:p>
     Nemohla som to už vydržať. Všetko sa vo mne vzbúrilo pri tých   nespravodlivých slovách.
    </tei:p>
    <tei:p>
     Povedala som preto vyčítavo:
    </tei:p>
    <tei:p>
     „Ako môžete tak hovoriť, pán barón, keď Slovenské národné noviny   doista ani nečítate a neviete, za čo v nich pán redaktor Štúr   bojuje!”
    </tei:p>
    <tei:p>
     „Za panslavizmus!” odpovedal barón prudko.
    </tei:p>
    <tei:p>
     Štúr sa zastavil a premáhajúc nevôľu, riekol dôrazne:
    </tei:p>
    <tei:p>
     „Nazývate moju činnosť panslavizmom, pán barón. Je zaujímavé, že   pre to isté obvinenie ma zbavili námestníctva profesorátu na   prešporskom lýceu. A aká činnosť sa halila pod rúškom, ktoré vy   nazývate panslavizmom? Taká, akú každý národ pokladá za záslužnú a   potrebnú. Prednášal som svojim žiakom o minulosti nášho národa, o jej   dávnych i smutných dejoch. Keď Maďari alebo Nemci vychovávajú svoju   mlaď tak, aby cítila lásku k svojeti, je to v poriadku, lebo je to   vlastenectvo. Ale keď to robíme my, je to panslavizmus!”
    </tei:p>
    <tei:p>
     Barón sa však nemienil poddať.
    </tei:p>
    <tei:p>
     „Uvedomte si, pane, a vezmite na vedomie,” povedal veľmi   teatrálne, „že Rakúsko je štát národný, a nie národnostný. Preto   separatistické, rozbíjačcké snahy nemajú v ňom miesto.”
    </tei:p>
    <tei:p>
     Štúr neodvetil hneď. Akiste zasa chcel premôcť prvý nával   rozhorčenia, aby sa nedal strhnúť do škriepky, no kým sa ozval,   predbehla ho Adelka. Jasným, od vzrušenia sa chvejúcim hlasom   povedala barónovi:
    </tei:p>
    <tei:p>
     „Krajina, ktorá má vo svojom lone viaceré národnosti, nemôže   preukazovať materinskú lásku len jednej z nich a od ostatných sa   macošsky odvracať. Lebo potom by sa mohla dočkať toho, že aj jej deti   sa od nej odvrátia, a keď bude niekedy utisnutá na ich služby alebo   pomoc, odmietnu. Preto sa nestotožňujem s vaším náhľadom, ale   súhlasím s náhľadmi pána redaktora Štúra.”
    </tei:p>
    <tei:p>
     Povedala tieto slová po nemecky. Azda preto, že zložitejšie   myšlienky nevedela ešte vyjadriť plynule po slovensky, no možno i   preto, aby barón lepšie porozumel.
    </tei:p>
    <tei:p>
     A barón porozumel. Zamĺkol a celou cestou sa už nezamiešal do   rozhovoru.
    </tei:p>
    <tei:p>
     Zato na Štúrovi bolo vidieť — totiž, presnejšie povedané, bolo to   cítiť z jeho hlasu — ako dobre mu padla Adelkina obhajoba.
    </tei:p>
    <tei:p>
     „Prečo barón do Štúra tak zapára?” spýtala som sa Adelky, keď sme   sa večer pred spaním ešte chvíľu zhovárali. „Netušila som, že tak   nenávidí Slovákov. Doteraz svoju nenávisť neprejavil.”
    </tei:p>
    <tei:p>
     Adelka si rozpletala dlhé vrkoče a pri mojej otázke sa akosi čudne   usmiala.
    </tei:p>
    <tei:p>
     „Myslíš, že nenávidí Slovákov? Azda je to prisilný výraz.   Pripusťme, že ich nemá rád. Ale v tom sa nijako nelíši od ostatných   Rakúšanov. Nemajú radi Slovákov, Čechov, Chorvátov, ale ani Maďarov,   Rumunov a Talianov. Ťažko teda hovoriť o nejakej nenávisti práve voči   Slovákom. Tu je iné vo veci.”
    </tei:p>
    <tei:p>
     Zasa sa usmiala tak tajnostkársky a mne pritom svitlo v hlave.
    </tei:p>
    <tei:p>
     „Žiarli na Štúra?”
    </tei:p>
    <tei:p>
     „Mhm. Ale nemá príčinu.”
    </tei:p>
    <tei:p>
     Chvíľa bola vhodná na to, aby som sa Adelky spýtala, ako sa jej   Štúr páči.
    </tei:p>
    <tei:p>
     Podoprela si päsťou bradu a zmraštila čelo. Mňa sa to nemilo   dotklo, lebo Štúrova osobnosť ma natoľko vzrušila, že som bola celá   preniknutá dojmom, ktorý vo mne zanechal rozhovor s ním. Aké tu   rozmýšľanie?! Je možné, že by sa Štúr niektorej žene nepáčil, že by   mohla mať proti nemu nejaké výhrady?
    </tei:p>
    <tei:p>
     Akiste sa dačo z takýchto úvah odzrkadľovalo na mojej tvári, lebo   Adelka odvetila po chvíli trochu vyčítavo:
    </tei:p>
    <tei:p>
     „Tebe je ľahko. Pre teba znamená najdokonalejšieho mužského na   svete. Dávaš sa unášať rojčením o ideáloch, o ktorých nám už niekoľko   ráz kázal jeho brat kaplán Štúr. Ale ja pozerám na neho triezvo, tak   ako väčšina ľudí, ktorí sa nestotožňujú s jeho ideálmi. Chápeš, ako   to myslím?”
    </tei:p>
    <tei:p>
     „Chápem. Máš na mysli ľudí, ktorí nejdú so Štúrom, ale proti   nemu!”
    </tei:p>
    <tei:p>
     Azda som to povedala prudšie, než som mala v úmysle, lebo Adelka   pokračovala chlácholivo:
    </tei:p>
    <tei:p>
     „Nebuď taká prchká, Evička! Nazdávaš sa, že na svete — totiž u nás   v Uhorsku — sú len dva druhy ľudí: tí, ktorí sú vyznavačmi Štúra, a   tí, ktorí sú proti nemu? Moja milá, to by bolo prílišné zjednodušenie   zložitých vzťahov medzi ľuďmi. Ubezpečujem ťa, že jesto veľa, ale   naozaj veľa ľudí, ktorí nie sú Štúrom ani oduševnení, ale nie sú ani   proti nemu. Prosto nezaujímajú sa o neho; je im ľahostajný. Ba   pravdepodobne ani nevedia, že kdesi v Prešporku žije nejaký Ľudovít   Štúr.”
    </tei:p>
    <tei:p>
     Nechápala som Adelku. Nebola som si istá, či nežartuje. Veď sa mi   zdalo, akoby v jej posledných slovách bola štipka posmechu. Ako možno   takto hovoriť o Štúrovi?!
    </tei:p>
    <tei:p>
     „Chceš povedať, Adelka, že aj ty patríš medzi tých ľudí, čo sa o   Štúra nezaujímajú, ktorým je celkom ľahostajný?!”
    </tei:p>
    <tei:p>
     „Prečo nie? V Pešti som sa stretla s ľuďmi oveľa vynikajúcejšími,   a nijako mimoriadne na mňa nezapôsobili. Neviem, prečo by mal byť   Štúr výnimkou.”
    </tei:p>
    <tei:p>
     Zronil ma Adelkin chlad a ten nádych povýšenosti v jej hlase. Div   som sa nerozplakala. Pokladala som za svoju svätú povinnosť zastať sa   Štúra.
    </tei:p>
    <tei:p>
     „Ja ťa nechápem, Adelka!” zvolala som rozhorčená. „Či nevidíš, že   Štúr je celkom iný človek než všetci ostatní mužskí?! Veď len postav   vedľa neho baróna Rothschütza, a hneď uvidíš rozdiel! Akoby si vedľa   slnka postavila sviecu! Človek, na ktorého celý slovenský národ   pozerá s úctou a nádejou, ba čo viac, s pevnou vierou, že ho vyvedie   z terajšej biedy k slávnejšej budúcnosti! Štúr je človek veľkých   predsavzatí a veľkých činov!”
    </tei:p>
    <tei:p>
     Neviem, kde sa vzali vo mne práve tie slová. Nikdy som nemala vo   zvyku vyjadrovať sa kvetnato — a odrazu som hovorila ako náš pán   farár alebo aj otec, keď sa rozohnil a rozrečnil o veciach národných.   Myslím, že to bol vplyv novín a kníh. Isté je, že o národných veciach   hovorievalo sa vtedy s akousi vzrušenou vzletnosťou a takými   nezvyčajnými slovami, akými sa ináč v živote nehovorievalo. Keď   človek vyslovil slovo národ, musel to povedať takým hlasom, aby bolo   cítiť, že to myslí s veľkým N. Ale takto to vidím až dnes. Vtedy som   to pokladala za prirodzené a pohoršovala som sa nad Adelkou, ktorá sa   nedala strhnúť mojím nadšením a zachovala si aj naďalej akýsi odstup,   ktorý jej umožnil dívať sa na svet oveľa triezvejšie ako mne.
    </tei:p>
    <tei:p>
     „Človek predsavzatí a činov!” opakovala po mne Adelka a pokyvovala   hlavou, akoby vážila obsah tých slov. „Nepochybujem, že má veľa   predsavzatí. Veď je ešte mladý, a ktorý mladý človek by nebol   zapálený ideálmi a naplnený predsavzatiami! Ale čo z nich už   uskutočnil? Nazvala si ho aj človekom činov. Aké činy má za   sebou?”
    </tei:p>
    <tei:p>
     Pokladala som Adelkine slová za rúhanie. Pochopiteľne, nepoznala   Ľudovíta Štúra, nemala o ňom podrobnejšie správy — no i tak: mala sa   spýtať ináč, s opravdivejším záujmom a bez tej zemianskej povýšenosti   a pochybovačnosti. Nikdy som jej to nemohla odpustiť.
    </tei:p>
    <tei:p>
     Začala som — celá červená od vzrušenia — prerývaným hlasom   vypočítavať, čo všetko už Štúr vykonal. Ako vychovával študentov na   prešporskom lýceu, ako ich vodil na pamätné miesta v okolí Prešporka   a rozprával im o slávnych dejinách nášho národa...
    </tei:p>
    <tei:p>
     „Slová, slová, slová!” prerušila ma Adelka. „Vieš, kto to povedal?   Hamlet. Ale ja by som chcela počuť o činoch. O veľkých, obdivuhodných   činoch. Povedz mi aspoň jeden taký veľký čin, a ja uverím v Štúrovu   veľkosť a budem sa za neho oduševňovať ako ty.”
    </tei:p>
    <tei:p>
     Spomenula som jej Slovenské národné noviny.
    </tei:p>
    <tei:p>
     Nepresvedčila som ju. Hneď mala naporúdzi námietku.
    </tei:p>
    <tei:p>
     „Pre koho ich vydáva? Povedz mi, kto tu okrem farárov a učiteľov   vie čítať a písať? Ja tie jeho noviny nepoznám, ale aj tak si myslím,   že je to planá robota, ktorá nemá nijaký praktický účinok.”
    </tei:p>
    <tei:p>
     Zmocnil sa ma taký zvláštny, mrzký pocit, ako keď sa človek díva   do krivého zrkadla, ktoré ho deformuje na smiešnu figúru s odporne sa   škľabiacou tvárou. Je možné, aby Adelka takto videla Štúra?   Posudzujeme ho my všetci nesprávne? Zveličujeme jeho zásluhy,   zastierame si skutočnosť? Alebo sa mýli Adelka? Nie, iste ho   posudzuje tak ako ostatných ľudí — lenže zo svojho stanoviska. A jej   stanovisko je podmienené jej rodom, jej spoločenským postavením. V   istom smere je jej barón Rothschütz bližší.
    </tei:p>
    <tei:p>
     Povedala som jej to. „Podľa teba je teda barón onakvejší človek   než Štúr! Jeho tak prísne neposudzuješ!”
    </tei:p>
    <tei:p>
     „Pravdaže nie. Baróna prijímam takého, aký je. Nemám o ňom nijaké   ilúzie. Ale o Štúrovi počúvam už niekoľko rokov, vždy keď prídeme do   Zemianskeho Podhradia alebo aj na Ostrú Lúku. Kým som ho nepoznala   osobne, nezaujímala som sa o neho. Čo som o ňom počula, nijako som sa   neusilovala uchovať si v pamäti. Všetky tie reči mi šli jedným uchom   dnu a druhým von. Ale teraz, keď som sa s ním zoznámila, ožilo mi v   pamäti mnoho z tých chválospevov. Nuž nečuduj sa, že sa pokúšam   porovnávať predstavu so skutočnosťou. Pripúšťam, že po jednom   rozhovore nemôže byť ten nový obraz celkom presný. A potom chýba mi   ešte jeden veľmi dôležitý predpoklad: spätosť s vašimi záujmami. Keby   som bola do toho lepšie zasvätená, možno by sme sa v mienke o ňom   viacej zblížili. Neviem... Myslím, že je priskoro dumať o takýchto   veciach a prineskoro pokračovať v takýchto dumách. Poďme radšej   spať!”
    </tei:p>
    <tei:p>
     Celkom v rozpore s bontónom, ktorý v spoločnosti úzkostlivo   zachovávala, zívla na celé kolo a naznačila tým, že dnešnú besedu   musíme ukončiť. Treba ísť spať. Dobrú noc!
    </tei:p>
    <tei:p>
     Vyzliekla som si šaty, na dennú košeľu som si obliekla „reklík” a   sukňu, zaplietla vlasy do vrkočov a vhupla som do postele.
    </tei:p>
    <tei:p>
     Ono sa ľahko povie: dobrú noc. Ale ťažko je zaspať po takom rušnom   dni. Do radostnej rozochvenosti už z druhého stretnutia so Štúrom   primiešala sa kvapka trpkosti, že u Adelky nevyvolalo zoznámenie s   ním taký dojem ako u mňa. Pociťovala som to ako osobnú pohanu, ako   keby mne boli ublížili a — čo je ešte čudnejšie — súčasne aj ako ujmu   na celom slovenskom národe. Lebo Štúr bol v mojich predstavách a   dievčenských snoch stelesnením národa, on bol jeho viditeľnou hlavou.   Preto som sa na neho dívala s takou úctou, ktorá hraničila až zo   zbožňovaním. Prerástol v mojich očiach rozmery všetkých ostatných   ľudí.
    </tei:p>
    <tei:p>
     Neviem presne, ako som si predstavovala stretnutie Ľudovíta Štúra   s Adelkou Ostrolúckou. Neviem, čo som si od neho sľubovala. Ale jedno   viem celkom určite: ani mi na um neprišlo, že by sa tí dvaja mohli do   seba zaľúbiť. Bolo primnoho okolností a prekážok, ktoré už vopred   takúto možnosť vylučovali. Vedela som, že Štúr je voči ženskej kráse   dôkladne obrnený. Veľká láska k Márii Pospíšilovej zanechala v ňom   hlbokú stopu. Preto vystríhal svojich žiakov a priateľov pred ženami.   Ostatne, tento jeho postoj zračil sa aj v rozhovore s Adelkou.   Hovoril len o veciach veľkých, o večných ideáloch, o právach národa,   a vôbec sa nepokúšal prejsť na osobný tón. O Štúrovi ťažko bolo teda   predpokladať, že by sa zaľúbil na prvý pohľad.
    </tei:p>
    <tei:p>
     O Adelke dalo sa to predpokladať ešte menej. Pokiaľ ide o   spoločenské styky s mužskými, nebola taká neskúsená ako ja.   Majstrovsky ovládala všetky zvraty, úskoky a nástrahy konverzácie,   vyznala sa v modulovaní hlasu do všetkých tónin i v umení nevinnej   pretvárky, ktorou dievčatá zakrývajú svoje pravé city a úmysly.   Postavenie profesora, ktorého študenti milujú väčšmi než ostatných   učbárov, redigovanie časopisu — to všetko bolo pre ňu málo.   Neimponovalo jej. Armáles a rodokmeň na psej koži znamenal pre ňu   akiste viac. A z domu bola vychovaná tak, že vedela svoje sily   krotiť, vedela ich držať na uzde. Každý cit najprv dôkladne zvážila   rozumom, kým ho pripustila do srdca. Pre nejaké náhle vzbĺknutie   nebolo teda u nej predpokladu. To som ani neočakávala. Ale bola som   presvedčená, že voči mocnému čaru, ktoré vyžarovalo zo Štúrovej   osobnosti a ktorým si tak podmaňoval všetkých ľudí, neostane ani   Adelka ľahostajná.
    </tei:p>
    <tei:p>
     Preto ma tak škrelo, že som sa v tom očakávaní sklamala.
    </tei:p>
   </tei:div>
   <tei:div type="chapter">
    <tei:head>
     V
    </tei:head>
    <tei:p>
     Adelka sa na baróna naozaj nahnevala. Keď prišiel do jedálne na   raňajky a žartovne, ako mával vo zvyku, pozdravil všetkých   prítomných, Adelka sotva odpovedala na pozdrav. Nevšímala si ho. A   keď sa jej priamo spýtal, ako sa vyspala, odvetila mu ľadovým hlasom:   „Dobre.”
    </tei:p>
    <tei:p>
     Barón si uvedomil, že sa predošlý deň nesprávne zachoval.   Vystriehol chvíľu, keď sme ostali s Adelkou samy, a ospravedlnil sa   za „svoje včerajšie nemožné správanie”. Doslovne tak to povedal.
    </tei:p>
    <tei:p>
     „Ak si uvedomujete, že ste sa správali nemožne, mali by ste sa   ospravedlniť predovšetkým redaktorovi Štúrovi. Len potom uverím, že   je vaša ľútosť úprimná.”
    </tei:p>
    <tei:p>
     Ešte vždy hovorila tak, že z každého jej slova dýchal mrazivý   chlad. A jej pohľad nebol o nič prívetivejší.
    </tei:p>
    <tei:p>
     Tešila som sa, že baróna takto vytrestala, lebo som sa obávala, že   Štúr už do kaštieľa nepríde.
    </tei:p>
    <tei:p>
     „Keď redaktor Štúr príde sem, ospravedlním sa i jemu,” prisľúbil   barón a pokúsil sa úsmevom vylúdiť úsmev aj na Adelkinej tvári. Bolo   to však márne úsilie.
    </tei:p>
    <tei:p>
     „To by ste sa načakali! Vari si nemyslíte, že po takej   ‚konverzácii’ k nám ešte príde?” Na slovo „konverzácia” dala Adelka   posmešný dôraz.
    </tei:p>
    <tei:p>
     „Tak čo mám robiť? Azda nechcete, aby som ho šiel odprosiť na   faru? Takéto poníženie nemôžete odo mňa žiadať.”
    </tei:p>
    <tei:p>
     Barónova tvár sa vzdorovite zachmúrila. Akiste to bola preňho   strašná predstava, že by sa on, šľachtic, mal tak pokoriť pred   človekom neurodzeným.
    </tei:p>
    <tei:p>
     „Nemusíte za ním ísť, môžete mu napísať list.”
    </tei:p>
    <tei:p>
     Takéto východisko zdalo sa aj barónovi prijateľné. Podvolil sa   napísať Štúrovi list. Adelka potom prijala baróna opäť na   „milosť”.
    </tei:p>
    <tei:p>
     Ach, neviete si predstaviť, ako blažene mi bolo pri lekcii, ktorú   Adelka dávala barónovi.
    </tei:p>
    <tei:p>
     Aby sa svojej sesternici zavďačil, navrhol barón na najbližší deň   vychádzku do prírody, k Váhu. Pri takýchto vychádzkach do prírody sa   pod šírym nebom aj jedlo.
    </tei:p>
    <tei:p>
     Ostrolúckovci s barónovým návrhom súhlasili a na vychádzku pozvali   aj Ľudovíta Štúra a jeho brata Samuela.
    </tei:p>
    <tei:p>
     Naša vychádzka nebola celodenná, ale iba poldňová. Bol krásny   slnečný deň. Nasadli sme do otvorených kočov popoludní, aby sme   prišli k Váhu podvečer. Nevedela som si predstaviť, čo tam budeme   večer robiť, ale Adelka sa tajnostkársky usmievala a tešila sa na   prekvapenie.
    </tei:p>
    <tei:p>
     Bola to veselá cesta, pre mňa významná i preto, lebo som mala za   spoločníka Ľudovíta Štúra. Viezli sme sa na troch kočoch a okrem toho   šiel za nami ešte rebrinák s nákladom: boli na ňom stôl, lavice,   pozakrývané dieže, kôš s riadom a riadny súdok. „Výstroj” na úspešnú   vychádzku.
    </tei:p>
    <tei:p>
     V prvom koči sedeli Adelkini rodičia a naproti nim Adelka s   Rothschützom. V druhom pán cirkevný inšpektor s osvietenou paňou a   naproti nim Ľudovít Štúr a ja. V treťom koči sa viezol mladý pán   Gejza Ostrolúcky s pani revírnikovou a naproti nim pán kaplán Štúr a   revírnik. Tante Lóra ostala doma. Zato išiel s nami revírnik so   ženou. Tušila som, že je to kvôli pani revírnikovej, peknej,   štebotavej mladej osôbke, s ktorou si Adelkin brat veľmi dobre   rozumel. Po príchode na miesto som sa dozvedela, že revírnik ide s   nami preto, lebo vie upiecť znamenitú zbojnícku pečienku a jeho žena   varieva zas chýrnu rybaciu polievku.
    </tei:p>
    <tei:p>
     Utáborili sme sa povyše Bohuslavíc na trávnatom priestranstve   tesne pri Váhu, v tôni šumiacich jelší. Takto sme neboli dedinčanom   na očiach a nemuseli sme sa vystavovať pohľadom zvedavcov. Hneď pri   príchode čakalo nás prekvapenie: len čo sa koče skrútili z poľnej   cesty na rovinku pri rieke, privítala nás rezkým pochodom cigánska   kapela. Barón a Gejza pamätali teda na všetko.
    </tei:p>
    <tei:p>
     Keď sme zostúpili z kočov, ožilo tiché priestranstvo nezvyčajným   ruchom: kočiši skladali z rebrináka lavice a stôl, naložené mäso i   súdok s vínom. Revírnik dával pokyny, ako pripraviť vatry — jednu na   zbojnícku pečienku a druhú pod kotlík, v ktorom mala pani revírniková   variť rybaciu polievku. Chlapi si pripravili rybárske náčinie, lebo   na polievku bolo treba obstarať najprv to najhlavnejšie — rybu.   Rozostavili sa v neveľkých vzdialenostiach popri Váhu a hodili udice   do vody. Aj Štúr si vzal prút... My ženy sme si stali vedľa nich a   napäto sme sledovali, komu najskôr zaberie. Iste sa nečudujete, že   som najväčšmi žičila Štúrovi. Vedela som o ňom, že je náruživý   poľovník, a preto som dúfala, že aj pri rybačke bude mať šťastie. Ale   Šťastena dala prednosť starším: prvý chytil rybu osvietený pán   cirkevný inšpektor. Bola to krásna hlavátka, mohla mať zo päť   funtov.
    </tei:p>
    <tei:p>
     „Bravó! Bravó! Bravó!” kričala celá spoločnosť a cigáni zahrali   tuš.
    </tei:p>
    <tei:p>
     François, ktorý bol s nami, ponalieval do pohárikov a všetci stne   pripili na zdravie šťastnému rybárovi. Pani revírniková mohla potom   už začať s prípravou polievky.
    </tei:p>
    <tei:p>
     Aj my s Adelkou sme chceli mať zásluhu na úspechu vychádzky, preto   sme pani revírnikovej pomáhali, ako sme len vládali.
    </tei:p>
    <tei:p>
     Medzitým revírnik pripravoval zbojnícku pečienku. Nikdy som ešte   nevidela, ako sa to robí, preto som si nedala ujsť príležitosť   rozšíriť si kuchárske vedomosti. Nuž veru je to vec dosť zložitá.   Predovšetkým treba obstarať trojaké mäso: bravčové, hovädzie a   teľacie. Na rezne pokrájané mäso nechá sa štyriadvadsať hodín   „pracovať” vo víne. Potom sa nastokne na ražeň tak, že sa striedajú   všetky tri druhy mäsa a medzi jednotlivé rezne dávajú sa plátky   údenej slaninky, zemiakov a cibule. Keď je mäso nastoknuté na ražni,   obalí sa pergamenovým papierom a dôkladne previaže motúzom, aby sa   nedostalo do priameho styku s ohňom; ostane mäkké. Ražeň treba krútiť   nad rozžeravenou pahrebou.
    </tei:p>
    <tei:p>
     Pri krútení ražňa sme sa všetci vystriedali. Nebola to príjemná   robota, lebo z pahreby sálala pekelná horúčosť, takže sme sa riadne   spotili aj za tú krátku chvíľu, čo sme ražeň krútili.
    </tei:p>
    <tei:p>
     „Čím väčšia námaha, tým väčšia bude odmena,” smial sa Štúr, keď   vystriedal pri krútení ražňa Adelku. „Jedli ste už dakedy zbojnícku,   Evka? Nie? Tak sa tešte! Niet väčšej pochúťky na svete.”
    </tei:p>
    <tei:p>
     Deň sa pomaly končil. Slnko sa už dotýkalo končiarov vrchov a tône   sa predlžovali. Páľava sa zmiernila, pod stromami sa príjemne sedelo.   Ibaže začali domŕzať komáre. Chlapi ich zaháňali dymom z fajok. Vôňa,   ktorá sa šírila z kotlíka a ražňa, príjemne dráždila nozdry a   povzbudzovala chuť.
    </tei:p>
    <tei:p>
     Chvála, ktorou sme zahrňovali pani revírnikovú za jej kuchárske   majstrovstvo, bola úprimná.
    </tei:p>
    <tei:p>
     „Môžem vám povedať, pani Lízka, že lepšiu rybaciu polievku som   nejedol ani pri Tise,” povedal uznanlivo Adelkin otec, lakotnícky si   pochutnávajúc na krémovočervenkastej polievke, ktorej nám kuchárka   nabrala každému za plný tanier.
    </tei:p>
    <tei:p>
     „Vlani v lete sme boli na Veľkej maďarskej nížine a pri Tise nás   tamojší rybári pohostili chýrečnou ‚   HU/lang’, rybacou polievkou,” vysvetľovala mi   Adelka. Aj ona dodala, že polievka pani revírnikovej by obstála aj   vedľa polievky potiských rybárov.
    </tei:p>
    <tei:p>
     Asi po hodinovej prestávke prišlo vyvrcholenie večera — zbojnícka   pečienka. Revírnik nadelil každému takú porciu, aby sa mu ušlo zo   všetkých troch druhov mäsa. Myslela som, že to nezjem, ale keď som   zahryzla do pečienky, musela som dať za pravdu Štúrovi; takú pochúťku   som naozaj ešte nejedla. Pečením na ražni dostalo mäso zvláštnu   lahodnú príchuť; pritom bolo také mäkké, že sa na jazyku priam   rozplývalo. A každé z troch druhov malo inú chuť. Nebolo možné odolať   pokušeniu, nebolo možné nedojesť. Veď pohár dobrého vínka zo zámockej   pivnice povzbudil lenivý žalúdok, takže sa opäť vzchopil. Nemám rada   víno, ale po tej jedinečnej zbojníckej pečienke sa človeku priam   žiadalo vypiť si za pohárik. Taká som bola po tej lakôtke smädná, že   som vypila plný pohár na dúšok. O chvíľu som cítila, že mi víno   udrelo do hlavy. Prejala ma nezvyčajná veselosť, že sa mi chcelo len   smiať a spievať. Na šťastie smiech mi nikto nezazlieval, lebo všetci   sa smiali veselým poznámkam pána inšpektora Ostrolúckeho i žartom,   ktoré rozprával Gejza. A pokiaľ ide o spev, nuž veru sme si hneď po   večeri aj zaspievali. Cigáni vyhrávali rezké čardáše i clivé „   HU/lang“, totiž melódie na počúvanie, a spoločnosť   spievala. Po maďarsky.
    </tei:p>
    <tei:p>
     Pozrela som na Štúra a všimla som si, že mu to nie je po vôli.   Sprvu hej, sprvoti si aj on polohlasne pospevoval, zrejme dúfal, že   neskôr zahrajú cigáni aj dačo slovenské. Ale cigáni hrali, čo si   panstvo rozkazovalo. A nikomu zrejme ani na um neprišlo, že by niekto   zo spoločnosti mohol mať aj iné želanie.
    </tei:p>
    <tei:p>
     Medzitým sa už celkom zotmelo a na oblohu vyhupol červenkastý   mesiac. Myslela som, že to bude znak na zakončenie. Ale panstvo   nepomýšľalo ešte na návrat. Ozajstná zábava sa len potom   rozprúdila.
    </tei:p>
    <tei:p>
     Po tom jednom poháriku vína, ktoré mi udrelo do hlavy, som už   nepila. Keď opojenie prešlo a slabosť z nôh sa stratila, vstala som a   zašla k Váhu, ktorého bystrý tok mihotavo odrážal svetlo mesiaca. V   diaľke sa temneli obrysy Trenčianskeho hradu. Všetko bolo zaliate   striebristým svetlom. Mám rada mesačné noci — sú naplnené tajomstvami   a vlievajú do duše neznáme rozochvenie.
    </tei:p>
    <tei:p>
     „Je ti zle, Evka?” začula som za sebou Adelkin hlas.
    </tei:p>
    <tei:p>
     Obrátila som sa k nej a uľahčene som sa na ňu usmiala.
    </tei:p>
    <tei:p>
     „Dobre mi je, Adelka, veľmi dobre. Ale nevydržala som v   spoločnosti — zatúžila som po samote. Je tu tak krásne!”
    </tei:p>
    <tei:p>
     Obďaleč ležal kmeň víchricou vyvrátenej bútľavej jelše. Podišli   sme k nemu a sadli sme si. Adelka sa zahľadela na oblohu, posiatu   tisícami hviezd.
    </tei:p>
    <tei:p>
     Obidve sme mlčali. Cigáni práve hrali akúsi smutnú pieseň, Gejza   spieval. V piesni sa hovorilo o očiach milej: preto tak žiaria, lebo   jej ich pánboh v spánku vymenil za dve hviezdy.
    </tei:p>
    <tei:p>
     Neviem, ako dlho sme sedeli také zadumané, zamestnávajúc sa   svojimi myšlienkami. Ako keby sa bol čas zastavil... Spamätali sme sa   až na zvuk približujúcich sa hlasov.
    </tei:p>
    <tei:p>
     Prichodili k nám Ľudovít Štúr so svojím bratom.
    </tei:p>
    <tei:p>
     „Nevyrušujeme vás v dôvernom rozhovore?” spýtal sa Štúr, keď sa   zastavil pri našej „lavičke”. „Aj vy dávate prednosť samote pred   rušnou vravou spoločnosti?”
    </tei:p>
    <tei:p>
     „Raj srdca je cennejší nad labyrint sveta, však, spanilomyseľné   slečny?” parafrázoval Komenského pán kaplán.
    </tei:p>
    <tei:p>
     „Dovolíte, aby sme si prisadli?” spýtal sa Štúr a sadol si na   balvan, ktorý trčal zo zeme asi dva kroky pred nami. Jeho brat zaujal   miesto na trávniku.
    </tei:p>
    <tei:p>
     Ani sama neviem, ako sa rozhovor celkom mimovoľne a nenásilne   zvrtol tak, že odrazu sme sa našli v dávnej minulosti. Myslím, že   pohľad na siluetu Trenčianskeho hradu dal Štúrovi podnet na rozhovor   o Matúšovi Trenčianskom. Pre Adelku to bolo všetko nové, ona doteraz   počula o Matúšovi Trenčianskom len ako o rebelovi, ktorý sa vzoprel   kráľovi. Zo Štúrovej reči vyrastal pred naším duševným zrakom   bohatier, veľký panovník slovenského ľudu. Keď cigáni začali novú   rezkú maďarskú pieseň, Adelka sa spýtala Štúra trocha posmešne:
    </tei:p>
    <tei:p>
     „Vám sa maďarské piesne nepáčia, však, pán redaktor?”
    </tei:p>
    <tei:p>
     „Nehnevajte sa na mňa, urodzená slečna, ak sa ohradím proti   formulácii vašej otázky. Nemôžem povedať, že by sa mi maďarské piesne   nepáčili; piesne každého národa sú pekné. Ale nepáči sa mi, že sa   celý večer spievajú len maďarské piesne a že pritom nejde tak o tie   piesne, ako o náladu, ktorej sú výrazom. Nenávidím zábavy, ktorých   hybnou silou je alkohol. Nevzťahujte to, prosím, na túto   spoločnosť.”
    </tei:p>
    <tei:p>
     Zľakla som sa, že sa Adelka urazí a že sa dnešný pekný večer   skončí nejakou mrzutosťou. Ale Adelka sa iba zhovievavo usmiala a   pokračovala prekáravým tónom:
    </tei:p>
    <tei:p>
     „A vy a vaši priatelia si nikdy nevypijete a nezabavíte sa pri   cigánskej hudbe?”
    </tei:p>
    <tei:p>
     „Vypijeme si a zavše sa aj zabavíme. Niekedy s cigánom, ale   častejšie bez neho. No vždy pri poriadku. Všetci moji priatelia sú —   tak ako ja — prívržencami a hlásateľmi myšlienky, že treba založiť čo   najviac spolkov miernosti. A sami pritom predchádzame príkladom. Lebo   najväčšie škody robí na našom ľude alkohol, predovšetkým pálenka. Je   to večná škoda, lebo náš ľud je dobrý, pracovitý, má slávnu minulosť   a zaslúžil by si lepšiu prítomnosť...”
    </tei:p>
    <tei:p>
     „Ľud, ľud, pri každej príležitosti spomínate ľud. Kto je to ľud?   Sú to nevzdelaní sedliaci, ktorí sú spokojní, keď sa môžu dobre   najesť a napiť. Vyššie ich nároky nesiahajú. Prečo sa s nimi   stotožňujete? Vaše miesto nie je medzi nimi. Vy ste sa dostali z ich   stredu vyššie, medzi vzdelancov, tam je teraz vaše miesto. Mali by   ste s nimi držať, a nie s poddanými, ktorí vám nemôžu v ničom pomôcť.   Ak sa od nich neodtrhnete, budú vám len prekážať v kariére.”
    </tei:p>
    <tei:p>
     „Nemôžem s vami súhlasiť, urodzená slečna, lebo aj keď bol náš   otec učiteľom, celou svojou bytosťou sme zakotvení v ľude,” povedal   prudko pán kaplán Štúr, predbehnúc svojho brata Ľudovíta. Hovoril   vzrušene, akoby sa Adelkine výčitky boli vzťahovali predovšetkým na   neho.
    </tei:p>
    <tei:p>
     Ľudovít mu mierne kývol hlavou, aby sa upokojil, a odvetil   Adelke:
    </tei:p>
    <tei:p>
     „To je chyba mnohých našich vzdelancov, že len čo dosiahnu trochu   vyššie postavenie, čiže — ako sa ľudove hovorí — len čo si oblečú   čierny kabát, už sa ľudu odcudzia, hanbia sa za svoj pôvod a   natískajú sa do spoločnosti, ktorá je nám neprajná. Za takúto cenu   nechcem urobiť kariéru. Ostanem vždy verný ľudu, z ktorého pochádzam,   a vždy budem bojovať za jeho záujmy — aj keby to malo pre mňa čo aké   zlé následky.” A akoby chcel dodať svojim slovám spresnený význam,   povedal ešte dôrazne: „Spoločenské i osobné.”
    </tei:p>
    <tei:p>
     Adelka si ho premerala skúmavým pohľadom a zavŕšila rozhovor   vyhlásením:
    </tei:p>
    <tei:p>
     „Vážim si ľudí pevných zásad, aj keď s nimi nesúhlasím. Ide len o   to, aby pri svojich zásadách vytrvali vo všetkých okolnostiach.”
    </tei:p>
    <tei:p>
     Štúr neodvetil. V duchu som s ním súhlasila, veď načo sa pokúšať   presvedčiť slovami. Charakter človeka sa zoceľuje v tvrdých životných   skúškach. Bola som presvedčená, že Štúr v nich obstojí.
    </tei:p>
    <tei:p>
     Keď sme prišli pred polnocou domov, spýtala som sa Adelky, aký   dojem si odnáša z dnešného večera. Odvetila trochu neurčito:
    </tei:p>
    <tei:p>
     „Na jednej strane rybacia polievka, zbojnícka pečienka, víno,   cigáni a spev. Všetko také príliš skutočné a prozaické ako surový   život. Na druhej strane mesačná noc, tajomne šumiaca rieka, hviezdy,   oživená minulosť. Všetko také neskutočné, vzdialené od života,   romantické. A ja medzi tým nerozhodná, pochybujúca... Aká si šťastná,   Evka, že nemáš takéto problémy!”
    </tei:p>
   </tei:div>
   <tei:div type="chapter">
    <tei:head>
     VI
    </tei:head>
    <tei:p>
     Nevyznala som sa v Adelke. Keď sme boli samy, hovorila o Štúrovi   povýšene a znevažujúco, akoby ma tým chcela čo najhlbšie raniť. Ale v   prítomnosti Rothschützovej — prirodzene, len vtedy, keď tam Štúr   nebol — rozplývala sa o Štúrovi chválou. Velebila jeho mužné   vlastnosti, jeho charakter, rozum, jeho veľké dielo — a ja som sa na   ňu dívala v nedorozumení, celá ohúrená, lebo som nevedela, ktoré je   jej pravé zmýšľanie. Kedy hovorila úprimne? Alebo chválila Štúra pred   Rothschützom len preto, lebo vedela, že ho to zlostí? Bolo zrejmé, že   Adelka hrá komédiu, ale som si nebola istá, pred kým. Iba pred   Rothschützom, alebo aj predo mnou?
    </tei:p>
    <tei:p>
     Ako som o tejto záhade rozmýšľala, odrazu ma prekvapila myšlienka,   ktorá skrsla vo mne celkom mimovoľne a v prvej chvíli sa mi zdala   holým nezmyslom: a čo ak hrá Adelka komédiu sama pred sebou?
    </tei:p>
    <tei:p>
     Hneď som túto myšlienku zahnala ako bláznovstvo.
    </tei:p>
    <tei:p>
     Akú príčinu by mala Adelka klamať sama seba?
    </tei:p>
    <tei:p>
     Možno sú to len také chvíľkové vrtochy, pomyslela som si, a keď sa   pominú, budem si s Adelkou načistom. V tých dňoch bola taká   zádrapčivá, že som si netrúfala nadviazať znova rozhovor o   Štúrovi.
    </tei:p>
    <tei:p>
     Ovzdušie bolo ako pred búrkou a ja som čakala, kedy udrie.
    </tei:p>
    <tei:p>
     Štúr chodieval do kaštieľa skoro každý deň. Nemôžem povedať, že by   bol Ostrolúckym nevítaný. Obaja osvietení páni veľmi radi s ním   diskutovali o verejných záležitostiach. Nevyznala som sa veľmi v   politike, a preto som nezmúdrela ani z mien, ktoré pri takých   pánskych rozhovoroch najčastejšie spomínali: Széchényi, Deák,   Kossuth. Iba posledné meno mi bolo známe z domu. Otec ho často   spomínal pri čítaní Slovenských národných novín. Vedela som, že Štúr   sa s ním neráči, lebo Kossuth je proti nám Slovákom. Z rozhovoru   oboch pánov Ostrolúckych so Štúrom som vybadala, že pán súdny radca   sa oduševňuje za Kossuthovu politiku. Naproti tomu pán cirkevný   inšpektor bol väčšmi naklonený slovenskej veci. Vybadala som to aj z   toho, že so mnou sa osvietený pán Gustáv Ostrolúcky zhováral vždy po   slovensky. Adelkin otec sa tváril, akoby po slovensky ani nevedel.   Pravdepodobne to bol dôsledok jeho dlhoročného verejného pôsobenia v   Pešti. Keď som vybadala tieto odlišnosti v zmýšľaní oboch bratov,   uvažovala som, prečo ma teda pozvali do rodiny, aby som učila Adelku   slovenčinu. Myslím, že príčinu odhalila sama Adelkina matka, keď raz   v rozhovore so svojou švagrinou prezradila, aké plány má s dcérou.   Zhovárali sa o Adelkinom možnom výdaji a Adelkina matka pritom   povedala: „Možno, že sa vydá za niektorého šľachtica z tohto kraja, a   potom bude musieť žiť na dedine. Je nevyhnutne potrebné, aby poznala   reč poddaných, ktorí budú pracovať na jej poliach... Musím v nej   vzbudiť väčší záujem o prozaické stránky života: o hospodárstvo,   kuchyňu a domáce práce... Žije priveľmi odtrhnutá od života.”
    </tei:p>
    <tei:p>
     Adelka pri tomto rozhovore nebola a ja som si ho vypočula   neúmyselne. Ostatne osvietená pani vedela, že som v salóne, keď to   rozprávala.
    </tei:p>
    <tei:p>
     Pre mňa to bolo ako studená sprcha, lebo až dovtedy som si   myslela, že Adelka sa učí po slovensky zo záujmu o našu národnú vec.   No potom som sa ponad to sklamanie preniesla a zaumienila som si, že   ju budem tým horlivejšie oboznamovať aj s naším duchovným   životom.
    </tei:p>
    <tei:p>
     Pravda, keby sa na túto úlohu podobral Štúr, výsledok by sa   prejavil oveľa skôr a účinnejšie. Lenže pri Adelkinom zmýšľaní o   Štúrovi ťažko bolo spoliehať sa na takéto úspechy...
    </tei:p>
    <tei:p>
     Adelkin vzťah ku Štúrovi bol spoločensky bezchybný. Bola k nemu   prívetivá, milá, pozorne počúvala jeho vývody a cítila sa celkom   bezpečne v každej oblasti, ktorej sa ich rozhovor dotkol
    </tei:p>
    <tei:p>
     Zlostilo ma to, lebo som to pokladala za pretvárku. Najradšej by   som sa bola vybrala na faru a tam povedala Štúrovi pravdu. Asi takto:   „Pán redaktor, neverte slečne Adele! Tá jej milota nie je úprimná,   jej prívetivosť je len maskou nevraživosti. Nedajte sa klamať.”
    </tei:p>
    <tei:p>
     Ale nemohla som Adelke dačo také vykonať. Bridilo sa mi robiť   voľačo za jej chrbtom. Rozhodla som sa, že keď sa naskytne   príležitosť, pozhováram sa s ňou.
    </tei:p>
    <tei:p>
     Lež nebola som sama, kto sa chcel s Adelkou dôverne   pozhovárať.
    </tei:p>
    <tei:p>
     Aj barón si chcel byť načistom, a preto ju požiadal o rozhovor   medzi štyrmi očami.
    </tei:p>
    <tei:p>
     Po rozhovore s barónom vyhľadala Adelka svoju matku. Bola   rozrušená a prešla popri mne, akoby ma ani nevidela. Zatvorili sa v   izbe a neskôr vošla za nimi aj tante Lóra. Akiste im Adelka oznámila,   že sa s barónom rozišla.
    </tei:p>
    <tei:p>
     Tento výsledok bol zrejmý už aj z toho, že sa barón začal chystať   na odchod. Chápala som, že po Adelkinom odmietnutí je preňho ďalší   pobyt v kaštieli nemožný.
    </tei:p>
    <tei:p>
     Na svitaní barón odišiel.
    </tei:p>
    <tei:p>
     Nespytovala som sa Adelky na trápnu históriu. Vedela som, že mi ju   časom sama vyrozpráva.
    </tei:p>
    <tei:p>
     Nemusela som dlho čakať. Po barónovom odchode, keď sa už   upokojila, povedala mi Adelka prosto:
    </tei:p>
    <tei:p>
     „Rozišla som sa s barónom. Nebola to ľahká vec. Najmä tante Lóra   mi to nemôže odpustiť...”
    </tei:p>
    <tei:p>
     „A rodičia?”
    </tei:p>
    <tei:p>
     „Mama barónovi žičila a rada by ho bola prijala za zaťa. Ale moje   odmietnutie sa jej hlbšie nedotklo. Dúfa, že sa vydám za niektorého   iného šľachtica. Jej ide len o to, aby som sa dobre vydala. To značí,   aby ženích bol dobrou partiou. Podobne uvažuje aj apko. Nechce ma do   ničoho nútiť. Vraví, aby som šla za hlasom srdca. Pravdaže, myslí to   tak, že ani srdce nesmie zabudnúť na spoločenské postavenie. Čiže ak   si nájdem pytača rodom rovnocenného, rodičia mi nebudú brániť. Ale   tante Lóra sa hnevá, akoby som jej bola osobne ublížila. Nemôže   pochopiť, že sa nechcem vydať bez lásky. Vraj som napáchla   liberalizmom a dostanem sa pre také voľnomyšlienkárstvo do pekla...”   Chvíľu pozerala zatvoreným oblokom na ulicu, kde pomedzi koruny   stromov presvitala strecha kostola; vari jej tento pohľad pripomenul   prikázanie, podľa ktorého deti majú poslúchať rodičov. Ale potom sa   strhla a riekla tvrdo: „Ale nech! Peklom by pre mňa bol život s   nemilovaným mužom!”
    </tei:p>
    <tei:p>
     Neskôr sa rozhovorila o barónovi ešte raz.
    </tei:p>
    <tei:p>
     „Ak mám byť úprimná, trochu baróna aj ľutujem. Ale sám si to   zavinil. Keby len trochu poznal ľudí, bol by sa musel dovtípiť, že sa   za neho nemienim vydať, a bol by vycítil, že ho neľúbim.   Pravdepodobne si myslí, že láska nie je rozhodujúca pri uzavretí   manželstva. Je to názor väčšiny príslušníkov takzvaných lepších   vrstiev. Ale ja sa s tým nemôžem zmieriť. Veď potom manželstvo nie je   posvätením najkrajších ľudských citov, ale obchodom. Ba ešte horšie:   licitáciou, pri ktorej vyhrá ten, kto viac platí.”
    </tei:p>
    <tei:p>
     Videla som jej na tvári, aký trápny je pre ňu tento rozhovor a ako   pri ňom priam fyzicky trpí. No vedela som aj to, že Adelka cíti   potrebu vyhovoriť sa, lebo len tak sa jej uľaví.
    </tei:p>
    <tei:p>
     Chcela som ju potešiť a povedala som chlácholivo:
    </tei:p>
    <tei:p>
     „Tebe taký osud nehrozí. Veď si sama povedala, že rodičia ti   ponechajú vlastnú voľbu pri výbere manžela...”
    </tei:p>
    <tei:p>
     „Aspoň v tom je útecha, hoci neviem, či mi to nejako pomôže.”
    </tei:p>
    <tei:p>
     Prekvapene som na ňu pozrela, lebo som si nebola načistom, čo tým   myslí.
    </tei:p>
    <tei:p>
     „Vieš, Evka, ja ti mám nešťastnú povahu. Nielen že som veľmi   náročná, ale aj náramne kritická. Pravdepodobne to spolu súvisí a   musí to tak byť. Ale komplikuje to život. Keď sa zoznámim s nejakým   mužským, podrobím ho najsamprv prísnej analýze. Mám takú akúsi   schopnosť, že vidím ľudom až do ľadvia a hneď objavím všetky ich   chyby. A potom sa mi zdajú aj ich dobré vlastnosti smiešne alebo   falošné. Myslím si o nich, že takými by len chceli byť, že sa stavajú   do akejsi falošnej pózy, ktorá je pre nich neprirodzená a z ktorej   pri najbližšej príležitosti vypadnú ako zlý herec z úlohy, ktorú sa   dobre nenaučil. Nečuduj sa, že pri takomto skúmaní väčšina z nich   odletí ako pleva. A ja by som tak rada našla zrno!”
    </tei:p>
    <tei:p>
     Posledné slová vykríkla ako výčitku. Cítila som s ňou, vedela som   sa vžiť do jej položenia, ale súhlasiť som nemohla. Vedela som, bola   som o tom skalopevné presvedčená, že jestvuje aj zrno.
    </tei:p>
    <tei:p>
     „A doteraz si ho ešte nenašla, Adelka?”
    </tei:p>
    <tei:p>
     „Medzi ľuďmi, ktorí prichádzajú do úvahy ako pytači, nie. Erkel je   takým človekom, ktorého si vysoko cením. Hádam by sa našiel ešte   dakto — ale barón medzi nich v nijakom prípade nepatrí. Veď všetko, o   čo sa zaujímam a čo milujem, je mu ľahostajné a cudzie. A čo by on   požadoval od manželky, to je zasa cudzie mne. Nie, takto vydať sa   nechcem. Radšej ostanem starou dievkou.”
    </tei:p>
    <tei:p>
     Po barónovom odchode bol Štúr naším každodenným spoločníkom.   Postupne sa zmenil aj cieľ jeho návštev. Kým spočiatku chodieval na   návštevu k rodine Ostrolúckych a väčšinu času venoval rozhovoru s   urodzenými pánmi, neskôr, keď barón odišiel, venoval sa zväčša   Adelke. A keďže prísne spoločenské predpisy nedovoľovali, aby s ňou   bol sám, v kaštieli sedávala s nimi jej matka, a keď šli na   prechádzku do parku alebo na blízke kopce, robila som Adelke   spoločníčku ja.
    </tei:p>
    <tei:p>
     So Štúrom sme nechodievali na také ďaleké prechádzky ako s   barónom. Ale s ním aj krátke prechádzky boli prežiarené takým   zvláštnym pôvabom, že na ne do smrti nezabudnem.
    </tei:p>
    <tei:p>
     Och, ako vedel Štúr rozprávať! Už som sa nečudovala, prečo   študenti boli by šli za ním aj do ohňa.
    </tei:p>
    <tei:p>
     Raz sa spýtal Adelky, ktoré knihy na ňu najhlbšie zapôsobili.   Zapamätala som si podnes, čo vtedy Adelka odpovedala, lebo som si   dodatočne všetky tie knihy prečítala v nemčine alebo maďarčine.
    </tei:p>
    <tei:p>
     Na prvom mieste spomenula Goetheho Utrpenie mladého Wertera.
    </tei:p>
    <tei:p>
     „Veľmi sa mi táto knižka páčila. Tak od srdca som si pri nej   poplakala. Čítali ste ju?”
    </tei:p>
    <tei:p>
     „Čítal. Ale nestotožňujem sa s vaším názorom. Z hľadiska mravného   nemožno s ideou tohto románu súhlasiť. Pre lásku treba žiť alebo sa   jej hrdinsky zriecť, a nie sa pre ňu zabíjať. Len zbabelci siahajú si   na život.”
    </tei:p>
    <tei:p>
     „A čo Faust? Ten sa vám iste páčil? Je v ňom veľa hlbokých   myšlienok. Jeho túžba vyskúmať všetky tajomstvá sveta a pochopiť   vesmír je obdivuhodná. A keď si predstavím odvahu, potrebnú na to,   aby človek upísal svoju dušu diablovi, prebiehajú mi po chrbte   zimomriavky. Nemám pravdu?”
    </tei:p>
    <tei:p>
     Štúr sa pri Adelkinom horlení len usmieval. Počúval ju sústredene   a so zrejmým pôžitkom. Doista mal doteraz málo príležitostí rozprávať   sa so ženami o takýchto veciach. Veď v tých časoch záujmy máloktorej   ženy vybočovali z okruhu domácnosti. Ak ženy popri pletení, háčkovaní   a vyšívaní aj čítali, nuž nerobili to preto, aby si rozšírili okruh   vedomostí, ale pre skrátenie dlhej chvíle. Čítali, čo im prišlo pod   ruku, ale najradšej uplakané ľúbostné romány. V domácnostiach, kde   čítali nemecké knihy, najobľúbenejšou spisovateľkou bola George   Sandová, ktorej romány sa hodne prekladali do nemčiny. Ale žeby   niektorá žena čítala Fausta a trúfala si o ňom debatovať s učeným   profesorom a redaktorom, to bol zjav neobyčajný.
    </tei:p>
    <tei:p>
     „Ľutujem, urodzená slečna, že ani o Faustovi nemáme jednotnú   mienku. Mne sa na ňom nepáči, že po bezúspešnej námahe pochopiť   vesmír upadne do bahna zmyselnosti a rozkoše, a pritom si myslí, že   to je zmysel života. Podľa môjho náhľadu aj Faust je výrazom úpadku   súčasného umenia západných národov, úpadku, ktorý sa najvýraznejšie   prejavuje v dielach Byronových...”
    </tei:p>
    <tei:p>
     Adelka mu nedala dohovoriť. Štúrova nepriaznivá zmienka o Byronovi   vzbudila jej nevôľu. Vedela som, že má práve rozčítanú akúsi knižku   tohto básnika a že sa jej veľmi páči. Preto som chápala jej sklamanie   zo Štúrových slov.
    </tei:p>
    <tei:p>
     „Ani s Byronom nesúhlasíte?!” zvolala prekvapená. „Čítam práve   Childe Haroldovu púť a som ňou oduševnená. Čo sa vám na Byronovi   nepáči?”
    </tei:p>
    <tei:p>
     „Jeho pesimizmus. Je to poézia zúfalstva a zmaru, v ktorej sa môžu   kochať len ľudia, čo sa nevedia tešiť zo života, ľudia, ktorým je   milšia tmavá noc než jasný svit hviezd. A u vás, urodzená slečna,   nepredpokladám nijakú duševnú rozháranosť.”
    </tei:p>
    <tei:p>
     Hoci sa Štúr poslednou vetou pokúsil zmierniť účinok svojho   odmietavého postoja voči Byronovi — aspoň natoľko, aby sa Adelka   necítila osobne dotknutá — rozladenie z Adelkinej tváre nezmizlo.   Prejavilo sa aj v jej slovách.
    </tei:p>
    <tei:p>
     „Na to, aby človek miloval poéziu, je potrebná duševná   rozháranosť?”
    </tei:p>
    <tei:p>
     Prečo skresľovala Štúrove slová? Prečo im pripisovala iný význam,   než mal na mysli on? Veď Štúr to takto nepovedal. Bola to zranená   márnomyseľnosť, alebo chcela vyvolať škriepku?
    </tei:p>
    <tei:p>
     Už-už som mala na jazyku slová na Štúrovu obranu, ale nebolo to   potrebné. Štúr nepotreboval obrankyňu.
    </tei:p>
    <tei:p>
     „Akiste ste ma neráčili správne pochopiť, urodzená slečna,”   odvetil mierne a touto miernosťou odzbrojil aj Adelku, tak ako   odzbrojoval takmer všetkých svojich poslucháčov. „Moje výhrady týkajú   sa len literatúry západnej. V nej sa odzrkadľujú všetky nezdravé   zjavy života na Západe: úplná neviazanosť v kruhu rodinnom i v širšej   pospolitosti, povýšenie pôžitkov a rozkoše na zvrchovanú modlu,   hmotárstvo, zmyselná láska, manželská nevera a podobne. Slovom   pikantérie, po ktorých západní čitatelia bažia, ale ktoré sa zdravej   povahe nášho ľudu bridia. Akí sú ľudia biedni a slepí, že chcú   načerpať životnej sily od chorého!”
    </tei:p>
    <tei:p>
     Pokojný tón Štúrovej reči znenáhla prechádzal do vzrušenia.
    </tei:p>
    <tei:p>
     „Nepime zo špinavých kaluží, keď máme čisté domáce pramene! Koľko   nevýslovnej krásy je len v našich piesňach a povestiach!   Spevavejšieho a hovornejšieho národa niet na svete nad národ náš. Kým   básnictvo západných národov sa už vyžilo a upadá, básnictvo   slovanských národov prežíva obdobie rozkvetu. Chomiakov, Puškin,   Mickiewicz, Slowacki, Gaj, Preradovic — aká to studnica vody   živej!”
    </tei:p>
    <tei:p>
     Pre mňa boli Štúrove názory nevyvrátiteľnou pravdou, ktorej   nemožno protirečiť. Nikdy mi ani na um neprišlo zapochybovať o   správnosti čo len jedného jeho výroku. Pokladala som Štúra za   neomylného. No Adelka tak rýchle nepodľahla jeho čaru, a preto si   vedela brániť svoje názory aj proti Štúrovi. Vypočula ho, pouvažovala   o jeho slovách a potom zakrútila hlavou.
    </tei:p>
    <tei:p>
     „Nemôžem s vami súhlasiť, pán redaktor,” povedala pevne. „Nie ste   objektívny. Zavrhujete Goetheho i Byrona predovšetkým preto, lebo sú   predstaviteľmi germánskej a anglosaskej literatúry. A naopak,   chválite Puškina, Mickiewicza a tých ostatných básnikov hlavne preto,   že sú predstaviteľmi literatúr slovanských.”
    </tei:p>
    <tei:p>
     „Slovanská idea...”
    </tei:p>
    <tei:p>
     „...je prejavom novej, zdravej sily národov, ktoré len teraz   zaujmú v dejinách Európy vedúce postavenie. Poznám túto pesničku. Má   podobný nápev ako pesnička Kossuthova, ktorá je vám tak proti mysli:   vedúce postavenie v Uhorsku patrí Maďarom. A pritom možno aj   Kossuthova politika je len obranou proti vášmu panslavizmu.”
    </tei:p>
    <tei:p>
     Chlapi sa spravidla len povýšene usmievajú, keď sa s nimi ženy   zhovárajú o politike. Lebo politika je oblasť ženám veľmi vzdialená.   Vyárendovali si ju pre seba výhradne mužskí. Adelkinu obranu Kossutha   Štúr však nepodceňoval. Vedel, že vyslovila mienku, ktorú istotne   pochytila z rozhovoru s rodičmi alebo ľuďmi jej spoločenského   postavenia.
    </tei:p>
    <tei:p>
     „Keby ste poznali vznešené ciele slavianskeho pohybu, nemohli by   ste ho klásť do jednej roviny s Kossuthovým úzkoprsým nacionalizmom,   ba smelo môžem povedať šovinizmom. Ani jeden zo slovanských národov   si nevytýčil cieľ ovládať ostatné národy. Rozkvet slovanskej   vzdelanosti nie je podmienený útlakom vzdelanosti národov   neslovanských. Naším cieľom je slobodné pretekanie sa s inými národmi   v oblasti politickej i vo všetkých oblastiach ducha. Čo je zdravé,   bude rásť samo, ak bude mať na to primerané podmienky, a čo je slabé,   chudorľavé a vyžité, zakrpatie a zahynie, čo ako sa bude niekto   usilovať udržať to pri živote.”
    </tei:p>
    <tei:p>
     Počúvala som tento rozhovor v napätom očakávaní, či sa Štúrovi   podarí Adelku presvedčiť a vyvrátiť jej pochybnosti. Ako som si to   želala!
    </tei:p>
    <tei:p>
     „Ale iste ma nebudete chcieť presvedčiť, pán redaktor, že vaše   sympatie k Rusku a ruskému cárovi sú len výmyslom našich   nepriateľov.”
    </tei:p>
    <tei:p>
     Štúr sa srdečne zasmial a jeho hlas stratil aspoň stupeň svojej   predošlej vážnosti.
    </tei:p>
    <tei:p>
     „A je na tom niečo zlého, že je nám bližšia košeľa ako kabát? A že   zo všetkých bratov si najviac vážime toho najväčšieho a   najmocnejšieho? Tým nikomu nekrivdíme, ani tým nikoho   neohrozujeme.”
    </tei:p>
    <tei:p>
     „Keby šlo len o platonické sympatie, tak by som sa možno   uspokojila s vaším vysvetlením. Lenže vec nie je taká nevinná. Tie   bratské sympatie sú len kepienkom na zakrytie veľmi vážneho   politického úsilia o spojenie všetkých slovanských národov pod vládou   ruského cára s jediným cieľom: zaútočiť na Rakúsko-Uhorsko a   Nemecko.”
    </tei:p>
    <tei:p>
     Pri týchto Adelkiných slovách Štúr opäť zvážnel. Akoby si chcel   pomôcť aj gestom, zdvihol pravicu a zamával ukazovákom.
    </tei:p>
    <tei:p>
     „Neverte tomu, urodzená slečna. Týmto strašiakom zdôvodňuje   Kossuth svoje protislovanské výpady a takisto sa ním oháňa aj Viedeň   pri každom našom, to jest slovanskom podujatí. Naším cieľom nie je   násilný prevrat, ale zabezpečiť konštitučnou cestou lepší život pre   ľud našej krajiny. Nechceme rúcať tróny, ale chceme osobne aj našimi   novinami, a keby to bolo možné, i prejavmi na krajinskom sneme vymôcť   lepšie položenie tých obyvateľov krajiny, ktorí tvoria jej prevažnú   väčšinu. Veď práv majú tak málo, že je to na zaplakanie.”
    </tei:p>
    <tei:p>
     Zdalo sa, že Adelku Štúrovo vysvetlenie uspokojilo. No potom sa   znova vrátila k tomu, čím sa táto výmena názorov začala: k   literatúre.
    </tei:p>
    <tei:p>
     „Pripúšťam, pán redaktor, že v politických názoroch môžete mať   čiastočne pravdu. Ale s vašimi literárnymi názormi nesúhlasím. O   Wertherovi sa s vami nebudem škriepiť. Je to slaboch a ja si   slabochov nevážim, hoci musím doznať, že Werther na mňa zapôsobil.   Ale Faust ma úžasne vzrušuje. Vy mu vyčítate, že sa ponoril do bahna   zmyselnosti. Ja si myslím, že to nie je podstatné, lež iba sprievodný   zjav pri jeho poznávaní všetkých stránok života. To hlavné je inde.   Vo Faustovej túžbe poznať všetky tajomstvá života, prebádať všetky   hlbiny vesmíru. Týmto svojím úsilím je mi sympatický a blízky...”   Adelka rozprávala zápalisto. Keď sa odmlčala, aby nabrala dych,   využil Štúr prestávku na poznámku, ktorá sa mohla pokladať aj za   kompliment. No ja som vedela, že komplimentom nie je. Bol to iba   výraz Štúrovho ozajstného obdivu, keď povedal:
    </tei:p>
    <tei:p>
     „Ešte som sa nestretol so ženou, ktorá by rojčila pre Fausta a   nachádzala s ním istú duševnú spríbuznenosť.”
    </tei:p>
    <tei:p>
     „Možno budete pokladať za afektáciu, ak vám poviem, že ten   trýznivý smäd po vedomostiach poznám, hoci som len žena. Je to veľký   nedostatok dnešnej výchovy, že degraduje ženu len na mužovu otrokyňu   a na udržovateľku rodu.”
    </tei:p>
    <tei:p>
     „To sú vari pritvrdé slová, urodzená slečna,” vyčítavo povedal   Štúr a pozrel na mňa nabádavým pohľadom.
    </tei:p>
    <tei:p>
     „Ja si myslím,” ozvala som sa zápäť, „že niet vznešenejšieho   poslania na svete, ako byť udržovateľkou rodu, čiže byť dobrou   manželkou a matkou.”
    </tei:p>
    <tei:p>
     „S duševným horizontom, ktorý nepresahuje obvod domácnosti. A keď   mužskí začnú rozprávať o niečom vyššom, než sú starosti o domácnosť a   výchova detí, vtedy pokorne mlčať, lebo všetko ostatné je vyhradené   mužským. Politika, veda, umenie — to je pre nás zakázaná trinásta   komnata.”
    </tei:p>
    <tei:p>
     „Ale, Adelka, vari by si nechcela ísť kortešovať na stoličné   zhromaždenie alebo rečniť na sneme!” zvolala som prekvapená, lebo som   si nevedela predstaviť ženu v takom chlapskom povolaní.
    </tei:p>
    <tei:p>
     „O politiku nestojím,” odvetila strmo. „To je naozaj chlapská   činnosť, nesúca pre ženu. Ale prečo by sa žena nemohla uplatniť vo   vede alebo v umení?”
    </tei:p>
    <tei:p>
     „Veď v umení sa uplatnilo už dosť žien,” oponoval Štúr. „Mohli by   sme začať so starovekou poetkou Sapfo...”
    </tei:p>
    <tei:p>
     „...a skončiť s George Sandovou,” prerušila ho Adelka trochu   posmešne. No hneď zase prešla do vážneho tónu.
    </tei:p>
    <tei:p>
     „Máte pravdu, niektoré sa preslávili aj ako maliarky, na príklad   madame Vigeé-Lebrun alebo Angelika Kaufmannová. Ale čo je to v   porovnaní s tisícami významných umelcov mužského rodu. Ja viem,   nemôže byť každý umelcom, na to je potrebné nadanie, na to sa musí   človek narodiť. To je všetko pravda, s tým súhlasím, no jedna vec je   práve taká istá: aby sa talent mohol uplatniť, na to treba dať   človeku aj príležitosť. A tú príležitosť nám vy mužskí nechcete dať.   Ešte citeľnejšie je to vo vede. Keď niekde dovolia žene vyštudovať za   lekárku, píšu o tom noviny na celom svete, akoby to bolo dáke čudo,   siedmy div sveta. Povedzte, pán redaktor, prečo by dievča nemohlo byť   učiteľkou alebo profesorkou?”
    </tei:p>
    <tei:p>
     Pokiaľ ide o učiteľské povolanie, celkom som s Adelkou súhlasila,   lebo som to už sama skúsila — aj keď len v nedeľnej škole — a mala   som pekné úspechy. Naozaj, prečo by sa nemohli aj dievčatá venovať   učiteľskému povolaniu? Pravda, to by potom museli vstúpiť do služby a   dostávali by plat... celkom tak ako mužskí. Ale ako by to u nich   vyzeralo v domácnosti, keby sa taká dievčina vydala? Musela by sa   povolania vzdať, najmä keby prišli deti. Zaujímavé, že mne také dačo   nikdy nezišlo na um. Ak som uvažovala o budúcnosti, vždy som sa   videla ako gazdiná pri sporáku alebo som si predstavila v duchu   niekoľko detí a pri myšlienke, že sú moje, zalialo ma nesmierne   blaho. Inokedy zasa, keď som si vyčítavo povedala, že sú to pochabé   sny a že sa ja akiste nikdy nevydám, zúžila sa moja predstava   budúcnosti na akési dlhotrvajúce predĺženie terajšieho stavu: až do   smrti budem doma v rodičovskom dome. A tu odrazu príde Adelka s   takými buričskými myšlienkami. Veď by to bol obrátený svet! To by   bolo, aby urodzená slečna vtĺkala múdrosť do hláv dedinských   fafrnkov! No nedalo mi to, a preto som sa jej spýtala:
    </tei:p>
    <tei:p>
     „A to by si vážne chcela byť učiteľkou, Adelka?”
    </tei:p>
    <tei:p>
     Ohrnula peru nad mojou prostoduchosťou.
    </tei:p>
    <tei:p>
     „Ale kdeže! Veď nehovorím len za seba. Ide o to, že nie je správne   a spravodlivé, keď nám mužskí zahatávajú prístup k prameňom   vzdelanosti. Život je taký krátky, a človek by toľko chcel vedieť!   Nežiadam nemožné, žiadam si len, čo je v ľudských silách. Ale keďže   je život taký krátky, nemal by človek premárniť z neho ani chvíľku na   niečo neužitočné. Lenže čo je užitočné?”
    </tei:p>
    <tei:p>
     Túto otázku akoby bola dala sama sebe. Vyslovila ju polohlasne a   zamyslela sa.
    </tei:p>
    <tei:p>
     „Čím viacej dobrých kníh prečítame, tým väčšmi si uvedomujeme, čo   všetko ešte nevieme... Niekedy si pripadám ako špongia, ktorá len   saje do seba, saje cudzie múdrosti, a pritom napokon stráca i zmysel   tejto činnosti. Je v tom šťastie? Je človek tým šťastnejší, čím je   múdrejší?”
    </tei:p>
    <tei:p>
     Potriasla hlavou a smutne sa usmiala.
    </tei:p>
    <tei:p>
     „Je div, že človek pri takýchto úvahách zosmutnie? Náš smútok je   oprávnený, a preto nám ho nezabraňujte!”
    </tei:p>
    <tei:p>
     „Treba robiť rozdiel medzi smútkom a ufňukanosťou. Smútok môže byť   očisťujúci a činorodý. Ufňukanosť je príťaž, ktorá človeka v očiach   ostatných ľudí znevažuje. A ich samých v zápase so životom   odzbrojuje. A proti takémuto falošnému a skreslenému ponímaniu   obrodeného smútku protestujem. Práve preto bojujem aj proti   literatúre, ktorá robí z ľudí rozorvancov a zbabelcov.”
    </tei:p>
    <tei:p>
     No Adelka sa zastávala aj naďalej Goetheho a Byrona. Tvrdila, že   Štúr podopiera svoje správne názory nesprávnym výberom dôkazov a   príkladov.
    </tei:p>
    <tei:p>
     No Štúrovo horlenie za Puškina, Mickiewicza, Chomiakova a   ostatných slovanských básnikov neostalo na ňu bez vplyvu. Keď sa jej   Štúr spýtal, či už čítala Eugena Onegina alebo Kapitánovu dcéru,   chcela najprv vedieť, či už tie diela vyšli v nemeckom alebo   maďarskom preklade.
    </tei:p>
    <tei:p>
     Štúr jej odvetil presviedčavo:
    </tei:p>
    <tei:p>
     „Preklad nikdy nenahradí pôvodinu. Také krásne diela treba čítať v   origináli. Byrona čítate v preklade?”
    </tei:p>
    <tei:p>
     „Nie, v origináli.”
    </tei:p>
    <tei:p>
     „Iste mi teda dáte za pravdu. Keď čítate anglických a francúzskych   spisovateľov v pôvodine, aká škoda, že nemôžete podobne vnímať aj   krásy Puškina, Mickiewicza a iných slovanských autorov!”
    </tei:p>
    <tei:p>
     „To by som sa najprv musela naučiť po rusky a po poľsky!” zasmiala   sa Adelka.
    </tei:p>
    <tei:p>
     „A bolo by to pre vás také ťažké? Počúvajte!”
    </tei:p>
    <tei:p>
     Štúr začal recitovať akúsi poľskú báseň. Zarecitoval z nej zo dve   slohy a potom sa nás spýtal: „Rozumeli ste z toho dačo?”
    </tei:p>
    <tei:p>
     „Ja som rozumela takmer všetko,” odvetila som radostne.
    </tei:p>
    <tei:p>
     „Ja som vyrozumela, že sa v básni hovorí o mladosti,” povedala   Adelka a jej odpoveď Štúra celkom oduševnila.
    </tei:p>
    <tei:p>
     „Vidíte, že poľština nie je pre nás Slovákov ťažká. Aj ruštinu   našinec za krátky čas pochopí.”
    </tei:p>
    <tei:p>
     Hovoril tak presvedčivo a uvádzal na potvrdenie svojich vývodov   toľko dôkazov v podobe ukážok z poľských, ruských a srbských   básnikov, že sme týmto rozhovorom strávili celé popoludnie.
    </tei:p>
    <tei:p>
     Keď sa Štúr s Adelkou pred bránou kaštieľa lúčil, spýtal sa jej   prehovárajúcim hlasom:
    </tei:p>
    <tei:p>
     „Urodzená slečna, dáte sa nakriatnuť aspoň na jednu z našich   slovanských rečí?”
    </tei:p>
    <tei:p>
     Adelka pohojdávala v ruke slamený klobúk s ružovou stužkou a   dívala sa naň tak, akoby táto zábavka bola pre ňu dôležitejšia než   Štúrov návrh.
    </tei:p>
    <tei:p>
     Po chvíľke odvetila s úsmevom:
    </tei:p>
    <tei:p>
     „Už sa zdokonaľujem v slovenčine. Neviem, či by to nebolo priveľké   zaťaženie, keby som si pribrala ešte jednu slovanskú reč. Vyspím sa   na to a potom vám poviem.”
    </tei:p>
    <tei:p>
     Obávala som sa, aby sa Adelka nerozhodla proti Štúrovmu návrhu, a   preto som jej na druhý deň povedala, že by som sa rada učiť po   poľsky, lebo sa mi poľština veľmi páči. Spýtala som sa, či sa aj ona   rozhodla.
    </tei:p>
    <tei:p>
     „Aj mne sa poľština páči,” odvetila Adelka, upravujúc si pred   zrkadlom nakučeravené vlasy, „ale myslím, že sa po poľsky predsa len   učiť nebudeme.”
    </tei:p>
    <tei:p>
     „Nepovedala by si mi láskavo prečo?”
    </tei:p>
    <tei:p>
     Odvrátila sa od zrkadla, figliarsky na mňa žmurkla a povedala   spevavo:
    </tei:p>
    <tei:p>
     „Preto, lebo by si dakto mohol myslieť, že sa po poľsky neučím z   lásky k poľskej literatúre, ale kvôli nemu. A to mi ani na um   nepríde. Ani jeden mužský nie je hoden toľkého záujmu. Lalalalá!”
    </tei:p>
    <tei:p>
     Adelkin čistý trilok niesol sa jej izbietkou ako radostný vtáčí   spev — ale mne bolo pri tom jej speve clivo. Sama som nevedela   prečo.
    </tei:p>
    <tei:p>
     Prečo je Adelka taká? Dokedy bude pre mňa jej vnútro zatvorenou   knihou?
    </tei:p>
    <tei:p>
     Keď sme sa na druhý deň opäť stretli so Štúrom, privítala ho   žartovnou otázkou:
    </tei:p>
    <tei:p>
     „Kedy začneme s prvou lekciou poľštiny, pán učiteľ?”
    </tei:p>
   </tei:div>
   <tei:div type="chapter">
    <tei:head>
     VII
    </tei:head>
    <tei:p>
     Štúr chodieval do kaštieľa rád. Očistom ho lákali rozhovory s   pánom cirkevným inšpektorom a s Adelkiným otcom. Čas strávený v   kaštieli rozdeľoval si teda medzi „starých” a nás mladých. Veľa ráz   sme však bývali spoločne. Sedeli sme všetci v jedálni či v salóne   alebo vonku v záhradnom altánku, starí sa zhovárali so Štúrom a my s   Adelkou sme počúvali.
    </tei:p>
    <tei:p>
     Dobre sa pamätám na jeden takýto rozhovor v záhrade. Predtým sme   mali s Ľudovítom hodinu poľštiny a pani osvietená, domáca pani, ho   potom pozvala na olovrant. Olovrant podávali v altáne. Do krehučkých   šálok zo sevreského porcelánu nalieval lokaj kávu alebo mlieko, čo si   kto želal. Štúr si prosil iba čiernu kávu, Adelka a ja sme pili   studené mlieko. Ako sa Štúr načahoval po bábovke uprostred stola,   všimla som si, že má krásne ruky s dlhými prstami, aké mávajú   hudobníci. Neviem, čo mi to vtedy prišlo na rozum, ale keď som   pozerala na jeho pekne formovanú bielu ruku, odrazu som pocítila   neodolateľnú túžbu dotknúť sa jej a jemne ju pohladiť. Bolo to len   také chvíľkové pokušenie, bláznivá myšlienka, ku ktorej sa človek   nesmie priznať — ale dnes, po rokoch, sa s týmto nevinným pokušením   môžem zdôveriť, lebo zanechalo vo mne hlbokú stopu. Vtedy som si   totiž po prvý raz uvedomila, že pozerám na Štúra ináč ako na   ostatných mužských. Viem, viem, už som vám povedala, že som ho   obdivovala ako ušľachtilého človeka a veľkého vlastenca, ale to   nebolo všetko. Vtedy v altáne som pocítila voči nemu akýsi celkom   neznámy hrejivý ľudský cit. Začala som ho mať rada. Nie tak, ako má   rada žena muža, dievča chlapca — ale tak, ako som mala rada otca.   Dušu by som bola za neho dala.
    </tei:p>
    <tei:p>
     V takomto duševnom rozpoložení, v ktorom som sa cítila ako v   polospánku, začula som otázku cirkevného inšpektora:
    </tei:p>
    <tei:p>
     „Čože robí pán farár Hurban?”
    </tei:p>
    <tei:p>
     A Štúrovi nebolo viacej treba: rozhovoril sa o svojom priateľovi   zoširoka. Spomenul, aké ťažkosti mal Hurban s vydávaním almanachu   Nitra a aké rôznorodé pocity vyvolal na Slovensku druhý ročník tohto   almanachu, písaný po slovensky. Ináč Hurban vyvíja horlivú činnosť   osvetovú: zakladá spolky miernosti a nacvičuje s mládežou divadelné   predstavenia... Všetko toto hovoril Štúr s veľkým uznaním. Napokon   však poznamenal sklamane, že nedávno sa Hurban oženil. No povedal to   takým hlasom, akoby o Hurbanovi prezrádzal dačo, čo nerobí česť jeho   menu. Sťaby bol spáchal nejaký nešľachetný čin.
    </tei:p>
    <tei:p>
     Pán inšpektor Ostrolúcky si to všimol.
    </tei:p>
    <tei:p>
     „Zdá sa, že Hurbanovo manželstvo neschvaľujete, pán redaktor.   Oženil sa azda s osobou nehodnou, neprimeranou jeho stavu?”
    </tei:p>
    <tei:p>
     „Božechráň!” ohradzoval sa rýchle Štúr. „Naopak, vzal si dievča z   veľmi dobrej rodiny. Dcéru Samuela Jurkoviča, rechtora v Sobotišti,   vychýrenú krásavicu. Aj Janko Francisci si na ňu myslel, a to veľmi   tuho.”
    </tei:p>
    <tei:p>
     „Tak teda je všetko v najlepšom poriadku!” zvolal pán inšpektor.   „Veď aj v biblii stojí: Není dobře člověku samotnému...”
    </tei:p>
    <tei:p>
     Dobrá vôľa osvieteného pána na Štúra neprešla. A poznámka   Adelkinej matky mala práve opačný účinok, než aký osvietená pani   očakávala. Povedala totiž:
    </tei:p>
    <tei:p>
     „Stará dievka je tvor, s ktorým ľudia súcitia, lebo si nezavinila   svoj osud sama. Ale starého mládenca nikto nepoľutuje, lebo si svoj   údel sám zavinil.”
    </tei:p>
    <tei:p>
     Pani Ostrolúcka sa iste nemienila Štúra dotknúť. Štúr vyzeral   vtedy ešte veľmi mladý, hoci mal už jedenatridsať rokov. Ale podľa   bežných spoločenských pochodov bolo ho už treba pokladať za starého   mládenca. Osvietená pani však zachovávala zásady dobrého tónu príliš   úzkostlivo, než aby sa bola chcela dotknúť hosťa netaktnou   poznámkou.
    </tei:p>
    <tei:p>
     Azda si uvedomila ostrie svojej poznámky až potom, keď sa ozval   Štúr akoby na obhajobu.
    </tei:p>
    <tei:p>
     „Pozemská láska ťahá ducha, vzlietnuvšieho za vysokými métami,   naspäť k zemi. Služba vznešeným ideám je poškvrnená prízemnými   starosťami. A zo slobodného človeka, naplneného túžbami po dobre a   krásne, stáva sa úzkoprsý filister, sputnaný najmalichernejšími   starosťami o ženu a deti.”
    </tei:p>
    <tei:p>
     Pozreli sme s Adelkou na seba, aby sme si takto vymenil názory o   Štúrových prekvapujúcich slovách. Prekvapujúce boli pre Adelku a   starých Ostrolúckych, nie však pre mňa. Ja som už od otca vedela o   Štúrovej predpojatosti voči ženám, a najmä voči ženbe.
    </tei:p>
    <tei:p>
     „Človek by si o vás, pán redaktor, nemyslel, že ste taký nepriateľ   žien,” riekla žartovne i vyčítavo pani inšpektorová Ostrolúcka.   „Pokladali sme vás za ctiteľa krásy, no ak ju odmietate v jej   najkrajšom stelesnení...”
    </tei:p>
    <tei:p>
     Štúrova tvár sa znovu zapálila vzrušením. Nemilo sa ho dotklo, že   sa tu hovorí tak ľahkovážne, ba priam žartovne o veciach, ktoré pre   neho boli posvätné.
    </tei:p>
    <tei:p>
     „Dovoľte, osvietená pani, aby som spresnil myšlienku, ktorú ste tu   načrtli. Nemôže byť reč o nepriateľstve voči ženskému pokoleniu. Nie   som nepriateľom žien. Pokladám ženu za mužovho génia, za jeho dobrého   ducha, inšpirátorku, ktorá ho nabáda k zdolávaniu najväčších   prekážok, k nadpozemskému heroizmu. Ale som proti prízemnej láske,   ktorá vyúsťuje v prozaickom manželstve a ubíja potom v mužovi všetko   vznešené a veľké. Preto nemôžem ani Hurbanovi odpustiť jeho   manželstvo.”
    </tei:p>
    <tei:p>
     Pán inšpektor Ostrolúcky, bafkajúci z fajky s trúbeľkou až po   kolená, vyňal po týchto slovách fajku z úst a hlaholivo sa rozosmial.   Obrátil sa k Adelkinmu otcovi a povedal, zadúšajúc sa smiechom:
    </tei:p>
    <tei:p>
     „No, bratku, ale sme dostali, čo pes nechce! A vy tiež!” Posledné   slová platili jeho žene a Adelkinej matke. „Máš pocit, Eržika, že by   v nás manželstvo bolo ubilo všetko vznešené a veľké?”
    </tei:p>
    <tei:p>
     Pani inšpektorová sa zatvárila rozhorčene.
    </tei:p>
    <tei:p>
     „Vlastne by sme sa my ženy mali pre takéto reči uraziť a nahnevať   na vás, pán redaktor!”
    </tei:p>
    <tei:p>
     Jej švagriná, Adelkina matka, sa ani nepokúšala skryť   rozladenie.
    </tei:p>
    <tei:p>
     Štúr videl, že sa rozhovor dostal na šikmú plochu a že by sa mohol   skončiť neželanou mrzutosťou.
    </tei:p>
    <tei:p>
     Preto sa poponáhľal dodať:
    </tei:p>
    <tei:p>
     „Prepáčte, osvietené panie a osvietení páni, ale tu ide o fatálne   nedorozumenie. Predpokladal som, že z celého nášho rozhovoru je   jasné, čo mám na mysli: mužských, ktorí zasvätili svoj život borbe za   lepšiu budúcnosť národa. To im neodporúčam dať sa zviazať putami   manželskými, o nich predpokladám, že ich manželstvo odvedie od borby,   ktorá je plná odriekania a žertvovania. Bolo by bláznovstvo žiadať od   všetkých mužských, aby sa neženili, veď by to viedlo k absurdným   dôsledkom — vyhynutiu ľudského rodu.”
    </tei:p>
    <tei:p>
     Nebezpečenstvo bolo zahnané. Teraz, keď panstvo videlo, že Štúr   nezovšeobecňuje, ale hovorí len za seba a za svojich prívržencov,   dívali sa na neho ako na idealistického rojka, ktorého náhľady   nemožno brať celkom vážne.
    </tei:p>
    <tei:p>
     „Počkajte, až sa stretnete s tou pravou, ako sa s ňou stretol   Hurban, potom budete spievať inú pesničku!” smial sa pán inšpektor a   ostatní mu horlivo prisviedčali. Len Adelka a ja sme mlčali, lebo sa   nepatrilo, aby sa mladé dievčatá zúčastňovali na takom chúlostivom   rozhovore.
    </tei:p>
    <tei:p>
     Ale Štúr sa nedal. „Nikdy nezradím svoje ideály! Blaho môjho   národa je mi nad všetky osobné výhody a záujmy. Som ochotný podstúpiť   preň aj najväčšie obete.”
    </tei:p>
    <tei:p>
     Keby bol takto hovoril niekto iný, napríklad barón Rothschütz,   boli by jeho slová zneli nepresvedčivo. Z ich nadnesenosti bolo by   cítiť pózu. Ale Štúr až do hĺbky duše preciťoval každé slovo, ktoré   vyslovil, ani v jednom nebolo dutého tónu, každé cvendžalo ako zlatý   peniaz hodený na mramorovú dosku stola.
    </tei:p>
    <tei:p>
     Nevedela som, čo si Adelka myslí o Štúrovi, keď počúvala jeho   výpady proti manželstvu i prísľuby odhodlania bojovať a žertvovať za   národ.
    </tei:p>
    <tei:p>
     Náš rozhovor v ten večer bol iný ako obyčajne. Miesto aby Adelka   otvorene povedala svoju mienku o tom, čo sa v altáne hovorilo,   pristúpila k obloku a otvorila ho do tmavej noci, z ktorej sa ozýval   len šum neďalekej Bošáčanky. Zdalo sa, že ani nevie o mojej   prítomnosti.
    </tei:p>
    <tei:p>
     „Dobrú noc, Adelka!” riekla som potichu a chcela som prejsť do   svojej izbietky, aby som nevyrušovala priateľku z dúm.
    </tei:p>
    <tei:p>
     Strhla sa ako zo spánku.
    </tei:p>
    <tei:p>
     „Nie, nie, nechoď ešte, Evička! Chcem sa s tebou trochu   pozhovárať.”
    </tei:p>
    <tei:p>
     Zatvorila oblok, sadla si na mäkký taburet pred toaletným   stolčekom v rohu izby — ale chrbtom k zrkadlu — a spýtala sa:
    </tei:p>
    <tei:p>
     „Povedz mi, Eva, hovoril ten človek dnes vážne? Ja tomu nemôžem   veriť. Tetuška má pravdu: keby sa stretol so ženou, ktorá by na neho   hlboko zapôsobila;, do ktorej by sa naozaj zaľúbil, hneď by bolo po   všetkých predsavzatiach i po krásnych mužských cnostiach, ktorými sa   chce robiť zaujímavým. Vidieť, že ešte nebol naozaj zaľúbený!”
    </tei:p>
    <tei:p>
     Povedala to tak, ako keby sa na Štúra hnevala.
    </tei:p>
    <tei:p>
     A prv než som mohla odpovedať, dodala:
    </tei:p>
    <tei:p>
     „Ľahko sa hovorí o odriekaní tomu, kto ešte nebol v pokušení.   Dožičila by som mu, aby sa zaľúbil. Ale tak riadne, hlboko! Aby   vedel, čo je to trýzeň lásky.”
    </tei:p>
    <tei:p>
     Zasa som vycítila v jej hlase onen odtienok hnevu — alebo vari   urazenej márnomyseľnosti?
    </tei:p>
    <tei:p>
     Pokladala som za potrebné vyviesť Adelku z omylu.
    </tei:p>
    <tei:p>
     „Štúr vie, čo je veľká láska. Pred niekoľkými rokmi sa tak zaľúbil   do Márie Pospíšilovej v Hradci Králové.”
    </tei:p>
    <tei:p>
     Adelku správa o Štúrovej ľúbosti veľmi zaujala. Pritiahla si   taburet bližšie ku kreslu, v ktorom som sedela, a celá vzrušená ma   vyzvala, aby som jej o tom rozprávala.
    </tei:p>
    <tei:p>
     „Rada by ti, Adelka, ale keď o tom viem tak málo! Najkrajšia z   celej tejto ľúbosti je Štúrova báseň, ktorú poslal Márii Pospíšilovej   na rozlúčku.”
    </tei:p>
    <tei:p>
     „Čítala si ju?”
    </tei:p>
    <tei:p>
     „Áno, a pri čítaní som plakala, tak ma dojala.”
    </tei:p>
    <tei:p>
     „Chcela by som si ju prečítať i ja,” povedala Adelka živo a líca   jej očerveneli. „Ale ako sa k nej dostať? Naspamäť ju nevieš? Ja som   sa naučila vždy naspamäť básne, ktoré sa mi páčili.”
    </tei:p>
    <tei:p>
     „Aj ja som sa ju chcela naučiť naspamäť. Ba začas som ju aj   vedela, ale potom som z nej veľkú časť zabudla. Pamätám sa len na   prvú slohu...”
    </tei:p>
    <tei:p>
     „Škoda! A nemohla by si báseň niekde zadovážiť?”
    </tei:p>
    <tei:p>
     „Doma ju máme. Vyšla v prvom ročníku almanachu Nitra. Pán farár   Hlaváč ho istotne bude mať...”
    </tei:p>
    <tei:p>
     „Zašla by si sa zajtra opýtať? Ale musíš to urobiť nenápadne, aby   sa o tom Štúr nedozvedel.”
    </tei:p>
    <tei:p>
     „Neboj saj Adelka, vypožičiam si almanach pre seba. Ostatnej nič   by na tom nebolo, keby sa Štúr dozvedel, že je to pre teba. Veď sú   tam aj iné básne a poviedky iných spisovateľov. Tešil by sa, keby sa   dozvedel, že chceš čítať našské knihy...”
    </tei:p>
    <tei:p>
     „Nie, nie, Evka, nič mu nevrav! Mohol by sa spýtať, ako sa mi   páčila jeho báseň, a myslím, že by mi bolo trápne o tom hovoriť. Veď   uvidíme, až si ju prečítam... Som zvedavá, či je aspoň približne taká   dojímavá ako napríklad láska Žanety Bónisovej k Orlíkovi.”
    </tei:p>
    <tei:p>
     Nikdy som o Žanete Bónisovej nepočula a ani som nevedela, kto je   Orlík.
    </tei:p>
    <tei:p>
     „Ty si ešte nepočula o Orlíkovi? L’Aigle — Napoleonov syn! Vnuk   cisára Františka! Jeho oficiálny titul bol vojvoda z Reichstadtu. V   tridsiatych rokoch bol v Prešporku. Máme v Prešporku rodinu,   Moteschitzkých. Teta Moteschitzká ho videla v ktoromsi paláci na   domácom bále. Vždy nám rozprávala o ňom so slzami v očiach, lebo už   umrel. Vari v živote nevidela takého krásneho mužského, ako bol   vojvoda z Reichstadtu. Všetky prešporské šlachtičné sa do neho   zbláznili. Pozývali ho do najpoprednejších rodín, chovali ho ako v   bavlnke, ale Orlík zostával chladný. Bol navyknutý na obdiv žien. Čím   očividnejšie mu dávali znať, ako o neho stoja, tým bol utiahnutejší a   nedostupnejší. A tu sa na bále u pani Komáromyčky zoznámil so Žanetou   Bónisovou, ktorú pokladali za najkrajšie dievča v celej krajine.   Žaneta bola vnučka vicišpána Sabolčskej stolice Samuela Bónisa.   Počúvaš ma, Evka?”
    </tei:p>
    <tei:p>
     Skoro som ani nedýchala, preto si Adelka vari myslela, že som pri   jej rozprávaní zadriemala.
    </tei:p>
    <tei:p>
     „Počúvam, Adelka, len rozprávaj, prosím, ďalej.”
    </tei:p>
    <tei:p>
     „Ja si to viem tak živo predstaviť, Evka, ako keby som pritom sama   bola bývala: starobylý dom s veľkými komnatami, osvetlený lustrami s   množstvom sviec, ozdobené kozuby, v ktorých pukocú celé horiace   polená. Sú fašiangy a studený vietor kopí na uliciach vysoké záveje.   V komnatách plno vznešených hostí, všetka prešporská smotánka.   Stredom spoločnosti je Žaneta Bónisová, oblečená v novej toalete z   Viedne s drahocenným briliantovým náhrdelníkom a skvostným ručne   maľovaným vejárom, ktorým sa ovieva a súčasne akoby ním odháňala od   seba domŕzavých ctiteľov, ktorí sa pretekajú v drobných službičkách,   aby si získali jej priazeň. Niet medzi nimi ani jedného, ktorý by   rozochvel jej srdce. Poznám pridobre takých fičúrov. A preto sa viem   vžiť do Žanetiných pocitov pri pohľade na oneskoreného hosťa, ktorým   bol Napoleonov syn Orlík. Predstav si ho v jasnobelasom fraku a   sivých nohaviciach, s niekoľkými radmi na prsiach, ako vstupuje   sprevádzaný pohľadmi všetkých prítomných. Vtom zbadá Žanetu. Ich   pohľady sa stretnú... A potom má všetko rýchly spád. Je to krásny,   ale krátky sen. Vojvoda tancuje so Žanetou a šepká jej, ako mu jej   krása učarila... Žaneta odráža poklony žartom, ale pritom je bláznivo   šťastná... Sedia sami v kúte salóna a ich rozhovor, sprvoti len   konvenčný, stáva sa dôvernejším. Vojvoda napokon vyznáva Žanete lásku   a chce si s ňou uzhovoriť schôdzku. A vtom sa stane dačo neočakávané,   dramatické. Chudobná šľachtičná Bónisová nestratila hlavu pri   vojvodovej ponuke. Veľmi dobre pochopila jej pravý zmysel. I   odpovedala tak, ako jej kázala česť: ‚Vo Francúzsku pokladajú si   markízy za šťastie, keď sa môžu stať milenkami kráľov. U nás to nie   je zvykom. U nás posielame pytačov za matkou, či je to slúžny, alebo   cisár.’ Prirodzene, Napoleonov syn, vnuk rakúskeho cisára, nemohol sa   oženiť s chudobnou uhorskou zemiankou — a tak sa táto krátka známosť   skončila rozchodom. Ale Žaneta na vojvodu nezabudla — ľúbila ho.   Nevydala sa. Zachovala mu vernosť až do smrti. Keď umrel a pochovali   ho v krypte kapucínskeho kostola vo Viedni, poslala mu na rakvu   kyticu červených ruží. A od tých čias každý rok vo výročitý deň   vojvodovej smrti býva na jeho rakve kytica červených ruží z   Uhorska...”
    </tei:p>
    <tei:p>
     Adelke sa pri posledných slovách zachvel hlas. Odmlčala sa a   pozrela na mňa, či aj mňa tak dojala história Žanetinej nešťastnej   lásky.
    </tei:p>
    <tei:p>
     Vera, i ja som mala oči vlhké. Takéto dojímavé príbehy sme veľmi   obľubovali a rady sme plakávali nad cudzími žiaľmi a nešťastiami.
    </tei:p>
    <tei:p>
     „Zajtra budeš rozprávať ty, Evka!” prikazovala Adelka. „O Štúrovej   láske. Nezabudni obstarať tú báseň. A teraz: dobrú noc!”
    </tei:p>
    <tei:p>
     Ak Adelka očakávala, že jej budem rozprávať nejakú smutnú   históriu, podobnú príbehu Žanety Bónisovej, musela byť sklamaná.
    </tei:p>
    <tei:p>
     Almanach so Štúrovou básňou som v knižnici pána farára našla. Otec   mi prezradil, kto sa skrýva za menom Boleslav Záhorský, ktorým je   podpísaná báseň Rozžehnání. Bol to pseudonym Ľudovíta Štúra.
    </tei:p>
    <tei:p>
     O Márii Pospíšilovej som vedela iba to, že Ľudovít Štúr pri   návrate zo štúdií v Nemecku zastavil sa v Hradci Králové u rodičov   svojho pražského priateľa Jaroslava Pospíšila. Mienil tam pobudnúť   iba krátky čas, ale na odchode z Pospíšilovie pohostinného domu si   zlomil ruku, takže si musel pobyt predĺžiť.
    </tei:p>
    <tei:p>
     Za choroby sa o neho starala krásna Mária Pospíšilová, dcéra   domácich, do ktorej sa Štúr z hĺbky srdca zaľúbil. Ale nepodľahol   zvodom lásky, hrdinsky premohol svoj cit a rozhodol sa zasvätiť celý   život práci pre národ. Márii napísal na rozlúčku báseň, v ktorej   vysvetlil príčiny svojho rozhodnutia.
    </tei:p>
    <tei:p>
     „Nech sa páči, tu je tá báseň.”
    </tei:p>
    <tei:p>
     Podala som Adelke almanach, otvorený na mieste, kde je Štúrova   báseň.
    </tei:p>
    <tei:p>
     Adelka vzala knižku do rúk a začala čítať:
    </tei:p>
    <tei:p>
     Zapomni, drahá, zapomni jinocha,
    </tei:p>
    <tei:p>
     nade nímž mraky bouřlivé se shání,
    </tei:p>
    <tei:p>
     zapomni, drahá, zapomni na hocha,
    </tei:p>
    <tei:p>
     on ti posílá bolné rozžehnání:
    </tei:p>
    <tei:p>
     On na vše světa zapomene slasti,
    </tei:p>
    <tei:p>
     jenom nikdy ne, jen nikdy o vlasti.
    </tei:p>
    <tei:p>
     Zapomni, drahá, zapomni o junu,
    </tei:p>
    <tei:p>
     jehož pod lípou máti odchovala,
    </tei:p>
    <tei:p>
     zapomni o něm, jemuž ona v lůnu
    </tei:p>
    <tei:p>
     lásku k rodině zpěvy vdechovala:
    </tei:p>
    <tei:p>
     Láska se zňala, rodina ve strasti,
    </tei:p>
    <tei:p>
     pri ni on hotov, všech se zřeknout slastí.
    </tei:p>
    <tei:p>
     Kdybys’ videla ty bouřlivé mraky,
    </tei:p>
    <tei:p>
     jak naši Tatru valně obletují,
    </tei:p>
    <tei:p>
     ó, jistě by tvé skalily se zraky;
    </tei:p>
    <tei:p>
     naše let mračen směle pozorují:
    </tei:p>
    <tei:p>
     Ať bouří, hřímá Tatra, naše máti,
    </tei:p>
    <tei:p>
     my při ní v bouřích, v hromích budem státi!
    </tei:p>
    <tei:p>
     Tatra se halí, zarmucuje:
    </tei:p>
    <tei:p>
     Co by ti bylo z jinocha smutného?
    </tei:p>
    <tei:p>
     Z jinocha, jemuž všecko prorokuje
    </tei:p>
    <tei:p>
     bouři, po celý čas žití zemského:
    </tei:p>
    <tei:p>
     On v jejím víru na vše zapomene,
    </tei:p>
    <tei:p>
     jen někdy kradmo na drahé vzpomene!
    </tei:p>
    <tei:p>
     „A čo Mária? Ako prijala toto odmietnutie?” ozvala sa Adelka   potichu.
    </tei:p>
    <tei:p>
     Mňa jej otázka prekvapila, lebo na celú históriu som pozerala len   z hľadiska Štúrovho. Chápala som, akú veľkú obeť priniesol, keď sa   zriekol svojej lásky. Pokladala som za prirodzené, že aj Mária   Pospíšilová pochopila veľkosť Štúrovej obete a že osobné sklamanie   premohla radostnou a povznášajúcou myšlienkou, že sa jej Štúr zriekol   pre vlasť... A tu Adelka hovorí o odmietnutí.
    </tei:p>
    <tei:p>
     „Mária sa vydala po čase za akéhosi lekára.”
    </tei:p>
    <tei:p>
     Adelka vstala a dala sa chodiť po izbe. Zrejme sa nemohla s niečím   vyrovnať.
    </tei:p>
    <tei:p>
     „Neľúbil ju dosť úprimne! Keby to bola bývala naozaj taká veľká   láska, nebol by sa rozhodoval medzi Máriou a vlasťou. Bol by sa   oženil, tak ako sa oženil Hurban a tí ostatní. Vlasti môže slúžiť   človek, aj keď je ženatý. Dobre, že si ma upozornila na tú históriu   so slečnou Pospíšilovou. Pred tým človekom treba sa mať na   pozore!”
    </tei:p>
   </tei:div>
   <tei:div type="chapter">
    <tei:head>
     VIII
    </tei:head>
    <tei:p>
     Áno, doslovne tak to povedala Adelka: pred tým človekom treba sa   mať na pozore! A mňa sa to dotklo ako osobná urážka. Ako keby bola   drsným pohybom zrúcala v mojej duši čosi krásne, čo nevzniklo cez   noc, ale vyrastalo pomaly od rozhrania medzi detskými a dievčenskými   rokmi — z rozhovorov, ktoré som počúvala od rodičov, i z reči   známych, ktorí sa u nás občas zastavili. Najradšej som počúvala   študentov, ktorí Štúra osobne poznali. Cítila som sa tak, akoby som   bola jednou spomedzi nich; vedela som o ňom toľko, ako keby som sa i   ja bola zúčastňovala na jeho prednáškach i na vychádzkach pod jeho   vedením. A bolo to krásne a povznášajúce nosiť v duši obraz takého   ideálneho človeka. Nuž akože som nemala byť smutná, keď sa Adelka   pokúšala zameniť tento vysnívaný obraz za čosi iné, čo sa oveľa   väčšmi podobalo všednej skutočnosti, v ktorej sme žili, než predstave   dokonalej krásy a harmónie sveta Štúrovho.
    </tei:p>
    <tei:p>
     Jedna vec ma však zarazila. Adelka od onoho dňa, čo sa Štúr tak   rozvravel o ženách, začala sa mu väčšmi venovať. Venovať sa — nie je   vlastne ten pravý výraz. Veď aj predtým strávila v jeho spoločnosti   celé hodiny a nemožno povedať, že by jej jeho prítomnosť nebola milá.   Ale od onoho rozhovoru zmenilo sa Adelkino správanie voči nemu.   Predtým dávala očividne najavo, že v ňom vidí len hosťa a príjemného   spoločníka, s ktorým možno konverzovať o zaujímavých témach. Potom   však zmenila svoj zdvorilý, no pritom chladný a v podstate   povýšenecký postoj, z ktorého bolo ustavične cítiť výstrahu:   „Nepokúšaj sa zblížiť so mnou! Som zo šľachtického rodu a ty si mi   nie roveň!” Od tých čias, čo nás Štúr začal učiť po poľsky, zabudla   na potrebu zachovávať takýto odstup. Jej správanie si zachovalo   vrodenú eleganciu a prirodzenú gracióznosť, ale zdôrazňovaním   rozličných, sotva postihnuteľných maličkostí stávala sa vábivejšou.   Ach, veď dobre viete, čo všetko sa dá vyjadriť jediným významným   pohľadom spod privretých mihalníc, mnohotvárnym vzdychom alebo dlhšou   prestávkou na dobre zvolenom mieste uprostred rozhovoru, či   zdôraznením alebo stlmením jediného slova vo svete. Vtedajšie   dievčatá vyznali sa v tomto dôležitom umení ešte lepšie než dievčatá   dnešné, lebo vtedy sme nemali toľko voľnosti v styku s chlapcami, ani   sa nedalo hovoriť o citoch tak otvorene ako dnes — preto bolo treba   vedieť hovoriť aj bez slov.
    </tei:p>
    <tei:p>
     Adelka toto umenie ovládala.
    </tei:p>
    <tei:p>
     Bolo mi jasné, že chce na Štúra zapôsobiť, že si ho chce nakloniť.   A ja som veru nevedela, či sa tomu tešiť, alebo sa preto trudiť. Bola   som rada, že Adelka zmenila mienku o Štúrovi, ale súčasne som sa   obávala, aby sa do nej nezaľúbil. Navrávala som si, že sa strachujem   o neho v jeho vlastnom záujme, že by som mu nežičila, aby sa ešte raz   nešťastne zaľúbil, lebo takáto ľúbosť by sa musela skončiť nevyhnutne   rozchodom — ale pritom som v najskrytejšom kútiku srdca cítila aj   omrvinku sebectva, závisti, či ako by som to nazvala.
    </tei:p>
    <tei:p>
     Dnes, keď sú tie časy už dávno minulosťou, môžem ozrejmiť svoje   vtedajšie city vetou: aj mne sa Štúr veľmi páčil.
    </tei:p>
    <tei:p>
     Niekoľkokrát sa mi naskytla príležitosť zhovárať sa s ním osamote.   Niekedy prišiel totiž do kaštieľa v taký čas, keď Adelka nebola   voľná. Spravidla to bolo vtedy, keď prišla do kaštieľa nejaká   neohlásená návšteva.
    </tei:p>
    <tei:p>
     „Choď, Evka, rob pánu Štúrovi spoločníčku,” vravievala Adelka a ja   som veľmi rada vyhovela.
    </tei:p>
    <tei:p>
     Keď sa to stalo po prvý raz, myslela som si, že Štúr bude sklamaný   a dá mi to aj pocítiť. Kdeže by som mu ja mohla nahradiť Adelkinu   spoločnosť!
    </tei:p>
    <tei:p>
     Ako som sa mýlila!
    </tei:p>
    <tei:p>
     „Som rád, slečna Evička, že sa môžeme konečne pozhovárať aj my   dvaja.”
    </tei:p>
    <tei:p>
     Zapálila som sa a mrzela som sa preto na seba, lebo som sa   obávala, že si to Štúr všimne.
    </tei:p>
    <tei:p>
     Nevšimol si nič. Díval sa na suchú, dopukanú zem v parku, na   vysušené, zakrpatené zemiačie, na hnednúce, bez vlahy hynúce kvety a   povedal ustarostene:
    </tei:p>
    <tei:p>
     „Malo by pršať, poriadne liať. Od jari takmer nespŕchlo. Žatva   bola planá, a ak sa nedočkáme vlahy ani teraz, bude aj po švábke. A   potom beda nám! Bude hlad.”
    </tei:p>
    <tei:p>
     Vlastne by som sa mala cítiť dotknutá, že Štúr nezačal so mnou   rozhovor o nejakej „veľkej” téme, o akých hovorieval s Adelkou, ale   ja som sa tešila, že spomenul úrodu. Odrazu som si pripadala, ako   keby som bola doma, ako keby som s otcom kráčala po poli a delila sa   s ním o jeho gazdovské starosti. Veľké sucho, ktoré toho leta   spaľovalo všetko zelené a vysávalo vlahu z povrchu zeme, ma   znepokojovalo. Ale Adelku to nezaujímalo. Takéto starosti boli cudzie   jej záujmom. Prekvapilo ma teda nemálo, keď som zo Štúrových úst   počula také slová. Hľa, veď okrem „vysokých” vecí národných zaujíma   sa aj o najvšednejšie starosti prostého ľudu. Živo som odpovedala na   jeho obavy obavami vlastnými, lebo ani u nás v Žitňanoch to nebolo   lepšie.
    </tei:p>
    <tei:p>
     Štúra zaujímalo, ako žijeme v Žitňanoch, čo porába otec a aké   úspechy má v práci národnej. Juj, ako ma potešilo, keď som videla, že   Štúr sústredene počúva moje rozprávanie a že mi dáva nové a nové   otázky.
    </tei:p>
    <tei:p>
     „Váš otecko si teda predpláca Slovenské národné noviny. A čítate   ich aj vy?
    </tei:p>
    <tei:p>
     Povedala som mu, ako ich doma vždy číta celá rodina.
    </tei:p>
    <tei:p>
     „To je krásne! Tak to má byť,” usmieval sa spokojne. A odrazu sa   spýtal záludne: „Keď noviny prečítate, hodíte ich do koša, aby ste   mali papier na podkurovanie, však?”
    </tei:p>
    <tei:p>
     Celkom som sa urazila pri tej otázke. Ale keď som mu pozrela do   očí, videla som, že žartuje.
    </tei:p>
    <tei:p>
     „Otec si ich odkladá. Niektoré články si čítava po čase znova, aj   niekoľko ráz. Pravda, nakoľko sa to ešte dá.”
    </tei:p>
    <tei:p>
     „Rozumiem,” odvetil Štúr uznanlivo, „otecko je zavalený robotou,   takže mu na čítanie veľa času neostáva...”
    </tei:p>
    <tei:p>
     „Tak som to nemyslela,” povedala som rýchle. „Keď prečítame noviny   u nás, čakajú na ne už ďalší čitatelia. Najprv susedia, príbuzní a   potom ostatní dedinčania. Každé číslo prečíta aspoň polovica dediny.   Druhá polovica číta číslo pána farára. Niektorí ľudia čítajú vaše   noviny až s dvojtýždňovým oneskorením. A nikdy sa nemôžu dočkať   nasledujúceho čísla. Keď sa k nám napokon prečítané noviny vrátia, sú   už také dochytané a ufúľané, že časť litier je celkom zotretá. Ale   otca to nemrzí. Vraví, ‚zato nič, hlavná vec, že noviny splnili svoje   poslanie.’ ”
    </tei:p>
    <tei:p>
     Dívala som sa Štúrovi do tváre a on sa díval na mňa. A bolo mi i   blažene i clivo, lebo som videla, ako sa jeho tvár usmieva, ale oči   mu zahaľuje akýsi hmlovitý závoj. To ho dojatie tak preniklo.
    </tei:p>
    <tei:p>
     „To je krásne! Prekrásne!” opakoval zastretým hlasom. „Dovoľte mi,   slečna Evka, aby som vám stisol ruku, a keď budete s oteckom, oddajte   mu tento môj stisk aj s úprimným dobroželaním. Povedzte mu, aby   neochaboval v nastúpenej ceste a nech sa nedá znechutiť a odradiť ani   prekážkami ani neúspechmi. Takých ľudí, ako je váš otec, potrebujeme   viac.”
    </tei:p>
    <tei:p>
     Takto sme sa zhovárali so Štúrom a rozhovor nás obidvoch natoľko   zaujal, že sme celkom zabudli na čas. Rozprávala som Štúrovi, ako   žije u nás poddaný ľud, ako zmýšľajú remeselníci, čomu sa venuje otec   v mimoškolskom čase, čo robievam doma ja, aké knihy čítavam, a potom   mi zasa rozprával Štúr o sebe a o svojich druhoch. Rozpovedal mi, akú   kalváriu musel prekonať, kým mu povolili vydávať Slovenské národné   noviny.
    </tei:p>
    <tei:p>
     Napokon sa náš rozhovor skrútil aj na Adelku.
    </tei:p>
    <tei:p>
     „Je to krásna a ušľachtilá bytosť,” oduševňoval sa Štúr, „a bude   aj vašou veľkou zásluhou, ak sa vám podarí získať ju pre náš národ.   Vidíte, že vyrastá v prostredí cudzom nášmu duchu. Naše zemianstvo sa   opičí po vysokej šľachte a uznáva len to, čo prichodí z Viedne alebo   Pešti. Nemčina a maďarčina zneje mu ľubozvučnejšie ako slovenčina. Aj   latinčina, hoci už nie je ani na sneme úradnou rečou, je našim   zemanom ešte vždy bližšia než ich rodná reč. Preto sa musíme   Adelkinmu záujmu o všetko slovanské tešiť a podchytiť ho v prospech   národný. Musí nám záležať na každej duši, a tobôž na takej, ktorá   môže pre našu vec veľa vykonať. Ak by ste potrebovali nejaké knižky,   ochotne vám pošlem, keď sa vrátim do Prešporka. Lebo môj tunajší   pobyt sa chýli ku koncu.”
    </tei:p>
    <tei:p>
     „Vari nás už nemienite opustiť?!” zvolala som preľaknute.
    </tei:p>
    <tei:p>
     „Veru hej. Veď som tu už tretí týždeň a v Prešporku ma čaká veľa   práce.”
    </tei:p>
    <tei:p>
     „A kto nás bude učiť po poľsky?” ozvalo sa nám vtom za   chrbtom.
    </tei:p>
    <tei:p>
     Zastavili sme sa a obrátili. Štúrov pohľad znežnel, Adelke   poihrával na perách úsmev. Obaja sa tešili stretnutiu.
    </tei:p>
    <tei:p>
     „Naozaj sa už chystáte domov? Čože tak odrazu? Vari sa vám u nás   nepáči?”
    </tei:p>
    <tei:p>
     Nepovedala „v Zemianskom Podhradí”, ale „u nás”, hoci aj ona tu   bola len návštevníčkou, a jej úsmev prezrádzal, ako to myslí.
    </tei:p>
    <tei:p>
     Štúrovi dobre padlo takéto nepriame zdržiavanie.
    </tei:p>
    <tei:p>
     „Keby to záviselo len odo mňa, vďačne by som tu ešte zostal. Už   som si dovelenku aj tak predĺžil. Vybral som sa k bratovi na dva   týždne, a som tu už pomaly tri...”
    </tei:p>
    <tei:p>
     „Tak sa nič nestane, keď to zaokrúhlite na rovný mesiac, ako vám   radil pán farár,” smiala sa Adelka.
    </tei:p>
    <tei:p>
     „Ale ak pošlú za mnou z Prešporka súrneho posla, budete za to vy   zodpovedná!”
    </tei:p>
    <tei:p>
     „Dobre. Všetko vezmen na seba. Môžete sa smelo na mňa   vyhovoriť.”
    </tei:p>
    <tei:p>
     Takto sa prekárali dosť často.
    </tei:p>
    <tei:p>
     Z toho, čo som doteraz o Štúrovi rozprávala, by sa mohlo zdať, že   bol krasorečníkom, ktorý pri každej príležitosti rozprával len o   veciach nevšedných a sviatočných. Takýto obraz by však nevystihoval   Štúrovu ozajstnú povahu. Keď sa dal do reči so sedliakom na poli   alebo s paholkom na dvore kaštieľa, človek by si bol o ňom myslel, že   vyrástol v sedliackom dome, tak sa do všetkého rozumel. Neraz nám   rozprával o svojich detských rokoch, strávených v Zay-Uhrovci. A   koľko zaujímavých príhod pospomínal zo svojich študenstských čias   prešporských! Ako sa vedeli popri vážnej práci na lýceu a v Ústave,   aj zabaviť pod viechou a zaspievať si slovenské priesne. Pri   rozprávaní o žartovných príhodách a veselých študentských výčinoch   sme sa s Adelkou dosýta nasmiali.
    </tei:p>
    <tei:p>
     Takéto spomínanie na minulosť nebolo iba jednostranné. Aj Adelka   si rada zaspomínala na svojho slovenského učiteľa Štefana Koreňa,   ktorý ju v detských rokoch učil hrať na klavíri a dával jej maďarské,   nemecké a latinské lekcie z gramatiky, dejepisu, prírodopisu, počtov   a zemepisu. Myslela som si pritom, že to bolo ľahké učenie, keď mala   učiteľa doma a učiteľ patril medzi zamestnancov kaštieľa, ale Adelka   ma vyviedla z omylu. Učiteľ Koreň nepovoľoval nijaké úľavy a na konci   školského roku pripravil riadnu skúšku, na ktorú pozval profesorov   Bolemana a Rojku zo štiavnického gymnázia. Adelka si rada spomínala   aj na prázdninové cesty do Čermian neďaleko Nitry, kam celá rodina   chodievala na žatvu. Pre žencov to istotne nebola veľká pomoc, keď   prišlo na pole aj ostrolúcke panstvo, ale Adelka si na takýchto   „robotách” zakladala. Mužskí dávali prednosť ceste na Penc, kam   chodievali Ostrolúckovci vždy v októbri na oberačky. Bola to pre nich   najveselšia časť roku.
    </tei:p>
    <tei:p>
     Takýmito rozhovormi sme strávili neraz aj celé popoludnie. Pokiaľ   ide o Štúrov vzťah k Adelke, z jeho rozhovorov s ňou nedali sa   vyvodzovať v tomto smere nijaké závery. Nerobil Adelke komplimenty,   nehovoril o svojich citoch a myslím, že ani Adelka si nemohla   namýšľať nič viac, iba že ide o čisté, duchovné priateľstvo.
    </tei:p>
    <tei:p>
     Nie som osoba zvedavá, aspoň nie zvedavejšia než väčšina žien, a   nevyhľadávam príležitosť, aby som sa dozvedela nejaké klebety alebo   aby som si vypočula novinky, ktoré nie sú určené pre môj sluch.
    </tei:p>
    <tei:p>
     V kaštieli Ostrolúckych som si však proti svojej vôli vypočula   rozhovor, ktorý mal ostať predo mnou utajený. Stalo sa to tak, že raz   popoludní cítila som sa od horúčosti taká malátna, že som si šla na   chvíľu ľahnúť. Adelka si vyšla s knihou kamsi von do parku.
    </tei:p>
    <tei:p>
     Nemienila som spať. Ale teplý vzduch, ktorý prúdil otvoreným   oblokom do izbietky, jednotvárny bzukot včely, ktorá zablúdila do   izby a potom nemohla nájsť cestu von, spev vtáctva v parku — to   všetko pôsobilo tak uspávajúco, že som nevládala premôcť driemoty.   Zaspala som. Neviem na ako dlho. Zobudila som sa na volanie v   susednej izbe.
    </tei:p>
    <tei:p>
     „Adelka! Kdeže si, Adelka?” počula som spevavý hlas tante Lóry, a   keď sa nikto neozýval, spýtala sa kohosi, kto bol s ňou: „Kdeže je?   Veď po obede išla do svojej izby...”
    </tei:p>
    <tei:p>
     Podľa odpovede som poznala, že je s ňou Adelkina matka.
    </tei:p>
    <tei:p>
     „Akiste si vyšla s Evkou niekam do parku alebo do ovocného sadu.   Dám ju zavolať?”
    </tei:p>
    <tei:p>
     Tante Lóra požívala v rodine Ostrolúckych takú vážnosť, že aj   obidve osvietené panie zhovárali sa s ňou veľmi úctivo. Pri takomto   rozhovore vynikala panovačnosť tante Lóry ešte výraznejšie.
    </tei:p>
    <tei:p>
     „Netreba!” odvetila tante úsečne. „Bude lepšie, keď sa pozhováram   najprv s tebou, Elisabeth! Poď, sadni si.”
    </tei:p>
    <tei:p>
     Zahrkotali kreslá, ozval sa vzdych osvietenej panej a potom som   opäť začula prísny hlas tante Lóry:
    </tei:p>
    <tei:p>
     „Musíš si s Adelkou urobiť poriadok, Elisabeth! Uznáš sama, že   takto to už nemôže ďalej ísť. Keď ona nevie, čo chce, musíš mať aspoň   ty jasný cieľ. Uvažovala si už o jej budúcnosti?”
    </tei:p>
    <tei:p>
     „Adelka je dosť rozumná, aby pouvažovala o svojej budúcnosti sama.   Nemienim ju nútiť do ničoho, čo by jej bolo proti vôli,” pani   osvietená odvetila napodiv mierne, akoby sa prísnej tete   ospravedlňovala.
    </tei:p>
    <tei:p>
     Tante Lóra sa uštipačne zasmiala a spýtala sa bodavo:
    </tei:p>
    <tei:p>
     „Nemieniš ju do ničoho nútiť, ani jej nechceš v ničom brániť!   Obdivuhodná tolerancia. Das ist höchst merkwürdig.\footnote{To je   veľmi pozoruhodné} A čo ak ti príde so žiadosťou, že by sa chcela   vydať za toho redaktora?”
    </tei:p>
    <tei:p>
     Až mi srdce zamrelo pri tých slovách. Pritajila som dych, aby som   sa nejakým nestreženým zvukom neprezradila. Bola som úžasom celá bez   seba, že tante Lóra vôbec mohla vysloviť takú myšlienku. Tak ďaleko   nezalietala dosiaľ ani moja obrazotvornosť. Najvzdialenejšou   hranicou, po ktorú sa moje myšlienky osmeľovali zaletieť, bola   predstava, že by sa Adelka zaľúbila do Štúra. Ale vydať sa za neho?   Najpodivnejšie bolo, že práve tante Lóra vyslovila takú domnienku.   Veď Adelka doteraz ani slovkom neprezradila, že by sa bolo v nej   prebudilo už aj srdce... Akiste chce tante Lóra urodzenú paniu len   podpichnúť a nahnevať.
    </tei:p>
    <tei:p>
     Všetko toto sa mi len mihlo hlavou, lebo osvietená pani hneď   vyvrátila dohad tante Lóry pohotovou námietkou.
    </tei:p>
    <tei:p>
     „Adelka nie je zaľúbená. Ako jej matka musela by som o tom   vedieť.”
    </tei:p>
    <tei:p>
     „Nehovorím, že je do redaktora zaľúbená. Ale imponuje jej. A od   obdivu je k láske už len krok.”
    </tei:p>
    <tei:p>
     „V Pešti sa krútili okolo nej inakší ľudia — a jej srdce ostalo   chladné. Neboj sa, tante, nebude jej nebezpečný ani tento   redaktor.”
    </tei:p>
    <tei:p>
     „Redaktor, redaktor,” vypichovala tante Lóra. „Nebuď zaslepená,   Elisabeth. Nejde iba o redaktora, ale o čosi viac: o Adelkino celkové   zmýšľanie. Či nebadáš, že sa púšťa do cudzích vôd? Ten jej záujem o   reč slúžok sa mi nepáči. A že ste sem pozvali to dievča, čo ju učí po   slovensky, nebolo ani trochu diplomatické. Je mi jedno, či je tvoj   muž vládny alebo opozičný — to nič nemení na jeho vernosti cisárskemu   rodu — ale nemôžem sa nečinne prizerať, ako sa tvoja dcéra dostáva na   šikmú plochu, z ktorej sa napokon skĺzne do toho slovanského mora,   ktoré by nás chcelo všetkých zhltnúť. Moja neter nemôže sympatizovať   s národnostnou skupinou, ktorá chce podkopať našu slávnu   dynastiu!”
    </tei:p>
    <tei:p>
     Tante Lóra hovorila rozčúlene, akoby sa s osvietenou paňou   vadila.
    </tei:p>
    <tei:p>
     Obvinenia popudlivej príbuznej boli veľmi vážne. Išlo pri nich aj   o môj osud, v každom prípade aspoň o môj ďalší pobyt v kaštieli. Bola   som teda nesmierne zvedavá, čo odpovie osvietená pani.
    </tei:p>
    <tei:p>
     „Čudujem sa ti, tante, že to všetko berieš tak vážne. Dobre vieš,   že sa Adelka veľmi zaujíma o reči. Ale pokiaľ ide o slovenčinu, v tom   s tebou nesúhlasím, tante. Práve preto, že je to reč čeľade, mali by   sme ju ovládať. Aspoň my, čo medzi tunajším ľudom bývame. Jednak   preto, aby sme sa s ním dorozumeli, a potom i preto, aby sme vedeli,   čo si o nás rozpráva.”
    </tei:p>
    <tei:p>
     „To si radšej nepraj vedieť. Môžem ťa ubezpečiť, že to nie je nič   lichotivé. S poddanými nemožno zaobchádzať v rukavičkách. A   neslobodno mať s nimi súcit. Lebo by ťa tak okradli, že by si napokon   vyšla na žobrácku palicu.”
    </tei:p>
    <tei:p>
     V izbe nastala tichosť. Tante Lóra sa odmlčala a osvietená pani   neodpovedala. Uvažovala o tom, čo jej prísna teta duplikovala?   Súhlasila s ňou?
    </tei:p>
    <tei:p>
     Už ma bolel celý bok od ležania, ale netrúfala som si obrátiť sa,   aby som na seba neupozornila a nepretrhla zaujímavý rozhovor. Cítila   som sa ako na ihlách, v ušiach mi šumelo a v ústach mi od rozčúlenia   vyschlo, takže som nemohla ani pregĺgať. Aké to bolo zvláštne: žila   som medzi týmito ľuďmi už takmer šesť týždňov, denne som sa s nimi   stýkala, a predsa som ich za ten čas nepoznala natoľko ako teraz za   krátku polhodinku. Akoby mali dve tváre. Jednu, tú usmievavú,   prívetivejšie, pre spoločnosť, a druhú, tú pravú, bez masky, len pre   svoj najlbižší okruh, pre ľudí, pred ktorými sa nemusia   pretvarovať.
    </tei:p>
    <tei:p>
     Je aj Adelka taká?
    </tei:p>
    <tei:p>
     Po dlhej prestávke začula som opäť hlas osvietenej panej. Znel   pokojnejšie a vyrovnanejšie ako predtým. Azda si Adelkina matka   stihla už medzitým premyslieť všetky dôsledky vyplývajúce z obvinení,   ktoré vyslovila tante Lóra.
    </tei:p>
    <tei:p>
     „Nehnevaj sa, tante, že s tvojimi uzávermi nemôžem súhlasiť. Ty by   si bola napokon schopná obviniť Adelku aj z nejakého politického   komplotu. Ver mi, ničoho takého netreba sa u Adelky obávať. U nej je   to len túžba po nových vedomostiach, bez akýchkoľvek postranných   úmyslov. A čo sa Štúra týka, tu sú tvoje obavy ešte bezpodstatnejšie.   Adelka je prirozumná na to, aby sa dala pobalamutiť peknými rečami čo   ako zvláštneho človeka. A práve preto, že Adelku tak veľmi dobre   poznám, neobávam sa nijakého škodlivého vplyvu zo Štúrovej strany.   Adelka vie, čo má robiť. Má triezve srdce a chladný rozum. Alebo, ak   sa ti páči, môže to byť aj naopak. V nijakom prípade sa nemusíme   obávať o jej budúcnosť.”
    </tei:p>
    <tei:p>
     Priebehom tohto rozhovoru nadobúdala osvietená pani vrch nad   svojou prísnou príbuznou. Zdalo sa mi, že ju trochu odzbrojila, aj   keď ju celkom nepresvedčila.
    </tei:p>
    <tei:p>
     Tante Lóra totiž napokon povedala:
    </tei:p>
    <tei:p>
     „Možno máš v mnohom pravdu, Elisabeth, ale jednu vec mi z hlavy   nevybiješ; Adelka myslí na Štúra väčšmi, než by sa na dievča jej rodu   patrilo. Dávaj si na obidvoch dobrý pozor!”
    </tei:p>
    <tei:p>
     Dlho som sa nemohla spamätať z tohto rozhovoru. Má tante Lóra   pravdu? Má stará dáma bystrejší zrak než my všetci ostatní?
    </tei:p>
    <tei:p>
     Rozhodla som sa, že sa o tom presvedčím.
    </tei:p>
   </tei:div>
   <tei:div type="chapter">
    <tei:head>
     IX
    </tei:head>
    <tei:p>
     Posledný týždeň Štúrovho pobytu v Zemianskom Podhradí museli sme   sa o Štúrovu spoločnosť deliť s istým mladým doktorom, Čechom — meno   si už nepamätám — ktorý cestoval po Slovensku, a keď sa v Trenčíne   dozvedel, že Ľudovít Štúr letuje v Zemianskom Podhradí, vybral sa za   ním.
    </tei:p>
    <tei:p>
     Keďže na fare zaujal hosťovskú izbu Štúr, doktora si vzal k sebe   učiteľ Mikulík. Návštevník ostal u neho tri dni. Bol to mladý človek   z Prahy a cieľ jeho cesty bol dosť záhadný. Zoznámili sme sa s ním u   Mikulíkov, keď sme tam oslavovali narodeniny pána učiteľa. Okrem   domácich, doktora a mňa s Adelkou boli tam ešte farárovci, kaplán a   Ľudovít Štúr. Prišli aj dvaja priatelia pána učiteľa z dediny. Teda   menšia domáca spoločnosť. Ale práve dosť na to, aby zaplnila celú   izbu.
    </tei:p>
    <tei:p>
     Pani Mikulíková pripravila bohaté pohostenie a rozsadila hostí   tak, že Štúr sedel vedľa Adelky a naproti nemu onen lekár z Prahy. Ja   som sedela s pánom kaplánom Štúrom.
    </tei:p>
    <tei:p>
     Po večeri, prv než sme vypili prvý pohárik, vstal Ľudovít Štúr a   povedal prípitok na zdravie oslávenca. Nehovoril len o Mikulíkovi,   ale o všetkých dobrých učiteľoch v národe. Dojatý spomenul najprv   svojho otca, ktorý bol učiteľom v Trenčíne a Zay-Uhrovci, potom   venoval vďačnú spomienku svojim vlastným učiteľom: profesorovi Pecovi   v Rábe, profesorom Palkovičovi a Schroerovi v Prešporku a spomenul   ešte niekoľko iných, medzi nimi aj môjho otca.
    </tei:p>
    <tei:p>
     „Nikdy sa nebudeme môcť odvďačiť našim učiteľom za prácu, ktorú   pre národ konajú,” hovoril Štúr. „Nič v neskoršom živote nezanecháva   v nás také hlboké stopy ako semä, ktoré do nás v mladosti zasiali   učitelia. Oni udržiavajú v mládeži našej plameň rodolásky, tak ako v   starovekom Ríme uctievané vestálky udržiavali na oltári obetný   plameň. Ak sme sa v živote pozdvihli na vyšší stupeň, z ktorého   môžeme lepšie slúžiť vlasti, na tom majú velikánsku zásluhu učitelia.   Ich blahodárne účinkovanie neobšťastňuje len mládež, ale aj   dospelých. Široko-ďaleko po celej krajine zakladajú sa nedeľné školy,   aby sa z bohatého stola duchovnej hostiny, ktorá je u vyspelejších   národov prístupná každému ich údovi, ušli nášmu poddanému ľudu   slovenskému aspoň omrvinky. Lež nielen to. Kto vypovedal rozhodujúci   boj proti zhubnej pálenčenej otrave, ktorá ubíja zdravé sily nášho   ľudu? Zasa predovšetkým oni. A v tých šťastných dedinách, ktoré si už   trúfajú zahrať divadlá, na čej hlave leží starostlivosť o zdar   takýchto podujatí? Na hlave učiteľa. Som šťastný, že jednému z týchto   skromných, neúnavných pracovníkov môžem pripiť pri tejto radostnej   oslave na zdravie a na ďalšiu úspešnú prácu.”
    </tei:p>
    <tei:p>
     Pani Mikulíková si utierala oči a my ostatné ženy sme veru mali čo   robiť, aby sme premohli slzy. Ustavične som pri Štúrovej reči myslela   na otca. Aký by bol šťastný, keby počul také krásne ocenenie svojej   práce.
    </tei:p>
    <tei:p>
     Všetci sme vypili pohárik do dna a len potom sa rozprúdila   voľnejšia zábava.
    </tei:p>
    <tei:p>
     Chvíľu som sa zhovárala s pánom kaplánom Štúrom, ale potom nás   zaujal rozhovor Ľudovíta Štúra s pražským doktorom. Začiatok sme   nezachytili.
    </tei:p>
    <tei:p>
     „... aby som to povedal tak z mosta doprosta, vás teda vlastne   poslali k nám na výzvedy. Aby ste vyskúmali, ako zmýšľa náš ľud o   zavedení spisovného jazyka, čo si o tom myslia vzdelanci a podobne.   Všakver?”
    </tei:p>
    <tei:p>
     Doktor sa chvíľu hniezdil a potom za napätej pozornosti všetkých   ostatných odvetil:
    </tei:p>
    <tei:p>
     „Povedali ste to síce až priveľmi otvorene, pán Štúr, a použili   ste pritom výraz, s ktorým nemôžem súhlasiť — myslím na tie výzvedy —   ale v zásade ste účel mojej cesty vystihli. My Česi sa nemôžeme   zmieriť s tým, že ste sa od nás odtrhli. Väčšina českého národa dáva   za pravdu Kollárovi, ktorý svojou nedávno vydanou knižkou Hlasové o   potřebe jednoty spisovného jazyka pro Čechy, Moravany a Slováky váš   krok odsúdil. Je to drobenie a oslabovanie národných síl. Nemali ste   sa od nás odtrhnúť!” povedal nakoniec doktor vyčítavo.
    </tei:p>
    <tei:p>
     Štúr sa strhol, akoby chcel vstať, ale ovládol sa; no nie natoľko,   aby jeho zvýšený hlas neprezradil, aký je veľmi rozochvený.
    </tei:p>
    <tei:p>
     „Boh nás uchovaj od toho, aby sme sa od Čechov odtrhli! Kto sa   teraz od bratov svojich trhá, padne pod najťažšiu zodpovednosť pred   národom naším. My chceme aj naďalej ostať s nimi v tom istom zväzku,   v ktorom sme boli dosiaľ, a chceme si aj naďalej osvojovať všetko, čo   znamenitého na kultúrnom poli vykonajú, a naopak, čo dobrého budeme   môcť pre nich urobiť, ochotne vykonáme.”
    </tei:p>
    <tei:p>
     Hovoril vzrušene, hlasno, ako keby rečnil niekde zástupu   poslucháčov. Ale doktora tak ľahko nepresvedčil.
    </tei:p>
    <tei:p>
     Rozhovor sa stával vzrušujúcejším. Otázka spisovnej slovenčiny   bola vtedy veľmi živá a pálčivá. Hoci literárna slovenčina už   jestvovala, mala veľa odporcov. Aj otec mával niekedy o tom rušné, až   búrlivé rozhovory s naším pánom farárom
    </tei:p>
    <tei:p>
     Bola som zvedavá, ako bude Štúr, hlavný osnovateľ uzákonenia   spisovnej slovenčiny, obhajovať jej zavedenie.
    </tei:p>
    <tei:p>
     No nebola som sama. Pán farár Hlaváč začal nervózne cmúľať cigaru,   hoci predtým na ňu zabudol, takže mu vyhasla.
    </tei:p>
    <tei:p>
     Všimla som si aj Adelku. Hlavu mala obrátenú trochu doľava a bolo   vidieť, že ju rozhovor zaujíma. Akiste sa aj ona dala strhnúť   Štúrovým oduševnením a jeho zápalom, lebo jej pohľad prezrádzal,   viacej, než k čomu sa chcela priznať. Zabudla na všetko okolo seba a   v jej očiach, upretých na Štúra, žiarila radosť.
    </tei:p>
    <tei:p>
     Aj ona začala podliehať čaru Štúrovej osobnosti.
    </tei:p>
    <tei:p>
     „Vravíte, že sa nechcete od nás odtrhnúť, ale pritom ste už   pretrhli najpevnejší zväzok, ktorý nás spájal: reč!” útočil doktor.   Sňal okuliare, a hneď nato si ich zasa celkom mimovoľne založil.
    </tei:p>
    <tei:p>
     „Ale veď to nebola reč celého národa, nebola to reč ľudu!” odvetil   Štúr chlácholivo a pohľadom spočinul na nás ostatných. Okrem farára   Hlaváča a Adelky sme všetci prikyvovali. „Čeština bola len rečou   literárnou, knižnou, pospolitému ľudu cudzou. Reč, ktorou sa odbavujú   u nás evanjelikov bohoslužby, už nie je čistá čeština, je to   bibličtina, poslovenčená reč Kralickej biblie. A tú sme z úcty k   tradícii ponechali, hoci katolíci boli aj v tomto smere smelší.”
    </tei:p>
    <tei:p>
     Teraz zasiahol do debaty pán farár Hlaváč. Vyňal cigaru z úst,   zmraštil obočie a povedal nasrdene:
    </tei:p>
    <tei:p>
     „Podistým vám veľmi záležalo na priazni katolíkov, keď ste im išli   tak po vôli! U nás českú knihu rozumie každý človek!”
    </tei:p>
    <tei:p>
     „Ale slovenskú bude rozumieť ešte lepšie!” odvetil Štúr bez hnevu,   ale pevne. „Ak sme domácej reči, reči nášho ľudu, dali prednosť pred   rečou síce nám blízkou, ale jednako cudzou, vychádzali sme z   poznania, že Slováci len vo svojom vlastnom nárečí dačo vykonať   môžu.”
    </tei:p>
    <tei:p>
     „A Kollárova Slávy dcera a Šafárikove Slovenské starožitnosti, to   je nič? Nehovoriac o množstve iných diel! Sú azda menej hodnotné, než   kedy boli napísané prostou, na vyjadrovanie zložitejších myšlienok   nesúcou rečou ľudu?” rozhodil sa Hlaváč.
    </tei:p>
    <tei:p>
     Štúr očervenel od vzrušenia. Možno sa chystal odpovedať pánu   farárovi rovnako ostro, ale pravdepodobne si pripomenul jeho šediny a   iste naňho upokojujúco pôsobila aj Adelkina prítomnosť. A vedel sa   ovládať. Som presvedčená, že sa nikdy nedal strhnúť prchkosťou.   Usmial sa ako človek, ktorému ublížili a ktorý sa nemôže domôcť   zadosťučinenia. Povedal mierne:
    </tei:p>
    <tei:p>
     „Vyslovili ste takmer tie isté slová, ktoré nám pripomenul veľký   náš spevec Ján Hollý, keď sme s Hurbanom a Hodžom zašli za ním na   Dobrú Vodu, aby schválil naše podujatie — a aby dal novej spisovnej   reči na cestu požehnanie. Išli sme za ním, hoci on píše západným   nárečím, a my sme chceli uzákoniť stredoslovenské nárečie, teda náš   krok smeroval aj proti nemu. Navštívili sme ho v pevnej dôvere, že   uzná naše dôvody, že ich pochopí a schváli. A nemýlili sme sa. Prijal   nás radostne, a keďže je už celkom slepý, požiadal nás, aby sme mu   dovolili dotknúť sa našich tvárí, že si chce takto zachovať v pamäti   naše črty. Najprv si zapísal hmatom do pamäti tvár Hurbanovu... Potom   sa začal dotýkaj mojej tváre... Bolo to veľmi dojímavé a ja viem, že   ak mal ctihodný starec po dotyku mojich očí prsty vlhké, iste   pochopil aj bez slov, ako si ho nesmierne vážime a ako veľmi ho   milujeme... A on nás pochopil. Lebo hoci má telo zlomené, jeho duch   je mladý a v jeho srdci je toľko lásky ku všetkému slovanskému ako v   máloktorom človekovi. Keď nás vypočul, zamyslel sa a povedal:
    </tei:p>
    <tei:p>
     „Nepriatelia spisovnej slovenčiny mi vždy vravievali, že reč,   ktorou hovorí prostý ľud, je neumelá, príliš všedná, že sa ňou nedajú   vyjadriť nijaké zložitejšie myšlienky. Vraj ani pomyslieť na to, že   by sa ňou dalo aj básniť. Ja som sa nedal odradiť, skúsil som to.   Výsledok nech posúdia iní...”
    </tei:p>
    <tei:p>
     Takto hovoril starý poeta a na povzbudenie dodal, že liptovské   nárečie, ktoré chceme povzniesť na spisovnú reč, je naozaj krajšie   ako slovenčina Bernolákova, a preto on náš krok schvaľuje. Ak toto   pokladáte za líškanie sa katolíkom, nemám čo povedať na svoju   obhajobu. Buďme radi, že sme sa novou spisovnou slovenčinou zblížili   s katolíkmi a že sme tak spojili roztrieštené sily v národe. Ktovie,   či ich nebudeme v dohľadnom čase potrebovať v zápase o spoločnú   vec!”
    </tei:p>
    <tei:p>
     Štúr zmĺkol a čakal na ďalší výpad. Ale nikto sa neozval. Všetci   sme boli pod dojmom jeho slov. Bol to dojem hlboký. Pomer medzi   katolíkmi a evanjelikmi bol u nás vždy trocha napätý, nech boh   rozsúdi z čej viny. Ale bolo to už všade akosi vžité, že sme boli   uznanlivejší a žičlivejší k „nášmu” než k inovercovi. A u nich je to   akiste práve tak. Nuž preto nás tak prekvapili a dojali Štúrove   krásne slová o Hollom. Oj, ako by sa nám pekne žilo, keby sme sa   všetci — aj my aj oni — vedeli tak povzniesť!
    </tei:p>
    <tei:p>
     Aj mladý doktor z Prahy zahodil flintu do žita — tak sa aspoň   vyslovil o ňom pán farár Hlaváč — a povedal zmierlivo:
    </tei:p>
    <tei:p>
     „Keď je človek tu medzi vami, vidí to všetko celkom ináč. Mali by   ste prísť k nám do Prahy a vysvetliť to tak našim ľuďom. Potom by   azda bolo menej mrzutostí, menej výčitiek a obnovila by sa zasa medzi   nami dôvera.”
    </tei:p>
    <tei:p>
     „Teším sa, že aspoň vy ste sa stali zo Šavla Pavlom,” zasmial sa   Štúr uspokojený. „Možno sa mi naskytne príležitosť zájsť si aj do   Prahy.”
    </tei:p>
    <tei:p>
     Potom už zábava bola veľmi pokojná a srdečná.
    </tei:p>
    <tei:p>
     O dva dni sa doktor vrátil do Prahy a Štúr sa nám mohol venovať   ešte väčšmi než kedykoľvek predtým. Boli to posledné dni jeho pobytu   v Zemianskom Podhradí.
    </tei:p>
    <tei:p>
     „Pozajtre cestujem,” povedal a zhlboka si vydýchol. „Už sa teším   na prácu!”
    </tei:p>
    <tei:p>
     „My tu ešte týždeň ostaneme a potom sa vrátime na Ostrú Lúku,”   riekla zadumane Adelka.
    </tei:p>
    <tei:p>
     „A ja do Žitnian,” dodala som pre úplnosť.
    </tei:p>
    <tei:p>
     „Čože, Evka, ty sa chceš už vrátiť domov?!” zvolala sklamane   Adelka. „Ale veď ja počítam s tým, že pôjdeš s nami na Ostrú   Lúku!”
    </tei:p>
    <tei:p>
     „Naši ma pustili len sem do Zemianskeho Podhradia a Ostrá Lúka je   ďaleko,” vyhovárala som sa.
    </tei:p>
    <tei:p>
     „Čoby bola! Veď naše koníky sú bystré, rýchle nás ta zavezú. A   postaráme sa aj o tvoju dopravu domov,” prehovárala ma Adelka. „Však   to nie je k nám tak ďaleko, pán redaktor?”
    </tei:p>
    <tei:p>
     „Na Ostrej Lúke som síce nebol, ale Zvolen poznám. Vravíte,   urodzená slečna, že Ostrá Lúka je blízko Zvolena, však? Nuž, takej   cesty sa naozaj nemusíte báť, slečna Evka. Čo by ste robili, keby ste   tak museli cestovať až do Nemiec, ako som musel cestovať ja, keď som   sa vybral na štúdiá do Halle?”
    </tei:p>
    <tei:p>
     „Keby to muselo byť...” odvetila som nerozhodne.
    </tei:p>
    <tei:p>
     Pred Štúrovým odchodom mala som príležitosť zhovárať sa s ním ešte   raz osamote.
    </tei:p>
    <tei:p>
     „Ako ste sa rozhodli, slečna Evička? Pôjdete na Ostrú Lúku?”
    </tei:p>
    <tei:p>
     Odvetila som, že ešte neviem, ešte som sa nerozhodla. Doma už iste   na mňa netrpezlivo čakajú.
    </tei:p>
    <tei:p>
     „Chápem to, chápem a viem si predstaviť, že vás srdce ťahá ku   svojim. Ale — bola by to od vás naozaj taká veľká obeť, keby ste mali   ísť na Ostrú Lúku?”
    </tei:p>
    <tei:p>
     Štúrova otázka ma zarazila. O obeti nemohla byť predsa reč. U   Ostrolúckych sa mi páčilo, nuž išlo len o to, že by som už rada   videla našich. V tom zmysle som odpovedala Štúrovi. Zamlčala som   pritom ešte jednu dôležitú okolnosť: že moje rozhodnutie závisí aj od   toho, či na Ostrú Lúku pôjde tante Lóra. Vedela som, že ma nemá rada,   a necítila som sa v jej prítomnosti dobre. Keby na Ostrú Lúku nešla,   hneď by sa všetko vyjasnilo.
    </tei:p>
    <tei:p>
     „Hádam by sa to dalo vyriešiť na všeobecnú spokojnosť. Keby ste sa   zastavili doma a šli na Ostrú Lúku neskoršie... Prepáčte mi, že sa   stariem do vašich osobných vecí, ale poviem vám otvorene, prečo to   robím. Záleží mi na Adelke...”
    </tei:p>
    <tei:p>
     Môj pohľad akiste prezradil, aký dojem vo mne Štúrove slová   vyvolali, lebo sa hneď opravil:
    </tei:p>
    <tei:p>
     „Záleží mi na nej ako na osobe, ktorú sa podarilo priviesť do   našich krážov z cudzieho prostredia. Doteraz je to len prvý krôčik,   prvý pohyb, ako keď sa kvetinka začína obracať za slnkom. Bolo by   škoda nevyužiť toto hnutie jej mysle. Teraz je čas najpríhodnejší.   Ktovie, či sa ešte naskytne príležitosť, ak túto premeškáme. Čaká vás   záslužná úloha, slečna Evka, a zaviažete si ma naozaj veľkou vďakou,   ak sa na ňu podoberiete. Musíte obetovať osobné ohľady záujmom   vyšším. Tak čo, pôjdete?”
    </tei:p>
    <tei:p>
     Mohla som takejto žiadosti nevyhovieť? Keby ma bol Štúr požiadal,   aby som išla na kraj sveta, vari ani tak by som nebola váhala.
    </tei:p>
    <tei:p>
     Prikývla som teda a odvetila prosto:
    </tei:p>
    <tei:p>
     „Áno, pôjdem!”
    </tei:p>
   </tei:div>
   <tei:div type="chapter">
    <tei:head>
     X
    </tei:head>
    <tei:p>
     Zo Zemianskeho Podhradia nešla som priamo na Ostrú Lúku.   Dohovorila som sa s Adelkou, že sa najprv zastavím doma. Aspoň na   niekoľko dní.
    </tei:p>
    <tei:p>
     Už som vám povedala, že zo Zemianskeho Podhradia je k nám do   Žitnian zo dve hodiny vozmo. Ostrolúckovci ma teda dali zaviesť do   Žitnian tri dni predtým, než oni odišli z letoviska. Dohodli sme sa,   že sa po mňa zastavia, keď pôjdu cez našu dedinu. Ja som svoju cestu   na Ostrú Lúku podmienila súhlasom rodičov, hoci som už bola pevne   rozhodnutá, že pôjdem.
    </tei:p>
    <tei:p>
     Bolože to radosti u nás doma, keď som sa zase vrátila. Objímaniu   nebolo konca-kraja a všetci si ma obzerali ako nejaký zázrak, hoci   som sa za tie dva mesiace, čo som bola preč, takmer nezmenila.
    </tei:p>
    <tei:p>
     Môžete si predsaviť, ako sa všetkým pretiahli tváre od údivu, keď   som povedala, že som prišla len na skok, iba na tri dni, a potom že   pôjdem s Ostrolúckymi na Ostrú Lúku — zasa na niekoľko týždňov.
    </tei:p>
    <tei:p>
     „Nie, nie, dcéra moja!” povedala mama rozhodne. „Teraz ťa nemôžem   pustiť, máme v domácnosti veľa roboty... ja s Katkou na všetko   nestačím. Ovocie treba pozavárať, slivky sušiť, lekvár variť... a čo   všetko ešte. Naozaj, ani pomyslenie na odchod!”
    </tei:p>
    <tei:p>
     Bolo mi, ako keby ma bol zmočil riadny dážď. Nemyslela som, že sa   mama tak rázne postaví proti mojej novej ceste. A najhoršie bolo, že   aj otec jej chytil stranu.
    </tei:p>
    <tei:p>
     „Ja ti dožičím trochu zmeny a zábavy,” prihováral sa mi láskavo,   „ale uznaj, že najprv je domov, vlastne rodina... Nemôžeš chcieť, aby   Katka robila aj za teba.”
    </tei:p>
    <tei:p>
     „Pre mňa nech si ide!” ozvala sa Katka a jej belasé oči v okrúhlej   červenej tvári žičlivo na mňa pozerali.
    </tei:p>
    <tei:p>
     S Katkou sme si dobre rozumeli, nemusela som sa obávať, že by si   na mňa ťažkala.
    </tei:p>
    <tei:p>
     Ale nemohla som ani mame zazlievať, že chcela mať ťarchu domácich   prác rovnomerne rozdelenú.
    </tei:p>
    <tei:p>
     „Musím teda napísať Ľudovítovi Štúrovi,” odvetila som po krátkej   prestávke a úkosom som pozrela na otca, čo on na to.
    </tei:p>
    <tei:p>
     „Čo s tým má Štúr? Čo mu chceš napísať?” ožil otec.
    </tei:p>
    <tei:p>
     „Že na Ostrú Lúku nepôjdem. Veľmi ma prehováral, aby som len išla,   lebo mu na tom záleží, aby som učila Adelku aj naďalej.”
    </tei:p>
    <tei:p>
     Otec sa odrazu zmenil. Najprv pozrel na mňa, či nežartujem, potom   sa obrátil na mamu a povedal významne:
    </tei:p>
    <tei:p>
     „Počula si, Anička? Ľudovítovi Štúrovi záleží na tom, aby naša   Evka na Ostrú Lúku šla. No, čo povieš na to?! Zdá sa mi, že to   podstatne mení celú vec. Tak akože?”
    </tei:p>
    <tei:p>
     Mama mykla plecami a zbavila sa rozhodovania v takej pálčivej   otázke zvyčajnou výhovorkou:
    </tei:p>
    <tei:p>
     „Rozhodni ty! Ty si pánom v dome.”
    </tei:p>
    <tei:p>
     Otec vykrútil dlhé fúzy a odvetil vážne:
    </tei:p>
    <tei:p>
     „No hej. Prirodzene... Ale pomáhať má tebe. Ak bude preč, tebe   bude chýbať najväčšmi. Vyslov sa teda ty. Ale nezabúdaj, že   Ľudovítovi Štúrovi na tom záleží.”
    </tei:p>
    <tei:p>
     Štúrovo meno urýchlilo zmenu pôvodného rozhodnutia. Obaja napokon   súhlasili, aby som na Ostrú Lúku šla.
    </tei:p>
    <tei:p>
     Kúria na Ostrej Lúke sa nedá porovnať s kaštieľom v Zemianskom   Podhradí. Veľká poschodová budova s dvoma vežičkami baštového tvaru   na koncoch domu pôsobí na človeka už pri príchode trochu nevľúdne.   Tento dojem ešte zosilňuje sklenená brána, nad ktorou je zvonku erb   Ostrolúckych. Z brány dýcha na príchodzieho aj v lete chlad ako pri   vstupe do jaskyne. Spôsobujú to iste hrubé, vari až dvojmetrové múry,   stavané ako na večnosť. Hádam takto si chcel onen predok   Ostrolúckych, ktorý dal kúriu roku 1636 vystavať, zaistiť splnenie   želania, vyrytého po latinsky do kamennej tably v stene pod bránou:   „Nech tento dom stojí tak dlho, ako dlho by trvala mravcovi cesta   okolo sveta.”
    </tei:p>
    <tei:p>
     Aj s ubytovaním to bolo na Ostrej Lúke horšie ako v Zemianskom   Podhradí. Veď celá kúria mala len dvanásť izieb. Išlo o to, či ma   majú umiestiť v hosťovskej. Adelka prišla s lepším návrhom.
    </tei:p>
    <tei:p>
     „Dáme do mojej izby ešte jednu posteľ a budeme aspoň ustavične   spolu!”
    </tei:p>
    <tei:p>
     Toto sa aj mne väčšmi páčilo, než keby som bola spávala v   hosťovskej na druhom konci chodby.
    </tei:p>
    <tei:p>
     „Ako sa ti páči moje hniezdočko?” spýtala sa ma Adelka, keď som sa   preniesla so svojou bagážiou do jej izby a keď sluhovia preniesli ta   ešte jednu posteľ.
    </tei:p>
    <tei:p>
     Hosťovská zdvorilosť by bola vyžadovala pochváliť izbu v každom   prípade, či sa mi páčila, alebo nie. No v tomto prípade som sa   nemusela do chvály nútiť.
    </tei:p>
    <tei:p>
     Adelkina izba bola na východnom krídle kúrie na prvom poschodí.   Vlastne to boli spojené dve izby: väčšia bola Adelkinou obývacou, v   susednej malej izbietke mala posteľ. Bolo tam práve toľko miesta, že   sa popri Adelkinej posteli zmestila ešte ako-tak posteľ pre mňa. No   ja vám chcem opísať tú druhú, obývaciu miestnosť. Neboli v nej síce   parkety ako v Zemianskom Podhradí, ale zato dlážka bola natretá   červenkastou olejovou farbou. Ostatne z dlážky bolo málo vidieť, lebo   ju skoro celú zakrýval velikánsky perzský koberc, po ktorom som   najradšej chodila bosá: nohy sa doň zabárali, ako keby človek kráčal   po hustej nízkej tráve. Keď sme si s Adelkou rozprávali dačo dôverné,   vždy sme si sadli na tuho vypchaté vankúše rozložené na koberci v   útulnom kútiku a v takejto polohe sa nám zdalo, že rozhovor plynie   hladšie a bezprostrednejšie, než keby sme boli sedeli na mäkkom,   hodvábnym kvetovaným brokátom obtiahnutom récamieri alebo v kreslách.   Okrem okrúhleho stola mala Adelka v izbe ešte písací stôl, zasklenú   skriňu na knihy a veľkú almaru na šaty. Z povaly visel svietnik so   šiestimi sviecami, ktoré slúžka každý večer zažínala a ktoré sme pred   spaním zahášali zhasínadlom na dlhej žŕdke. Na stene viselo veľké   zrkadlo, ktoré malo hĺbku, totiž ukazovalo tak verne, že nebyť   pozláteného vyrezávaného rámu, človek by si myslel, že má pred sebou   otvorené dvere do druhej miestnosti. Okrem zrkadla zdobil stenu veľký   obraz: bola to vraj kópia ktoréhosi Rembrandtovho diela. Z druhej   steny dívala sa Adelka: visel tam jej portrét od akéhosi peštianskeho   maliara. Opis by nebol úplný, keby som nespomenula veľkú antickú   vázu, v ktorej boli vždy čerstvo rezané záhradné kvety. Toto teda   bolo Adelkino kráľovstvo.
    </tei:p>
    <tei:p>
     „Veľmi sa mi páči,” odvetila som úprimne.
    </tei:p>
    <tei:p>
     Život na Ostrej Lúke bol odlišný od života v Zemianskom Podhradí.   Hoci aj Zemianske Podhradie je dedina, jednako medzi životom v   tamojšom kaštieli a kúrii na Ostrej Lúke bol taký rozdiel ako medzi   životom v meste a na dedine. Tu nebola nijaká spoločnosť, boli sme   odkázané zväčša samy na seba, pretože osvietený pán odcestoval za   úradnými povinnosťami do Pešti.
    </tei:p>
    <tei:p>
     Táto odlúčenosť mala však pre mňa aj isté výhody. Len tu som sa s   Adelkou naozaj zblížila. Boli sme spolu oveľa častejšie než v   Zemianskom Podhradí, nerozptyľovali nás nijaké spoločenské starosti a   ohľady, nuž prišlo to akosi samo od seba, že sa náš styk stal   dôvernejším. Hodne sme čítavali. Aby som mohla vyhovieť Štúrovmu   želaniu čo najlepšie, priniesla som si z domu niekoľko slovenských   kníh, almanachov a časopisov a sprístupňovala som ich obsah Adelke.   Ako som sa tešila, keď som videla, že jej záujem o slovenskú   literatúru rastie! Ale sa bude Štúr čudovať, keď sa s ňou o rok   stretne!
    </tei:p>
    <tei:p>
     Dostávala som sa bližšie do styku aj s čeľaďou. Vynucovali si to   jednak okolnosti, a prispieval k tomu aj trochu iný postoj   ostrolúckeho panstva voči čeľadi. Nebolo tu toľko noblesy ako v   šľachtických kaštieľoch a medzi poddanými a pánmi bol tu predsa len   ľudskejší pomer.
    </tei:p>
    <tei:p>
     A tak sme veru spolu s Adelkou pomáhali slúžkam v kuchyni zavárať   sladké bystrické slivky so žltučkou dužinou a s chuťou som miešala   veľkou varechou lekvár v kotle. Zanedlho som poznala po mene nielen   kuchárku a slúžky v dome, ale aj paholkov, bírešov a ich ženy.   Chodievali sme sa s Adelkou dívať do stajní na dojenie a pomáhali sme   v záhrade oberať jablká a ráňať orechy.
    </tei:p>
    <tei:p>
     Pritom sme často spomínali na Zemianske Podradie. Prirodzene, že   tieto spomienky tesne súviseli s ľuďmi. Sprvoti Adelka často   spomínala baróna Rothschütza.
    </tei:p>
    <tei:p>
     „Zato bol dobrým spoločníkom, aj keď sa niekedy správal tak   nemožne, však?” povedala raz len akoby mimochodom a s nádychom   clivoty v hlase dodala: „Tu by sa nám celkom zišiel, no nie? A tam   sme si ho nevedeli vážiť...”
    </tei:p>
    <tei:p>
     Prisvedčila som, ale myslela som si niečo iné. Mne chodil po ume   Ľudovít Štúr. Barón mi veru nechýbal. Keby tu bol Štúr! Aj Adelka by   mu istotne dala prednosť pred barónom!
    </tei:p>
    <tei:p>
     Lenže Štúrovo meno Adelka v prvé dni po príchode na Ostrú Lúku   vôbec nespomenula. I ja som sa zachovala podobne. Pretvarovali sme   sa, akoby sme bolí na neho zabudli. Ale cítila som, že Adelka túto   pretváračnú hru dlho nevydrží. Pravdepodobne čakala, že začnem ja. A   ja som si povedala, že podnet musí vyjsť od nej.
    </tei:p>
    <tei:p>
     Keď v ktorýsi deň priniesol kočiš z Budče poštu a Adelka rozložila   na stole Pesti Hírlap, ukradomky sa spýtala:
    </tei:p>
    <tei:p>
     „Akože sa volajú tie noviny, čo vydáva Štúr?”
    </tei:p>
    <tei:p>
     „Slovenské národné noviny,” odvetila som ochotne.
    </tei:p>
    <tei:p>
     „Mali by sme si ich aj my predplatiť,” riekla akoby pre seba.   „Nevieš, kde to treba zahlásiť?”
    </tei:p>
    <tei:p>
     Povedala som, že napíšem domov a otec mi to oznámi.
    </tei:p>
    <tei:p>
     Adelka však našla lepšie riešenie.
    </tei:p>
    <tei:p>
     „Načo by si písala otcovi, keď sa to dá spraviť oveľa kratšie:   Štúr nám nechal svoju adresu, napíšeme priamo jemu!”
    </tei:p>
    <tei:p>
     Od úmyslu k činu nebolo u Adelky ďaleko. Hneď zašla za mamičkou a   povedala jej, čo vyhútala. Mňa vzala so sebou, aby som i ja — ako   čitateľka Štúrových novín — mohla prihodiť polienko v prospech   návrhu, ak by osvietená pani váhala alebo dokonca chcela   odmietnuť.
    </tei:p>
    <tei:p>
     Ale môj príhovor nebol potrebný, lebo osvietená pani s návrhom na   predplatenie Slovenských národných novín napodiv rýchle   súhlasila.
    </tei:p>
    <tei:p>
     „Napíš redakcii, aby nám ich posielali. A spýtaj sa hneď, koľko   treba platiť na celý rok.”
    </tei:p>
    <tei:p>
     Adelka sa dívala na matku váhavo a potom sa spýtala   nerozhodne.
    </tei:p>
    <tei:p>
     „Ja mám napísať redakcii? My sme sa už s Evkou rozhodli, že   najlepšie by bolo napísať priamo Štúrovi, lebo adresu redakcie   nevieme.”
    </tei:p>
    <tei:p>
     „Ach tak!” povedala pani osvietená a zakývala hlavou. „To je potom   iné. Štúrovi priamo písať nemôžeš. Ak by si mu napísala len o   novinách a nič viac, mohlo by sa ho to dotknúť. A ak napíšeš do listu   aj nejaké osobné veci, môže predplatenie novín pokladať za zámienku.   Najlepšie by bolo, keby to napísal apko. Ale ten je v Pešti...”
    </tei:p>
    <tei:p>
     „A ty by si nemohla napísať, mama?” zaprosila Adelka.
    </tei:p>
    <tei:p>
     Pani osvietená skúmavo pozrela na Adelku.
    </tei:p>
    <tei:p>
     „Naozaj ti na tých novinách tak záleží?”
    </tei:p>
    <tei:p>
     Adelka vzdorovito stiahla kútiky úst.
    </tei:p>
    <tei:p>
     „Pre mňa, za mňa, tak ich teda neobjednajme. Ja som si len   myslela, že by sa patrilo, keď sa už so Štúrom poznáme...”
    </tei:p>
    <tei:p>
     „Pravdaže by sa patrilo. A nikto ti v tom nebráni. Ide len o to,   kto má ten list napísať. Ja by som ho napísala, ale... hm, vieš čo?   Nech objednávku napíše radšej Evka,” rozhodla napokon osvietená pani   Ostrolúcka. „Aspoň bude mať u pána Štúra zásluhu, lebo si bude   myslieť, že nás na to ona nahovorila.”
    </tei:p>
    <tei:p>
     Rada som napísala Štúrovi. Ale nechcela som si získavať   neoprávnené zásluhy, a tak som popravde oznámila, že sa Adelka sama   rozhodla predplatiť si slovenské noviny. Pripísala som ešte, aké   pokroky robí v slovenčine, lebo som vedela, že ho to poteší.
    </tei:p>
    <tei:p>
     Potom som dala list prečítať Adelke a požiadala som ju, aby aj ona   dačo pripísala.
    </tei:p>
    <tei:p>
     Napísala po slovensky pekný pozdrav.
    </tei:p>
    <tei:p>
     Na druhý deň nás čakalo milé prekvapenie.
    </tei:p>
    <tei:p>
     Prišla zásielka od Štúra. Bolo zrejmé, že sa naše listy križovali.   Okrem Štúrovho listu, písaného po nemecky a adresovaného osvietenej   panej, prišiel aj balík novín. Všetky čísla Slovenských národných   novín i Orla tatranského, čo vyšli od Nového roku, poslal Štúr svojim   priaznivcom.
    </tei:p>
    <tei:p>
     Adelkina radosť nebola o nič menšia než radosť moja.   Najvzrušujúcejšie na celej veci bolo, že Štúr napísal sám od seba. A   zámienka na písanie bola veľmi dobrá: napísal sprievodný list k   zásielke novín.
    </tei:p>
    <tei:p>
     Prezerali sme ich celé popoludnie. Okrem niekoľkých posledných   čísel poznala som ich z domu. Ale pri novom prezeraní a úchytkovom   čítaní ma opäť zaujali.
    </tei:p>
    <tei:p>
     „Rozprávaj mi niečo o ňom, Evka!” povedala Adelka odrazu   polohlasne.
    </tei:p>
    <tei:p>
     Nevyslovila jeho meno. Nemusela. Keď v prvé dni ustavične   spomínala baróna, myslela pritom na Štúra. Potom akoby bola na baróna   zabudla — už ho nespomenula.
    </tei:p>
    <tei:p>
     Vedela som: ak mám rozprávať o ňom, tak to môže byť len o Štúrovi.   Chcela som, aby ho Adelka videla tak, ako som ho videla ja.   Starostlivo som vyhľadala v pamäti všetko, čo mi tam utkvelo z domu,   z rozhovorov s otcom i z rozličných správ Paľka Tomalu. Nedostatok   faktov dopĺňala som úprimným nadšením, ktoré dávalo fantázii krídla a   dovoľovalo mi rozprávať o Štúrovom účinkovaní medzi prešporskou   mládežou tak živo a spestrovať ho toľkými podrobnosťami, ako keby som   to bola všetko sama prežila. Rozprávala som Adelke znovu, lenže inými   slovami, čo som jej už povedala o živote na prešporskom lýceu v   časoch, keď sa stal Štúr námestníkom profesora Palkoviča a dušou   Ústavu. Ej, ako sa vtedy rozhýbali stojaté vody národné! Ako vedel   Štúr oduševniť mladých študentov, čo prišli do Prešporka zo všetkých   končín Slovenska — mnohí ešte neuvedomelí a nejeden aj v cudzích   vodách plávajúci. Štúr vedel dať všetkým spoločný cieľ.
    </tei:p>
    <tei:p>
     Keď som skončila, obidve sme sa odmlčali.
    </tei:p>
    <tei:p>
     Adelka odrazu vstala a vyšla. Zišla po schodoch do zelenej izby,   kde mali klavír. Tíško som ju nasledovala. Najprv sa prehŕňala v   notách, rozložených na klavíri, sadla si na okrúhlu stoličku, chvíľu   hľadela zadumane pred seba — a potom sa jemne, sťaby ruky ponárala do   letnej vody, dotkla klávesov...
    </tei:p>
    <tei:p>
     Zo strún klavíra zaznel zvuk nesmierne lahodný. Nechcelo sa mi   veriť, že sa z klavíra dajú vylúdiť také tóny... Keby som nazvala   zvyčajnú hru na klavíri hovorom, bol by toto iba šepot. Čosi   nevýslovne sladké a upokojujúce vychádzalo spod jej prstov. Bolo to   ako šumenie splavu v letnej noci, prinášané ponad voňajúce záhradky   na krídlach vánku... Nie, splav spieva monotónne. Azda žblnkot   prameňa? Šepot vánku v korunách stromov? Šum osviežujúceho letného   dažďa? Ani jedno v celku, ale zo všetkého niečo... všetko v tom bolo,   ale pritom som jasne cítila, že to akosi súvisí s nocou. Len v noci   mení sa tvar všetkých predmetov tak, že strácajú svoju dennú podobu a   vnukajú nám čosi rozochvievajúce a tajomné. Aj všetky zvuky dostávajú   akési tajomné zafarbenie a znejú ako doznievanie zvona nad stemnenou   krajinou... Celá som sa poddala tomu dojmu, vypäla som vôľu ako   zbytočnú zábranu a zrazu som sa stala rusalkou, tancujúcou v mesačnom   svite. Nebol to vír jasavý, lež zádumčivo radostný, podfarbený   smútkom. Ani keby som pila radosť i smútok z jednej čaše. A tvár ako   keby som bola nastavila drobnému letnému dažďu.
    </tei:p>
    <tei:p>
     Neviem, ako dlho trvalo očarenie, aké som dovtedy v živote   nepoznala. Adelka už dávno dohrala, ale ja som ešte stále sedela ako   duchom neprítomná a vôbec som sa nehanbila za slzy, ktoré mi všetko   zahaľovali skresľujúcim závojom. To bol viditeľný odblesk tej druhej   časti nápoja, ktorého som sa vtedy napila: smútku. Ale blažený úsmev   na tvári svedčil aj o nesmiernej radosti, z ktorej som zároveň   okúsila.
    </tei:p>
    <tei:p>
     „Čo to bolo, Adelka? Čo si to hrala?” spýtala som sa prevlhnutým   hlasom, keď som sa trocha spamätala.
    </tei:p>
    <tei:p>
     „Adagio z Mondscheinsonaty. Z Beethovenovej Sonáty mesačného   svitu.”
    </tei:p>
    <tei:p>
     Ešte dlho v noci, keď som už ležala a počúvala Adelkino pokojné   oddychovanie, znela mi v ušiach tá úžasná hudba. Bola som ňou   naplnená, celá moja bytosť bola ňou presiaknutá ako zem zúrodňujúcou   vlahou. V tú noc som po prvý raz nazrela do Adelkinej duše. Možno   hlbšie, než sama tušila. A objavila som tam čosi, k čomu by sa Adelka   vtedy ani za svet nebola priznala: že Štúr na ňu zapôsobil hlbšie než   jej doterajší ctitelia. Darmo sa pretvarovala, oči ju vždy   prezradili. Ba čím to je, že sa človek pri vyslovení jedného mena   zapáli, že sa mu pri jeho počutí rozbúcha srdce? Prišlo to akosi   samo, ale obidve sme odrazu zistili, že Štúr je najčastejším a   najmilším predmetom našich rozhovorov. Adelka si to nechcela priznať,   tlmila v sebe rodiacu sa silnú náklonnosť k tomu zvláštnemu   človekovi, čo skrížil jej životnú cestu. Jej túžba v prudkom rozlete   narážala na vôľu, ktorá sa začínala poddávať mocnému, dovtedy   neznámemu citu. Navonok ten cit tajila a odvrhovala, ale vo chvíľach   samoty a snenia maznala sa s ním ako vtáčia mať so svojim   holánikmi.
    </tei:p>
   </tei:div>
   <tei:div type="chapter">
    <tei:head>
     XI
    </tei:head>
    <tei:p>
     Na môj list odpovedal Štúr dvoma listami. Obidva prišli naraz.   Jeden bol adresovaný osvietenej pani Ostrolúckej, druhý mne.
    </tei:p>
    <tei:p>
     Adelka sa zapálila, keď jej mamička dala prečítať Štúrov list. Ale   pre Adelku nebolo v ňom nič viac, iba krátky pozdrav na konci. A   jednako bolo jasné, že toto krátke pozdravenie je vlastne jeho jadrom   i cieľom. Čo by mal Štúr z toho, keby si písal s pani Ostrolúckou!   Keby šlo o výmenu politických náhľadov, bolo by oveľa prirodzenejšie   korešpondovať s pánom Ostrolúckym, ktorý sledoval udalosti v krajine   veľmi pozorne. No Štúr adresoval svoje listy pani Ostrolúckej — a z   toho som už i ja, neskúsené dedinské dievča, vyrozumela, že je to   nepriamy spôsob písania si s Adelkou.
    </tei:p>
    <tei:p>
     Mňa však oveľa väčšmi zaujímal list, ktorý napísal Štúr mne. Už   oslovenie bolo také nezvyčajné: „Vysokoctená spanilomyseľná   vlastenka!” Písal mi, ako sa teší, že som sa predsa len rozhodla ísť   na Ostrú Lúku, a znova mi kládol na srdce, aby som sa Adelke   venovala, aby som sa starala o jej výchovu vo vlasteneckom duchu a   aby som so zdvojeným úsilím pestovala v nej lásku ku všetkému   slovanskému. Potom spomenul dačo aj o sebe, o svojej práci, a   zakončil prosbou, aby som oddala srdečné pozravenie aj svojim   rodičom.
    </tei:p>
    <tei:p>
     Neviem, koľko ráz som si prečítala ten list. Čítala som ho tak   často, až som sa ho naučila naspamäť. Ako rada by som bola naň   odpovedala! Ale nepatrilo sa. Štúr ani slovom nespomenul, že by čakal   na svoj list odpoveď. A tak som sa musela uspokojiť s tým, že som   požiadala osvietenú paniu, aby do svojho listu pripísala aj   pozdravenie odo mňa.
    </tei:p>
    <tei:p>
     No aj tak som sa potom tešievala na každý Štúrov list, ani keby   bol býval písaný mne.
    </tei:p>
    <tei:p>
     Neraz som sa zamýšľala nad tým, aký priebeh bude mať Štúrova   známosť s Adelkou.
    </tei:p>
    <tei:p>
     Ostrolúckovci patrili medzi bohaté zemianstvo, tvoriace takzvanú   strednú šľachtu. Manželstvo s druhom neurodzeným bolo možné len v   kruhoch drobného zemianstva, medzi takzvanými sedmoslivkármi, ktorí   sa od dedinských sedliakov líšili len svojimi „armálesmi”, výsadnými   listinami, hoci ináč chodili v krpcoch a vlastnoručne obrábali svoje   polia. O nich sa bohatší „páni bratia” zaujímali len raz za tri roky   — v časoch stoličných volieb, takzvanej reštaurácie, keď od nich   hlasov záviselo, kto aký úrad dostane v stolici. Ináč ich od bohatých   zemanov delili veľmi viditeľné spoločenské priehrady. Bohatí zemania   napodobňovali život vysokej šľachty: bývali v kaštieľoch, zastávali   vysoké verejné úrady a mávali dom aj v hlavnom meste, kde každoročne   strávili niekoľko mesiacov. Príslušníci tejto vrstvy usilovali sa   dostať na spoločenskom rebríčku vyššie najmä pomocou manželstiev.   Manželstvo malo byť schodíkom, po ktorom sa dalo vystúpiť, a nie   naopak. Zmýšľa takto aj Adelka? A čo si myslia o tom jej rodičia?
    </tei:p>
    <tei:p>
     Boli to otázky, na ktoré som predbežne nenachodila odpoveď, lebo   Adelkina známosť so Štúrom bola len v začiatkoch. Adelku možno   netrápili starosti, ktorými som sa umárala ja. Budúcnosť Adelkina   znepokojovala ma najmä od tých čias, čo som náhodne vypočula rozhovor   tante Lóry s Adelkinou mamou. Prirodzenej že som sa Adelke o to   nezmienila.
    </tei:p>
    <tei:p>
     Život na Ostrej Luke plynul pokojne. Nič mimoriadne sa nestalo za   ten čas, ktorý som tam strávila. Iba moje hudobné znalosti sa   Adelkinou zásluhou podstatne rozšírili a prehĺbili. Sedávala som   tíško na pohovke v zelenej izbe a so zatajeným dychom som počúvala,   keď mi rozprávala o operách svojho učiteľa hudby Ferenca Erkela alebo   o filharmonických koncertoch v Pešti. Keď teraz napíšem slovo opera   alebo filharmonický koncert, je každej z nás známe, o čo ide. Mne   však musela Adelka o tom rozprávať ako slepému o farbách. Veď som   ešte nikdy nevidela operu ani mestské divadlo. Adelke pripadalo   smiešne, keď som sa jej spytovala, či v opere všetko-všetko spievajú,   alebo či niekedy hovoria obyčajnou rečou; a či hudba hrá aj pri   spievaní, alebo len pomedzi jednotlivé spevné čísla, a či to spevákov   neruší. Ešte nejasnejšiu predstavu som mala o filharmonických   koncertoch. Ako len môže znieť taká symfónia, keď ju hrá naraz   šesťdesiat hudobníkov? Ja som počula dovtedy len dedinské cigánske   kapely o štyroch — šiestich chlapoch, ale tí hrali len ľudové piesne   alebo nejaké polky a valčíky... Veľmi som vtedy túžila dostať sa   dakedy do veľkého mesta a môcť si vypočuť operu alebo symfóniu.
    </tei:p>
    <tei:p>
     Namiesto do veľkomesta čakala ma však cesta do Žitnian. Horúce   leto sa skončilo a sychravá jeseň mi pripomenula povinnosť vrátiť sa   domov. Ostrolúckovci sa totiž chystali na zimu do Pešti. Adelka ma   síce pozvala, aby som išla s nimi, ale nemohla som prisľúbiť. Mama sa   už nevedela dočkať, kedy sa vrátim. Nuž veru som si ani netrúfala   žiadať ju o dovolenie, aby som mohla aj zimu stráviť mimo domova.
    </tei:p>
    <tei:p>
     Prisľúbila som Adelke, že na rok pôjdem s ňou opäť do Zemianskeho   Podhradia i na Ostrú Lúku, a s ťažkým srdcom som sa s ňou   rozlúčila.
    </tei:p>
    <tei:p>
     Bolo to pre mňa plodné leto. Nielenže som sa za ten krátky čas   naučila oveľa viacej než na edukácii v Trenčíne za celý rok, ale   okrem toho som sa osobne zoznámila s Ľudovítom Štúrom.
    </tei:p>
    <tei:p>
     Priniesla som si z pobytu u Ostrolúckych toľko látky na   rozprávanie, že som s ňou vystačila na celú zimu. Pravda, nebola som   vždy len rozprávačkou, ale striedavo aj poslucháčkou. Lebo po mojom   návrate domov rozprávalo sa u nás o Štúrovi už ako o dobrom známom,   ktorého každý skutok a každé slovo má pre nás znásobený význam.
    </tei:p>
    <tei:p>
     Mame sa moje rojčenie nepozdávalo.
    </tei:p>
    <tei:p>
     „Dievčatá by sa nemali tak oduševňovať za chlapov,” povedala   karhavo.
    </tei:p>
    <tei:p>
     Ale otec sa ma zastal:
    </tei:p>
    <tei:p>
     „Veď ona sa neoduševňuje za hocijakého chlapa, ba Štúra ani   neobdivuje ako mužského, ale nadchýna sa jeho národnou činnosťou — a   to je chvályhodné.”
    </tei:p>
    <tei:p>
     Mama sa však nedala tak ľahko presvedčiť a ďalej húdla svoje:
    </tei:p>
    <tei:p>
     „Dievčatá by sa mali starať predovšetkým o domáce veci, teda o to,   čo súvisí s vedením domácnosti.”
    </tei:p>
    <tei:p>
     Takéto reči otec slýchaval nerád. Aby nemusel mame toľme   odporovať, radšej sa pod nejakou zámienkou vytratil z domu.
    </tei:p>
    <tei:p>
     A ja som sa preukrutne tešila, že otec je na mojej strane!
    </tei:p>
    <tei:p>
     Nadišla jar. Tešila som sa už na leto, lebo v lete som sa znovu   mala stretnúť s Adelkou a možno aj so Štúrom.
    </tei:p>
    <tei:p>
     Ale kde to ešte bolo! Na dvere nám klopali nástojčivejšie   starosti. Hlad! Následky sucha z predošlého roku začali sa prejavovať   najväčšmi až na jar. Ľudia nemali čo jesť. Keď sa neurodí jednému   alebo niekoľkým, vždy sa nájde dobrá duša, ktorá vypomôže, aj keď si   niekedy dá za svoju „dobrotu” riadne zaplatiť. Ale keď sa neurobí v   celej dedine, v celom okrese alebo celom kraji — vtedy nech sa boh   zmiluje nad nešťastníkmi.
    </tei:p>
    <tei:p>
     Takáto bieda postihla naše kraje na jar roku 1847. Nebolo chleba,   múka bola vzácnejšia ako soľ v onej známej rozprávke. Keď má náš ľud   málo chleba, dosycuje sa švábkou, kapustou a strukovinami. Ale v ten   nešťastný rok nebolo ničoho. Ľudia začali odjedať statku a ošípaným:   zomleli tú trošku kukurice, čo mali pre ošípané a husi, a varili si   pre seba aj otruby. Potom však nastala druhá bieda: keď sami pojedli,   čo patrilo statku, hladoval statok. Úbohá lichva žalostne ručala a   ošípané prenikavo kričali od hladu. Zbedačená nemá tvár schudla tak,   že bola len kosť a koža. Čo mali ľudia robiť, ak nechceli nechať   statok pohynúť? Museli ho vyzabíjať. A tak odrazu bolo všade hojnosť   mäsa, hovädzieho i bravčového, ale nebolo nič k nemu. Hovädzinu možno   jesť aj bez švábky, bez prívarku a bez chleba — ale ako dlho? S   bravčovinou to bolo ešte horšie. Ochabnutý žalúdok sa bránil, keď ju   mal stráviť bez inej potravy — a tak veľa ľudí ochorelo na všelijaké   žalúdočné a črevné choroby. Podaktorí aj umreli. Najmä deti a starí   ľudia to ťažko odnášali.
    </tei:p>
    <tei:p>
     Ešte horšia než prítomnosť bola budúcnosť. Ako mora ležala každému   na duši obava: keď sme museli zabiť kravku, našu živiteľku, čo si   počneme neskôr?
    </tei:p>
    <tei:p>
     Čo si len počneme?
    </tei:p>
    <tei:p>
     Tie strašlivé obavy zaľahli aj na nás. Ani my sme v ten rok nemali   plnú komoru. Na jar začalo všetko ubúdať, ako keď sa sneh topí na   prudkom slnci. Pre nás by to bolo pri biede vystačilo do nového, ale   — neboli sme sami. Najprv prišla nesmelo poprosiť jedna susedka,   potom druhá a naši nevedeli odmietnuť.
    </tei:p>
    <tei:p>
     „Stvora božia, veď my sami nič nemáme!” bedákala mama. „Veď aj ja   už záčin vymetám!”
    </tei:p>
    <tei:p>
     A naozaj, náš súsek už bol takmer prázdny.
    </tei:p>
    <tei:p>
     Ale na prosebníčku to neplatilo.
    </tei:p>
    <tei:p>
     „Vy máte aspoň čo vymetať. Ale ja už mám dávno všetko vymetené,   nenašiel by sa u nás ani prášok múky. Zmilujte sa aspoň nad tými   úbohými deťmi!”
    </tei:p>
    <tei:p>
     Pri pohľade na uplakané hladujúce deti mama neodolala. Z tej   trošky, čo sme mali odložené na najhoršie časy, vybrala za priehrštie   múky a dala žene.
    </tei:p>
    <tei:p>
     Keď prosebníčka s deťmi odišla, spýtala sa mama zúfalo:
    </tei:p>
    <tei:p>
     „Čo budeme robiť, Miško? Poraď! Vytrovíme sa úplne, budeme   hladovať!”
    </tei:p>
    <tei:p>
     „Aj iní hladujú,” odvetil otec potichu a zvesil hlavu.
    </tei:p>
    <tei:p>
     „V Trenčianskej vraj ľudia jedia zomletú kôru zo stromov a uvarenú   trávu,” pokračovala mama. „Ba niekde aj hlinu. To je strašné!”
    </tei:p>
    <tei:p>
     „Áno, je to strašné,” pripustil otec a zahľadel sa akýmsi čudným   pohľadom na mamu, Katku i mňa. „Myslíte, že by to bolo menej strašné,   keby sme mali plnú komoru a dívali by sme sa na hladujúcich s plným   žalúdkom?”
    </tei:p>
    <tei:p>
     Mame vyhŕkli slzy.
    </tei:p>
    <tei:p>
     „Tak by to bolo ešte strašnejšie. Musíme znášať ten krutý lós   spoločne s ostatnými.”
    </tei:p>
    <tei:p>
     Na šťastie kôru zo stromov sme nemuseli jesť. Mama varila skromne,   chudobne, a keď sme po obede mávali taký pocit, akoby sme ešte neboli   jedli, utešovali sme sa myšlienkou: Zase jeden deň za nami! Zase o   jeden deň bližšie do nového!
    </tei:p>
    <tei:p>
     Nikdy ešte ľudia ľudia nečakali tak túžobne na žatvu ako v ten   rok. Na šťastie úroda bola dobrá, takže sme si potom mohli povedať s   úľavou: to najhoršie už máme za sebou!
    </tei:p>
    <tei:p>
     V auguste som sa opäť stretla s Adelkou. Zastavili sa po mňa a   odviezli si ma do Zemianskeho Podhradia.
    </tei:p>
    <tei:p>
     Adelka sa mi videla v ten rok ešte krajšou ako vlani. Keď som sa s   ňou zoznámila, zdalo sa mi, že v jej črtách je veľa ostrých   kontrastov. Akosi nápadne vystupovala z jej správania okolnosť, že je   urodzenou dámou, povýšenou nad svoje okolie, navyknutou na   bezpodmienečnú poslušnosť a oddané služby. Takúto pozornosť   vynucovala si občasným pánovitým vystupovaním a zdôrazňovaním svojich   rodových výsad.
    </tei:p>
    <tei:p>
     Keď som sa s ňou stretla po roku, na prvý pohľad som zbadala, že   sa za ten čas veľmi zmenila.
    </tei:p>
    <tei:p>
     Zvážnela? Aj to. Lenže sám pojem vážnosti nevystihuje celú tú   zmenu, ktorá sa s ňou v poslednom čase stala. Jej tvár opeknela. Nie   vyzývavou krásou, ktorá nasilu strháva na seba pozornosť, lež akýmsi   zduchovneným výrazom, ktorý zmyl predošlé ostré črty a zlial ich do   pastelovej mäkkosti.
    </tei:p>
    <tei:p>
     Videlo sa mi, že čosi predo mnou skrýva. Nevedela som však,   čo.
    </tei:p>
    <tei:p>
     Ozrejmilo sa mi to až potom, keď prišiel do Zemianskeho Podhradia   Štúr.
    </tei:p>
    <tei:p>
     Vyzeralo to, akoby bol prišiel za bratom len vďaka priaznivej   zhode okolností, a nie úmyselne.
    </tei:p>
    <tei:p>
     „Bol som na valnom zhromaždení Tatrína v Čachticiach,”   vysvetľoval, keď sa zvítal s Adelkou. „No a z Čachtíc do Zemianskeho   Podhradia je to naozaj len kúsok. Samko by sa hneval, keby som sa   nezastavil aj u neho.”
    </tei:p>
    <tei:p>
     „A na nás ste si pritom ani nespomenuli, však? My sme vám   nechýbali!” prekárala ho Adelka, prezerajúc si ho skúmavo, aby   zistila, či sa aj on zmenil.
    </tei:p>
    <tei:p>
     Veru, v niečom sa odlišoval. Akoby v ňom bolo ešte oveľa viac   oduševnenia a chuti do práce. Pozná tento človek aj únavu a   vyčerpanosť? pomyslela som si. Možno vo mne skrsol ten dojem len   preto, že Štúr bol ešte celý preniknutý tatrínskym ovzduším. S   koľkými známymi sa tam zasa stretol, koľko nových smelých predsavzatí   sa tam zasa zrodilo! Nech sme sa v tých prvých dňoch rozhovorili o   čomkoľvek, o chvíľu bol zasa v Čachticiach. Koľko zaujímavých   podrobností nám rozprával! Najmä jednu príhodu som si zapamätala.
    </tei:p>
    <tei:p>
     „Predstavte si, že Liptáci sa vypravili do Čachtíc plťou. Na plti   bol výkvet národa. Keď sa plavili nebezpečnými krútňavami   strečnianskymi, ktosi z účastníkov plavby zažartoval, že slovenský   národ by mal po vzdelaneckej vrstve, keby plť stroskotala... A bola   to pravda. Tak málo je nás ešte, národných pracovníkov.”
    </tei:p>
    <tei:p>
     Spôsob našej zábavy i druh našich rozhovorov so Štúrom bol ten   istý ako predošlého roku, no dačo sa predsa len zmenilo. Išlo o zmenu   takú malú, že si ju sotvakto všimol. Ale mne neunikla.
    </tei:p>
    <tei:p>
     Adelka sa dívala na Štúra ináč ako vlani! Pri rozhovore s ním ani   nie — vtedy bola len milá a duchaplná — ale keď sa Štúr dal do   rozhovoru s osvieteným pánom súdnym radcom alebo pánom inšpektorom a   my sme si sadli k bočnému stolu a vyšívali alebo plietli, vtedy sa   Adelka zmenila. Nikdy nebola k pánskej spoločnosti obrátená chrbtom.   Vždy si sadla tak, aby videla Štúrovi do tváre. Lež nesadla si priamo   proti nemu, ale bokom, aby ho videla z profilu. Keď si bola istá, že   on ju nevidí, čosi sa v jej tvári uvoľnilo a zjavil sa na nej nový   výraz. Bol to sústredený záujem, prehriaty akýmsi teplým citom. Takto   som Adelku nevidela dívať sa ešte na nikoho. Pritom jej pohľad bol   kritický: bolo v ňom úsilie preniknúť až na dno duše a overiť si, či   to, čo tam nájde, zrovnáva sa s tým, za čím sa ta vybrala. Áno, v   očiach jej blčal plameň skúmavého rozumu, ale v tej istej chvíli   zvlnili sa jej pery nežným úsmevom.
    </tei:p>
    <tei:p>
     Keď Adelka zbadala, že ju sledujem, strhla sa, rýchle odvrátila   zrak a nanútila si na tvár výraz, aký mávala v spoločnosti. Zdalo sa   mi, akoby ju mrzelo, že som ju pristihla v takomto nestreženom   okamihu.
    </tei:p>
    <tei:p>
     Potom sa však Štúrovo správanie voči Adelke zmenilo. Bude sa to   zdať neuveriteľné, ale bolo to naozaj tak. Začal Adelku zanedbávať.   Len čo prišiel do kaštieľa a zložil poklonu osvieteným paniam a   Adelke, už sa zatvoril s Adelkiným otcom a pánom cirkevným   inšpektorom do salónu a potom zabudli na čas i na nás.
    </tei:p>
    <tei:p>
     Očakávala som, že sa Adelka urazí a dá to Štúrovi pocítiť. Ale   napodiv sa nenahnevala, ba skoro by som povedala, že sa dlhým pánskym   rozhovorom teší.
    </tei:p>
    <tei:p>
     Nespytovala som sa jej na nič, vedela som, že až veci dozrejú,   sama sa mi zdôverí. Dačo predo mnou skrývala. Cítila som to z celého   jej správania. Ale bola ku mne milá, často ma prekárala a hodne sa   smiala.
    </tei:p>
    <tei:p>
     Náhodný Adelkin rozhovor s jej mamou otvoril mi oči.
    </tei:p>
    <tei:p>
     „Poďte mi pomôcť narezať kvety, dievčatá,” povedala osvietená pani   raz popoludní, keď páni vysedávali v živom rozhovore pri čiernej káve   a vonku bolo sparno ako pred búrkou. Z kuchyne sa ozýval štrkot   riadu, ktorý slúžky umývali; pomedzi to bolo počuť spev jednej zo   slúžok. V chládku vedľa dverí vylihovala lenivá mačka, nasýtená   zvyškami panského obeda.
    </tei:p>
    <tei:p>
     Osvietená pani a Adelka strihali ruže a ja som trhala   klinčeky.
    </tei:p>
    <tei:p>
     „Už sa dal apko presvedčiť?” spýtala sa z ničoho nič Adelka. Stála   pri vysokom ružovom kríku, pripevnenom k drevenej žŕdke, a ako sa   načahovala za ružami, jej strojná postava dostala ešte výraznejšie   tvary. Poblednutá tvár jej od horúčavy a námahy očervenela, takže   bola ešte krajšia ako inokedy.
    </tei:p>
    <tei:p>
     Osvietená pani sa iba usmiala a z jej hlasu dalo sa vycítiť viac   než z odpovede.
    </tei:p>
    <tei:p>
     „Ešte nie je celkom rozhodnutý, ale neboj sa, je už natoľko   zainteresovaný, že si to ostatné vezmem sama na starosť. O výsledku   nepochybujem.”
    </tei:p>
    <tei:p>
     Nemala som potuchy, o čom sa zhovárajú. Len neskoršie som sa   dozvedela, že pán cirkevný inšpektor by chcel mať zo Štúra vyslanca   na sneme, lenže pán súdny radca bol proti tomu, lebo...
    </tei:p>
    <tei:p>
     Za tým „lebo” skrývala sa celá spletitosť vtedajšieho politického   života. Adelkin otec bol telom i dušou kossuthovec. Štúr sa   stotožňoval s Kossuthom vo veci núteného výkupu spod urbárskych   povinností a všeobecného zdanenia, ale v otázke národnostnej bol   proti nemu. Pán cirkevný inšpektor schvaľoval Štúrov program vo   všetkých bodoch, a keď sa dozvedel o Štúrovej túžbe stať sa   vyslancom, hneď sa veci ujal a chcel získať pre ňu aj svojho brata,   ktorý mal vplyvné styky vo zvolenskom mestskom zastupiteľstve. Ale   pán súdny radca nechcel tisnúť do snemu človeka, o ktorom bolo známe,   že je vo veci národnostnej zaťatým nepriateľom Kossuthovým. Bolo mi   nepochopiteľné, že obaja Ostrolúckovci súhlasili so Štúrom vo veci   výkupu z urbára a všeobecného zdanenia. Veď to ani čo by si boli   podpílili konár, na ktorom sedeli.
    </tei:p>
    <tei:p>
     Keď som sa potom raz spýtala na to Adelky, povedala mi:
    </tei:p>
    <tei:p>
     „Nemysli si, že by šľachta pristúpila na zrušenie poddanstva bez   náhrady. Poddaných by musel vykúpiť štát. Veď by to znamenalo   pohromu, keby šľachta a zemianstvo stratili odrazu toľko robotných   ľudí...”
    </tei:p>
    <tei:p>
     V tom čase každý poddaný musel za užívanie panskej zeme — za tú   škvarku, na ktorej si sadil a sial pre seba — robiť dvanásť až   osemnásť dní v roku na panskom. Okrem toho musel bezplatne robiť aj   pre stolicu pri stavbe ciest, pri vysušovaní močiarov a podobne.
    </tei:p>
    <tei:p>
     Teda výkup poddaných za náhradu, ktorú mal zaplatiť štát. Potom už   mi bolo jasné, prečo sa osvietené panstvo tak ľahko zmierilo s   myšlienkou, že urbár treba zrušiť. Ale to zdanenie...
    </tei:p>
    <tei:p>
     „So zdanením je to trochu iné,” vysvetľovala Adelka. „Tu sa nedá   robiť nič iné, len zhltnúť horkú pilulku. V minulosti bola šľachta   oslobodená od platenia daní a dávok odmenou za to, že sa starala o   obranu krajiny. Vtedy znášala všetky vojnové výdavky. Ale dnes máme   stálu armádu, ktorú vydržuje ľud. Za takéhoto stavu je oslobodenie od   daní vlastne nespravodlivosť. Preto sa šľachta musí zmieriť s touto   nevyhnutnosťou, čo ako jej je proti mysli. Apko je však presvedčený,   že takýto zákon na sneme neprejde. Magnátska komora ho   neschváli.”
    </tei:p>
    <tei:p>
     Sluha François zaklopal na dvere a prišiel nám oznámiť, že hneď sa   bude podávať olovrant.
    </tei:p>
    <tei:p>
     S rovnakým odkazom zaklopal aj na dvere salónu, kde sedela pánska   spoločnosť.
    </tei:p>
    <tei:p>
     Keď sme vyšli na chodbu, zo salónu práve vychádzali páni. Začula   som hovoriť Štúra.
    </tei:p>
    <tei:p>
     „Netúžim po takomto poverení z osobnej ctibažnosti,” vravel   vzrušene. „Vynaložil by som všetky sily, aby som na sneme čo   najlepšie obhajoval záujmy mesta Zvolena, a tým i záujmy celého nášho   národa.”
    </tei:p>
    <tei:p>
     „Tak, tak,” prikyvoval pán súdny radca. „Ak si vás mesto zvolí,   nebudete môcť na sneme robiť nijakú osobnú politiku, ale prísne sa   správať úpravami, ktoré dostanete pre snemovú činnosť od mesta.”
    </tei:p>
    <tei:p>
     „To je prirodzené,” súhlasil Štúr. „Každý zvolený vyslanec sa musí   správať úpravami, ktoré mu dá poverujúci. Len magnáti, ktorí sú   členmi hornej tabuly podľa svojho rodu, môžu si počínať podľa   vlastného uváženia a nemusia nikomu skladať účty zo svojej činnosti.   Ak by som sa teda mohol spoliehať na vašu vzácnu podporu...”
    </tei:p>
    <tei:p>
     „Už som povedal!” riekol Adelkin otec sebavedome. „Naisto vám   mandát ešte nesľubujem, ale urobím všetko, čo bude v mojich   silách.”
    </tei:p>
    <tei:p>
     Mne sa až hlava zakrútila, keď som počula ten rozhovor.
    </tei:p>
    <tei:p>
     No Adelka sa len významne usmiala na svoju matku a pošepla mi:
    </tei:p>
    <tei:p>
     „Vidíš, krk je niekedy dôležitejší ako hlava.”
    </tei:p>
    <tei:p>
     V deň voľby bol v napätí aj osvietený pán, hneď ráno sa dal   zaviezť do Zvolena. Vedel, aká je nálada v mestskom zastupiteľstve:   zo všetkých kandidátov najväčšiu nádej na vyslanectvo mal Štúr. Ale   celkom to isté nebolo. Ktovie, či daktorí z tých „celkom istých” v   poslednej chvíli neuskočia a nedajú hlas inému kandidátovi.
    </tei:p>
    <tei:p>
     Popoludní sme to jedna, to druhá vyzerali von oblokom, či sa ešte   neblíži koč s pánom súdnym radcom. V tejto chvíli je už istotne po   voľbe. Vyhral Štúr? Osvietený pán si bol istý Štúrovou voľbou — ale   čo ak sa prepočítal?
    </tei:p>
    <tei:p>
     Až do večera som sa umárala takýmito starosťami. Keď sa zotmelo,   začala sa znepokojovať aj Adelka.
    </tei:p>
    <tei:p>
     Vydýchli sme si, až keď sa pred bránou zastavil koč a osvietený   pán zvestoval veľký novinu: „Čo som vám povedal? Vyhral to on!”
    </tei:p>
    <tei:p>
     On — Ľudovít Štúr.
    </tei:p>
    <tei:p>
     Celý večer rozprával osvietený pán o podrobnostiach významného   zasadnutia mestského zastupiteľstva, spomínal, kto pre koho hlasoval,   a tešil sa, že zvíťazil „jeho” kandidát.
    </tei:p>
    <tei:p>
     Adelka neprezradila, čo si myslí. Iba sa spokojne usmievala.
    </tei:p>
    <tei:p>
     Ale keď sme potom ostali v jej izbietke samy, priniesla z jedálne   fľašu sladkého rozolišu, naliala do dvoch kalíškov z brúseného skla a   vyzvala ma:
    </tei:p>
    <tei:p>
     „Napime sa, Evka, na zdar dnešného pekného dňa!”
    </tei:p>
    <tei:p>
     Keby som povedala, že sa Ostrolúckovci presťahovali na zimu do   Prešporka kvôli Štúrovi, nebola by to celkom pravda. Lebo o Prešporku   sa hovorilo na Ostrej Lúke i v Zemianskom Podhradí ešte pred Štúrovým   príchodom. O zimnom pobyte v Prešporku rozhodol pán súdny radca už na   jar, hneď po návrate z Pešti, kde predtým pravidelne trávievali zimu.   Myslím, že hlavným podnetom na takéto rozhodnutie bolo pozvanie   prešporských Moteschitzkovcov, ktorí — ako som už povedala — boli s   Ostrolúckymi rodina.
    </tei:p>
    <tei:p>
     Až sa mi srdce zatrepotalo v hrudi, keď ma Adelka vyzvala, aby som   išla s nimi do Prešporka. Akoby bola uhádla najtajnejšie želanie   mojej duše. Zdráhala som sa len očistom — pritom som tŕpla, aby to   Adelka nepokladala za ozajstné odmietnutie — a bola som veľmi vďačná,   že Adelka odmietla moju výhovorku krátkym zahriaknutím.
    </tei:p>
    <tei:p>
     „Neokúňaj sa, Evka! Veď ja dobre viem, že sa ti do Prešporka   chce!”
    </tei:p>
    <tei:p>
     Na cestu sme sa vydali hneď po Dušičkách. Našich doma som už v   liste na cestu do Prešporka pripravila, nerobili mi tentoraz nijaké   ťažkosti.
    </tei:p>
    <tei:p>
     Veľa pritom zavážilo, že Miško, môj brat, študoval v   Prešporku.
    </tei:p>
    <tei:p>
     Hneď na druhý deň po príchode do mesta som ho vyhľadala. Nebolo to   ďaleko. Moteschitzkovci bývali na Dlhej ulici neďaleko Dómu, Miško   býval v starom dome na Zámockých schodoch. Našla som ho ľahko:   stačilo prejsť na koniec Dlhej ulice cez Rybný trh a vyjsť hore   schodmi.
    </tei:p>
    <tei:p>
     Dom, v ktorom býval Miško, bol zvonku pekný. Žltá farba dávala mu   akoby ustavičný slnečný jas. A ozdobne vytepaná mreža z vonkajšej   strany oblokov zdôrazňovala starobylosť stavby. Potvrdzovala to aj   úzka brána z dubového dreva, spestrená umeleckými kutými výzdobami.   Ako vravím, vonkajšok bol vábny, ale zato vnútrajšok! Tmavé tesné   schodište s točitými schodmi, vlhké, plesňou páchnuce steny a malé   izbičky, v ktorých sa človek sotva mohol obrátiť. Dve z týchto izieb   obývali študenti. Bývali v každej po dvaja. Z ich nájomného si   majiteľ mohol zaplatiť všetky dane a poplatky a ešte mu dačo aj   zvýšilo. Mať na byte študenta, to bol dobrý príjem pre každého   podnikavého Prešporčana.
    </tei:p>
    <tei:p>
     Ej, aleže sa Miško potešil, keď ma zbadal! Keď som vstúpila, ležal   práve na posteli, oblečený a obutý, s fajkou v ústach a s roztvorenou   knihou v rukách. Vedľa neho, na druhej posteli, v podobnej polohe   jeho spolubývajúci.
    </tei:p>
    <tei:p>
     Len čo som vošla, obdidvaja vyskočili ako zajace vyplašené z   pelecha a chytro odložili fajky. Miško ma radostne vyobjímal a   predstavil mi svojho spoločníka, istého Uhrína zo Zvolenskej. Doma   Miško nefajčil, otec mu nedovolil, vraj má na to ešte kedy — ale tu,   ako som sa práve presvedčila, otcovský zákaz neplatil.
    </tei:p>
    <tei:p>
     „Kde sa tu berieš, Evka?” čudoval sa Miško. „Prečo si mi   nenapísala, že prídeš?”
    </tei:p>
    <tei:p>
     Vyrozprávala som mu, ako sa všetko zbehlo, a kým mi šuhajíci   uvoľňovali od kníh stoličku — jedinú, čo mali v izbe — prišli na   diváky aj Miškovi druhovia zo susednej izby. Všetci si ma obzerali   ako nejaké čudo a veľmi horlivo sa núkali, že ma budú sprevádzať po   Prešporsku.
    </tei:p>
    <tei:p>
     O chvíľu sa so mnou aj vybrali na prvú prechádzku po meste.
    </tei:p>
    <tei:p>
     Boli to pre mňa vzrušujúce udalosti.
    </tei:p>
    <tei:p>
     Ako nazvať prvú zastávku pri Dunaji a môj úžas pri pohľade na   mohutný, širokým korytom sa valiaci tok... Alebo cestu po pontónovom   moste na druhú stranu Dunaja, do takzvaného Au, kam Prešporčania   chodievali na prechádzky... Dobrodružstvom bol aj pohľad na počerných   Talianov, ktorí v kopci za Prešporkom vysekávali v skale dlhánsky   jask pre novú železnicu do Viedne. Povrávalo sa, že tu už nebude   konská železnica ako do Trnavy, ale že po nej budú premávať vlaky   ťahané parostrojom... A vzrušujúcim zážitkom bola aj prechádzka   Panenskou ulicou popri Fernolayovskom dome, v ktorom býval Ľudovít   Štúr.
    </tei:p>
    <tei:p>
     No popri prehliadke mesta čakalo ma veľa nového aj v dome   Moteschitzkých. Ostrolúckovci tam obývali tri izby: salón a dve   spálne. Salón bol uprostred, vpravo mali spálňu Adelkini rodičia,   vľavo sme bývali my dve s Adelkou.
    </tei:p>
    <tei:p>
     Jedávali sme vedno s Moteschitzkými vo veľkej jedálni na   prízemí.
    </tei:p>
    <tei:p>
     V prvé dni necítila som sa tam najlepšie. Zoznamovanie s cudzími   ľuďmi, navykanie na nové prostredie, osvojovanie si nových obyčajov —   to všetko strpčuje človeku život. Na šťastie iba dočasne. Čoskoro som   zistila, že Moteschitzkovci sú veľmi milí ľudia; domáca pani si ma za   krátky čas obľúbila a ja som k nej cítila vrelú prítulnosť. Aby som   pravdu povedala, zblížila nás kuchyňa. Urodzená pani Moteschitzká   bola výborná kuchárka a rada videla môj záujem o kuchyňu. Bola   prítomná pri každom varení a zložitejšie jedlá pripravovala sama. Z   domu som už obstojne vedela variť, ale ozajstnému kuchárskemu umeniu   som sa priučila až tam. Bedlivo som si všímala, ako čo treba   pripraviť, a poprosila som urodzenú paniu, aby mi dovolila zapisovať   si do zošitka recepty. Veľmi ochotne mi vždy diktovala, o čo som sa   zaujímala. Od nej som sa naučila veľmi dôležitú regulu: dobrý   kuchársky výrobok musí pôsobiť aj na zrak, nielen na chuť. Chutné   jedlo musí byť aj vábne. A pekne servírované. Jój, koľko krásnych   vecí som sa naučila od urodzenej pani Moteschitzkej!
    </tei:p>
    <tei:p>
     Ešte jednu záľubu mala urodzená pani: vyšívanie gobelínov. Pravda,   aj my sme doma vyšívali s mamou závesy podľa vzorov z nemeckých   časopisov: uprostred alpskej krajiny so zasneženými končiarmi stojí   horáreň v tirolskom štýle a z každej strany sa pasú dva jelene.   Pritom obidve polovice gobelínu boli rovnaké: ľavá bola akoby   zrkadlovým odrazom pravej. Urodzená pani Moteschitzká vyšívala obrazy   oveľa jemnejšie. Na látku napätú v drevenom ráme vyšívala tenkými   hodvábnymi nitkami podľa predlôh utešené kvety, vtáky, ba i ľudské   postavy. Bola to úžasne piplavá práca, ale výsledok stál za to. Celú   jednu izbu mala vyzdobenú takýmito vyšívanými obrazmi. Jeden mám i   ja. Dostala som ho od nej na pamiatku. Bol to prejav najväčšej   priazne.
    </tei:p>
    <tei:p>
     V tejto veci sme sa s Adelkou nezhodli. O kuchyňu nemala záujem.   Záležalo jej iba na tom, aby sa hotové jedlá podávali na vkusne   upravenom stole a aby na stole nikdy nechýbali kvety.
    </tei:p>
    <tei:p>
     Aj o zábavke urodzenej pani Moteschitzkej vyslovila sa bez   obdivu.
    </tei:p>
    <tei:p>
     „Kvety sú krásne iba živé. Keby som ich chcela mať na obrázku, tak   potom nech je to obraz umelecký, maľovaný, a nie vyšívaný. Koľko   užitočnej práce dalo by sa vykonať za ten čas, čo si vyžiada táto   babračka.”
    </tei:p>
    <tei:p>
     Zásadne však Adelka proti ručným prácam nebola. Veď aj sama   vyšívala i háčkovala, ale jej vkus sa búril proti tomu, aby dielo,   vytvorené trpezlivým napodobením predlohy, nahrádzalo ozajstné   umenie.
    </tei:p>
    <tei:p>
     Neviem, odkiaľ sa Štúr dozvedel, že sú Ostrolúckovci v Prešporku.   Na tretí deň po našom príchode prišiel zložiť urodzenému panstvu   poklonu a súčasne poďakovať osvietenému pánovi za pomoc pri jeho   voľbe za vyslanca. Bola to návšteva krátka, formálna, ale hlavná vec,   že sa osobné styky opäť obnovili. Osvietená pani i pán súdny radca   správali sa voči novému vyslancovi veľmi priateľsky a na odchode ho   vyzvali, aby prišiel na návštevu aj inokedy.
    </tei:p>
    <tei:p>
     Potom nastali pre nás i pre Prešporčanov rušné dni.
    </tei:p>
    <tei:p>
     Začal sa snem.
    </tei:p>
    <tei:p>
     Najpoprednejší magnáti celej krajiny, najvýznamnejšie duchovné   osoby, prví úradníci krajiny na čele s palatínom arcikniežaťom   Štefanom — všetko prišlo do Prešporka. Každá šľachtická rodina mala   niekoľko hostí. Starobylé paláce, cez leto prázdne, ožili nezvyčajným   ruchom a celý Prešporok akoby sa odrazu vymenil: z pokojného, tichého   mesta stalo sa veľkomesto, ktorého ulice zapĺňali veselo uháňajúce   koče s címermi najrozličnejších šľachtických rodov a fiakre, voziace   vyslancov, ktorí nemali vlastný koč. Izby vo všetkých hostincoch boli   zadané na celé snemové obdobie a mnohí mešťania si zarobili pekné   peniaze tým, že prenajali voľnú izbu jurátom, ktorí prišli do   Prešporka s vyslancami. Juráti robili vyslancom všetky pisárske   práce, zúčastňovali sa na zasadnutiach snemu a volali svojmu   chlebodarcovi a ostatným vyslancom jeho strany na slávu, kým   vyslancov protivnej strany počas reči prerušovali a po skončení reči   ich vypískali.
    </tei:p>
    <tei:p>
     Ale o všetkých týchto zvláštnostiach prešporského života dozvedela   som sa až neskoršie, najmä potom, keď sme aj my s Adelkou začali   chodiť na diétu. Tak sa totiž krajinský snem nazýval po latinsky.
    </tei:p>
    <tei:p>
     Pán súdny radca odcestoval do Viedne. Adelka mi už dávnejšie bola   povedala, že jej apko má zameniť miesto, pozývajú ho do Viedne, ale   on sa ešte nerozhodol. Za návštevy najvyšších ríšskych hodnostárov v   Prešporku akiste mal príležitosť pozhovárať sa aj o svojej veci.
    </tei:p>
    <tei:p>
     Zábavy bolo v Prešporku vyše práva. Každú nedeľu sme chodievali na   kávovú partiu. Boli to pravidelné schôdzky priateľov a známych vždy v   niektorej rodine. Na vysvetlenie musím poznamenať, že kávové partie   boli dvojakého druhu. Jedny boli len pre ženy. To sa zišli zväčša   staršie ženy a tetušky a potom pri popíjaní kávy klebetili od   popoludnia až do večera.
    </tei:p>
    <tei:p>
     Tie druhé boli pre miešanú spoločnosť. Zúčastňovala sa na nich   najmä mládež.
    </tei:p>
    <tei:p>
     Urodzená pani Moteschitzká usporiadala takú kávovú partiu v   poslednú predadventnú nedeľu. Malo to výhodu, že partia mohla mať   veselý ráz, ba mohlo sa aj spievať, prípadne i tancovať.
    </tei:p>
    <tei:p>
     Adelka si zmyslela, že pozve aj Štúra.
    </tei:p>
    <tei:p>
     Trochu som sa zľakla jej návrhu, lebo som si spomenula, ako sa   prešporská zlatá mládež pri takých príležitostiach zabáva, a obávala   som sa, či sa Štúr bude v takej spoločnosti dobre cítiť.
    </tei:p>
    <tei:p>
     Utešila som sa myšlienkou, že pre Štúra bude hlavnou osobou   Adelka.
    </tei:p>
    <tei:p>
     V kuchyni bolo v tú nedeľu práce vyše hlavy. Vopred sme mohli   napiecť iba drobné zákusky, lebo bábovky, po prešporsky zvané   „kuglufy”, museli sa podávať ešte teplé. Začali sme ich piecť až   poobede. Na šťastie sa nám podarili, boli ľahké ako páper. A potom,   keď sa už začali schádzať prví hostia, šírila sa z kuchyne dráždivá   vôňa čerstvo upraženej zrnkovej kávy, ktorá sa podávala s mliekom a   so šľahačkou.
    </tei:p>
    <tei:p>
     Spoločnosť bola miešaná. Dovedna nás bolo asi dvadsať. Prevažovala   mládež. Štúra posadili vedľa Adelky. Ja som sedela naproti, takže som   sa mohla zúčastniť na spoločnom rozhovore. Pravda, nakoľko to bolo   pri takej zábave vôbec možné. Prítomní sa po olovrante rozdelili na   dve skupiny: na starších a mladých. Starší, to boli rodičia. Štúr sa   pridal k starším. Na Adelku a na mňa si robila nárok mládež. A tak   nám neostávalo iné, ako pripojiť sa k zabávajúcej sa skupine. Na   programe boli všelijaké spoločenské hry, pri ktorých boli hlavným   cieľom zálohy, vlastne ich vykupovanie. Niektoré hry boli vtipné, iné   dosť hlúpe, no hlavná vec, že mládež sa pri nich do sýtosti   nasmiala.
    </tei:p>
    <tei:p>
     Bolo mi ľúto, že som pre také taľafatky nemohla počúvať Štúra.   Lebo keď sme sa vrátili zo susednej izby medzi „starých”, videli sme,   že hlavné slovo má Štúr. Nie div, veď snem stál v popredí verejného   záujmu, a ktože mohol byť o snemových veciach informovanejší ako   jeden z jeho údov?
    </tei:p>
    <tei:p>
     Príchod mladých pretrhol vážny rozhovor a Štúr sa mohol väčšmi   venovať Adelke. Sprvoti som ich počúvala. Zhovárali sa o veciach,   ktoré mohol počuť každý. Ale pomaly sa ich rozhovor stával   dôvernejším. Stíšili hlas, a keďže sa ostatní hostia zabávali veľmi   hlučne, stali sa oni dvaja akoby ostrovčekom uprostred mora. Čo   vraveli pery, vnímal už len ich sluch. Ja som si to domyslela iba   podľa úsmevov a pohľadov očí... Rada som sa pripojila k zabávajúcej   sa skupine, ktorá ma pozvala medzi seba, lebo som nechcela byť   nevítanou svedkyňou Štúrovho rozhovoru s Adelkou.
    </tei:p>
    <tei:p>
     Boli všetkým na očiach, a predsa si ich naoko nikto nevšímal.   Spoločnosť bola taktná. Kritické pohľady tetušiek už zistili, že tí   dvaja k sebe veľmi dobre pristanú a že by z nich bol krásny pár, keby   — keby Ostrolúckovci pristali na mesalianciu. Cieľom kávových partií   bolo dávať mladým ľuďom príležitosť, aby sa stretávali a poznávali.   Aby sa vytvorili dvojice, ktoré napokon pôjdu spolu k oltáru.   Pozvanie Štúra na kávovú partiu k Moteschitzkým dávalo takýmto   kombináciám dosť pevný podklad. A že medzi Štúrom a Adelkou ide o   náklonnosť obojstrannú, bolo zjavné už aj tým najzaslepenejším.
    </tei:p>
    <tei:p>
     A ja? O nás ženách sa vraví, že máme smiech i plač v jednom vreci.   Mne sa vám v ten deň pomiešala v srdci radosť so žiaľom — a za živý   svet som nevedela, čo prevláda.
    </tei:p>
    <tei:p>
     Za návštevy u Moteschitzkých hovorilo sa aj o novinárskej práci a   urodzená pani Moteschitzká vyslovila želanie, že by chcela vidieť,   ako sa noviny tlačia. Adelka sa k jej žiadosti hneď pripojila a Štúr   využil ich záujem na pozvanie do tlačiarne. Pán Wigand, majiteľ   tlačiarne, nás vraj veľmi ochotne privíta a on, Štúr, nás bude   sprevádzať.
    </tei:p>
    <tei:p>
     Dohovorili sme sa o dni a tešili sme sa, že sa zoznámime aj so   Štúrovou sestrou Karolínou. Štúr totiž sľúbil, že ju vezme so sebou.   Osobne sme ju ešte nepoznali.
    </tei:p>
    <tei:p>
     V dohovorený deň prišiel Štúr po nás aj so svojou sestrou.   Karolínka bola milá osôbka príjemného vzhľadu, s jasnými modrými   očami, asi v mojich rokoch. V porovnaní s Adelkou a so mnou bola na   svoj vek privážna. V spoločnosti bola trochu plachá. Všimla som si,   že Štúrova tvár, kedykoľvek sa obrátil ku Karolínke, akosi znežnela,   zláskavela a jeho hlas pri rozhovore s ňou zvrúcnel. Mal svoju jedinú   sestru veľmi rád a zo všetkých síl jej chcel život spríjemniť.
    </tei:p>
    <tei:p>
     Karolínku som si hneď obľúbila.
    </tei:p>
    <tei:p>
     Fúkal studený novembrový vietor a preháňal ťažké olovené   mraky.
    </tei:p>
    <tei:p>
     Adelka, v sivom, kožušinou lemovanom zimnom kabáte zvonového   strihu a s tmavočerveným zamatovým klobúkom, priliehajúcim na uši a   uviazaným pod bradou širokými stužkami, vyzerala veľmi pôvabne.   Nejeden fičúr sa zaľúbene za ňou obzrel. A niektorí slovenskí   študenti, ktorých sme stretli a ktorí Štúra úctivo pozdravili, mohli   na jeho spoločníčke oči nechať.
    </tei:p>
    <tei:p>
     Osvietená pani ostala doma.
    </tei:p>
    <tei:p>
     Vybrala sa s nami len pani Moteschitzká, takže sme boli štyri ženy   s jedným mužským.
    </tei:p>
    <tei:p>
     Starý pán Wigand, ktorý sám sádzal nemecký texty, hneď odpásal   modrú zásteru, umyl si ruky a potom sa nám ochotne venoval.   Vysvetľoval názorne celý postup tlačiarenskej práce. Hovoril po   nemecky.
    </tei:p>
    <tei:p>
     „Aj noviny pána redaktora Štúra sádžete vy?” spýtala sa   Adelka.
    </tei:p>
    <tei:p>
     „Nie,” usmial sa starý tlačiar. „Po slovensky síce rozumiem, ale   zo slovenských rukopisov sa mi ťažšie sádže. Prijal som pre pána   redaktora Štúra extra sadzača. Tu, hľa, pána Laciaka.”
    </tei:p>
    <tei:p>
     Ukázal na susedný pult, alebo — ako to on nazýval — kasu, pri   ktorej stál tichý, skromný človek, taktiež v belasej, od oleja a   čiernej farby zašpinenej zástere. Pozdravil nás po slovensky a na   Štúrove otázky odpovedal pomaly, akoby hľadal správny výraz. Ale   hovoril krásne po slovensky, po liptovsky mäkko. V Prešporku počul   človek peknú slovenčinu len z úst podaktorých študentov. Nešlo mi do   hlavy, že aj medzi sadzačmi sa nájdu Liptáci. Spýtala som sa ho, ako   sa dostal do Prešporka.
    </tei:p>
    <tei:p>
     Pozrel vďačne na Štúra.
    </tei:p>
    <tei:p>
     „Pán redaktor si ma priviedol z Liptovského Svätého Mikuláša.”
    </tei:p>
    <tei:p>
     Zdalo sa, že nemá chuť povedať nám o tom viacej. Preto hovoril   namiesto neho Štúr.
    </tei:p>
    <tei:p>
     „Tunajší sadzači sú napospol Nemci a Maďari. So slovenskými   rukopismi mali ťažkosti, čo je celkom prirodzené. Narobili toľko   chýb, že s korektúrami bola trikrát väčšia robota ako so sadzbou. Nuž   pán Wigand súhlasil, aby som si našiel slovenského sadzača. Od tých   čias, ako prišiel priateľ Laciak, veľmi sa to zlepšilo. Som mu za to   zaviazaný veľkou vďakou.”
    </tei:p>
    <tei:p>
     Laciak nám urobil kefový obťah vysádzaného textu a potom sme   chvíľu pozerali, ako sa na veľkom lise tlačia noviny. Vždy dve strany   odrazu.
    </tei:p>
    <tei:p>
     „To, čo sa tu tlačí, píšete si všetko sami?” spýtala sa Adelka,   zaujatá prácou tlačiarskeho lisu, spod ktorého vychádzali jedna po   druhej čerstvo vytlačené stránky Slovenských národných novín.
    </tei:p>
    <tei:p>
     „Nuž veru, všetko si píšeme sami. Lenže máme aj pomôcky.   Cudzojazyčné noviny. Nemecké, maďarské i francúzske. Z nich získavame   správy o tom, čo sa deje vo svete. Ja si noviny za čerstva prečítam a   vyznačím, čo treba preložiť, na čo upozorniť a čo použiť pri písaní   vlastných článkov. Noviny s vyznačenými správami a článkami dám   svojim spolupracovníkom a oni ba postarajú o ostatné.”
    </tei:p>
    <tei:p>
     Všimla som si, že Laciak pri Štúrovom výklade nepracuje. Pozeral   na Štúra, ale chvíľami sa jeho pohľad odtrhol od neho a utkvel na   mne. Lež nie bezočivo alebo vyzývavo, len tak bojazlivo, ale pritom   priateľsky.
    </tei:p>
    <tei:p>
     Nebolo mi to nepríjemné. K človekovi, ktorý pracoval pre Štúra a   ktorého si Štúr tak vysoko cenil, pocítila som hneď sympatiu.
    </tei:p>
    <tei:p>
     Ale iba sympatiu. Nič viac.
    </tei:p>
    <tei:p>
     „Redaktorská práca nie je nijaký med,” rozvravel sa Štúr. „Kto to   neskúsil, nevie si predstaviť, s akými ťažkosťami je naša práca   spojená. Moji spolupracovníci by o tom mohli rozprávať! Niekedy sa   cítim ako povrazolezec: treba balansovať, udržiavať rovnováhu a   kráčať veľmi obozretne, aby sa človek nezrútil do priepasti. Všetci   máme pred sebou celkom jasný cieľ, lenže cesta k nemu je zahataná   toľkými prekážkami! A okrem prekážok úradného rázu máme aj ťažkosti   domáce. Ak prinesieme nejakú správu z katolíckeho sveta, hnevajú sa   na nás evanjelici. Ak pochválime dačo evanjelické, je zle v   katolíckych kruhoch. Musíme vždy nájsť nejaký kompromis, aby sme   uspokojili obe strany.”
    </tei:p>
    <tei:p>
     Za takého rozhovoru dočkali sme sa prvých výtlačkov novín. Bol to   zvláštny pocit mať v rukách noviny, ktoré sa dostanú ostatným   čitateľom až o dva-tri dni.
    </tei:p>
    <tei:p>
     Keď sme odchádzali z tlačiarne, sledoval ma k dverám Laciakov   upretý pohľad.
    </tei:p>
   </tei:div>
   <tei:div type="chapter">
    <tei:head>
     XII
    </tei:head>
    <tei:p>
     S Laciakom som sa po druhý raz stretla až tesne pred Vianocami.   Vlastne môžem uviesť aj presný dátum: bolo to 21. decembra roku 1847.   V ten deň mal Štúr svoju veľkú reč na sneme — a ja som sa s Laciakom   stretla práve tam. Chodievali sme na snem často. Očistom preto, že   vyslancom bol aj Adelkin strýc, urodzený pán Gejza Ostrolúcky,   zvolenský vicenotár, ktorý zastupoval na sneme Zvolenskú stolicu.   Urodzený pán sa veľmi tešil, keď nás videl medzi obecenstvom. No   darmo sme čakali na jeho panenskú reč. Vždy mal nejakú výhovorku,   prečo sa ešte nedal zapísať na prejav: raz to bolo preto, že s   vládnym návrhom súhlasil, po druhý raz preto, že s návrhom vlády síce   nesúhlasil, ale vyslovili sa proti nemu už toľkí vyslanci, že by to   znamenalo nosiť drevo do lesa. No my sme napriek tomu chodili na snem   pravidelne, odôvodňujúc svoj záujem — mala by som hovoriť len o   Adelke, lebo mňa sa na mienku nik nespytoval — teda odôvodňovali sme   svoj záujem nádejou, že urodzený pán Ostrolúcky predsa len zasiahne   do debaty, a iste by ho veľmi mrzelo, keby pri takej slávnej udalosti   nebol nikto z rodiny.
    </tei:p>
    <tei:p>
     Ostatne na snem chodili aj také ženy, ktoré tam nemali nijakého   známeho vyslanca. Preto bývala dvorana v budove snemu na Michalskej   ulici vždy bitkom nabitá. Na galérii videl človek všetky významné   prešporské osobnosti, najmä však paničky, ktorých mužovia sedeli vo   vyslaneckých laviciach. Na diétu chodilo sa ako do divadla. Nie azda   preto, že by sa návštevníčky tak zaujímali o reči, ktoré tam vyslanci   bojovne alebo ospanlivo prednášali — veď zväčša to boli reči veľmi   suchopárne, ktoré nás ženy nemohli zaujímať — na diétu sa chodilo pre   niečo celkom iné. Tu totiž bývali najzaujímavejšie módne prehliadky.   Kto bol zvedavý, čo sa nosí vo Viedni alebo v Paríži, zašiel si na   diétu a tam mohol obdivovať všetky najnovšie modely.
    </tei:p>
    <tei:p>
     Adela Ostrolúcka mala oproti ostatným návštevníčkam snemu výhodu,   že ich prevyšovala krásou. Keď sme vkročli do budovy snemu, cítila   som, ako sa všetky pohľady upierajú na nás, hoci som dobre vedela, že   ja som vedľa Adelky len ako tôňa. Ale nezávidela som Adelke tieto   úspechy, žičila som jej ich zo srdca a bola som jej vďačná, že ma   vzala so sebou do Prešporka a dala mi príležitosť poznať aj život   veľkomesta.
    </tei:p>
    <tei:p>
     Nadovšetko som sa však tešila tomu, že som na diéte mohla zblízka   vidieť a počúvať vyslanca Štúra. To bola aj hlavná príčina Adelkinho   záujmu.
    </tei:p>
    <tei:p>
     Najväčšmi utkvela mi v pamäti slávna Šúrova reč z 21. decembra.   Snemová dvorana bola v ten deň ešte preplnenejšia ako inokedy, lebo k   zvyčajným návštevníkom snemovej galérie pribudlo na Štúrovu reč   množstvo poslucháčov, ktorí na diétu pravidelne nechodili: slovenskí   študenti. Bolo ich veľa, hoci sa všetci nedostali dnu. Obecenstva sa   už nahrnulo toľko, že sme boli stisnuté ako v preši. Zbadala som za   nami aj redaktorov Slovenských národných novín. Pozdravili sa nám s   úsmevom a na ich rozpálených tvárach som videla to isté oduševnenie;,   ktoré blčalo aj v mojom srdci.
    </tei:p>
    <tei:p>
     Bol to pre nás sviatočný deň.
    </tei:p>
    <tei:p>
     Dívali sme sa s Adelkou na vyslancov vo dvorane a obidve sme sa   zapálili, keď nás Štúr zbadal a úklonom hlavy pozdravil. Nebolo na   ňom badať ani trochu vzrušenia. Zato ja som celá horela a zlostila   som sa na zapisovateľov, že zápisnicu o zasadnutí z predošlého dňa —   ktorú práve čítali — napísali tak zoširoka. Už som sa nemohla dočkať   Štúra. Ani som si pritom nevšimla, že mládenci z redakcie Slovenských   národných novín sa medzitým pretisli dopredu — rezko odpovedajúc na   šomranie maďarských jurátov. Bola som rada, že sa pomkli k nám, aspoň   reku budeme mať pomocníkov pri tlieskaní. Iba vtedy som zbadala medzi   nimi aj Laciaka.
    </tei:p>
    <tei:p>
     „Aj vy ste tu?” spýtala som sa prekvapená. „Pustili vás z   roboty?”
    </tei:p>
    <tei:p>
     Laciak sa pri mojej otázke začervenal a vysvetlil mi, že mal nočnú   službe a teraz má voľno, aby sa vyspal. Ale on dal prednosť návšteve   snemu. Pán vyslanec Štúr mu dal vstupenku; už sa veľmi teší, že si ho   bude môcť vypočuť.
    </tei:p>
    <tei:p>
     To sme sa tak pošepky zhovárali pri čítaní zápisnice a pri   prejavoch prvých rečníkov.
    </tei:p>
    <tei:p>
     Konečne vystúpil na rečnícke pódium Štúr. Preťala som rozhovor s   Laciakom uprostred vety a div som si oči nevyočila. Ešte nikdy som ho   nevidela takého pekného ako v ten deň. Bol oblečený celý v čiernom.   Slnko, ktoré sa lialo do dvorany velikánskymi oblokmi, odrážalo sa mu   od vyleštených vysokých, ligotavých sár ako od zrkadla. Tesne   priliehajúce nohavice a kabát so šujtášmi zdôrazňovali jeho vysokú,   štíhlu postavu, ktorá v tej chvíli mala v sebe čosi vznešené a   vojensky rázne. Ako kráčal sálou, nadnášala sa okolo neho mentieka s   červenou atlasovou podšívkou, prehodená voľne cez plece. Neviem,   prečo mi práve farba podšívky tak utkvela v pamäti. Iste preto, lebo   kombinácia farby čiernej s červenou vzbudzovala pri pohľade na neho   taký radostný, povznášajúci dojem. Veď červená farba znamená radosť.   A zo Štúra v ten deň priam sálala radosť. Ký div, že prešla aj na   nás!
    </tei:p>
    <tei:p>
     Na rečníckej tribúne stál chvíľu mlčky. Čakal, kým sa vrava v sále   utíši. A veru malo sa čo utíšiť! Lebo okrem obvyklej vravy, ktorá sa   prevalila dvoranou po každej reči a niekedy sa neutíšila ani počas   prejavu nasledujúceho rečníka, tentoraz sa zvlnila aj galéria. To si   ženy vymieňali náhľady o Štúrovi. Ktoré mali lorňony, zamierili ich   na neho. Máloktorá utajila v sebe slová obdivu, čo sa jej drali na   pery. Daktoré ho už poznali z predošlého vystúpenia, iné sa spytovali   susediek na meno, ktoré im uniklo, keď ho predseda snemu zahlásil. U   ženskej časti obecenstva to Štúr teda vyhral ešte skôr, ako začal   hovoriť. Už táto okolnosť sama osebe znamenala veľký úspech, čo sa   hneď aj priaznivo prejavilo. Maďarskí juráti sa totiž hlasno zabávali   ešte aj potom, keď Štúr stál už na tribúne. Darmo ich slovenskí   študenti napomínali, juráti náročky takto dávali najavo, že ich   prejav slovenského vyslanca nezaujíma. A práve preto v tejto chvíli   zasiahli paničky. Zahriakli rušiteľov a vynútili si pokoj.
    </tei:p>
    <tei:p>
     Štúr začal hovoriť.
    </tei:p>
    <tei:p>
     V duchu som bola Adelke nesmierne vďačná za to, že som sa pri nej   zdokonalila v maďarčine, takže som rozumela celý Štúrov prejav od   slova do slova. Rokovacou rečou na sneme bola totiž maďarčina, a   preto aj Štúr musel hovoriť po maďarsky. Ale nerobilo mu to nijaké   ťažkostí; hovoril tak plynule ako rodený Maďar.
    </tei:p>
    <tei:p>
     Neskôr vyšla jeho reč v slovenskom preklade v Slovenských   národných novinách. Totiž, presnejšie povedané, v novinách vyšla   pôvodina — prekladom bol Štúrov snemový prejav. Odložila som si ono   číslo novín a prečítala som si potom Štúrovu reč niekoľkokrát.   Niektoré jej časti viem dodnes naspamäť.
    </tei:p>
    <tei:p>
     O vykúpení poddaných z urbárskych povinností hovorilo veľa   rečníkov. Najčastejšie Lajos Kossuth. Ale ani jeden z vyslancov   nehovoril tak ako Štúr. Tak otvorene sa ľudu nezastával nikto.
    </tei:p>
    <tei:p>
     Štúr začal hovoriť pomaly a dosť potichu, takže poslucháči, čo   stáli vzadu na galérii, ho ani dobre nepočuli. I ozývalo sa na   začiatku jeho reči tiché psst, psst. Výsledok bol, že hniezdenie a   pokašlávanie ustalo a medzi obecenstvom zavládlo ticho ako v kostole.   Aj vyslanci zbystrili pozornosť a so záujmom počúvali Štúrove   vývody.
    </tei:p>
    <tei:p>
     V tom tichu znel Štúrov hlas zvučne, nástojčivo a presvedčivo.   Celú reč hovoril spamäti. Panebože, ako ju hovoril! Pomaly, takmer   nebadane začal hlas zosilňovať... ako keď malá stružka priberá ďalšie   a ďalšie stružky a mocnie, dužie, stáva sa z nej potok a potom, po   spojení s mnohými prítokmi z obidvoch strán, stáva sa riekou, ktorá   mohutnie a velebne sa valí k svojmu cieľu... Aj Štúrov hlas nadobúdal   takúto mohutnosť a hrmel v preplnenej, vykúrenej a dychom toľkých   ľudí akoby zahustenej dvorane. Pri tejto reči nemohol človek ostať   ľahostajný. Alebo sa musel dať strhnúť k búrlivému prejavu súhlasu,   alebo rovnako búrlivo prejaviť svoj odpor.
    </tei:p>
    <tei:p>
     „Vysmievajú sa za to mnohí z chudobného ľudu, že je sprostý a   hlúpy, urážajú sa nad jeho nízkym duchom, ale mu nepomáhajú, nevidia,   že príčinou zanedbania jeho nič je nie inšie ako ťažké okolnosti   jeho. V hornom Uhorsku, kde je zem oveľa neúrodnejšia ako na Dolnej   zemi a kde je aristokracie v pomere oveľa viac ako tuto, a preto aj   jej vplyv na ľud omnoho ťažší, tá mienka panuje o ľude obecnom, ktorá   aj do porekadla prešla, že je sedliak oplan. Ale tí múdri ľudia, čo   toto istia a rozširujú, nepomyslia, že veru človek, ktorý pod   ťarchami stoná, ktorý často nemá čo jesť, ktorý vidí, ako jeho deti   od hladu umierajú, a násilie znášať musí, každý možný spôsob užije,   ako by si spomôcť a od násilia sa oslobodiť mohol. Tak často na   druhých zvaľujme viny, kde by sme len do seba vstúpiť a pravdu si   vyznať mali.”
    </tei:p>
    <tei:p>
     Takto hovoril Štúr a ja som si pri jeho slovách pripomenula   postavenie ľudu v našom kraji. Sama som na vlastné oči videla, že   ľudia naozaj žijú tak, ako to opisoval Štúr. Od rozbresku dňa do noci   hrdlačia, pritom najlepšie dni musia venovať robote na panskom, lebo   záujmy zemepána sú prednejšie než záujmy ich vlastné. Im sa mohlo   zbožie vyklasiť alebo pohniť v krížoch, keď nastali dažde v čase   žatvy — hlavná vec, že sa panské načas zožalo, odviezlo a vymlátilo!   Vedela som, že je to tak od nepamäti a že tak isto ako oni aj ich   rodičia a prarodičia robotovali na panskom, a myslela som si, že to   tak musí byť. Že taký je sveta beh. A tu odrazu prišiel Štúr a začal   nás presviedčať, že to nie je sveta beh, ale panské sebectvo, a že   toto neľudské položenie poddaných možno zmeniť. Boli to u nás nové,   nezvyčajné myšlienky. Netrúfala som si ani domyslieť, ako by sa svet   zmenil, keby sa Štúrove alebo Kossuthove myšlienky uskutočnili. Lebo   aj Kossuth bojoval za oslobodenie poddaných, ibaže v spôsobe   uskutočnenia výkupu z urbára neboli jednotní. Boli to také reči, že   sa ma pri ich počúvaní až závrat chytal. Akoby bol Štúr pred nami   odhrnul záclonu, zahaľujúcu budúcnosť, a ukázal nám všetkým nový,   radostnejší svet.
    </tei:p>
    <tei:p>
     Všetkým? Vnímala a cítila to tak aj Adelka? Sotva. Niekoľko ráz   som si ju počas Štúrovej reči bližšie všimla. Počúvala veľmi   sústredene, s privretými očami, akoby bola chcela vylúčiť zo svojho   obzoru všetko rušivé, celé toto prostredie, a vycúdiť z neho len ten   hlas — Štúrov hlas. Vnímala Štúrovu reč — ale zaujímal ju jej obsah?   Možno áno, ale určite nie tak ako mňa.
    </tei:p>
    <tei:p>
     Ak by som mala odpovedať na otázky, ako prijímala Adelka Štúrovu   reč, zhrnula by som to asi takto: myšlienky, za ktoré Štúr na sneme   bojoval, boli jej až donedávna vcelku ľahostajné. Začala o nich   uvažovať až v čase, keď sa bližšie zoznámila so Štúrom. Ak jej na   Štúrovi záležalo — a som presvedčená, že vtedy jej na ňom už veľmi   záležalo — nemohlo neprejsť dačo z jeho oduševnenia aj na ňu. Pritom   jej aj lichotilo, že človek, s ktorým sa pozná a stýka ako s dobrým   priateľom, hovorí pred takýmto vyberaným zhromaždením a všetci ho   pozorne počúvajú. A vari ešte väčšmi jej lichotilo, že mužský, na   ktorom spočívali s úľubou pohľady všetkých prítomných žien,   vyznačoval ju a práve len ju svojou priazňou. Toto vedomie akiste   vplývalo aj na Adelkine city voči Štúrovi. Myslím, že rozum hral   pritom veľkú úlohu; aspoň takú ako srdce. Dosť na tom, Adelka sa vždy   pripojila k potlesku slovenských študentov, keď odmeňovali jednotlivé   časti Štúrovho prejavu, a dívala sa pritom na Štúra žiariacimi   očami.
    </tei:p>
    <tei:p>
     A Štúr — po krátkych pauzách, vynútených potleskom a súhlasnými   výkrikmi — pokračoval s novým elánom. Hovoril o potrebe   spriemyselnenia krajiny a o tom, aký je to rozdiel, keď dakto obrába   svoje vlastné pozemky a keď musí pracovať na cudzom. To má vplyv aj   na obranu a bezpečnosť krajiny. Rozhovoril sa aj o pálenčenom more,   ktorý hubí krajinu, a potom sa znova vrátil v pôvodnej a základnej   myšlienke svojho prejavu: k oslobodeniu poddaných.
    </tei:p>
    <tei:p>
     „Naostatok aj svätá vec človečenstva nás k tomu vyzýva, aby sme   zásadu oslobodenia ľudu raz už vyslovili. V západných štátoch nie sú   tieto vzťahy feudálske viac v obyčaji, ani sa ony s terajším duchom   stoletia nezrovnávajú. Podľa môjho náhľadu stojíme na hraničnej čiare   dvoch vekov, a síce jedného zapadajúceho, v ktorom sa práva len   jednotlivým osobám a kastám dávali, druhého svitajúceho, v ktorom sa   ony každému zaslúženému, v pravdivom zmysle vzatému človekovi povolia   a nasúdia. Buďme teda na tom, aby sme za tým neostali, čo už inde   svitá a čo je požadovaním nášho storočia.”
    </tei:p>
    <tei:p>
     Keďže v závere svojho prejavu vyslovil Štúr súhlas s návrhom na   vykúpenie poddaných, ktorý predostrel zaslúžilý vyslanec Peštianskej   stolice Kossuth, prijali Štúrovu reč s uznaním a potleskom aj   maďarskí vyslanci aj maďarskí juráti, ktorí prejavy ostatných   vyslancov, nesúhlasiacich s Kossuthom, vždy prerušovali hlasitými   výkrikmi a pískaním.
    </tei:p>
    <tei:p>
     Štúrov úspech bol dokonalý. Slovenskí študenti ho čakali pri   východe zo snemu, a keď sa zjavil vo dverách, mohli sa potrhať v   horlivosti, ktorý mu skôr stisne ruku. Neviem, či boli dohovorení   alebo či to bolo dielo vzrušenej nálady v tejto slávnostnej chvíli,   odrazu sme len videli medzi študentmi akúsi mrvenicu — veru som sa aj   zľakla, reku, čo sa to tam stalo — a hneď potom sme zazreli Štúra nad   ich hlavami. Vyzdvihli si ho na plecia a tak ho vyniesli schodišťom a   bránou až von na Michalskú ulicu.
    </tei:p>
    <tei:p>
     Tam sme mu aj my zagratulovali. Štúrova tvár žiarila. Adelka sa   šťastne usmievala. Azda by nás bol Štúr aj odprevadil domov, ale   nemohol. Študenti, čo ho obstúpili, nedávali ani najmenším náznakom   najavo, že by sa mienili rozísť. Chceli mať Štúra pre seba. Musel ísť   s nimi k Zelenému stromu. Oslavovať!
    </tei:p>
   </tei:div>
   <tei:div type="chapter">
    <tei:head>
     XIII
    </tei:head>
    <tei:p>
     Po Troch kráľoch nastala v Prešporku „ FR   saison/lang“, veľká sezóna. Fašiangy bývali v Prešporku vždy   veselé, ale v ten rok — písal sa rok 1848 — spoločenský život v meste   nad Dunajom bol oveľa živší ako v iné roky. Zásluhu na tom mal snem.   Každá významnejšia šľachtická rodina v Prešporku pokladala si za   spoločenskú povinnosť usporiadať vo svojom paláci cez fašiangy aspoň   jeden bál... Tieto bály, len pre pozvaných, nazývali sa „nóblbály”   alebo „frajbály”. Okrem toho boli aj bály meštianske, na ktorých sa   mohol zúčastniť každý, kto zaplatil vstupné. Vstupné činilo dvadsať   alebo štyridsať grajciarov za osobu. Meštianske bály, ktoré bývali v   sále najpoprednejšieho prešporského hostinca „U zeleného stromu”,   nazývali sa „cálbály”. Všetko tieto pomenovania boli nemecké, lebo   Prešporok bol vtedy nemeckým mestom. Človek tu počul prevažne   nemčinu, ktorú šľachtické paničky premiešavali francúzskymi výrazmi.   Veď aj Adelka dostávala listy s adresou: Mademoiselle Adele   d’Ostroluczky, hoci ich obsah bol písaný po nemecky alebo po   maďarsky. Po slovensky hovorili len študenti a pravdaže sedliaci, čo   privážali z okolia na trh zeleninu.
    </tei:p>
    <tei:p>
     Na „frajbály” chodila Adelka s rodičmi. Ja som sa na ne nedostala.   Kdeže by sa rechtorská dcéra dostala do grófskeho alebo kniežacieho   paláca!
    </tei:p>
    <tei:p>
     Nuž vždy som len s clivotou v duši počúvala Adelkine reči o báloch   a trochu som jej aj závidela, keď mi rozprávala, kto tam všetko bol,   aké tam boli toalety a kto ju prišiel požiadať o tanec. Bola som vo   veku, keď je dievčaťu tanec najväčším potešením — a ja som tak rada   tancovala! Závidela som aj služobníctvu, ktoré chodievalo každú   nedeľu tancovať do rozličných menších hostincov, kde mávali zábavy   všelijaké spolky a združenia. Pravdaže, ani ta som ísť nemohla!   Spoločenský život bol začlenený do niekoľkých priečinkov a každý   človek presne vedel, do ktorého patrí. V najnižšom priečinku boli   robotníci, nádenníci a slúžky z remeselníckych domácností; o stupeň   vyššie stáli remeselnícki tovariši a slúžky z panských domov; potom   boli páni majstri, obchodníci, nižší úradníci, učitelia... V   najvyššom meštianskom priečinku stáli veľkoobchodníci, majitelia   poschodových domov, statkári a vyšší úradníci. Potom nasledovalo ešte   niekoľko priečinkov pre urodzených ľudí — od zemanov až po najvyššiu   šľachtu. Podľa tejto etikety nemohla som ísť na bál, na ktorý chodili   slúžky — ale zároveň nemala som prístup ani na bály, na ktoré   pozývali Adelku a jej rodičov. A na meštiansky bál som zasa nemala   gardedámu. Tak sa stalo, že som bola z tanečných zábav vylúčená.
    </tei:p>
    <tei:p>
     No na jeden taký bál som sa predsa len dostala. A to na ten   najväčší, ktorý usporiadal palatín arciknieža Štefan v   Grassalkovichovskom paláci. Tento bál znamenal vyvrcholenie   fašiangovej sezóny v Prešporku. Palatín zastupoval na sneme kráľa a   kráľovi veľmi záležalo na tom, aby bol snem povoľný. Arciknieža   Štefan, ktorý bol vtedy palatínom, usporiadal teda bál. Pozval naň   všetku v Prešporku zhromaždenú šľachtu i všetkých členov snemu:   príslušníkov hornej magnátskej komory i príslušníkov dolnej komory,   vyslancov. Keďže vyslancami bolo aj veľa ľudí neurodzených, mal tento   veľký bál ráz dosť voľný. Popri šľachte pozvali aj veľa hostí z   meštianskych kruhov. A tak sa Adelke podarilo vymôcť pozvanie aj pre   mňa.
    </tei:p>
    <tei:p>
     Keď mi oznámila veľkú novinu, celá som od ľaku stŕpla. Prvá   myšlienka bola, že si nemám čo obliecť. Ženy to síce hovorievajú   vždy, ale ja som naozaj nemala nijaké bálové šaty.
    </tei:p>
    <tei:p>
     „Nemôžem ísť, Adelka,” povedala som zronená a cítila som, ako sa   mi slzy tisnú do očí. „Veď nemám šaty!”
    </tei:p>
    <tei:p>
     Adelka sa udrela po čele a odbehla za mamou. Dlho sa o čomsi   zhovárali. Potom sa vrátila celá rozžiarená.
    </tei:p>
    <tei:p>
     „Dohovorené! Dáš si ušiť bálové šaty. Vlani mi mama kúpila krásny   ružový atlas. Dám ti ho. Mama súhlasí.”
    </tei:p>
    <tei:p>
     Na druhý deň ma urodzená pani Moteschitzká zaviedla ku svojej   krajčírke. Len urodzenej panej môžem ďakovať, že sa krajčírka uvolila   ušiť mi šaty do stanoveného dňa.
    </tei:p>
    <tei:p>
     Adelke a jej mame šila šaty viedenská krajčírka, ktorú tam   objednal osvietený pán za svojej nedávnej návštevy.
    </tei:p>
    <tei:p>
     Celý dom bol v znamení príprav na bál. Osvietený pán chodieval   vtedy častejšie von, lebo — ako sa vyslovil — ten blázinec mu šiel na   nervy. Je to pochopiteľné, veď šaty sú len jednou z bálových   náležitostí. K šatám treba ešte doplnky: atlasové črievičky, po lakeť   siahajúce rukavičky, kapsička z drobulinkých korálkov na drobné   osobné predmety a množstvo iných maličkostí, na ktoré si človek hneď   ani nespomenie.
    </tei:p>
    <tei:p>
     Napokon sa priblížil deň bálu, deň plný očakávania a pritom   nesmierne krátky, lebo až večer, keď sme sa už začali obliekať,   spomenula si Adelka ešte na všelijaké dôležité maličkosti, bez   ktorých vraj na bál nemôže ísť. Čo do vlasov, ktorý z rodinných   šperkov okolo hrdla, aké náušnice; vziať si kep, alebo len boa? A   ktorý kožuch: norku, alebo popolku?
    </tei:p>
    <tei:p>
     Šťastlivo sme prekonali nervozitu posledných hodín a potom nás dva   fiakre odviezli do Grassalkovichovského paláca.
    </tei:p>
    <tei:p>
     Boli to pre mňa nezabudnuteľné dojmy. Ešte aj dnes, po toľkých   rokoch, vynárajú sa mi v mysli všetky udalosti z onej dávnoty tak   živo, akoby to bolo bývalo včera. Ešte dnes mi pri spomienke na tento   bál naskakujú na ramenách zimomriavky, ako mi nabehli vtedy, keď som   sa v novej, krásnej toalete zjavila pred desiatkami mužských pohľadov   s holým krkom a s holými ramenami. Tvár mi blčala ako oheň a na   ramenách ma mrazilo od závanu chladivého vzduchu i od hanby, že sa   tak nedostatočne oblečená ukazujem cudzím očiam. Veď ináč som nosila   blúzy s dlhými rukávmi, zapätými v manžetách, a tesným vysokým   golierikom, siahajúcim až pod bradu. Moje rozpaky nijako nezmenšovala   okolnosť, že aj všetky ostatné panie a slečny boli tak oblečené. Mala   som pocit, že sa celé moje telo skladá len z rúk a nôh, a za svet som   nevedela, čo si s nimi počať. Adelka kráčala ľahko a vznešene,   pripomínala bielu labuť, ktorá tíško pláva na hladine jazera.
    </tei:p>
    <tei:p>
     Keď sme vkročili do velikánskej sály, trochu som sa spamätala.   Aspoň natoľko, že som nespravila nijakú chybu pri „pukerlíku”, ktorý   sme museli vystrúhnuť pred palatínom a jeho manželkou, sediacimi na   výstupku pod baldachýnom. To ma upokojilo; veď Adelka nacvičovala so   mnou tú poklonu celé popoludnie a bolo by ma náramne mrzelo, keby jej   námaha bola vyšla navnivoč.
    </tei:p>
    <tei:p>
     Len čo osvietený pán Ostrolúcky našiel pre nás miesto, sadli sme   si na biele kreslá s pozlátenou ozdobou, obtiahnuté červeným zamatom,   a nazreli sme do tanečného poriadku, ktorý každej tanečnici dal pri   vchode sluha v parádnej rovnošate. Odložila som si onen tanečný   poriadok na pamiatku, preto ešte viem, ktoré tance sa tam tancovali:   valčík, menuet, mazúrka, štvorylka, polka a čardáš. Vedľa každého   tanca bola linka — na tú sa zapísal tanečník na patričný tanec.
    </tei:p>
    <tei:p>
     Iba potom som sa nesmelo rozhliadla. Bolo toho toľko, že som   nevedela, čo skôr obdivovať: či tie krištáľové lustre so stovkami   sviec, obrovské benátske zrkadlá, v ktorých sa veľkosť sály   zdvojnásobovala, vykladané, sťa ľad hladké parkety, alebo toalety,   ktoré boli výtvorom najlepších krajčírok Prešporka, Pešti, Viedne a   Paríža. Bola to úžasná pestrosť farieb a rozmanitosť vzorov. Páni   mali oblečené čierne a modré fraky, iní slávnostné maďarské kroje so   striebornými šujtášmi a s vyleštenými čižmami; poslednú skupinu   tvorili mužskí v najrozličnejších vojenských uniformách.
    </tei:p>
    <tei:p>
     Ešte sme sa ani dôkladne nerozhliadli, Ostrolúckovci sa ešte ani   nepozdravili so všetkými známymi, už nás prišiel pozdraviť Ľudovíť   Štúr. Mal oblečený čierny frak a sivé nohavice a okolo krku širokú   hodvábnu šatku sivej farby. Vyzeral veľmi strojne, dámy mohli na ňom   oči nechať. Najprv sa zaznačil na tanec osvietenej pani Ostrolúckej,   potom Adelke a napokon požiadal o tanečný poriadok aj mňa. Adelke sa   zapísal na valčík, mne na mazúrku. Potom prosil Adelku, či by mu   dovolila zaznačiť sa ešte na jeden tanec. Adelka sa zapálila, ale   tanečný poriadok mu podala a Štúr sa jej zapísal ešte na polku po   polnočnej prestávke.
    </tei:p>
    <tei:p>
     Na vyzvanie pána Ostrolúckeho prisadol si k nášmu stolu. Dobre som   si všimla, že sa osvietenej panej venuje len očistom a že všetok jeho   záujem sa sústreďuje na Adelku. Veď bolo aj na čo. Nikdy ešte nebola   Adelka taká krásna ako v ten večer. Viedenská krajčírka vytvorila   ozajstné umelecké dielo. Adelkine šaty boli z ťažkého bieleho brokátu   s bohatými náberkami na sukni a drahocennými bruselskými čipkami   okolo výstrihu. Na ľavom pleci mala pripätú živú ružu. Až v poslednej   chvíli pred bálom priniesol ju ktosi zo skleníka čeklískych   Eszterházyovcov. Biela farba veľmi pristala k Adelkiným čiernym   vlasom, ktoré jej splývali po sluchách v pôvabných prstencoch. Vrkoče   mala vzadu zvinuté a pripevnené ozdobným hrebeňom z perleťoviny. Kým   ostatné urodzené panie mali na hlavách jagavé drahocenné čelenky,   Adelka mala vlasy späté len uzučkou bielou zamatovou stužkou, ktorá   sa však vynímala na jej hlave lepšie ako nejaký vzácny diadém. V   ušiach sa jej trblietali drobné náušnice s krásnymi briliantmi, ktoré   sa pri každom pohybe hlavy zaiskrili odrazom stovák horiacich   sviec.
    </tei:p>
    <tei:p>
     Ja som mala na šatách z ružového atlasu okolo pliec v dvoch radoch   biele čipky a pás stiahnutý belasou stuhou, ktorá mi po boku splývala   až na zem. Na hruď som si pripevnila kytičku umelých nezábudiek.
    </tei:p>
    <tei:p>
     Keď som sa zahľadela na Adelku v tomto nevšednom prostredí, celkom   mimovoľne sa mi vynoril v mysli obraz vzácneho cudzokrajného kvetu,   ktorý som raz videla v Bohuslaviciach v tamojšej erdödyovskej   botanickej záhrade. „To je gladiola,” povedala mi vtedy Adelka.   Obidve sme stáli v nemom úžase nad čarovným bielym kvetom, ktorý   majiteľ nedovolil odtrhnúť; ba nesmeli sme sa ho ani dotknúť, aby sme   neublížili jeho krehkej kráse.
    </tei:p>
    <tei:p>
     Adelka v bálových šatách podobala sa vzácnej gladiole.
    </tei:p>
    <tei:p>
     A z tohto prirovnania zrodilo sa hneď aj prirovnanie druhé:   Ktorému kvetu podobám sa ja? Šípkovej ružičke, čo nerastie v   skleníku, ale vonku na medzi, pri poľnej ceste alebo na slnečnom   úbočí. Všimne si tu dakto aj šípovú ružičku? Ó hej, už si všimol — už   sa zapísal do tanečného poriadku. Dotkla som sa ozdobne vytlačeného   tanečného poriadku, aby som sa presvedčila, že je to skutočnosť, a   nie sen, ale myšlienky som mala také rozhárané, že ma hneď zaniesli   kamsi do rozprávkového sveta a vzbudili vo mne predstavu, že som   Popoluška, ktorá sa dostala po prvý raz na bál. O chvíľu príde po mňa   princ...
    </tei:p>
    <tei:p>
     Vytrhla som sa z príjemných vidín, keď sa spoločnosť v sále   zvlnila. Ako keď vánok prečeše obilný lán. Od úst k ústam sa nieslo   jediné meno: Kossuth! Prišiel vyslanec Peštianskej stolice Lajos   Kossuth. Mal oblečený slávnostný maďarský kroj, v ktorom jeho vysoká   postava ešte väčšmi vynikala. Pokiaľ ide o jeho vonkajší výzor, mal   čosi spoločné so Štúrom — možno to robila tá okrúhla, celú tvár   obrubujúca briadka, akú nosil aj Štúr — no pritom bolo na prvý pohľad   zrejmé, že povahove sa od seba líšia. Štúrova krásna tvár bola skoro   dievčensky nežná. Naproti tomu v Kossuthovom pohľade bolo čosi   veliteľské, jeho črty prezrádzali tvrdé odhodlanie k činu. Štúr   pôsobil viacej na cit, Kossuth na rozum.
    </tei:p>
    <tei:p>
     Keď sa Kossuth poklonil palatínovi a jeho manželke, rozhliadol sa   okolo seba, sťaby hľadal dakoho známeho. Od viacerých stolov mu   naznačovali, že majú preňho voľné miesto. Kossuth kráčal pomaly naším   smerom — a vtom zbadal Štúra. Aj Štúr ho zočil. Pozdravili sa úklonom   hlavy a Kossuth podišiel k nášmu stolu. Štúr vstal, potriasol mu ruku   a predstavil ho. Na vyzvanie osvieteného pána Ostrolúckeho si na   chvíľu prisadol. No o niekoľko minút sa spýtal, či sa naňho   nenahneváme, keď si odvedie vyslanca Štúra na krátky rozhovor.
    </tei:p>
    <tei:p>
     Srdce sa mi naplnilo úzkosťou. Spomenula som si, ako sa Štúr s   Kossuthom na sneme sekali, až iskry lietali, ako si každý z nich   obhajoval svoju vec a ako im pritom ostatní vyslanci tlieskali alebo   pískali. Aj obecenstvo sa pri takom vzrušujúcom zápase delilo na dva   nepriateľské tábory. Toto nepriateľstvo sa prenášalo aj von zo snemu.   Pod viechou alebo aj na ulici neraz sa pobili slovenskí študenti s   maďarskými, keď sa pokúšali na vlastnú päsť vyriešiť sporné veci, za   ktoré bojovali na sneme Štúr i Kossuth. Nepočula som, o čom sa   zhovárali, len podľa výzoru ich tvárí som sa pokúšala uhádnuť, či sa   ešte neškriepia. Ale, chvalabohu, nič takého sa nestalo: zhovárali sa   ako dobrí priatelia.
    </tei:p>
    <tei:p>
     Vtom sa ozvala hudba a obaja páni sa rozišli. Hudba bola vojenská,   ale hrali len na sláčikových nástrojoch, takže na počúvanie to znelo   veľmi lahodne. Len čo sa ozvali prvé takty, v sále sa všetko   rozhýbalo, lebo tanečnici sa ponáhľali za svojimi dámami, ktorým sa   zapísali na tanec, a okrem toho boli všetci prítomní zvedaví na   slávnostné sólo, ktoré patrilo palatínovi a jeho manželke. Nikto   neostal sedieť: tanečné páry i všetky „garde” utvorili pozdĺž stien   hustý špalier, aby videli zblízka slávnostný prvý tanec.
    </tei:p>
    <tei:p>
     Ale palatínske sólo netrvalo dlho; o chvíľu sa pridali do tanca aj   ostatné páry.
    </tei:p>
    <tei:p>
     Ja som prvý tanec netancovala. Ale neľutovala som, lebo takto som   aspoň mala príležitosť všimnúť si tancujúcich zblízka. Osvietený pán   Ostrolúcky vyzval najprv do tanca pani osvietenú. Hneď potom sa Štúr   uklonil Adelke...
    </tei:p>
    <tei:p>
     Mohla som na nich oči nechať. Pravou rukou si Adelka držala   zvonovitú sukňu, graciózne ju pri tanci nadvihujúc. Ľavou sa držala   Štúrovho pleca — a vznášala sa sťa páper. Oči mala prižmúrené a   dívala sa len na Štúra. Aj on hľadel na ňu a usmieval sa... Zbadala   som to, keď sa dostali v tú stranu dvorany, kde som sedela, a potom   ich zasa skryla predo mnou krútňava tancujúcich. Pri pohľade na tú   krásnu dvojicu nemohla som veriť rečiam, že Štúr nerád tancuje, ba že   je nepriateľom tanca.
    </tei:p>
    <tei:p>
     Až ma slabosť obliala, keď som si predstavila, že i ja budem s ním   tancovať.
    </tei:p>
    <tei:p>
     Celý večer som myslela len na ten tanec. A čím väčšmi sa   približoval, tým väčší nepokoj sa ma zmocňoval. Napokon sa nepokoj   premenil na drobulinkú triašku, ktorú som nijako nemohla premôcť. Keď   som pri prvých návestných taktoch mazúrky zbadala Štúra, kráčajúceho   k nášmu stolu, roztvorila som pred seba vejár a chytro, aby to nikto   nezbadal, som sa prežehnala.
    </tei:p>
    <tei:p>
     Panebože, čo si o mne pomyslí, keď som taká drevená a neokrôchaná!   blyslo mi hlavou, keď sa mi poklonil a zvučným, pritom však láskavým   hlasom sa ma spýtal:
    </tei:p>
    <tei:p>
     „Smiem vás poprosiť o ten sľúbený tanec, slečna?”
    </tei:p>
    <tei:p>
     A potom sa stal so mnou nepochopiteľný zázrak. Len čo ma Štúr   pojal do náručia, triaška sa odrazu pominula a do celého tela začal   sa mi vlievať blaživý pokoj. Myseľ mi zahalil ošiaľ, ako keby som sa   bola napila silného vína. Odrazu sa mi zdalo, že mi na nohách   narástli krídla. Vždy som rada tancovala, ale do tohto tanca som   vložila celé srdce. A mať takého tanečníka, akým bol Štúr, to bol   ozajstný pôžitok. V celom tele som cítila príjemnú ustatosť, iba nohy   som si vôbec necítila; ony akoby ani nepodliehali mojej vôli, ale   priamo hudbe. Samy ma niesli... Štúrov hlas som počula tak, akoby   prichodil z veľkej diaľky. Povedal, že všetci tancujeme na sopke.   Nechápala som presne zmysel tých slov — až neskôr, keď vypukla   revolúcia, som pochopila, na čo myslel. No mne v tej chvíli bolo   jedno, aj keby sme boli tancovali na ozajstnej sopke a čo by tá sopka   bola priam aj vybuchla. Popri melódii, na ktorú sme tancovali, znela   vo mne ešte iná, oveľa krajšia. To jasala a spievala moja duša. Nikdy   som ešte nevidela a nepočula more, ale predstavujem si, že tak nejako   šumí more, ako mi vtedy šumela krv v sluchách. Želala som si,aby sa   tá krásna chvíľka nikdy neskončila... Cítila som, že prežívam čosi   neopakovateľné, a bola som šťastná ako dieťa, keď sa mu prisní, že si   sňalo z oblohy hviezdu.
    </tei:p>
    <tei:p>
     Preberala som sa ako z hlbokého spánku, keď hudba zmĺkla a Štúr ma   viedol k stolu.
    </tei:p>
    <tei:p>
     Cez polnočnú prestávku, ktorú tu nazývali „   DE/lang“, nosili lokaji občerstvenie.
    </tei:p>
    <tei:p>
     Štúr sedel s nami. Bola som šťastná, že je tak nablízku, aj keď   mal oči len pre Adelku.
    </tei:p>
    <tei:p>
     Adelka sa ho odrazu spýtala na niečo, čo aj mne mátalo v hlave.   Čudovala sa, že sa tak priateľsky zhováral s Kossuthom, lebo si   myslela, že sú nepriateľmi na život a na smrť.
    </tei:p>
    <tei:p>
     Štúr sa usmial a odpovedal tak, že ma to nesmierne prekvapilo.
    </tei:p>
    <tei:p>
     „Veľmi si vážim Kossutha,” povedal, „lebo bojuje za to isté, za čo   bojujem ja: za lepší život ľudu, za zrušenie poddanstva, za   spriemyselnenie krajiny. Tu by sme si mohli podať ruky. Ale,   bohužiaľ, rozchádzame sa v najpodstatnejšej otázke. Kossuth ostro   útočí na rakúsku vládu i na cisára, že utláčajú maďarský ľud a   odopierajú mu základné národné práva, no domáha sa tých práv iba pre   Maďarov a pokladá za správne, aby sme my Slováci žili aj naďalej v   maďarskom útlaku. V tomto bode nemôžeme ustúpiť. Ak Kossuth nezmení   svoje stanovisko, pôjdeme proti nemu a spojíme sa hoci aj s čertom,   len aby sme si vymohli svoje práva.”
    </tei:p>
    <tei:p>
     Vrava v sále sa opäť stíšila, promenujúci hostia si posadali,   lokaji sa vytratili a kapelník so zdvihnutou taktovkou čakal na   ticho, aby mohol prekvapiť vzácnu spoločnosť príjemným hudobným   darčekom — Mozartovou Malou nočnou hudbou.
    </tei:p>
    <tei:p>
     Počula som ju po prvý raz. Po tanečných skladbách znela mi táto   pôvabná hudba ešte milšie, než keby som ju bola počúvala na nejakom   verejnom koncerte.
    </tei:p>
    <tei:p>
     „Rozkošné, však?” šepkala Adelka, hľadiac pritom na Štúra.
    </tei:p>
    <tei:p>
     „Ešte idylickejšie by znela skladba vonku v záhrade alebo v   nejakom rokokovom zámockom parku,” odvetil takisto pošepky Štúr a   opäť sa zahĺbil do počúvania.
    </tei:p>
    <tei:p>
     Aj ja som počúvala Mozartovu čarovnú hudbu — a pritom som dumala.   Pri menuete som si predstavila dve rokokové porcelánové figúrky,   ktoré sa roztancujú na zvuk zvonkovej hry pod starodávnymi hodinami,   monotónne odtikávajúcimi čas. Filigránske figúrky mali odrazu známe   tváre: tvár Adelkinu a Štúrovu. Nesmierne som sa tešila ich lahodnému   tancu. Vedela som, že v tomto zvláštnom ovzduší, v ktorom prítomnosť   splýva s minulosťou, našla Adelka svoje šťastie. Aj Štúr. Obaja ho   našli. Nevedela som, o čom sa zhovárali pri tanci, ale oni zabudli na   to, že oči sú najväčšími zradcami tajných citov. V tej chvíli som si   ešte nebola istá, či je to všetko len výplod mojej podráždenej   obrazotvornosti alebo azda vplyv hudby — nerozmýšľala som o tom,   dávala som sa unášať svojimi predstavami. Snila som. Snila som o   cudzom šťastí a myslela som si, že moje srdce je dostatočne obrnené   proti všetkému prízemnému, čo do tohto snového ovzdušia nepatrí.   Najmä proti závisti a žiarlivosti.
    </tei:p>
    <tei:p>
     A predsa krásny, harmonický dojem, ktorý som si odnášala z bálu,   zatienila maličkosť, ktorú si okrem mňa sotvakto všimol: Adelka   odchodila domov bez ruže, ktorú mala ako ozdobu na šatách. Ruža bola   na Štúrovom kabáte.
    </tei:p>
    <tei:p>
     Keď som to zbadala, pocítila som — čo ako som sa proti tomu   bránila — v srdci pichnutie, ako keby som sa bola poškriabala o tŕň   onej červenej ruže.
    </tei:p>
   </tei:div>
   <tei:div type="chapter">
    <tei:head>
     XIV
    </tei:head>
    <tei:p>
     Po bále v Grassalkovichovskom paláci plynul život zdanlivo tak   isto ako predtým. A predsa sa veľa zmenilo. Predovšetkým vo vzťahu   Adelky k Štúrovi, ale aj v mojom vzťahu k Adelke.
    </tei:p>
    <tei:p>
     Adelka chodila rozjasaná a rozospievaná. Na jar vraj všetky   dievčatá a mladé ženy opeknejú. Jar síce ešte nebola, ale na Adelke   si všetci jej známi povšimli, ako nápadne opeknela. Bola ako ruža,   rozkvitnutá na slnku. Sila, ktorá túto blahodarnú zmenu spôsobila,   vychádzala z jej vnútra. Tiché šťastie, ktoré vyžarovalo z celej jej   bytosti, zhmotnilo sa navonok v zjemnení čŕt, v mäkšej modulácii   hlasu, v láskavejšom a roznežnenejšom pohľade.
    </tei:p>
    <tei:p>
     Znova a znova som v duchu riešila svoj postoj voči Adelke.
    </tei:p>
    <tei:p>
     Keď som sa zamýšľala nad vývinom udalostí od zoznámenia sa Adelky   so Štúrom až po bál u palatína, musela som si priznať, že som si   vlastne želala takéto zavŕšenie. Aspoň spočiatku, keď sa Adelka   stavala voči Štúrovi dosť odmietavo. Vtedy som si z duše priatej aby   Štúr zlomil jej povýšenosti, ba ešte viac, aby zapôsobil na ňu   natoľko, aby sa do neho zaľúbila. Tešila som sa, že sa Štúrovi — a   vlastne čiastočne aj mne — podarilo získať Adelku pre slovenskú vec.   Myslela som si, že Štúrov záujem nepresahuje túto hranicu. Z toho, čo   som vedela o jeho láske k Márii Pospíšilovej i z jeho rečí o   Hurbanovej žene, som usudzovala, že je dostatočne odolný proti   všetkým zvodom ženskej krásy. Napokon na sneme mal toľko práce a   redigovaním Slovenských národných novín bol natoľko zaujatý, že mu —   podľa môjho naivného pochopu — na nič iné už nezvyšoval čas. Slovom,   nepočítala som s tým, že by sa Štúr naozaj mohol do Adelky zaľúbiť.   Po bále som si bola istá, že ide o lásku obapolnú. Bola som rada, a   zároveň ma to bolelo. Adelke som dožičila také šťastie, na ňu som sa   nehnevala. Hnevala som sa na seba, že sa umáram pre dačo, čo je mimo   mojej moci a čo by som nechcela zmeniť, aj keby som takúto zmenu   mohla spôsobiť.
    </tei:p>
    <tei:p>
     Na druhý deň prišiel za mnou Miško. Vraj či by som sa nešla s ním   trochu prejsť. Bol zvedavý na bál.
    </tei:p>
    <tei:p>
     Vybrali sme sa Zámockými schodmi na hrad, skadiaľ bol krásny   výhľad na zasnežený Prešporok. Pod nami sa valil Dunaj — vyzeral ako   široký čierny pás uprostred bielej plachty. Po hladine plávali veľké   ľadové kryhy. Chlapci s hákmi stáli na pontónovom moste a odpichovali   ich, aby preplávali a nenarazili na čln. Lebo keby plávali veľmi   prudko, boli by mohli čln poškodiť.
    </tei:p>
    <tei:p>
     Vyrozprávala som Miškovi o bále všetko, čo ho mohlo zaujímať. Iba   ten záver som zamlčala. Adelka a Štúr — načo o tom hovoriť, ešte by z   toho mohli vzniknúť klebety.
    </tei:p>
    <tei:p>
     Hore na hrade pofukovalo oveľa silnejšie než dolu v meste. Hoci   som mala kožušinou podšitý kabát, začínalo mi byť zima. Povedala som   Miškovi, aby sme sa vrátili.
    </tei:p>
    <tei:p>
     Miško súhlasil, ale videla som na ňom, že má ešte dačo na srdci,   lenže nevie, ako do toho.
    </tei:p>
    <tei:p>
     Pomohla som mu.
    </tei:p>
    <tei:p>
     „Vidím ti na nose, Miško, že mi chceš dačo povedať. Ta von s   tým!”
    </tei:p>
    <tei:p>
     Miškovi sa po mojej výzve viditeľne uľavilo.
    </tei:p>
    <tei:p>
     „Ako si to uhádla?” spýtal sa a nečakajúc na odpoveď pokračoval.   „Áno, mám pre teba ešte dačo, Evka. Pozdravuje ťa Laciak.”
    </tei:p>
    <tei:p>
     „Laciak? Kto je to?” nemohla som si hneď spomenúť.
    </tei:p>
    <tei:p>
     „Ty sa už na neho nepamätáš? To je ten sadzač, čo si sa s ním   zoznámila v tlačiarni.”
    </tei:p>
    <tei:p>
     Odrazu mi svitlo v hlave. Spomenula som si na územčistého,   ťarbavého a ostýchavého sadzača, čo tak pekne hovoril po   slovensky.
    </tei:p>
    <tei:p>
     Ale odkiaľ sa s ním pozná Miško?
    </tei:p>
    <tei:p>
     „To ti je dlhá história. Gálik — to je študent, čo býva s nami,   ale v susednej izbe — tento Gálik je s Laciakom akási ďaleká rodina.   Keď sme s ním raz sedeli pod viechou na Schöndorfskej ulici, prisadol   si k nám Laciak a objednal fľašu vína. Medzi rečou nám prezradil, že   sa u Štúra spoznal s urodzenou slečnou Ostrolúckou. A že s ňou tam   bola ešte jedna deva, ktorá sa mu zapáčila. Aj na sneme sa s ňou vraj   stretol. Hneď som vedel, že hovorí o tebe. Keď som mu prezradil, že   som tvoj brat, celý večer sa mal len okolo mňa. Napokon ti poslal po   mne srdečné pozdravenie a poprosil ma...” Miško zamĺkol a rozpačite   na mňa pozeral.
    </tei:p>
    <tei:p>
     „O čo ťa poprosil? Hovor!”
    </tei:p>
    <tei:p>
     „...aby som ti povedal, že by si chcel urobiť s tebou známosť. Rád   by sa s tebou stretol. Má vážne úmysly. A ak by si sa nechcela   stretnúť s ním sama, vraj by som mohol byť pri tom aj ja...”
    </tei:p>
    <tei:p>
     Bolo mi do smiechu pri Miškových slovách. Nie pre to, čo mi   hovoril, ale že práve jemu pripadla úloha sprostredkovateľa. Na   dedine takéto známosti sprostredkujú starí, najčastejšie baby.   Spýtala som sa:
    </tei:p>
    <tei:p>
     „A tebe sa Laciak páči?”
    </tei:p>
    <tei:p>
     „Mne sa páči. Je to dobrý a statočný človek. Pravda, pekný veľmi   nie je. Ale u chlapa na tom tak nezáleží.”
    </tei:p>
    <tei:p>
     Teraz som sa musela už naozaj zasmiať. Miško totiž hovoril   neprirodzene vážne, a to mu nijako nepristalo. Videla som, že by ho   odmietavá odpoveď zarmútila, preto som skôr kvôli nemu než kvôli sebe   pristala.
    </tei:p>
    <tei:p>
     „Stretnúť sa s ním môžem, ale celkom nezáväzne. Predovšetkým ho   ešte takmer nepoznám a po druhé sa ešte nemienim vydávať. Nestojím   teda o nijakú vážnu známosť. Ale dakedy v nedeľu popoludní môžeme   zájsť do niektorého konditoraju. Prirodzene len tak, že pôjdeš s nami   aj ty.”
    </tei:p>
    <tei:p>
     V Prešporku bolo niekoľko chýrnych konditorajov. Tak sa vtedy   nazývali cukrárne. Aj na Dlhej ulici bol známy konditoraj. Chodievali   sme ta s Adelkou na čokoládu a všelijaké iné dobroty.
    </tei:p>
    <tei:p>
     Miško bol aj takto spokojný s výsledkom svojho poslania.
    </tei:p>
    <tei:p>
     Vracala som sa zamyslená. Aj keď som si neželala vážnu známosť,   nemohla som sa ani vyhnúť takejto myšlienke! Hľa, mohla by som sa   vydať a zostala by som v Prešporku. Bývať natrvalo v Prešporku! Bola   to vábivá predstava, veď tak by som mohla... Nie, nedomyslela som,   zahanbená sama pred sebou. Rada by som bola ostala v Prešporku   natrvalo, to je pravda. Lež nie kvôli Laciakovi. Necítila som k nemu   nič, iba trochu sympatie. K Prešporku ma však pútal iný cit; hlbší,   mocnejší. K Prešporku? Bola som si načistom, že mesto je len   zámienkou. Áno, chcela by som v ňom bývať — ale iba preto, aby som   častejšie vídala Štúra. Bolo by odo mňa mrzké a nečestné, keby som   ako prostriedok na dosiahnutie tohto cieľa použila statočného,   dobráckeho Laciaka. Nie, bez lásky sa nevydám.
    </tei:p>
    <tei:p>
     V hlave mi vírilo odrazu toľko protichodných myšlienok, že som   nevedela, čo si s nimi počať. Ako sa vymotať z bludiska, do ktorého   som sa dostala?
    </tei:p>
    <tei:p>
     Chcela som počuť najprv Adelkinu mienku. Keď sa naskytla prvá   vhodná príležitosť na dôverný rozhovor, spýtala som sa jej očistom   veselým hlasom, ale pritom som cítila, aká tieseň mi leží na   srdci:
    </tei:p>
    <tei:p>
     „Vydáš sa za Štúra, Adelka?”
    </tei:p>
    <tei:p>
     Adelka odložila Slovenské národné noviny, ktoré v poslednom čase   veľmi podrobne čítavala, a odvetila polovážne-položartovne:
    </tei:p>
    <tei:p>
     „O tom som ešte neuvažovala. Načo si kaziť krásne ilúzie drsnou   realitou? Musí sa každá ľúbosť skončiť manželstvom? Takto sa človek   cíti, akoby sa vznášal medzi oblakmi — a potom príde odrazu próza:   každodenná starosť o domácnosť, chyby, ktoré sme dovtedy nevideli   alebo ktoré sme tajili, ľahostajnosť, zvyk... To by bol koniec   všetkého, čo povznáša lásku do vyšších polôh.”
    </tei:p>
    <tei:p>
     Boli to Adelkine vlastné názory, alebo len ozvena Štúrových   názorov, ktoré si Adelka osvojila? Zdalo sa mi, že počujem hovoriť   Ľudovíta Štúra. Nechcelo sa mi veriť, že by žena mohla byť taká   predpojatá voči manželstvu. Veď manželstvo je jediná ustanovizeň, v   ktorej sa láska môže prejaviť v najdokonalejšej podobe: v podobe   detí. A že by Adelka netúžila po vlastnej rodine?
    </tei:p>
    <tei:p>
     Neuspokojila som sa s jej vysvetlením a dobiedzala som ďalej:
    </tei:p>
    <tei:p>
     „A čo keby Štúr zmenil svoje názory na manželstvo a chcel sa s   tebou oženiť? Išla by si zaň? Dali by ťa?”
    </tei:p>
    <tei:p>
     Poslednú vetu som zdôraznila, aby som Adelke pripomenula, že pri   voľbe manžela budú mať rozhodujúce slovo jej rodičia.
    </tei:p>
    <tei:p>
     Adelka pohodila hlavou, akoby chcela naznačiť, že hlavné slovo   bude mať pritom ona, a riekla zamyslene:
    </tei:p>
    <tei:p>
     „Vyslanec, redaktor, profesor, spisovateľ v jednej osobe — taká   partia by rodičom mohla stačiť. Ale ja predbežne nemyslím na partiu.   Lebo takáto špekulácia by rozbila krásny sen. A na našej ľúbosti je   najkrajšie práve to, že je viac snom ako skutočnosťou. Keby som   chcela premeniť tento sen na skutočnosť, zabila by som našu   lásku.”
    </tei:p>
   </tei:div>
   <tei:div type="chapter">
    <tei:head>
     XV
    </tei:head>
    <tei:p>
     Jar v Prešporku!
    </tei:p>
    <tei:p>
     Aká celkom iná než u nás v Žitňanoch! U nás človek pobadá, že   nastáva jar predovšetkým podľa toho, že ľudia neobsedia doma. Kto má   zdravé ruky a nohy, zberá sa do poľa. Len čo vrchy okopnejú a potok   začne bojovne hurtovať, gazdovia priahajú statok do vozov a hybaj   orať. Nevyčkajú ani prvé slnečné dni, lebo tie patria panstvu. To už   príde dráb s odkazom, že zajtra treba ísť na panské. Od prvej oračky   nemajú už potom sedliaci oddychu až do neskorej jesene.
    </tei:p>
    <tei:p>
     V meste je ináč. Tu nebadá človek príchod jari na poľných prácach.   V meste ohlasujú príchod jari lastovičky — a ženy. Ženy odložia   kožušiny a vyberú sa na prvú jarnú prechádzku v nových šatách do Au.   Ktorá si nezadováži šaty hneď na začiatok jari, dá si ich ušiť k   Veľkej noci. To už musí mať každá aspoň nový klobúk.
    </tei:p>
    <tei:p>
     Prešporok na jar opeknel. V jeseni a v zime som si ani nevšimla,   koľko tam je záhrad. Iba tu vám na jar všetky rozkvitli a človek   odrazu videl, že kráča pomedzi voňajúcu bielu záplavu, ktorej deň   predtým ešte nebolo...
    </tei:p>
    <tei:p>
     Joj, ale predbieham. Veď chcem rozprávať o významnej udalosti,   ktorá sa stala v onú jar roku 1848, ešte predtým, než stromy   rozkvitli.
    </tei:p>
    <tei:p>
     Mám na mysli viedenskú revolúciu.
    </tei:p>
    <tei:p>
     Boli sme s Adelkou samy doma. Čítala som jej básne z najnovšieho   čísla Orla tatranského, Adelka vyšívala na ráme vo výklenku   obloka.
    </tei:p>
    <tei:p>
     Odrazu vtrielil do izby sluha Pepi, nevyčkajúc ani odpoveď na   prudké zaklopanie.
    </tei:p>
    <tei:p>
     „Čo je, Pepi?” spýtala sa Adelka s nevôľou, ale keď videla jeho od   rozčúlenia zmenenú tvár, vstala a podišla k nemu s otázkou v   očiach.
    </tei:p>
    <tei:p>
     „Vo Viedni vypukla včera revolúcia, milostivá slečna!” vyjachtal   Pepi.
    </tei:p>
    <tei:p>
     „Čože, revolúcia? Aká revolúcia?” opýtala sa Adelka nechápavo.   „Vari si opitý, či čo!”
    </tei:p>
    <tei:p>
     Ale Pepiho tvár bola privážna a jeho vzrušenie priopravdivé, než   by sa mohlo pripísať na účet „ DE/lang“,   hoci bolo o ňom známe, že si rád vypije.
    </tei:p>
    <tei:p>
     „Je to pravda,” uisťoval sluha horlivo. „Viem to od Glocknera a   ten je zamestnaný na policajdirekcii... Poobede dostali správu z   Viedne.”
    </tei:p>
    <tei:p>
     Vedeli sme o Pepiho priateľstve s Glocknerom. A o Glocknerovej   vierohodnosti nebolo možné pochybovať.
    </tei:p>
    <tei:p>
     Adelka nestratila duchaprítomnosť a riekla pevne:
    </tei:p>
    <tei:p>
     „Metternich si s rebelantmi zakrátko poradí.”
    </tei:p>
    <tei:p>
     „Ľud odohnal Metternicha,” odvetil sluha a podíval sa na Adelku   vyčítavým pohľadom, akoby bol urazený, že mu neverí alebo podceňuje   význam jeho správy.
    </tei:p>
    <tei:p>
     Boli sme zvedavé na podrobnosti, ale Pepi viacej nevedel. Sľúbil,   že podvečer zájde ešte za Glocknerom.
    </tei:p>
    <tei:p>
     Adelka ho prepustila.
    </tei:p>
    <tei:p>
     Keď sme ostali samy, pozerali sme na seba chvíľu mlčky — potom   Adelka ustarostene vyslovila, čo sme mali obidve na mysli:
    </tei:p>
    <tei:p>
     „Čo myslíš, Evka, vypukne aj v Prešporku revolúcia?”
    </tei:p>
    <tei:p>
     Odkiaľ som to mohla vedieť? Veď som ani nevedela, čo to tá   revolúcia je. Vedela som len, že je to dačo strašné. Ľudia sa najprv   vzájomne strieľajú a tí, čo zvíťazia, posielajú potom porazených na   smrť. Ako vo Francúzsku, keď tam vypukla tá veľká revolúcia. Tisíce a   tisíce šľachticov poslali vtedy pod gilotínu, ba neušanovali ani   kráľovské hlavy. Čítala som o tom niekoľko románov a veru som uronila   nejednu slzu nad osudom nešťastnej kráľovnej Márie Antoinetty. Nikdy   som sa nezamýšľala nad tým, čo bolo príčinou jej smutného údelu, vždy   som sa hnevala na Marata, Dantona, Robespierra a ostatných vodcov   revolúcie, že boli takí krvilační.
    </tei:p>
    <tei:p>
     Preto som veľmi dobre chápala obavu v Adelkinom hlase. Ak zase   zvrhnú kráľa, ak zrušia šľachtu a budú šľachticov posielať na   popravisko...
    </tei:p>
    <tei:p>
     „Myslíš, Adelka, že je to proti cisárovi?” spýtala som sa v   neistote, lebo som nemala jasnú predstavu, o čo vlastne ide. Všetko   bolo také nepochopiteľné.
    </tei:p>
    <tei:p>
     „Pepi hovoril len o Metternichovi. O cisárovi zatiaľ nič. Ja   myslím, že to nebude proti cisárovi. Veď Viedenčania majú cisára   radi. Cisár Ferdinand Piaty je taký obľúbený, že dostal meno   Dobrotivý. Ale Metternich — to už je iná vec. Nemal ho nikto rád. V   skutočnosti vládol v Rakúsku on, tak jeho pád netreba želieť. Ľud si   vydýchne, najmä ak mu cisár dá konštitúciu.”
    </tei:p>
    <tei:p>
     Keď sa vrátil osvietený pán Ostrolúcky aj s osvietenou paňou   domov, vyslovil sa o veci takto:
    </tei:p>
    <tei:p>
     „Prešporáci revoltovať nebudú, najviac ak Maďari využijú   príležitosť a budú sa domáhať ústupkov od Viedne. Uvidíme, čo povie   Kossuth na sneme. Akiste sa ozve aj Štúr.”
    </tei:p>
    <tei:p>
     „Myslíš teda, Mikuláš, že tu v Prešporku sa revolúcie obávať   nemusíme?”
    </tei:p>
    <tei:p>
     Osvietená pani si pritom ovievala tvár vejárom, lebo pri predstave   revolúcie ju zalievala horúčava.
    </tei:p>
    <tei:p>
     „Dúfam, že nie. Záleží na tom, ako sa zachová Viedeň. A   pochopiteľne Pešť.”
    </tei:p>
    <tei:p>
     Dôvody osvieteného pána, a najmä jeho chlácholivý hlas, nás   všetkých uspokojili.
    </tei:p>
    <tei:p>
     Ale doma sme nemohli obsedieť. Osvietený pán si znova obliekol   kabát a založil cylinder. Vraj si zájde za mestským richtárom po   novinky.
    </tei:p>
    <tei:p>
     Využila som nepokojnú náladu osvietenej panej a pošepla som   Adelke, že by sme sa mohli vybrať za Karolínkou Štúrovou.
    </tei:p>
    <tei:p>
     Adelka ihneď súhlasila. Vybrali sme sa teda na Panenskú ulicu.
    </tei:p>
    <tei:p>
     Mali sme šťastie.
    </tei:p>
    <tei:p>
     Našli sme doma nielen Karolínku, ale aj Ľudovíta. Všetci redaktori   boli pokope a horlivo sa radili. S redaktormi Kellnerom-Hostinským,   Dohnánym a Štúrovým najmladším bratom Jankom sme sa poznali zo snemu.   Zaradovali sa nášmu príchodu takisto ako ich principál.
    </tei:p>
    <tei:p>
     Štúr si zamyslene hladkal bradu a díval sa kamsi do diaľky. Adelka   z neho nespúšťala zrak. Aj my ostatní sme mlčky čakali na jeho   slová.
    </tei:p>
    <tei:p>
     „Teraz je dôležité, čo urobia Maďari,” riekol pomaly. „Rozhodujúci   bude postoj Pešti.”
    </tei:p>
    <tei:p>
     „A čo my?” spýtal sa Kellner-Hostinský.
    </tei:p>
    <tei:p>
     Štúr povytiahol obočie, pozrel na nás významným pohľadom a riekol   pevne:
    </tei:p>
    <tei:p>
     „Francúzska revolúcia z roku osemdesiateho deviateho dala si   heslo: Sloboda — rovnosť — bratstvo. Dúfajme, že aj terajšia   revolúcia bude bojovať za uskutočnenie týchto hesiel. Ak sloboda, tak   potom pre všetky národy. Teda aj pre nás, pre Slovákov! Kto nám   zabezpečí národnú slobodu, s tým pôjdeme.”
    </tei:p>
    <tei:p>
     „Myslíš, že Kossuth bude teraz povoľnejší voči Slovákom?” spýtal   sa redaktor Dohnány.
    </tei:p>
    <tei:p>
     Štúr pokrčil plecami.
    </tei:p>
    <tei:p>
     „Neviem, z akého hľadiska bude udalosti posudzovať. Ak v nich   uvidí len prostriedok na zlepšenie položenia maďarského ľudu, pričom   osud ostatných národov Uhorska mu bude ľahostajný, naše nádeje sa   ešte zmenšia. Víťazstvo Maďarov by znamenalo naše ešte väčšie   oslabenie.”
    </tei:p>
    <tei:p>
     „Máme sa teda dívať na vývin udalostí so založenými rukami?”   povedal sklamane Janko Štúr.
    </tei:p>
    <tei:p>
     V Ľudovítovom zraku zjavil sa výraz odhodlanosti.
    </tei:p>
    <tei:p>
     „V týchto rozhodujúcich chvíľach nesmieme zostať ani my nečinní.   Lenže my nemôžeme podnikať dačo tam, kde sa nemáme o koho oprieť. Tu   v Prešporku nám chýba slovenský ľud. Sami viete najlepšie, že tu majú   prevahu Nemci a Maďari. Slovenský živel tu tvoríme len my, študenti a   roľníci zo Záhoria, čo denne privážajú na tunajší trh zeleninu.   Musíme zburcovať ľud. Bude treba zvolať veľké národné zhromaždenie v   Turčianskom Svätom Martine alebo v Liptovskom Svätom Mikuláši.   Dohovoríme sa o tom s Hurbanom a Hodžom. V nedeľu je Jozefa — v   sobotu sa vyberieme do Hlbokého za Hurbanom. Tam všetko prerokujeme.   Zídu sa tam mnohí národovci na jeho mena...”
    </tei:p>
    <tei:p>
     Dohnány vyslovil obavy, že takto uplynie veľa drahocenného času a   Slováci premeškajú výhody, ktoré máva vždy ten, kto využije prvé   prekvapenie.
    </tei:p>
    <tei:p>
     „Nesmieme sa prenáhliť,” povedal Štúr rozvážne, „lebo každá chyba,   ktorú urobíme v týchto dejinných chvíľach, poznačí svojimi   nepriaznivými dôsledkami náš národný a spoločenský život do ďalekej   budúcnosti. Nemali by sme nič podnikať na vlastnú päsť. Bolo by treba   dať sa do styku s Čechmi a postupovať spoločne s nimi. Ba čo viac:   teraz nadišiel čas, aby sa všetci Slovania v Rakúskej ríši spojili a   konali jednotne. Čím nás bude viacej a čím budeme pevnejší, tým   väčšie úspechy dosiahneme!”
    </tei:p>
    <tei:p>
     Videli sme, že Štúr je zavalený starosťami a nemôže sa nám   venovať. Nemali sme príležitosť pozhovárať sa ani s Karolínkou. Jej   ustarostená tvár dostatočne odzrkadľovala jej city a myšlienky.   Ponúkla sa, že nás odprevadí.
    </tei:p>
    <tei:p>
     Vďačne sme súhlasili, lebo sme videli, že nám chce dačo   povedať.
    </tei:p>
    <tei:p>
     Len čo sme vykročili z domu, Karolínka oslovila Adelku prosebným   hlasom:
    </tei:p>
    <tei:p>
     „Dohovorte mu, urodzená slečna. Pozhovárajte sa s ním. Od vás si   dá povedať. Nech sa nepúšťa do nijakého dobrodružstva. Nech   nevyhľadáva nebezpečenstvo. Ak sa strhnú boje, on nebude stáť bokom.   A nejde len o neho, ale aj o Janka. Janko lipne na Ľudovítovi celou   dušou a pôjde za ním aj do ohňa. Bojím sa, že sa to neskončí dobre.   Môj bože, len aby sa im nič nestalo.”
    </tei:p>
    <tei:p>
     Adelka ju upokojovala, že netreba myslieť hneď na najhoršie, veď v   Prešporku je pokoj a možno sa ešte všetko dobre skončí. Ale sama som   cítila, že tieto upokojujúce reči hovorí skôr pre seba než pre   Karolínku. No jednako jej prisľúbila, že sa s Ľudovítom   pozhovára.
    </tei:p>
    <tei:p>
     Keď sme sa vrátili domov, dozvedeli sme sa od osvieteného pána   ďalšie novinky: maďarskí študenti na večer chystajú fakľový sprievod   a Kossuth i jeho snemoví druhovia pôjdu na druhý deň vyjednávať do   Viedne.
    </tei:p>
    <tei:p>
     A tak sme netrpezlivo čakali na zotmenie, aby sme šli na Promenádu   podívať sa na študentský „faklcúg”. Adelka uprosila pána osvieteného,   aby nás vzal večer so sebou. Už sa vedelo, že Kossuth prehovorí k   študentom.
    </tei:p>
    <tei:p>
     Osvietená pani dostala migrénu, musela si ísť ľahnúť.
    </tei:p>
    <tei:p>
     Z ulice bolo počuť hudbu a spev. To študenti pochodovali od   svojich škôl na Promenádu, kde sa mali všetci zhromaždiť. Každý   druhý-tretí študent niesol lampión guľovitého alebo tekvicovitého   tvaru, pripevnený na žŕdke. Dívali sme sa na to oblokom.
    </tei:p>
    <tei:p>
     Keď prvá skupina študentov prešla, náhlivo sme sa obliekli a vyšli   sme Rybným námestím na Promenádu, ktorá sa už zapĺňala študentmi a   zvedavými Prešporčanmi.
    </tei:p>
    <tei:p>
     Priestranstvo pred dvojposchodovým hostincom „U zeleného stromu”   sa už zaplnilo, ale my sme si ešte našli miesto, skade bolo dobre   vidieť a počuť. Kossuth totiž býval v onom hostinci.
    </tei:p>
    <tei:p>
     Študenti ustavične prichodili s lampiónmi aj s horiacimi fakľami,   takže sa vzduchom niesol hustý dym a pach horiacich sviec a fakieľ.   Na jednom konci námestia ozývala sa hudba rezkým pochodom, na druhom   konci zbor študentov spieval Gaudeamus igitur a potom vlastenecké   maďarské piesne. Celé to množstvo ľudu hučalo ako rozbúrené more.   Tváre študentov boli usmiate, rozjasnené a napäté očakávaním vecí   budúcich.
    </tei:p>
    <tei:p>
     Zvedavci, ktorí sa zhromaždili za študentmi, pozerali na tento   rozjarený dav ustarostene a s obavou, čo sa zo všetkého vykľuje. Lebo   oduševnenie študentov bolo veľmi búrlivé, a keby ho bol niekto   podchytil, mohol viesť študentov hoci aj proti bodákom a puškám.
    </tei:p>
    <tei:p>
     Napokon, keď sa zdalo, že nové skupiny už neprichodia, začali   študenti skandovane volať:
    </tei:p>
    <tei:p>
     „Kossuth! Kossuth!”
    </tei:p>
    <tei:p>
     Dlho volať nemuseli; o chvíľu sa otvorili dvere na balkón a vyšiel   Kossuth s niekoľkými pánmi v maďarských krojoch, s palošmi po   boku.
    </tei:p>
    <tei:p>
     Ako keď sa pretrhne hať a voda sa valí mohutným ohlušujúcim   hukotom, takými búrlivými ováciami privítali študenti Kossutha.
    </tei:p>
    <tei:p>
     „ HU/lang Kossuth Lajos!    HU/lang Kossuth Lajos!”
    </tei:p>
    <tei:p>
     Tento výkrik — striedavé „ HU/lang” a „vivat”   — ozýval sa v nových a nových vlnách a študenti si pritom počínali   ako spochabení.
    </tei:p>
    <tei:p>
     Mimovoľne som si v tej chvíli spomenula na Štúra. Je aj on medzi   obecenstvom, alebo píše doma článok do Slovenských národných novín, a   či schováva dôležité písomnosti pre prípad, že by sa rozvášnení   študenti vrhli na redakciu jeho novín?
    </tei:p>
    <tei:p>
     Takáto obava bola celkom oprávnená, lebo deň predtým chceli   maďarskí juráti Štúra prepadnúť pre jeho smelú reč na sneme, ktorú v   ten deň povedal. Štúr sa musel vrátiť domov bočnými uličkami.   Redaktorom Slovenských národných novín povedal potom, že je   kedykoľvek ochotný umrieť za národ, ale biť sa na ulici so   sfanatizovanými, nezodpovednými beťármi, to mu nedovoľuje jeho osobná   česť ani česť národa.
    </tei:p>
    <tei:p>
     Keď sa ovácie napokon utíšili, začal hovoriť Kossuth.
    </tei:p>
    <tei:p>
     Bol skvelý rečník, vedel zapáliť srdcia poslucháčov. Všetci sme   boli zvedaví, čo povie. Mňa najväčšmi zaujímalo, či sa splní Štúrova   obava, že Kossuth bude chcieť získať výhody len pre Maďarov a osud   ostatných národov ho zaujímať nebude.
    </tei:p>
    <tei:p>
     A veru bolo tak!
    </tei:p>
    <tei:p>
     Kossuth posudzoval udalosti len z hľadiska maďarského. Hovoril   pekne, ale tak, akoby v Uhorsku boli len Maďari. Pre nich, odvekých   obyvateľov tejto krajiny, svitli vraj teraz zore slobody a oni,   Maďari, vykonajú všetko, aby si v týchto historických chvíľach   vydobili právo a predpoklady na slobodný národný život.
    </tei:p>
    <tei:p>
     Študenti prerušovali chvíľami Kossuthovu reč potleskom a výkrikmi.   Keď napokon Kossuth oznámil, že na druhý deň pôjde aj so svojimi   druhmi do Viedne, aby vymohol pre Maďarov zodpovedné ministerstvo,   študenti vyhadzovali čiapky, objímali sa a vyspevovali vlastenecké   piesne.
    </tei:p>
    <tei:p>
     Ako by som sa bola s nimi tešila, keby sa Kossuth bol zmienil aj o   nás, o Slovákoch.
    </tei:p>
    <tei:p>
     Adelka bola rozochvená z dojmov, ktoré práve prežila. Cestou domov   spytovala sa osvieteného pána, aké zmeny nastanú v celom Uhorsku, ak   sa Kossuthovi podarí dosiahnuť vo Viedni to, čo sľúbil: zodpovednú   vládu s maďarskými ministrami a maďarským ministerským predsedom.
    </tei:p>
    <tei:p>
     Pri tomto rozhovore trápila ma rovnaká starosť ako Adelku: čo   urobí Štúr?
    </tei:p>
   </tei:div>
   <tei:div type="chapter">
    <tei:head>
     XVI
    </tei:head>
    <tei:p>
     Boli to naozaj prevratné dni v onen nezabudnuteľný mesiac marec   roku meruôsmeho.
    </tei:p>
    <tei:p>
     Kossuth sa vrátil z Viedne ako víťaz: vracal sa s prvým uhorským   ministerským predsedom grófom Lajosom Batthyányim.
    </tei:p>
    <tei:p>
     A v stredu 15. marca, keď v Pešti vyhlásili slobodu tlače, snem v   Prešporku odhlasoval zrušenie poddanstva. Nový zákon urýchlene   schválila aj panská komora, lebo magnáti sa obávali, že ak nezrušia   poddanstvo, ľud si vymôže zrušenie sám.
    </tei:p>
    <tei:p>
     Čakali sme po zasadnutí snemu na Štúra.
    </tei:p>
    <tei:p>
     Usmieval sa, keď prišiel do Moteschitzkých.
    </tei:p>
    <tei:p>
     „Tešíte sa veľmi, pán vyslanec, však?” spýtala som sa ho   nedočkavo, lebo som vedela, ako mu táto vec ležala na srdci. Zrušenie   poddanstva — v tom videl hlavný cieľ svojej vyslaneckej činnosti. A   teraz sa jeho dávny sen splnil.
    </tei:p>
    <tei:p>
     Bola som celá vzrušená a rozpálená od radosti a predpokladala som,   že aj Štúr prežíva tú veľkú radosť rovnako radostne.
    </tei:p>
    <tei:p>
     Ale Štúr neprejavoval svoje nadšenie tak búrlivo. Povedal:
    </tei:p>
    <tei:p>
     „Je to veľký úspech, ale nie je to ešte to, čo sme očakávali.   Zemepáni obídu lepšie ako poddaný ľud, pretože za poddaných dostanú   od štátu plnú náhradu. A poddaní sa nezbavia všetkých bremien, mnohé   z urbárskych povinností ostali nedotknuté aj naďalej... Musíme ďalej   bojovať a obetovať sa pre blaho celku. Nezmyselnosť a bláznovstvo je   chcieť, aby sa bez veľkej námahy, bez veľkých obetí niečo nadobudlo,   dačo stvorilo.”
    </tei:p>
    <tei:p>
     No ľudia si neuvedomovali, že zákon o zrušení poddanstva je   neúplný. Oslavovali zánik urbára ako najväčší výdobytok viedenskej   revolúcie. Súčasne oslavovali aj vymenovanie novej uhorskej   vlády.
    </tei:p>
    <tei:p>
     Ostrolúckovci po schválení zákona o zrušení poddanstva nemali už v   Prešporku pokojnej chvíle. Z niektorých miest Slovenska prichádzali   znepokojujúce správy, že poddaní už nechcú platiť ani dane a že   výbercov daní zahnali vidlami a palicami. Inde sa postavili so   zbraňou proti úradníkom, keď prišli vymáhať povinnosti, ktoré nový   zákon ešte nezrušil.
    </tei:p>
    <tei:p>
     „Mali by sme ísť domov, Mikuláš,” vravela osvietená pani   starostlivo. „Kto vie, čo tí naši poddaní robia?”
    </tei:p>
    <tei:p>
     „Bývalí poddaní,” opravil ju osvietený pán. „Teraz sú už práve   takí slobodní ako my.”
    </tei:p>
    <tei:p>
     Pani osvietená si len vzdychla.
    </tei:p>
    <tei:p>
     „Už som netrpezlivá dozvedieť sa, čo sa deje u nás,” pokračovala   pani Ostrolúcka a ja som sa jej návrhu potešila, lebo som už túžila   po domove. Bolo mi smutno za našimi a bola som aj zvedavá, ako ľud u   nás prijal správu o zrušení poddanstva a ako sa u nás žije v nových   pomeroch.
    </tei:p>
    <tei:p>
     Ostrolúckovci sa teda rozhodli, že pred Veľkou nocou odcestujú na   Ostrú Lúku.
    </tei:p>
    <tei:p>
     Veľká noc bola v ten rok až koncom apríla. Moteschitzkovci   zdržiavali Ostrolúckych, aby vydržali v Prešporku aspoň cez sviatky,   ale darmo. Vyčkali na zakončenie snemu a potom sa začali zberať   domov.
    </tei:p>
    <tei:p>
     Aj Štúr sa chystal na cestu. Vyberal sa do Prahy, aby sa dohovoril   s českými národovcami o ďalšom postupe.
    </tei:p>
    <tei:p>
     Pred odchodom sa prišiel rozlúčiť. Zasa sme sedeli s ním pri   stole, počúvali jeho vzrušený hovor a dávali sa unášať vidinami   budúcnosti — ale na všetkých prítomných ležala tieseň, ktorá sa   nedala preklenúť pútavým rozhovorom ani nanútenou srdečnosťou.
    </tei:p>
    <tei:p>
     Najmä z rozhovoru osvieteného pána so Štúrom bolo cítiť odmeranosť   a chlad.
    </tei:p>
    <tei:p>
     Vedela som, čo je vo veci.
    </tei:p>
    <tei:p>
     Štúr uverejnil vo svojich novinách článok Nový vek. Článok som si   prečítala hneď za čerstva, lebo Laciak mi ho priniesol ešte v ten   deň, ako noviny vyšli.
    </tei:p>
    <tei:p>
     Ej, ako mi hovoril Štúr zo srdca! Bola som presvedčená, že otec sa   bude článku rovnako tešiť, až dostane noviny.
    </tei:p>
    <tei:p>
     Ale osvietenému pánovi sa článok nepáčil. Štúr písal o zrušení   urbára a o zdanení zemianstva. Tešil sa z týchto snemových výdobytkov   a naznačoval čitateľom, aký krásny život ich čaká v budúcnosti. Už si   budú môcť aj vyslancov na sneme sami voliť.
    </tei:p>
    <tei:p>
     Osvieteného pána mrzelo, že snem odhlasoval zákon o zdanení   zemanov, a Štúrov článok bol zámienkou, aby mal na koho obrátiť svoj   hnev.
    </tei:p>
    <tei:p>
     „Prečo sa hneváš, apko? Vari nepíše Štúr pravdu? Veď snem naozaj   zrušil urbár a prinútil zemanov platiť dane. To je fakt.”
    </tei:p>
    <tei:p>
     „Nejde o fakty, ale o to, ako ich podáva,” šomral osvietený pán.   „Len si všimni, ako škodoradostne píše o zemanoch a ako sa líška   poddaným! Bývalým poddaným. Predstavuje nás zemanov ako nejaké hyeny.   Vraj... nebude viac biedny ľud mozoliť, aby sa druhí pásli a kŕmili,   pili a výskali, tancovali a hodovali, čo on sám medzitým o hlade a   smäde bolestne vydychoval a sotvaže dýchal. Doslovne tak to napísal!   Uznáš, že takto písať je impertinencia.”
    </tei:p>
    <tei:p>
     Nevedela som vtedy, čo je impertinencia, ale dovtípila som sa, že   je to dačo nepekné. Preto osvietený pán pozeral na Štúra zachmúrene a   zhováral sa s ním chladno, takmer neúčastne.
    </tei:p>
    <tei:p>
     „Tak teda odchádzate do Prahy, pán vyslanec,” rozvádzal Adelkin   otec myšlienku, ktorá mu v súvislosti so Štúrovou cestou skrsla v   hlave. „Myslím, že s výsledkami snemu môžete byť spokojný. Takmer   všetko, čo vám uložili smernice, je vtelené do zákonov......”
    </tei:p>
    <tei:p>
     Na Štúrovi bolo vidieť, ako ho triezve ocenenie jeho vyslaneckej   činnosti z úst osvieteného pána teší.
    </tei:p>
    <tei:p>
     „Áno, snem splnil veľa z nádejí, ktoré sme doň vkladali. Pokojnou,   zmierlivou cestou boli zrušené feudálne pomery a politické práva sa   rozšírili na milióny ľudí. A čo ostalo ešte nevyriešené, to, verím, v   krátkom čase vyrieši splnomocnené ministerstvo.”
    </tei:p>
    <tei:p>
     „I ja si tak myslím,” prikývol osvietený pán a zapálil si voňavú   cigaru. „Nazdávam sa, že by bolo pochybené hľadať iné cesty než cestu   priameho rokovania. Krajina potrebuje pokoj. Rozbúrené náruživosti   treba utíšiť, a nie ich ešte väčšmi vybičovávať.”
    </tei:p>
    <tei:p>
     Vedeli sme, kam cieli. Nepozdávala sa mu Štúrova pražská   cesta.
    </tei:p>
    <tei:p>
     Štúr dobre pochopil význam jeho slov a odvetil pokojne:
    </tei:p>
    <tei:p>
     „Rozbúrené náruživosti sa najlepšie utíšia tak, keď sa splnia   spravodlivé požiadavky ľudu. Z požiadaviek nášho slovenského ľudu   niektoré veľmi dôležité neboli ešte splnené. Takisto požiadavky   ostatných slovanských národov monarchie. Preto musíme spoločne   postupovať, a ak bude treba, spoločne bojovať. A preto idem do   Prahy.”
    </tei:p>
    <tei:p>
     „Púšťate sa na nebezpečné chodníčky, pán vyslanec.” Hlas   osvieteného pána bol chladný a ostrý. „Vystríham vás pred nimi. A   pokladám si za povinnosť upozorniť vás, že v prípade ak by ste sa   vydali cestou, ktorá je mne a mojej rodine cudzia, nemohli by ste v   budúcnosti počítať s našou priazňou.”
    </tei:p>
    <tei:p>
     Pri posledných slovách sa už nedíval na Štúra, ale na svoju dcéru.   Videla som, ako Adelke udrela krv do tváre.
    </tei:p>
    <tei:p>
     Osvietená pani pokladala za potrebné zasiahnuť.
    </tei:p>
    <tei:p>
     „Ale, ale, Mikuláš, prečo takýto tón pri rozlúčkovom posedení?   Ktovie, ako dlho sa neuvidíme — a mali by sme sa rozísť V zlom? Pán   vyslanec, kedykoľvek prídete do nášho kraja, vždy nám budete srdečne   vítaný. A teraz sa napime na opätovné šťastlivé stretnutie.”
    </tei:p>
    <tei:p>
     Naoko sa mier obnovil. Ale cítila som veľmi jasne — a musela to   cítiť aj Adelka — že sa čosi pekné pokazilo... zrútilo.
    </tei:p>
    <tei:p>
     Než uzavriem kapitolu o Prešporku, musím sa ešte zmieniť o svojej   rozlúčke s Laciakom.
    </tei:p>
    <tei:p>
     Keď ma na Kvetnú nedeľu odprevádzal z kostola, spomenula som mu,   že o niekoľko dní sa už vrátim domov. Videla som, ako ho táto správa   zronila.
    </tei:p>
    <tei:p>
     „Nemôžete len tak odísť!” povedal vzrušene. „Prv než odídete,   musím sa s vami pozhovárať ešte raz osamote,” opakoval   nástojčivo.
    </tei:p>
    <tei:p>
     Bolo to v stredu pred Zeleným štvrtkom, keď sme sa popoludní   stretli pri Dunaji. Tušila som, prečo sa chce Laciak zhovárať so mnou   osamote. Zvykla som si už na neho ako na dobrého priateľa a čiastočne   aj ako na učiteľa. Laciak čítaval aj nemecké a maďarské noviny a   vedel o všetkom, čo sa deje vo svete. Robil mi spoľahlivého   sprievodcu aj v bludisku politického života. Vedel, ktorá politická   strana za čo bojuje a aké skupiny sa v jednotlivých stranách   uplatňujú. Jeho záujmy šli aj za hranice krajiny: vedel napodiv   presne, aký vietor fúka (tak to žartovne nazval) v Prahe, vo Viedni,   v Pešti, v Belehrade i v Petrohrade.
    </tei:p>
    <tei:p>
     Od Laciaka som sa veľa naučila a mala som ho istým spôsobom aj   rada. No jeho vzťah ku mne bol iný. Vedela som, že ma ľúbi, ale nikdy   som mu nedala príležitosť hovoriť o láske. Nechcela som ho utvrdzovať   v klamných nádejach.
    </tei:p>
    <tei:p>
     Chápala som, že Laciak chce byť so mnou načistom ešte prv, než   odídem z Prešporka.
    </tei:p>
    <tei:p>
     Prostými, nehľadanými slovami vyjavil mi, ako ma ľúbi. V jeho   hlase i v jeho očiach bolo toľko oddanosti, že ma to dojalo. Ale či   stačí dojatie a vďačnosť na manželstvo? A Laciak chcel odo mňa   odpoveď práve na túto otázku. Či by som sa za neho vydala.
    </tei:p>
    <tei:p>
     Musela som mu odpovedať. A odpovedať tak statočne, aké statočné   bolo jeho vyznanie.
    </tei:p>
    <tei:p>
     „Tušila som, čo mi chcete povedať,” riekla som mu. „To bola hlavná   príčina, že som s touto schôdzkou súhlasila. Listovne by sme si   nemohli všetko tak vysvetliť. Možno by ste potom pripisovali mnohým   mojim slovám iný význam. Veľmi si vážim city, ktoré voči mne   prechovávate, ale bohužiaľ, nemôžem ich opätovať.”
    </tei:p>
    <tei:p>
     Laciak očervenel a zdalo sa mi, že priam na kabáte mu vidím, ako   mu bije srdce.
    </tei:p>
    <tei:p>
     „Teda odmietnutie!” povedal trpko. „A ja som si myslel, že môžem   dúfať... Máte nejakého pytača!”
    </tei:p>
    <tei:p>
     „Nie, nemám nikoho. Nemám nijakú známosť, hovorím vám to z   úprimného srdca. Vysoko si vážim vás a mám vás aj rada — ale iba ako   priateľa. Pre manželstvo je to málo. Do manželstva majú vstupovať iba   ľudia, ktorí okrem vzájomného porozumenia cítia voči sebe ešte aj   veľkú a hlbokú lásku. Čo cítim voči vám, nie je takáto láska.   Nehnevajte sa na mňa za úprimnosť, ale myslím, že je lepšie, keď vám   nalejem čistého vína...”
    </tei:p>
    <tei:p>
     „Ďakujem vám za úprimnosť, Evka. Ale dovoľte mi, aby som vašu   odpoveď nepokladal za nezmeniteľné a záväzné rozhodnutie na celý   život. Som presvedčený, že časom zmeníte zmýšľanie. Budem trpezlivý,   budem čakať... aj keby to malo trvať roky.”
    </tei:p>
    <tei:p>
     V jeho hlase bolo toľko vrúcnosti, že som nemohla odmietnuť jeho   prosbu, aby sme si aspoň občas písali.
    </tei:p>
    <tei:p>
     Tak sme sa rozišli.
    </tei:p>
   </tei:div>
   <tei:div type="chapter">
    <tei:head>
     XVII
    </tei:head>
    <tei:p>
     Keby som chcela v týchto pamätných dňoch písať len a len o Adelke,   musela by som teraz preskočiť niekoľko rokov, lebo od nášho rozchodu   na jar roku meruôsmeho som Adelku nevidela veľmi dlho. A tak by som   nemohla zaznačiť ani to, čo sa v týchto revolučných rokoch dialo u   nás v Žitňanoch. Pritom to boli udalosti, ktoré hodno zaznamenať   aspoň nakrátko.
    </tei:p>
    <tei:p>
     Keď som našim vyrozprávala, ako som prežila rušné udalosti   prešporské, rozhovoril sa otec o tom, ako prijali obyvatelia Žitnian   zrušenie poddanstva, čiže ako oni hovorili — slobodu.
    </tei:p>
    <tei:p>
     „Čo ti mám vravieť, dievka moja,” začal otec, „nuž tešili sme sa   jej všetci, veď sme čakali na ňu tak dlho! Keď prišla, ľudia sa   nezaujímali o podrobnosti, o zákonité predpisy. Predstavovali si   slobodu tak, že odteraz už vôbec nebude pánov, a pokladali všetky   panské majetky za svoje. Chodili do hory na drevo s vozmi, hoci   predtým sa báli ísť aj na raždie s nôškami, a pokladali aj rybník pri   kaštieli za svoj. Veľa nechýbalo, a boli by roznosili aj celý   majláthovský kaštieľ. Drábi chceli chrániť panský majetok, postavili   sa proti ľudu a vysvetľovali, že páni budú aj naďalej a že nikto si   nesmie prisvojovať panské práva. Ale ľud sa im vysmial. A keď chceli   zakročiť korbáčmi — ako voľakedy — ľudia im ich vydrapili z rúk a   riadne im vyprášili kamizoly. Napokon barón Majláth pozval z mesta   stotinu vojska. Vojaci schladili rozpálené hlavy a veľmi názorne   vysvetlili rozdiel medzi sedliackou a panskou predstavou slobody. Nuž   nečuduj sa, že teraz sú ľudia sklamaní.”
    </tei:p>
    <tei:p>
     Najviac času zaberali u nás rozhovory o Štúrovi. Musela som našim   porozprávať všetko, čo som o ňom vedela. Otca najväčšmi zaujímalo   Štúrovo vystúpenie na sneme, mamu a sestru bál v Grassalkovichovskom   paláci.
    </tei:p>
    <tei:p>
     Ešte jedna významná vec nás zamestnávala v to leto. Divadlo. Zo   Slovenských národných novín sme sa dočítali o toľkých dedinách, v   ktorých ochotníci hrali divadlo, že sme sa rozhodli skúsiť to aj my.   Otec nacvičil so žitnianskou mládežou hru o grófovi Móricovi   Beňovskom, v ktorej som ja mala hrať hlavnú úlohu. Nikdy v živote som   ešte divadlo nehrala, preto ma vzrušovala už len myšlienka, že mám   vystupovať na javisku pred obecenstvom. A teraz si predstavte, ako   som sa cítila, keď mi otec s usmiatou tvárou povedal, že na divadlo   príde aj hlbocký pán farár Jozef Miloslav Hurban. Najprv som tomu   nechcela veriť. Vari sa nebude pre naše divadlo ustávať z Hlbokého až   do Žitnian! Ale otec sa spokojne usmieval a vážne prikyvoval   hlavou.
    </tei:p>
    <tei:p>
     „Len nás tak, dievka moja, nepodceňuj! Hurban vie, čo robí. A ak   sa mu neťaží ísť z Hlbokého až k nám, iste má na to príčinu. Hurban   chodí teraz po celom západnom Slovensku a využíva každú príležitosť,   aby národ burcoval. Vydal ohlas a ten všade na takýchto   zhromaždeniach dáva čítať. Nuž preto by sme chceli, aby sa nám   divadlo vydarilo.”
    </tei:p>
    <tei:p>
     Myslím, že naše divadelné predstavenie bolo pre návštevníkov   veľkou udalosťou.
    </tei:p>
    <tei:p>
     Ale vyvrcholením večera bola Hurbanova reč. Hovoril o tom, ako   zaistiť Slovákom rovnaké miesto medzi ostatnými národmi Európy a   slovenčine rovnaké práva v uhorskej krajine ako maďarčine. Potom   prešiel na povinnosti jednotlivých údov národa v oných vzrušených   časoch, hovoril o spolkoch miernosti a úverových družstvách, všetko   otázky, ktoré sa každého dedinského poslucháča bezprostredne   dotýkali.
    </tei:p>
    <tei:p>
     Napokon vyšiel na javisko môj brat Miško. Vyrástol v švárneho   šuhaja. Pod nosom mu už vyhúkli čierne fúziky, na ktorých si veľmi   zakladal. Veď mal už devätnásť rokov. Myslela som, že ide oznámiť   začiatok tanečnej zábavy, na ktorú sa mládež už veľmi tešila, ale   bolo to dačo iné. Miško držal pred sebou akúsi ceduľu a začal ju   čítať.
    </tei:p>
    <tei:p>
     Bol to Hurbanov ohlas, začínajúci sa slovami „Bratia!   Slováci!”
    </tei:p>
    <tei:p>
     Počula som už o ňom, vedela som, že ho rozširujú po všetkých   západoslovenských dedinách. Bola to akoby výzva do boja a v takejto   bojovej nálade obecenstvo ohlas aj vypočulo.
    </tei:p>
    <tei:p>
     Keď potom Hurban na posiedke u nás spomenul, že by potreboval   nejakého smelého človeka, ktorý by sa nebál nebezpečenstva a   poroznášal by ohlas po okolitých dedinách, Miško neváhal ani chvíľu.   Hneď sa prihlásil, že sa na to dá. Pritom sa díval na otca, čo on   povie.
    </tei:p>
    <tei:p>
     Otec súhlasil.
    </tei:p>
    <tei:p>
     Na mamičkinej tvári som však videla, že jej to nie je po vôli. Veď   ktorá matka by bezstarostne púšťala svoje dieťa do nebezpečenstva?   Ale netrúfala si rozvrávať mu to pred Hurbanom.
    </tei:p>
    <tei:p>
     V ten večer stal sa náš Miško nadšeným hurbanistom.
    </tei:p>
   </tei:div>
   <tei:div type="chapter">
    <tei:head>
     XVIII
    </tei:head>
    <tei:p>
     Ozajstné starosti s Miškom nám nastali až v septembri. Pamätám saj   bolo to kedysi v druhej polovici septembra, keď v našej záhrade   dozreli slivky a orechy sa už začali oškerovať. Uskladňovali sme na   zimu jabĺčka a varili sme na dvore vo velikánskom kotle slivkový   lekvár. V ten rok bolo slivák toľko, že sme ani nemali dosť kadí na   uloženie.
    </tei:p>
    <tei:p>
     Vtom prišiel k nám ujo Hrebenár, ktorý furmančil. Práve sa bol   vrátil z Trenčína a stadiaľ priniesol skoro neuveriteľný chýr, že   Hurban verbuje dobrovoľníkov proti Maďarom. Bola to zvesť ohromujúca.   Ale nevedeli sme nijaké podrobnosti. Od júna prestali vychádzať   Slovenské národné noviny, lebo Štúr nemal peniaze na kauciu. A bez   novín sme boli ako bez očí a bez uší. Nevedeli sme, čo sa deje vo   svete. Správy, ktoré sme sa dozvedeli príležitostne — ako napríklad   od uja Hrebenára — boli nespoľahlivé, často zveličené. Ešte   najhodnovernejšie boli všelijaké úradné vyhlášky a oznamy. Ako   napríklad zatykač na Hurbana, Hodžu a Štúra. Ten zatykač prišiel aj   do našej obce, aj my sme ho čítali — a držali sme všetkým trom   bojovníkom palce a želali sme im šťastný únik. Pravda, to bolo dávno   pred vypuknutím povstania... Neraz som si vtedy spomínala na Adelku.   Chudera, čo asi vytrpela.
    </tei:p>
    <tei:p>
     A teraz vraj boj proti Maďarom!
    </tei:p>
    <tei:p>
     Všetci sme zvedavo čakali, čo na to povie otec.
    </tei:p>
    <tei:p>
     „Ani ma veľmi neprekvapuje, že sa to takto vyvinulo,” povedal otec   a ustarostene sa podíval na Miška. „Maďari chcú všetky národné práva   len pre seba. Kossuth teda zotrval pri svojom presvedčení, že v   Uhorsku niet iného národa okrem maďarského. Nás Slovákov chcú dostať   do horšieho útlaku než v akom sme boli predtým. Musíme si teda svoje   práva vybojovať.”
    </tei:p>
    <tei:p>
     „Ak bojujeme proti Kossuthovi, bojujeme vlastne na strane cisára?”   spýtal sa Miško, ktorý od vzrušenia celý horel. Mama sa dívala na   neho s obavou. Vedela som prečo. Od Miška by to vystalo!
    </tei:p>
    <tei:p>
     „Áno,” prisvedčil otec. „Viem, na čo myslíš. Či bojovať za cisára   proti Kossuthovi neznamená to isté, ako dostať sa z dažďa pod odkvap.   Neviem, aké pohnútky viedli našich vodcov k takémuto kroku, ale   istotne dostali od cisára nejaké záväzné sľuby.”
    </tei:p>
    <tei:p>
     Do rozhovoru sa zamiešala aj mamička.
    </tei:p>
    <tei:p>
     „Myslíš, že možno veriť cisárovým sľubom? Teraz, keď sa topí,   sľúbi všetko, ale potom, keď už bude po nebezpečenstve, na sľuby   zabudne.”
    </tei:p>
    <tei:p>
     „Neposudzujme veci tak čierno,” protirečil otec. „Verím, ba čo   viac, som presvedčený, že Hurban, Štúr a Hodža by sa nedali nachytať   na plané sľuby ako vtáčik na lep. Ostatne, my na veci nič nezmeníme a   škoda by bolo márniť čas planým mudrovaním. Musíme sa pripraviť na   rušné časy. Treba čakať, že sa boje prenesú aj k nám.”
    </tei:p>
    <tei:p>
     „Panebože, ochraňuj nás od všetkého zlého!” zalomila rukami   mama.
    </tei:p>
    <tei:p>
     Ale Miško vniesol do tejto stiesnenej nálady iný tón.
    </tei:p>
    <tei:p>
     „Neslobodno čakať, kým sa boje prenesú až k nám, ale treba im ísť   v ústrety! Hurban potrebuje dobrovoľníkov. Pôjdem i ja!”
    </tei:p>
    <tei:p>
     Mama div nezamdlela od ľaku. Začala nariekať a vyhovárať Miškovi   jeho úmysel.
    </tei:p>
    <tei:p>
     Brat však zotrvával na svojom. Bolo mu vidieť na tvári, ako sa už   teší na odchod medzi Hurbanových dobrovoľníkov.
    </tei:p>
    <tei:p>
     Vedela som, že všetko prehováranie by bolo márne. Ani som sa o to   nepokúsila.
    </tei:p>
    <tei:p>
     Veď Miško nebude sám. Tisíce dobrovoľníkov sa hrnú k Hurbanovi. Je   tam aj Štúr! A čím viacej dobrovoľníkov, tým väčšia nádej na   víťazstvo.
    </tei:p>
    <tei:p>
     Nie že by som sa o brata nebola bála. Och, áno, srdce sa mi   zvieralo úzkosťou pri myšlienke, že mu dajú pušku a pošlú ho bojovať,   strieľať do ľudí, hoci ešte nikdy nezastrelil ani vrabca.
    </tei:p>
    <tei:p>
     Ale chápala som, že treba ísť. Keby bol Miško ostal doma, bola by   som síce pokojnejšie spávala, ale pritom viem, že by ma bolo hrýzlo   svedomie. Bola by som cítila výčitky, že som nič neurobila pre Štúra.   Štúr iste neváhal ani chvíľu a v boji býva doista v prvých radoch,   nevyhýba nebezpečenstvu, ale je tam, kde je súra najväčšia, kde treba   povzbudzujúce slovo, oduševňujúci príklad. Zdalo sa mi, že by som sa   previnila proti Štúrovi, keby som sa pokúsila Miška odhovárať.
    </tei:p>
    <tei:p>
     Napokon sme uchlácholili aj mamu, takže sa zmierila s Miškovým   odchodom a oddala sa do vôle božej.
    </tei:p>
    <tei:p>
     Keď sme sa so slzami v očiach lúčili s bratom, pevne som mu stisla   ruku a zašepkala som:
    </tei:p>
    <tei:p>
     „Pozdravuj odo mňa Štúra!”
    </tei:p>
    <tei:p>
     Miško odišiel. A nám nastali časy neistoty a obáv.
    </tei:p>
    <tei:p>
     Boje sa až k nám nepreniesli. Všetko sa odohrávalo okolo Myjavy a   Brezovej. K nám dochodili len zvesti o striedavom šťastí   dobrovoľníkov. Raz zvíťazili, po druhý raz ustúpili.
    </tei:p>
    <tei:p>
     Podarí sa im premôcť Maďarov?
    </tei:p>
    <tei:p>
     „Keby sme mali vycvičené vojsko a dosť zbroja a munície,   nepochyboval by som ani na chvíľu o našom víťazstve,” vravel   ustarostene otec. „Ale z našich je riadnym zbrojom zaopatrená len   malá časť, ostatní majú iba kosy, cepy, sekery... Akože budú bojovať   proti riadnemu vojsku? Ako dlho vydržia proti presile? Mám zlé   predtuchy...”
    </tei:p>
    <tei:p>
     „Pre boha živého, nestraš!” zabedákala mať a zalomila rukami.
    </tei:p>
    <tei:p>
     Otec sa zháčil a dal sa ju upokojovať.
    </tei:p>
    <tei:p>
     „Nože hneď nemysli na to najhoršie! Dúfajme, že s božou pomocou sa   Miško vráti zdravý...”
    </tei:p>
    <tei:p>
     Potom — bolo to začiatkom októbra — prišla z Myjavy strašná zvesť:   dobrovoľnícke vojsko bolo na kopci zvanom Poriadie rozprášené. Všetko   sa dalo na bezhlavý útek, zanechávajúc za sebou zmätok a hrôzu. A   množstvo ranených a mŕtvych.
    </tei:p>
    <tei:p>
     Preplakali sme s mamou a s Katkou celú noc. Otec sa nám vyhýbal,   iste aj jemu bolo ťažko na duši. Zaľahla na nás všetkých ťažoba a v   našich pohľadoch bola nevyslovená otázka: Čo sa stalo s Miškom?
    </tei:p>
    <tei:p>
     Nikto nám nevedel o ňom nič povedať. Padol? Je zranený? Alebo   odišiel so zvyškom porazených dobrovoľníkov na Moravu?
    </tei:p>
    <tei:p>
     Otec sa chcel vybrať na Myjavu vyzvedieť, čo sa stalo. Ale   rozhovorili sme mu to. Nás nechá v časoch takej neistoty samotné a na   seba zbytočne obráti pozornosť. Veď v Žitňanoch sa neveľmi vedelo o   tom, že je Miško medzi dobrovoľníkmi.
    </tei:p>
    <tei:p>
     Iste ich budú prenasledovať. A možno aj ich rodiny.
    </tei:p>
    <tei:p>
     Treba teda vyčkať.
    </tei:p>
    <tei:p>
     Čakali sme, umárajúc sa starosťami a úzkosťou, ešte vyše týždňa a   potom sa Miško vrátil. Prišiel v noci zadom cez záhradu.
    </tei:p>
    <tei:p>
     Skoro sme ho ani nepoznali. Bol vychudnutý, otrhaný a špinavý — a   náramne hladný.
    </tei:p>
    <tei:p>
     Hlavná vec, že sa vrátil!
    </tei:p>
    <tei:p>
     „Už vyše týždňa som sa riadne nevyspal a nenajedol. Odišiel som s   Hurbanom na Moravu a stadiaľ som sa pokúsil dostať domov. Musel som   ísť nocou, cez deň som sa skrýval. Dedinám som sa vyhýbal, aby som sa   nedostal do rúk gardistom. Preto som sa veru aj dosť nahladoval.”
    </tei:p>
    <tei:p>
     Mama chytro urobila praženicu a priniesla z komory mlieko a   chlieb. Ja som za ten čas popravila Miškovi posteľ. Spal do rána aj   celý nasledujúci deň ako zabitý.
    </tei:p>
    <tei:p>
     O niekoľko dní prišli do obce gardisti. Dozvedeli sme sa o tom   prv, než by boli prišli k nám. Chlapčiská pribehli s novinou, že k   richtárovi prišli gardisti z Trenčína.
    </tei:p>
    <tei:p>
     Šípili sme, že to nič dobrého nebude.
    </tei:p>
    <tei:p>
     „Miško, musíš z domu!” povedal otec vážne. „Schovaj sa v hore. Až   bude po nebezpečenstve, prídem po teba alebo ti odkážem.”
    </tei:p>
    <tei:p>
     Ani trochu sme nepochybovali, že návšteva gardistov súvisí s   Miškom.
    </tei:p>
    <tei:p>
     Mama mu napochytre vložila do kapsy rezeň slaniny a pol pecňa   chleba, Miško si prehodil cez plecia kabanicu, a hybaj cez humno do   hory!
    </tei:p>
    <tei:p>
     Bol najvyšší čas.
    </tei:p>
    <tei:p>
     Asi o pol hodiny prišli gardisti k nám. Viedol ich richtár.
    </tei:p>
    <tei:p>
     Richtár Bažant nebol zlý človek, ani Maďarom veľmi nenadŕžal.   Ibaže si netrúfal verejne prejaviť svoje presvedčenie. Poslušne   vykonával panské rozkazy.
    </tei:p>
    <tei:p>
     „Čo si želáte, páni?” spýtal sa otec pokojne, keď veliteľ v   sprievode štyroch gardistov a richtára vstúpil do nášho domu.
    </tei:p>
    <tei:p>
     Obdivovala som ho, že sa vedel tak ovládnuť v tej ťažkej chvíli.   My ženy — mama, ja a sestra — sme stáli celé zmeravené, ani čo by nám   boli nohy zapustili korene do zeme.
    </tei:p>
    <tei:p>
     Cítila som na sebe hrubý, bezočivý pohľad veliteľa gardistov i   zvedavé pohľady jeho podriadených — a nemohla som urobiť nič iné, len   si ho hrdo zmerať a odvrátiť rumeňom zaliatu tvár.
    </tei:p>
    <tei:p>
     „Hľadáme Michala Jonáša,” odpovedal veliteľ po vojensky rázne a   zahľadel sa na otca.
    </tei:p>
    <tei:p>
     „Ja som to!” odvetil otec.
    </tei:p>
    <tei:p>
     Pocítila som v srdci prudké bodnutie. Vedela som, že nehľadajú   otca, ale Miška. Lenže aj otec sa volal Michal.
    </tei:p>
    <tei:p>
     Zaiste aj on cítil, že hľadajú Miška. A vedel to akiste aj richtár   Bažant, lebo pri otcovom vyhlásení, že on je Michal Jonáš, mimovoľne   zdvihol ruku, akoby chcel veliteľa upozorniť na omyl, ale otec si ho   zmeral takým prísnym pohľadom, že mu slovo zamrelo na perách.
    </tei:p>
    <tei:p>
     „Vy ste bojovali na strane Hurbanových zbojníkov?” spýtal sa   veliteľ prísne.
    </tei:p>
    <tei:p>
     „Nie, s Hurbanovými dobrovoľníkmi som nebojoval,” odvetil otec   rovnako pokojne ako prv.
    </tei:p>
    <tei:p>
     „O tom sa hneď presvedčíme,” riekol veliteľ a rozkázala gardistom,   aby prekutali dom.
    </tei:p>
    <tei:p>
     Na to sme neboli pripravení. Koľko všelijakých „nebezpečných” vecí   bolo v našom dome! Listov, časopisov, kníh...
    </tei:p>
    <tei:p>
     Aj keby sme si boli hneď spomenuli na túto možnosť, neboli by sme   už stihli nič schovať alebo zničiť — veď sotva zvýšilo času na to,   aby sa Miško zachránil.
    </tei:p>
    <tei:p>
     A tak gardisti začali prekutávať najprv otcov písací stôl, potom   všetky skrine a napokon rozhádzali aj postele.
    </tei:p>
    <tei:p>
     Vyložili hŕby novín, prezerali knihy rad-radom a prekutrali aj   moje listy. Zalial ma srd, keď som videla, ako gardista berie do   svojich špinavých rúk zväzok listov, zviazaných červenou   mašličkou.
    </tei:p>
    <tei:p>
     „To sú moje listy!” povedala som prudko a chcela som mu ich   vydrapiť z ruky.
    </tei:p>
    <tei:p>
     Ale nepodarilo sa mi. Veliteľ sa drsne zarehotal a povedal   posmešne:
    </tei:p>
    <tei:p>
     „Líbesbrífy? No nebojte sa, maličká, nie som zvedavý na vaše   srdcové záležitosti. Nebudem ich čítať, pozriem len, či sú všetky   adresované na vás.”
    </tei:p>
    <tei:p>
     To ma trochu upokojilo, lebo pokiaľ ide o listy, mala som naozaj   čisté svedomie. Boli to listy Adelkine, Laciakove a ešte niektorých   známych. A nebolo v nich nič také, čo by si nebol mohol prečítať aj   cudzí človek — ale mňa jednako urážalo pomyslenie, že by sa tento   neokrôchaný človek mal dozvedieť moje tajnosti.
    </tei:p>
    <tei:p>
     Už sme si mysleli, že prehliadka bude bezúspešne, keď odrazu jeden   z gardistov víťazoslávne vytiahol z bratovej skrinky hŕbu tlačív.
    </tei:p>
    <tei:p>
     Otec sa prudko obrátil, a keď zazrel, čo má gardista v ruke,   zbledol a po prvý raz od príchodu gardistov ho opustila istota.
    </tei:p>
    <tei:p>
     Aj mame a mne bolo tak, akoby nám bol dakto tuho stisol srdce.   Nádej, ktorou sme sa až doteraz opájali, že sa im nepodarí nájsť nič   usvedčujúce, odrazu sa rozplynula.
    </tei:p>
    <tei:p>
     Lebo gardista mával zväzkom tlačív s Hurbanovým ohlasom „Bratia   Slováci.”
    </tei:p>
    <tei:p>
     Nohy sa mi podlomili a celé telo oťaželo, akoby sa mi po žilách   rozlialo olovo.
    </tei:p>
    <tei:p>
     Sťa v hmle som ešte videla, ako otca odvádzajú pod nastoknutými   bajonetmi.
    </tei:p>
   </tei:div>
   <tei:div type="chapter">
    <tei:head>
     XIX
    </tei:head>
    <tei:p>
     Celú zimu strávil otec vo väzení. Odviezli ho až do Budína a veľmi   zle tam s ním nakladali. Vypustili ho až vtedy, keď sa Windischgrätz   chystal útokom dobyť Pešť a maďarská vláda hľadala útočište v   Segedíne.
    </tei:p>
    <tei:p>
     No hlavná vec, že napokon sme sa všetci zasa stretli!
    </tei:p>
    <tei:p>
     Potom nám už v pomernom pokoji plynul aj ten nepokojný rok   deväťaštyridsiaty, keď sme so zatajeným dychom čítali a počúvali o   napredovaní a víťazstvách druhej slovenskej dobrovoľníckej výpravy na   severnom a východnom Slovensku.
    </tei:p>
    <tei:p>
     A Adelka?
    </tei:p>
    <tei:p>
     Nech hovorí za ňu list, ktorý mi napísala v jeseni roku 1849
    </tei:p>
    <tei:p>
     Viedeň 23. októbra 1849
    </tei:p>
    <tei:p>
     Milá Evka!
    </tei:p>
    <tei:p>
     Iste sa začuduješ, keď po takom dlhom čase dostaneš odo mňa list —   z Viedne. Nuž áno, je to tak: presťahovali sme sa do Viedne. Ani si   nevieš predstaviť, ako sa teším!
    </tei:p>
    <tei:p>
     To som Ti napísala, že apko bol vládnym komisárom Zvolenskej   stolice, však? Ale bola to nevďačná služba: Windischgrätzovi sa zdal   primálo cisárskym a priveľmi kossuthovským, Slovákom sa zasa zdal až   priveľmi cisárskym a málo slovenským — a tak si nikoho nezískal, ale   naopak, všetkých si zbytočne proti sebe popudil. Veľmi sme sa preto   potešili, keď ho vymenovali za radcu viedenskej súdnej tabuly.   Nemeškali sme ani chvíľku a hneď sme sa presťahovali. Najprv sme   bývali v hoteli, ale teraz sme si už prenajali pekný byt na   Franziskaner-Platz No. 8.
    </tei:p>
    <tei:p>
     Vo Viedni Ti je život! To sa nedá ani opísať. Najlepšie by bolo,   keby si sem prišla, aby si sa o tom sama presvedčila. Ale musím Ťa   upozorniť na jednu vec: keď k nám prídeš, už nebudeš mojou učiteľkou   slovenčiny, ale prídeš sa zdokonaliť v nemčine. Veď zato nič! Keď   budeme samy, budeme sa môcť zhovárať aj po slovensky, ale pred   našimi, a najmä pred cudzími, to nepôjde. Apko vraví, že by mu to   mohlo škodiť v kariére. Teda sa na mňa preto nehnevaj. Príď!
    </tei:p>
    <tei:p>
     Apropos, Zemianske Podhradie! Spomínaš si naň často? Ja som si   všetko veľmi živo pripomenula nedávno, keď som dostala list — hádaj   od koho? Uhádla si: od Š! Predstav si, bol tam niekoľko dni v   kaštieli strýka Gustáva. Vraj si tam urobili celý stan. Š. mal okolo   seba niekoľko adjutantov, ktorí mu pomáhali spisovať akési memorandum   pre ministerstvo vo Viedni. Muselo to tam byť zaujímavé. Škoda, že   sme tam neboli!
    </tei:p>
    <tei:p>
     Napíš mi, ako sa máš Ty. Čo u vás nového? Ešte sa nebudeš vydávať?   Máš už dakoho? Dajakú vážnu známosť? čo je s tým tlačiarom — akože sa   volal? Vieš o ňom dačo? Zdalo sa mi, že Ti nie je ľahostajný... Alebo   by som sa bola mýlila?
    </tei:p>
    <tei:p>
     V každom prípade mi čím skôr odpíš. A napíš mi toho hodne, veľa!   Aj keď to bude také nesúvislé ako tento môj list.
    </tei:p>
    <tei:p>
     Pá!
    </tei:p>
    <tei:p>
     Tvoja oddaná priateľka
    </tei:p>
    <tei:p>
     Adela
    </tei:p>
    <tei:p>
     Adelkin list bol srdečný, bolo z neho cítiť, že ho napísala na   dúšok, bez rozmýšľania. Písala, čo jej samo prišlo pod pero. A   jednako som z neho vycítila, že dačo sa od nášho posledného   stretnutia zmenilo.
    </tei:p>
    <tei:p>
     Zmena politických pomerov odrážala sa aj na postoji Adelkiných   rodičov voči Štúrovi. Už ho iste nepokladali za vhodnú partiu pre   Adelku. Pán súdny radca veľmi dobre vystihol, ktorému vetru treba   nastaviť plachty, ak chce urobiť kariéru. Slovenský vietor to určite   nebol!
    </tei:p>
    <tei:p>
     Adelka sa podistým musela aspoň navonok prispôsobiť rodičovskému   zmýšľaniu.
    </tei:p>
    <tei:p>
     Preto som vtedy ani netúžila po stretnutí s ňou. Na list som jej   odpovedala, ale pozvanie, aby som prišla na návštevu do Viedne, som   zdvorile odmietla.
    </tei:p>
    <tei:p>
     O Štúrovi som potom dlho nič nepočula. Jeho meno vyskytovalo sa vo   verejnosti už len zriedka. Iba od známych, ktorí náš občas   navštívili, dozvedela som sa čo-to o ňom. Vraj sa presťahoval do   Modry k svojmu bratovi Karolovi a pokúšal sa vypomôcť si povolenie na   vydávanie, totiž obnovenie svojich novín. Ale žiadosti   nevyhoveli...
    </tei:p>
    <tei:p>
     Cisárska vláda zachovala sa voči Slovákom veľmi nevďačne. Hoci   Maďari podľahli, jednako vo verejnom živote bola zasa na prvom mieste   maďarčina. Bolo to nepochopiteľné, ale bolo to tak! Ba čo viac, keď   sa stal ministrom vnútra zlopovestný Bach, Štúra dali v Modre pod   dozor. Nesmel sa voľne pohybovať, a keď chcel vyjsť mimo obvodu   mesta, musel si žiadať povolenie.
    </tei:p>
    <tei:p>
     Toto všetko som sa dozvedela prostredníctvom Adelky, s ktorou som   si neprestala ani potom písať.
    </tei:p>
    <tei:p>
     Zavše ma pozývala do Viedne. Štyri roky uplynuli už od tých čias,   čo sme sa naposledy videli. Nuž sa mi po nej cnelo.
    </tei:p>
    <tei:p>
     Moje rozhodnutie urýchlil list osvietenej panej, ktorý som dostala   koncom roku 1852. Aj ona ma srdečne pozývala a pritom len tak   mimochodom sa zmienila, že Adelka trochu chorľavie. Často ma vraj   spomína. Nuž ak by mi bolo možné... aby som ich navštívila.
    </tei:p>
    <tei:p>
     Zdôverila som sa rodičom. Totiž som si od nich pýtala radu.
    </tei:p>
    <tei:p>
     Tentoraz sa Adelkino pozvanie otcovi nepozdávalo.
    </tei:p>
    <tei:p>
     „Už z toho, čo ti píše, môžeš si urobiť predstavu, aký vietor duje   u Ostrolúckych. Pritom musíš predpokladať, že ti všetko ani nemohla   napísať. Treba vedieť čítať aj medzi riadkami. Neviem, či by si sa   dobre cítila v takom prostredí.”
    </tei:p>
    <tei:p>
     V podstate mal otec pravdu. Lenže na druhej strane — tak som si   aspoň myslela — neslobodno Adelku stotožňovať s jej rodičmi. Voči mne   sa jej city istotne nezmenili. A pokiaľ ide o Štúra...? Iste sa   dozviem viacej priamo od Adelky... Okrem túžby stretnúť sa s Adelkou   vábila ma aj zvedavosť. Tak rada by som bola poznala hlavné mesto   ríše! Veď koľko bohatých zážitkov som si odniesla z pobytu v   Prešporku! A pritom podľa Adelky je Prešporok v porovnaní s Viedňou   iba dedina. Napokon v prospech mojej viedenskej cesty hovoril aj   argument najvážnejší, ktorý vyslovila mama.
    </tei:p>
    <tei:p>
     „Dali sme ju na edukáciu do Trenčína hlavne preto, aby sa podučila   v nemčine. Teraz má krásnu príležitosť zdokonaliť sa v tejto reči, a   ty jej radíš odmietnuť. Ja si myslím, že by sme nemali takto   uvažovať. Či sa vari bojíš, že sa nám Evka odrodí a potom bude aj   doma handrkovať len po nemecky?”
    </tei:p>
    <tei:p>
     Posledné mamine slová sa otca dotkli, div sa pre ne vážne   neurazil. No jeho odpor ochabol. Napokon povedal, že bude tak, ako sa   rozhodnem ja.
    </tei:p>
    <tei:p>
     Začala som sa chystať na cestu. Pravda, nebolo to také prosté. Do   Viedne nemohol človek cestovať hocikedy. Nebolo priameho spojenia.   Veď vlak premával len do Trnavy.
    </tei:p>
    <tei:p>
     Prichodilo teda čakať na príležitosť do Trnavy. Z Trnavy do   Prešporka pôjdem konskou železnicou a stadiaľ do Viedne môžem si už   vybrať: paroloďou, omnibusom alebo železnicou.
    </tei:p>
    <tei:p>
     Medzitým, čo sme čakali na príležitosť, dozvedeli sme sa, že sa   trenčianski Tomalovci chystajú do Viedne. Tým sa vec podstatne   zjednodušila. Už nebolo treba čakať na náhodný povoz a viezť sa na   otvorenom voze alebo pod plachtovinou; takto, pre tri osoby, oddalo   sa už najať povoz. Pán Tomala najal teda v Trenčíne koč a vzhľadom na   starú známosť nechcel odo mňa prijať ani môj podiel cestovného.
    </tei:p>
    <tei:p>
     Tak som sa dostala koncom októbra 1852 do Viedne.
    </tei:p>
   </tei:div>
   <tei:div type="chapter">
    <tei:head>
     XX
    </tei:head>
    <tei:p>
     Za tie štyri roky sa Adelka zmenila. Ani nie tak výzorom ako   povahove. Poznala som ju ako veselú, márnomyseľnú, trochu panovačnú   krásavicu, ktorá sa od ostatných panských slečien odlišovala iba tým,   že bola oveľa vzdelanejšia a jej znalosti neboli len nánosom, ktorý   by ju mal robiť v očiach známych interesantnejšou, ale vyplývali z   hlbokého duševného zaujatia pre všetko krásne a výnimočné.
    </tei:p>
    <tei:p>
     Teraz stála predo mnou vážna dáma krásnej, ale trochu smutnej   tváre, v ktorej sa skrývalo čosi neznáme a nevšedné. Neviem, ako by   som to najvýstižnejšie vyjadrila. Pomôžem si prirovnaním. Predstavte   si zakvitnutý strom hneď po rozkvete a ten istý strom o týždeň   neskôr. Ešte je v plnom kvete, ešte z neho neopŕchajú lupene — a   predsa je to už nie ten istý strom. Malý časový úsek zanechal na ňom   stopy. Hýrivosť jeho kvetnej nádhery dosiahla vrchol, odteraz už   možno čakať len odkvitnutie, opŕchnutie okvetia, koniec jari.
    </tei:p>
    <tei:p>
     Aj Adelka Ostrolúcka sa nachodila v ostatnom štádiu svojej jari.   Mala osemadvadsať rokov — a v tie časy to bol pre dievča už vysoký   vek. Moja mamka išla za otca v šestnástich rokoch a niektoré jej   vrstovníčky sa vydali ešte mladšie. Aj moje kamarátky sa už zväčša   povydávali. Preto sa mama na mňa mrzela, že tak vytrvalo odmietam   všetkých pytačov, hoci roky bežia... Opakujem, čo som už raz   povedala: Adelka bola ešte vždy krásavicou, akej nebolo páru   široko-ďaleko — veď aj v spoločnosti ju počítali medzi najkrajšie   ženy Viedne — ale ja som na prvý pohľad zbadala na nej zmenu, ktorú   jej vpísali do tváre, vlastne do očí, tie štyri roky. Akási tichá   melanchólia tlela v jej pohľade ako dohárajúca hlaveň v pahrebe.
    </tei:p>
    <tei:p>
     A skôr pudove než rozumove som vycítila: Adelka nie je šťastná.   Akiste to bola príčina, prečo ma aj osvietená pani prijala tak   srdečne. Dúfala, že Adelka príde v mojej spoločnosti na iné   myšlienky, pookreje, a že sa potom aj jej naštrbené zdravie   zlepší.
    </tei:p>
    <tei:p>
     Trvalo niekoľko dní, kým sme si všetko vyrozprávali. Obe sme mali   na srdci toľko, že v prvý večer sa náš rozhovor pretiahol dlho do   noci.
    </tei:p>
    <tei:p>
     V ten prvý večer hovorila zväčša Adelka. Ja som bola iba pozornou   poslucháčkou, len čo som ju občas prerušila nejakou poznámkou alebo   otázkou.
    </tei:p>
    <tei:p>
     Adelka rozprávala o všetkom možnom, len o jedinom nie. Práve o   tom, čo by ma bolo najväčšmi zaujímalo — o Štúrovi. Nevypytovala som   sa na nič. Nechcela som sa jej natískať otázkami. Naše priateľstvo   bolo ako pavučina so spretrhanými vláknami; najprv ich bolo treba   opraviť, znova utkať, obnoviť starú dôveru. Predpoklady na to boli,   veď ináč by ma Adelka nebola volala do Viedne. Azda neskoršie...
    </tei:p>
    <tei:p>
     Áno, už druhý deň Adelka povedala len tak akoby mimochodom:
    </tei:p>
    <tei:p>
     „V nedeľu prídu k nám na obed Rothschützovci.”
    </tei:p>
    <tei:p>
     „Barón Rothschütz?” spýtala som sa prekvapená, lebo som nevedela,   že Adelka obnovila s barónom styky.
    </tei:p>
    <tei:p>
     „Áno, barón Rotschütz so ženou,” usmiala sa. „Má veľmi chutnú   ženu. Aj on sa pri nej zmenil... Veď uvidíš!” Potom dodala   položartom-polovážne, s jemnou iróniou, ktorá akoby bola iba   priezračným príkrovom pritajeného žiaľu:
    </tei:p>
    <tei:p>
     „Vidíš, čo môže urobiť z muža milujúca žena.”
    </tei:p>
    <tei:p>
     Ale ináč nepovedala na barónov účet ani jedno posmešné slovo. Ako   sa ľudia menia!
    </tei:p>
    <tei:p>
     „A čo Štúr? Už sa s ním nestretávaš?”
    </tei:p>
    <tei:p>
     Nechcela som sa vnucovať do jej tajomstiev, ale po zmienke o   barónovi Rothschützovi prišlo mi Štúrovo meno na jazyk celkom   mimovoľne. Veď moje spomienky na baróna boli nerozlučne späté so   spomienkami na Ľudovíta Štúra.
    </tei:p>
    <tei:p>
     Cez Adelkino čelo preletela chmára. Kútiky úst sa jej vzdorne   stiahli.
    </tei:p>
    <tei:p>
     „Dúfam, že sa tu s barónom nestretne.”
    </tei:p>
    <tei:p>
     „Má prísť aj on?” spýtala som sa živo a cítila som, ako sa mi tvár   zaliala rumencom. Neviem, či si to Adelka povšimla.
    </tei:p>
    <tei:p>
     „Občas k nám chodí,” povedala Adelka potichu a na perách jej   poihrával taký čudný úsmev ako... ako... Ako svetlo pri zatmení   slnka. Už ste to videli? Svetlo slnka, zacloneného mesiacom, je   nevýslovne smutné, lebo nie je čisté, ale zmiešané s tmou. A to   napĺňa človeka nepokojom a všetky živé tvory strachom. Taký bol   Adelkin úsmev.
    </tei:p>
    <tei:p>
     Čakala som, čo povie ďalej. Lebo som cítila, že mi má ešte veľa čo   povedať, že toto je iba začiatok.
    </tei:p>
    <tei:p>
     Adelka zbadala môj spýtavý pohľad. Odvrátila hlavu a pokračovala   bezvýrazným hlasom:
    </tei:p>
    <tei:p>
     „Zavše k nám príde, ale veľmi zriedka. Vždy si musí žiadať   osobitné povolenie, lebo jeho pas platí len pre Trenčiansku stolicu.   No hoci má pas, musí každý odchod hlásiť na magistráte, totiž musí si   vyžiadať povolenie. A robia mu pritom ťažkosti...”
    </tei:p>
    <tei:p>
     Adelka sa odmlčala a začala si naprávať náberky krinolíny. Bola to   len zámienka, aby sa mi nemusela podívať do očí. Mlčanie nás zavalilo   ťarchou, ktorá sa zväčšovala, čím dlhšie sme tak bez slova sedeli.   Cítila som, že som sa dostala do tesnej blízkosti, už celkom na okraj   akejsi tajnosti. Ešte krôčik—a závoj sa predo mnou odhalí. Mám urobiť   ten krôčik ja? Nie, musí ho urobiť Adelka. Keby som nástojila, možno   by cúvla, utiahla sa do seba, zatvorila by sa ako istý druh citlivých   kvetov pri dotyku. V tejto chvíľke mĺkvoty bojovala Adelka sama so   sebou. Rozhodovala sa, či má predo mnou otvoriť srdce, a od tohto jej   rozhodnutia záviselo, či sa obnoví medzi nami predošlá dôvera.
    </tei:p>
    <tei:p>
     Náhle zdvihla hlavu, podívala sa tak čudne na mňa a dodala   rýchle:
    </tei:p>
    <tei:p>
     „Áno, robia mu ťažkosti — tak ako mne.”
    </tei:p>
    <tei:p>
     Iba teraz som sa osmelila položiť Adelke otázku, zachytenú v   jedinom krátkom slovíčku:
    </tei:p>
    <tei:p>
     „Rodičia?”
    </tei:p>
    <tei:p>
     Prikývla.
    </tei:p>
    <tei:p>
     A ja som všetko pochopila.
    </tei:p>
    <tei:p>
     Čo mi neskôr Adelka vyrozprávala, bolo len potvrdením mojich   dohadov a domnienok.
    </tei:p>
    <tei:p>
     Ale toto úplné zblíženie s Adelkou nenastalo hneď. Vyvinulo sa   krok za krokom a ani nie priamočiaro, ale s rozličnými zvratmi a   odbočkami.
    </tei:p>
    <tei:p>
     Len čo sme s Adelkou ostali poobede na chvíľu samy, povedala mi   celkom zmeneným, naoko veselým hlasom:
    </tei:p>
    <tei:p>
     „Ale som ja pochabá stvora, však? Počínam si ako hrdinka nejakého   uplakaného románu. Neprikladaj tomu nijaký význam. Sú to len výbuchy   mojich nálad. Každý človek má niekedy chvíľky slabosti, nad ktorými   sa neskôr usmieva.”
    </tei:p>
    <tei:p>
     Počúvala som Adelku celá stŕpnutá. Ako musela trpieť, keď takto   hovorila! Lebo mňa jej pretvárna veselosť neoklamala. Bol to smiech   sebazraňujúci, zakrývajúci slzy. Aby sa neukázala predo mnou slabá,   nasadila si masku posmešníčky. Ale nepristala jej.
    </tei:p>
    <tei:p>
     „Nevedela som, Adelka, že si taká nešťastná!” zašepkala som   dojatá.
    </tei:p>
    <tei:p>
     Myslela som, že sa jej po mojich súcitných slovách uľaví. Ale   dosiahla som opak. Zranila som jej pýchu. Nešetrne som sa dotkla jej   tajnej rany. Preto i jej odpoveď bola opačná, než som očakávala.
    </tei:p>
    <tei:p>
     „Cha! Ja že som nešťastná?! Prosím ťa, z akého románu si vyčítala   takýto spôsob vyjadrovania? Nie som už bakfiš, ktorý sa umára   neopätovanou ľúbosťou. Takými detskými chorobami som už dávno prešla.   Vraj nešťastná! Chacha! Ja — a nešťastná!”
    </tei:p>
    <tei:p>
     Koketne si chytila obruč krinolíny a nadvihla ju, nadvihnúc tým   súčasne lem celej sukne. Potom sa zvrtla a urobila niekoľko   gracióznych kruhov, pospevujúc si pritom melódiu akéhosi obľúbeného   valčíka.
    </tei:p>
    <tei:p>
     Ostala som zarazená, nechápala som, prečo Adelka hrá predo mnou   komédiu. Lebo som bola nezvratne presvedčená, že sa pretvaruje.
    </tei:p>
    <tei:p>
     Už ma aj mrzelo, že som do Viedne prišla. Takto som Adelku   nepoznala a veru sa mi takáto vôbec nepáčila. Pretváračná Adelkina   hra dosiahla vrchol v nedeľu za návštevy Rothschützovcov.
    </tei:p>
    <tei:p>
     Barón všetkým dámam pobozkal ruku — aj mne. Celkom ma tým vyviedol   z rovnováhy, ale Adelka mi dodatočne vysvetlila, že bozkávanie rúk je   veľmi v móde. Každý, komu záleží, aby ho pokladali za móresného,   bozkáva ženám ruky pri príchode i odchode, ba i pri stretnutí na   ulici. Keďže vo veľkých spoločnostiach robilo také bozkávanie rúk   ťažkosti, zaviedlo sa pravidlo, že kde bolo viac ako desať žien, páni   už ruky nebozkávali, ale vyjadrili svoj úmysel iba slovami „Ruky   bozkávam”. A takéto slovné vyjadrenie sa prijímalo za rovnocenné s   ozajstným bozkávaním rúk.
    </tei:p>
    <tei:p>
     Za tie roky sa aj barón zmenil, ale v opačnom zmysle než Adelka.   Všetko nasvedčovalo, že je so životom úplne spokojný. Veľmi stučnel,   takže mal tvár celkom okrúhlu, a vlasy mu tak preredli, že jeho účes   bol ozajstným umeleckým výkonom: tých pár vlasov, čo mal na jednej   strane hlavy, musel si rozložiť tak šikovne, aby mu aspoň trochu   zakryli plešinu. K ženám bol ešte galantný, ale stredobodom jeho   pozornosti mu bola vlastná žena, malá, okrúhla osôbka ružovej tváre,   večne sa usmievajúca, ktorú oslovoval zdrobneninou Mici. Jedla s   chuťou a rečí mala toľko, že som ten jej nevyschýnajúci prameň   výrečnosti úprimne obdivovala.
    </tei:p>
    <tei:p>
     Barónova dvornosť mala celú stupnicu odtienkov. K osvietenej panej   správal sa s najväčšou úctou, nedovoľujúc si voči nej nijaký žart   alebo ľahkomyseľnú poznámku. Voči svojej žene bol pozorný v akomsi   otcovskom zmysle: prihováral sa jej maznavo, ako sa dospelí   prihovárajú malým deťom. S Adelkou sa zabával najnenútenejšie.   Prekárali sa ako dobrí priatelia, medzi ktorými je prípustné okoreniť   rozhovor aj štipkou zlomyseľnosti. Možno povedať, že boli voči sebe   dobromyseľne zlomyseľní. Mici podľa všetkého vedela, že sa barón   uchádzal kedysi o Adelkinu ruku a nepochodil. Preto ju ich terajší   nenútený spôsob konverzácie neznepokojoval. Počúvala ich s úsmevom a   občas sama prispela do konzervácie nejakou vtipnou poznámkou.
    </tei:p>
    <tei:p>
     Nálada pri obede bola veselá. Najväčšiu zásluhu na tom mala   Adelka. Smiala sa viacej, než bývalo jej zvykom — pravda, nie pri   obede, ale až po obede pri vínku, ktorého si upíjala tiež viac, než   sa na dievča svedčí. Všimla som si pohľad osvietenej panej, ktorým ju   chcela hamovať.
    </tei:p>
    <tei:p>
     Ako som Adelku sledovala, premýšľala som, aký je jej vzťah k   barónovi. Zdôrazňovaná veselosť mala byť akiste dôkazom o jej šťastí.   Chcela tak barónovi dať najavo, že jej niekdajšie rozhodnutie nevydať   sa za neho bolo správne? Ak sledovala tento cieľ, potom tu bola ešte   jedna temná vec: Adelka pri pohľade na barónovo šťastné manželstvo   pravdepodobne ľutovala, že ho v Zemianskom Podhradí odmietla — a   pokúšala sa potlačiť ten pocit nápadnou, ba až silenou   veselosťou.
    </tei:p>
    <tei:p>
     Ako som správne predpokladala, po odchode barónovcov nastala u   Adelky reakcia. Veselosť ju opustila, na tvári sa jej zjavil trpký   výraz nechuti zo života a potláčanej melanchólie. Chcela som ísť s   ňou, ale vyhovorila sa, že chce byť sama, lebo ju bolí hlava.
    </tei:p>
    <tei:p>
     Očakávala som, že sa v ten deň zlomí jej vzdor a bude hľadať   útechu v tom, že sa mi zdôverí.
    </tei:p>
    <tei:p>
     Ale ešte raz zvíťazila jej pýcha. Keď večer vyšla zo svojej izby,   bola svieža a veselá, akoby sa nič nebolo stalo. Usmievala sa a   žartovala ako za návštevy Rothschützovcov.
    </tei:p>
    <tei:p>
     Obdivovala som ju i ľutovala.
    </tei:p>
    <tei:p>
     Koncom októbra nastali dažde. Po pekných jesenných dňoch sa   počasie odrazu zmenilo a na Viedeň zaľahla pľušť. Pršalo bez   prestávky vo dne v noci. Z oblohy sa cedilo tak vytrvalo, že sa pešo   vôbec nedalo vyjsť. Darmo si človek vzal dáždnik — vrátil sa domov   zmoknutý aspoň do pol tela. Na uliciach, i na vydláždených, plno   mlák. A tak neostávalo nič iné, ako zdvihnúť krinolínu vyše členkov a   hajde cez vodu! Úzkymi ulicami premávali ustavične povozy, a hoci sa   chodci pritískali k stenám domov, fŕkajúca voda ich dostihla. Boli   teda väčšmi umočení od trieliacich fiakrov a panských kočov než od   dažďa.
    </tei:p>
    <tei:p>
     Dunaj mal farbu špinavej bielej kávy a začal sa nespratne   rozťahovať a vylievať z brehov.
    </tei:p>
    <tei:p>
     My s Adelkou sme nevychodili z domu. Počúvali sme jednotvárny   čľapoť dažďa a pozerali sme oblokom na ulicu, sledujúc vyskakujúce   bublinky na mláke uprostred cesty, a keď nás to omrzelo, dívali sme   sa zúfalo a beznádejne na oblohu, či dakde neuzrieme svetlejší mrak   alebo škáročku v olovenosivých, vodou nasiaknutých mračnách.
    </tei:p>
    <tei:p>
     Vtedy som si všimla, že mestskí ľudia oveľa ťažšie znášajú zlé   počasie než ľudia dedinskí. Kým dedinský človek posudzuje takéto   prírodné zjavy len z hľadiska pôdy — či to osoží zemi, úrode, pričom   svoje sobné nepohodlie vôbec neberie do úvahy — zatiaľ mešťan stráca   všetku trpezlivosť a dobrú vôľu. Zlostí sa a nadáva, že nemôže ísť na   prechádzku.
    </tei:p>
    <tei:p>
     Aj na Adelku takto pôsobil dlhotrvajúci dážď. Najprv bola   nepokojná, podráždená, potom sa v nej uvoľnila akási hať a na povrch   sa vyvalil srd. A keď sa jej ani tak neuľavilo, zmocnila sa jej tupá   zronenosť. Človek si najväčšmi uvedomuje svoju malosť a bezmocnosť   práve vo vzťahu k živlom. Je to oveľa horšie ako choroba, lebo nemoc   sa dá liečiť, možno proti nej bojovať, ale voči dažďu a búrke sme   bezmocní.
    </tei:p>
    <tei:p>
     „Fuj, aký je ten svet mrzký. Nehodno ani žiť!” zvolala Adelka   podráždene a zlostne šmarila na stôl vyšívanie, nad ktorým   sedela.
    </tei:p>
    <tei:p>
     Náhly výbuch jej hnevu nevyviedol ma z rovnováhy.
    </tei:p>
    <tei:p>
     Odvetila som jej pokojne:
    </tei:p>
    <tei:p>
     „Nemala by si tak hovoriť, Adelka! Sama vieš najlepšie, že to nie   je pravda. Nemáš príčinu ponosovať sa. Nič ti nechýba, máš všetko, čo   si zažiadaš...”
    </tei:p>
    <tei:p>
     „Len ma utešuj, ty... ty... milosrdná sestra! Myslíš si, že mať   dom, pekné šaty a čo dať do úst, je všetko?”
    </tei:p>
    <tei:p>
     „Spomeň si, koľko ľudí je na svete, ktorí nemajú ani strechu nad   hlavou a musia moknúť dakde vonku...”
    </tei:p>
    <tei:p>
     „Ach, nepripomínaj mi teraz ostatných ľudí, Evka! Mám dosť   starostí sama so sebou!”
    </tei:p>
    <tei:p>
     Zaťala zuby do perí, až po nich ostali stopy, chvíľu sa dívala   bezradne, sťaby očakávala odo mňa pomoc, a potom takmer zaúpela:
    </tei:p>
    <tei:p>
     „Och, keby si vedela, Evka, aký ja mám skazený život!”
    </tei:p>
    <tei:p>
     Pritisla som si kreslo bližšie k nej, pohladila som ju po ruke a   povedala som chlácholivo:
    </tei:p>
    <tei:p>
     „To si len namýšľaš, Adelka. Si veľmi precitlivená.”
    </tei:p>
    <tei:p>
     Očakávala som, že sa po tejto námiestke opäť uzavrie do seba,   oľutuje, že mi dala nazrieť tak hlboko do duše, a že sa pokúsi   zahladiť dojem z tejto dôvernej chvíľky nejakým nanúteným výbuchom   veselosti alebo výsmechom, ktorým sa zavše zraňovala.
    </tei:p>
    <tei:p>
     „Vypočuj ma a posúď sama,” riekla v náhlom rozhodnutí. Ty si bola   svedkyňou zrodu mojej ľúbosti, sledovala si jej prvé nesmelé krôčiky,   jej rozkvet — ale nevieš nič o jej pokračovaní. O tom, do akej slepej   uličky sa dostala. O tom ti chcem rozprávať. Viem, že mi nebudeš   vedieť poradiť, ale človeku sa uľaví už tým, že si pred niekým otvorí   srdce.”
    </tei:p>
    <tei:p>
     Odmlčala sa, akoby ešte raz zaváhala, akoby rozmýšľala, či sa nemá   vrátiť, utiahnuť do seba, nezdôverovať sa. Teraz ešte bola   možnosť.
    </tei:p>
    <tei:p>
     Ale Adelka ju nevyužila.
    </tei:p>
    <tei:p>
     „Pamätáš sa, ako sme spolu čítali Urtpenie mladého Werthera? Ako   sme chudáka Werthera ľutovali, ale pritom sme mu závideli jeho   utrpenie, lebo sa zdalo, že povznáša jeho lásku do vyšších,   nadzemských sfér... Želala som si vtedy byť mužským, aby som i ja   mohla prežiť taký veľký cit, ľúbiť tak nešťastne ako on... Och, aké   to boli pochabé túžby neskúseného dievčenského rozumčeka! Ktože by   dával prednosť utrpeniu pred šťastím? Len nerozumná mladosť, pomýlená   čítaním, mohla túžiť po niečom takom... Vtedy som sa zoznámila so   Štúrom. Poznala som ho už z rečí, čítala som o ňom niekoľkokrát v   Pešti Hírlape, no a v Zemianskom Podhradí, ako vieš, spomínali jeho   meno často aj naši. Iste ťa prekvapí, keď ti poviem, čo ma vtedy   najväčšmi dráždilo a znepokojovalo. Že som sa stretla s takýmto   Slovákom. Nehnevaj sa za úprimnosť, Evka, ale musím sa ti priznať, že   až dovtedy som mala o Slovákoch mienku nie veľmi chýrnu. V Pešti som   vídala Slovákov len drotovať hrnce alebo predávať kapce či oštiepky.   Veď aj v Zemianksom Podhradí bolo vzdelancov iba toľko, že by si ich   na prstoch spočívala: evanjelický a katolícky farár, kapláni a   učitelia. Slováci — to boli pre mňa len sedliaci, poddaní.
    </tei:p>
    <tei:p>
     Môžeš si predstaviť, ako na mňa zapôsobilo zoznámenie so Štúrom.   Kdeže by som si bola pomyslela, že sa medzi Slovákmi nájdu aj takíto   ľudia. Nijako si nezakladám na tých štyroch rečiach, ktoré ovládam,   ani na ostatných svojich vedomostiach — ale v porovnaní s ostatnými   dievčatami môjho rodu a stavu vedela som dosť, ba toľko, že to   niektorých pytačov aj odradilo. Mužskí sa vraj učených žien boja   väčšmi než čert svätenej vody. Slovom, nepoznala som medzi mladými   ľuďmi, s ktorými som sa stretávala, ani jedného, ktorého by som si   bola mohla vážiť. Odplácali sa mi tým, že ma vyhlásili za pyšnú a   neprístupnú. To malo na mňa opačný účinok: moje nároky voči mužským   sa ešte zväčšili. Vieš sa vžiť do môjho vtedajšieho položenia?”
    </tei:p>
    <tei:p>
     Prisvedčila som, lebo natoľko som už Adelku poznala. Vedela som o   nej, že má veľkomestskú výchovu a že sa naučila štyri reči nie preto,   aby sa tým pýšila pred svojimi známymi, ale z vnútornej potreby, aby   mohla čítať v týchto rečiach. Učila sa hrať na klavíri nie preto, aby   sa mohla producírovať na domácich večierkoch, ale preto, že videla v   hudbe nový, krajší svet, ktorý je prístupný len vyvoleným — nuž a   takéto dievča dostane sa do spoločnosti namyslených, ale málo   vzdelaných trpákov alebo na vidiek, kde sa cíti osamotené ako na   pustom otrove. Preto som si vedela živo predstaviť dojem, ktorý v nej   vyvolalo stretnutie so Štúrom.
    </tei:p>
    <tei:p>
     Povedala som jej to. Adelkina tvár očervenela od mocného   vzrušenia.
    </tei:p>
    <tei:p>
     „Áno, bolo to stretnutie neobyčajné... Keď som videla Štúra prvý   raz, najväčšmi ma zaujal jeho výzor. Začala som ho porovnávať s mojím   vtedajším oficiálnym pytačom barónom Rothschützom. Porovnanie vyznelo   pre baróna katastrofálne. Iste sa ešte pamätáš, že som mu to dávala   jasne najavo. Veľa pekných mužských sa už okolo mňa obšmietalo, ale   na mňa prázdna, bezduchá krása nikdy nezapôsobila. Štúr bol pekný, ba   poviem ti rovno, že som takého krásneho mužského ešte nevidela. A   práve táto okolnosť ma priviedla hneď od prvej chvíle do strehu.   Okamžite som zaujala obranné postavenie, hoci som ešte nevedela, či   sa pokúsi získať moju náklonnosť. Ale poznala som už toľko   všelijakých donjuanov, že som neočakávala nič iné ani od Štúra.   Komplimenty, komplimenty a prázdne lichôtky, ošúchané rekvizity zo   zbrojnice mužskej duchaplnosti a domýšľavosti. Keď ich dievča počuje   od prvého mužského, možno jej pritom srdce poskočí a trochu sa jej   zakrúti hlava. Ale keď ich počuje s malou obmenou z úst druhého i   tretieho, jej ilúzie o mužských sa roztopia ako sneh na slnku. Bola   som teda pripravená na takúto introdukciu aj u Štúra. Nech mu slúži   ku cti, že sa nepokúsil o úspech takýmito lacnými fígľami. Pri   rozhovore s ním som nemala ani na chvíľu dojem, že je preňho iba   úskočným prostriedkom na dosiahnutie sebeckého cieľa. Náš rozhovor sa   pohyboval v neutrálnej oblasti, bezpečnej pre chlapa i ženu. Ako   vravím, bol to úplne korektný rozhovor o najvšeobecnejších veciach.   No mňa zaujal väčšmi než zvyčajné lichôtky ctiteľov, lebo Štúr vie   krásne rozprávať. Ostatne, čo ti mám hovoriť — veď to sama vieš!   Slovom, naše prvé stretnutie vypálilo celkom ináč, než som si   predstavovala. Ale nezanechalo vo mne hlbší dojem, lebo som bola   pripravená na obranu. Nemohla som si predstaviť — nepokladaj to za   márnomyseľnosť, ale je to tak — nuž nemohla som si predstaviť, že by   sa ku mne niektorý mladý človek blížil bez úmyslov získať si moju   sympatiu, prípadne i moju ruku. Aha, tento je prefíkanejší, pomyslela   som si, nejde s bubnom na zajace a myslí, že takto skôr dosiahne   úspech! No počkaj, vo mne sa sklameš! Pokladala som jeho správanie sa   pri prvom stretnutí za pretvárku a mala som sa pred ním dvojnásobne   na pozore. Potom večer sme sa o ňom zhovárali. Pamätáš sa, ako si mi   rozprávala o Márii Pospíšilovej? Ako jej pobláznil hlavu a potom ju   opustil. Vyhovoril sa na vlasť — a jej nechal na útechu báseň. Akože   sa volala? Rozlúčka? Nie, ináč...”
    </tei:p>
    <tei:p>
     „Rozžehnání,” pomohla som Adelke a naklonila som sa k nej, aby mi   z jej monológu neuniklo ani slovko. Hoci som históriu jej lásky v   podstate poznala, tu sa predo mnou začalo rozmotávať akési zamotané   klbko, ktoré som doteraz videla len ako celok, a nemala som potuchy o   jeho zložitej zauzlenosti. Adelka oživovala v mojich spomienkach   udalosti, ktoré sa odohrávali vlastne za mojej účasti alebo aspoň za   mojej prítomnosti, ale ktorých spodný tón som vtedy nevybadala.   Povedala by som to tak, že môj pohľad na Štúra bol celkom odlišný. A   možno ani toto nie je to pravé, trváce osvetlenie. Ktorá je jeho   pravá podoba? Tak, ako ho vidím ja, alebo ako ho vidí Adelka?   Pravdepodobne ani jeden z tých obrazov nezodpovedá presne skutočnosti   a najlepšie by bolo dajako ich spojiť, zmiešať dovedna, a potom   vybrať z nich to, čomu sa v počtoch hovorí aritmetický priemer.
    </tei:p>
    <tei:p>
     Ale nechajme hovoriť Adelku.
    </tei:p>
    <tei:p>
     „Áno, Rozžehnání,” pokračovala. „Zapomni, drahá, zapomni   jinocha... a tak ďalej. To je ona, však? Vedela som ju naspamäť.   Čuduješ sa? Áno, naučila som sa ju preto, lebo ma veľmi pobúrila.   Cítila som sa ňou urazená — za Máriu Pospíšilovú. Za celé ženské   pokolenie. Odmietnuť lásku ušľachtilej ženy, akou bola Mária   Pospíšilová, pokladala som za urážlivé a netaktné, a to najmä preto,   že svoje i jej city vystavil verejne na obdiv. Akoby chcel celému   svetu povedať: ‚Hľa, aký som ja! Obdivujte ma. Zriekol som sa lásky   krásnej a nevšednej ženy len preto, aby som mohol slúžiť vlasti.   Vykonal som heroický skutok sebažertvy!’ Možno táto báseň dojala   ctihodné panie farárky a staré panny v meštianskych domácnostiach   tak, že im pri jej čítaní padali slzy do kávy, a možno si čitatelia   časopisu, v ktorom bola uverejnená, pochvaľovali Štúrov čin, ale ja   som sa vedela tak hlboko vžiť do položenia Márie Pospíšilovej, že som   sa na Štúra hnevala. Umienila som si pomstiť sa mu — za Máriu   Pospíšilovú! Vypracovala som si v duchu presný plán: budem   predstierať, že na mňa hlboko zapôsobil, že si získal moje srdce,   budem k nemu milá, láskavá, budem sa robiť zaľúbenou, čo iste   neostane bez odvety — a keď už bude blčať ako vecheť slamy, keď mi   vyzná lásku, vysmejem sa mu a poviem, že je to za Máriu Pospíšilovú.   Tak som si to všetko vyhútala. A hneď som začala uskutočňovať svoj   plán. Chodila som s ním na prechádzky a vyhľadávala som aj doma   príležitosť na dlhšie rozhovory. Neverila som sprvu, že je taký, akým   som ho videla. Myslela som, že je to maska, ktorá má zapôsobiť na   ľudí. Veď to býva veľmi zriedkavé, aby mal pekný mužský aj pekného   ducha. Zvyčajne každému krásavcovi možno už z očú vyčítať, ako si   zakladá na svojom zjave, ako si neprirodzene vykračuje, krúti sa ako   páv na plote — a všetko len preto, lebo si myslí, že je neodolateľný   a každá žena, na ktorú milostivo zhliadne, pocíti slabosť v kolenách,   stratí hlavu a stane sa jeho otrokyňou. Obdivovateľkám vôbec nevadí,   že páv, keď otvorí zobák, nezaspieva, ale len zaškrieka. Aj s tými do   seba zaľúbenými krásavcami je tak: keď otvoria ústa, namiesto   zacvedžania myšlienky ozve sa duté zadunenie prázdneho suda.”
    </tei:p>
    <tei:p>
     Usmiala som sa Adelkinmu horleniu a povedala som:
    </tei:p>
    <tei:p>
     „Mali by sme mať väčšie porozumenie pre mužské chyby a slabosti.   Nemožno ich pchať všetkých do jedného vreca.”
    </tei:p>
    <tei:p>
     „Veď o to práve ide! Začala som Štúra skúšať. Myslela som si, je   profesorom, nuž je prirodzené, že sa vyzná vo filozofii a v histórii,   a keďže sám píše básne, iste mu nebude cudzia ani literatúra. Náročky   som sa rozhovorila o hudbe. Predpokladala som, že to bude jeho   Achillova päta. Spomeniem reku len mimochodom Beethovena a spýtam sa   ho, ako sa mu páči tá alebo oná skladba — a on bude musieť s farbou   von: že sa v hudbe nevyzná, že Beethovenove diela nepozná a že jeho   láska k hudbe vyčerpáva sa slovenskými ľudovými piesňami. Takáto   odpoveď bola by celkom prirodzená a nikto by sa nad ňou nemusel   pozastaviť — no mne by bola stačila na uspokojenie vlastne;   márnomyseľnosti a na posilnenie vedomia, že aj v Štúrových   vedomostiach sú medzery. To by mi pomohlo strhnúť ho v duchu z   piedestálu, na ktorý si ho postavili jeho obdivovatelia, a najmä ty,   Evka! Teda rozhovorili sme sa o Beethovenovi. Poznal ho! Spýtala som   sa ho na Romancu F-dur pre husle a orchester. Myslím, že ty ju   nepoznáš, Evka; je to prekrásna skladba! Počula som ju po prvý raz v   Pešti na Vieuxtempsovom koncerte. To je svetoznámy francúzsky   huslista, a keď vystupoval v Pešti, bola to najväčšia udalosť sezóny.   A ako zahral tú skladbu! Ako by som ti to vysvetlila! Daj si dovedna   Beethovenovo skladateľské umenie s technikou a prednesom takého   virtuóza, akým je Vieuxtemps, primysli si k tomu, že tá skladba je   jednou z najkrajších romancí z celej hudobnej tvorby vôbec, predstav   si k tomu najvznešenejšie obecenstvo — a budeš mať približnú   predstavu. Tak dajako som to vysvetľovala aj Štúrovi. Počúval ma a   usmieval sa, akoby myslel na niečo celkom iné. A potom ma prekvapil   odpoveďou, ktorá nadväzovala na moje rojčenie, ale pritom bola taká   svojská, že som si ju dodnes zapamätala. Vyrozprával mi svoje dojmy z   prvého počutia Romance F-dur: ‚Bolo to v Halle. Lenže nehral ju ani   svetoznámy huslista, ani to nebolo v slávnostnom prostredí. Jeden z   mojich tamojších profesorov bol milovníkom hudby a sám hrával na   husliach. Akiste vybadal, že mám i ja hudbu rád, a pozval ma raz k   sebe na návštevu. Predstavil mi svoju dcéru, už staršiu slečnu, ktorá   mu viedla domácnosť. Potom mi predviedli Beethovenovu Romancu F-dur.   Profesor hral na husliach, dcéra nahrádzala hrou na klavíri   orchester. Bol som jediným poslucháčom. A bolo to krásne. Profesor   nebol virtuóz, hrával len pre svoje potešenie, ale hral dobre. Mal   rutinu, ktorú človek nadobudne vytrvalým cvikom, ale ktorá sama osebe   nestačí, ak sa s ňou nespája horúca, obdivná, no pritom pokorná láska   k umeniu. Môj profesor ju mal. Preto dojem z onoho skromného   hudobného soaré bol nezabudnuteľný. Sedel som na diváne pri kachliach   a počúval som so zatvorenými očami. Nerušila ma prítomnosť nijakého   iného človeka-poslucháča, nerozptyľoval ma ruch ulice, lebo okná izby   viedli do záhrady. A tak som sa mohol úplne oddať počúvaniu hudby.   Ako keby som sa bol ponoril do vlahej vody jazera, takej čistej, že   človek dovidí až hlboko na dno a vidí na ňom trblietavý odblesk   slnca. Celým telom vníma hladkavý dotyk vody. Tak akosi som vnímal   onú hudbu...nielen sluchom, lež každou čiastkou povrchu tela, a   pritom som cítil, ako duša rozprestiera krídla k letu do nesmiernej   výšavy — do ríše krásy. Hudba už dávno doznela, ale ja som ju ešte   stále cítil doznievať kdesi v končekoch rozvibrovaných čuvov, tak ako   cítime hrejivosť prudkého oslnenia ešte aj vtedy, keď už sme v   chládku. Profesor si sprvu azda myslel, že som zaspal. Ja som však   nebol schopný vyjadriť svoj dojem slovami. Zmohol som sa len na jednu   vetu pri rozlúčke: spýtal som sa, či môžem prísť na takéto hudobné   symposium aj inokedy. Profesorovou zásluhou zoznámil som sa potom   blišžie aj s hudobnými dielami iných veľkých skladateľov.’ Počúvala   som ho dojatá i zahanbená. Chcela som sa pred ním popýšiť, v akom   prostredí som počula prekrásne hudobné dielo, a kládla som pritom   dôraz na vonkajšie okolnosti. Aký celkom iný bol jeho vzťah k tej   istej veci! Večer som ti potom zahrala Mondscheinsonátu. Chcela som   vyskúšať, či sa aj mne podarí vyčariť také intímne ovzdušie pre   vnímanie hudby, o akom hovoril Štúr. Keď som dohrala, všimla som si,   že si mala v očiach slzy...”
    </tei:p>
    <tei:p>
     Adelka zamĺkla, ako keby sa bola vyčerpala prílišnou duševnou   námahou. Ako rozprávala, jej hlas pomaly slabol; napokon už len   šeptala. To ju premáhalo dojatie. Rozmýšľala som, či jej nemám   navrhnúť, aby prerušila rozprávanie a aby v ňom pokračovala až na   druhý deň. Ale vedela som, že nálada, ktorá sa v onej dôvernej chvíli   medzi nami vytvorila, nedá sa obnoviť na rozkaz a že by náš rozhovor,   vlastne Adelkin monológ, ostal možno nedokončený. Preto som radšej   trpezlivo čakala, aby si Adelka oddýchla a mohla pokračovať vo   vyprávaní.
    </tei:p>
    <tei:p>
     „Uviedla som tú epizódku s Romancou F-dur preto tak podrobne, aby   som ti na nej ukázala, aký bol Štúrov vzťah ku všetkému, čo súviselo   s krásou. Z každého jeho slova sálala hlboká opravdivosť a všetko, čo   hovoril, bolo také precítené, že to strhovalo aj jeho spolubesedníka   alebo poslucháčov. Mohla by som na to uviesť desiatky príkladov. S   rovnakou pohotovosťou a presvedčivosťou, ako rozobral Beethovenovu   Osudovú, vedel vysvetliť a priblížiť človeku aj krásu a veľkosť   Rafaelovej Sixtínskej madony alebo Puškinovho Eugena Onegina. Podnet   na takéto rozhovory som dávala ja. Netušila som pritom, že sa stanú   pre mňa neraz aj neistou pôdou — že sa totiž ukážem pred Štúrom so   svojimi deravými vedomosťami. A pritom môj pôvodný úmysel dostával sa   čoraz väčšmi na plytčinu. Najprv som sa pokúšala javiť sa Štúrovi len   v najlepšom svetle, v styku s ním uplatňovala som všetky prvky   koketérie, ktorými sa my ženy vieme urobiť príťažlivejšími — ale   nepochodila som. Neviem, či si to Štúr nevšimol, či pre to vôbec   nemal porozumenie, alebo či vybadal môj úmysel a len sa pretvaroval,   akoby o tom nevedel — dosť na tom, že pomaly, sama neviem ako,   vedenie prešlo do jeho rúk. Z bežnej spoločenskej konverzácie prešli   sme na rozhovory o takých vážnych veciach, že sa potom zdalo škoda   času na diškurzy o bezvýznamných a planých námetoch. Duševne som sa   dostávala do jeho krážov, ale citove som sa obrnila proti jeho   vplyvu. Udúšala som v zárodkoch každé vybočenie svojho záujmu z   predmetu rozhovorov na osobu rozprávača. Keď sme sa po prázdninách V   Zemianskom Podhradí rozchádzali, o našich vzťahoch bolo by sa dalo   povedať: neboli sme si ľahostajní... Iba po Štúrovom odchode som   pocítila, že pre mňa znamená oveľa viac, než som si myslela.   Myšlienka na pomstu za Máriu Pospíšilovú mi prichodila smiešnou.   Myslela som na neho častejšie, než by sa bolo patrilo. Nevieš si   predstaviť, ako mi chýbala jeho prítomnosť. Najmä potom, keď si aj ty   odišla domov. Nebudem ti opisovať svoj duševný stav, poviem ti to   krátko: všetok môj záujem sústreďoval sa potom už len na to, aby aj   on opätoval moje city. Na manželstvo som pritom ešte nemyslela.   Vedela som, že by to naše vzťahy náramne skomplikovalo. Naši počítali   s lepšou partiou. Ale mne na tom tak veľmi nezáležalo. Potom ho   zvolili za vyslanca, a tým sa zlepšili moje vyhliadky aj zo   spoločenskej stránky. Štúr už bol ‚niekým’. Vyslanec — to už   lichotilo aj mojim rodičom. Čiže: keby sa bol vtedy vyslovil, nebolo   by bývalo ani zo strany rodičov nijakej prekážky. Ale Štúr tak ďaleko   nešiel. Vrcholným bodom našej známosti bol bál v Grassalkovichovskom   paláci. Na tomto bále mi vyznal lásku... Veď o tom vieš!”
    </tei:p>
    <tei:p>
     Pocítila som, ako mi srdce stislo. Súčasne sa mi v spomienkach   veľmi živo vynorili všetky podrobnosti onoho bálu: vzrušujúce   prípravy... nové šaty... cesta na saniach... sála ožiarená stovkami   sviec... ligotavé parkety... tanec so Štúrom... očarenie z tejto   závratnej chvíľky... ruža z Adelkiných šiat na Štúrovom kabáte...   Adelkina radosť: „Predstav si, Evka, Štúr sa vyslovil! Vyznal mi   lásku!...” To bol v mojich spomienkach bál v Grassalkovichovskom   paláci.
    </tei:p>
    <tei:p>
     „Boli to najšťastnejšie chvíle môjho života,” pokračovala. „Jar   roku meruôsmeho! Moja jar! Mohlo ešte niečo skaziť moje šťastie?   Mohlo. Revolúcia. Štúr vycítil, že sa blížia nepokojné, búrlivé časy,   a pred mojím odchodom z Prešporka mi to otvorene povedal. Naznačil   mi, že vlasť bude potrebovať všetky jeho sily... musí sa dať do jej   služieb celý. Pochopila som... Možno som bola rozrušená nastávajúcou   rozlúčkou, možno mi naháňalo strach pomyslenie na nebezpečenstvo,   ktorému ide v ústrety — no nadovšetko ma zranila myšlienka, že som sa   dostala do položenia Márie Pospíšilovej. Aj mňa chce opustiť pod   rovnakou zámienkou! Vzbúrila sa vo mne pýcha a predišla som ho s   návrhom na rozchod. Nezniesla by som také zavŕšenie, že on pohrdol   mojou láskou. Nie, nerozišli sme sa navždy. Povedala som mu, aby sa   pri nijakom rozhodovaní alebo konaní nedal ovplyvňovať myšlienkou, že   má voči mne nejaké záväzky. Prosila som ho, aby šiel ta, kam ho srdce   tiahne. Obidvaja sme voľní. Srdce mi pritom krvácalo, ale nesmela som   dať nič na jeho hlas. Nesmela som Štúra prehovárať, aby nešiel do   nebezpečenstva, aby radšej ostal v mojej blízkosti. Musela som sa ho   zriecť, aspoň dočasne. Kým nenastanú znova pokojné časy... Rodičia si   mysleli, že som sa ho zriekla preto, lebo si to oni želali. Najmä   otec. — Medzitým nastali už pokojné časy, ale čo vtedy pred štyrmi   rokmi pretrhli, teraz sa už nedá spojiť. Sme na dvoch brehoch a nie   je v našej moci prekročiť rieku, čo je medzi nami. Otec sympatizoval   s Kossuthom, no pritom zostal verný cisárovi. Keď ho na jar v   štyridsiatom deviatom vymenovali za kráľovského komisára Zvolenskej   stolice, prejavili sa jeho sympatie už v prvých jeho činoch.   Vymenoval za podžupana bývalého slúžneho Thaisza, veľkého   kossuthovca, a zaviedol na stoličnom úrade maďarčinu za úradnú reč.   Jeho činy sú teda v príkrom rozpore so zmýšľaním Štúrovým. Po našom   presťahovaní do Viedne požiadal Štúr o dovolenie, aby nás mohol   navštíviť. Otec mu chcel odpovedať odmietavo a mne chcel prikázať,   aby som známosť so Štúrom celkom prerušila. Vzoprela som sa a   podarilo sa mi získať na svoju stranu mamu. Občas teda chodí k nám na   návštevu. Ale...”
    </tei:p>
    <tei:p>
     Adelka mávla rezignovane rukou a hlas sa jej zlomil. Spletitý   príbeh jej lásky blížil sa ku koncu.
    </tei:p>
    <tei:p>
     „Čo ti mám ešte povedať? Sme ako dvaja premrznutí ľudia, ktorí si   chcú zohriať skrehnuté ruky nad vychladnutou pahrebou.”
    </tei:p>
    <tei:p>
     „Ty ho už neľúbiš?” spýtala som sa s účasťou a súčasne s   údivom.
    </tei:p>
    <tei:p>
     „Bodaj by som ho už neľúbila!” vybuchla Adelka. „Mala by som po   trápení. Ľúbim ho a on ľúbi mňa — a predsa nemôžeme byť spolu   šťastní. Manželstvo neprichádza do úvahy a takto, keď sa zavše po   dlhom čase stretneme, iba si jatríme staré rany. Keď príde, zhovárame   sa o všetkom inom, len nie o tom, čo nás oboch sužuje. Tomu sa   vyhýbame ako zakázanej téme, lebo vždy sa dostaneme do začarovaného   kruhu, z ktorého niet východiska.”
    </tei:p>
    <tei:p>
     „Ja by som sa na tvojom mieste za neho vydala aj proti vôli   rodičov,” povedala som náhle.
    </tei:p>
    <tei:p>
     „V živote je to ináč ako v románoch. Človek nemôže slúchať len   hlas srdca, treba vypočuť aj hlas rozumu. A hlas rozumu dáva veľmi   jednoznačnú radu: nerozísť sa s rodičmi. Mám pre to niekoľko dôvodov.   Prvý je ten, že musím mať ohľady na spoločenské postavenie svojich   rodičov a na apkovu kariéru. Takáto mesaliancia by mu veľmi poškodila   v úrade, najmä keby to malo nejakú škandálnu príchuť. A druhá vec:   Ľudovít je bez zamestnania. Z čoho by sme žili? To sa ľahko povie, že   láska zdolá všetky prekážky; ale chleba si za ňu nekúpiš. Pridobre   poznám samu seba; nevedela by som sa vzdať svojho doterajšieho   spôsobu života, opustiť dostatok, bohatstvo a zameniť ho za biedu.   Boli by sme obaja nešťastní...”
    </tei:p>
    <tei:p>
     Nemohla som sa zmieriť s Adelkinými dôvodmi. Priam ma poburovalo,   že hmotná stránka hrala v jej úvahách takú významnú úlohu. Pokladala   som to za mrzkú črtu v jej povahe.
    </tei:p>
    <tei:p>
     „Štúr má možnosť zarobiť si peniaze súkromnými hodinami a písaním.   Ženu by určite vyživil.”
    </tei:p>
    <tei:p>
     Znova sa tak smutne usmiala a zakrútila hlavou.
    </tei:p>
    <tei:p>
     „Zabúdaš pritom na prekážku najhlavnejšiu: na Štúrovu hrdosť. Viem   naisto, že teraz, keď nemá zamestnanie, nevzal by na seba ešte aj   zodpovednosť za druhú osobu. Odmietol by, aj keby som mu to sama   navrhla. Myslel by, že sa chcem obetovať. Je prihrdý, aby takúto obeť   prijal.”
    </tei:p>
    <tei:p>
     Pokúsila som sa ešte o jedno riešenie.
    </tei:p>
    <tei:p>
     „Prečo sa teda nerozídete?”
    </tei:p>
    <tei:p>
     Prudko sa strhla a skoro prestrašene na mňa pozrela.
    </tei:p>
    <tei:p>
     „Rozísť sa?! Veď on je zmyslom celého môjho života. Pre čo by som   potom ešte žila? A on? Myslíš, že by sa mohol odhodlať na rozchod?   Som presvedčená, že on ma potrebuje práve tak ako ja jeho. Nemôžeme   žiť jeden bez druhého!”
    </tei:p>
    <tei:p>
     „Ale pritom ani vedno nemôžete žiť!”
    </tei:p>
    <tei:p>
     „Áno — to je jadro celej našej biedy. Pripadám si ako človek,   ktorý sa díva na pomalé umieranie drahej bytosti. Hoci vie, že aj pre   chorého by bolo lepšie, keby sa už pominul, lebo by sa tak zbavil   bolestí a trápenia, z akéhosi ušľachtilého sebectva si žiada, aby   ostalo všetko tak aj naďalej, len aby sa nemusel odhodlať na   definitívnu rozlúčku. Vieš, Evka, niekoľko ráz som sa pokúšala   preklínať osud za to, že ma zviedol so Štúrom, ale vždy som to potom   rýchle odvolala a žehnala som náhode, že mi dožičila poznať ho. A   vedno s ním aj slasť aj horkosť beznádejnej ľúbosti. Život je vlna;   si jej bezmocnou hračkou, a čím vyššie ťa raz vynesie, tým hlbšie ťa   potom šmarí. Ale nech! Vďaka mu i za to!”
    </tei:p>
    <tei:p>
     Ak som očakávala, že sa Adelkina spoveď skončí slzami, videla som   opak. Adelka sa už ovládla, premohla dojatie a posledné slová   povedala vzdorne, akoby ich vrhla do tváre neviditeľnému   protivníkovi.
    </tei:p>
    <tei:p>
     Prudko vstala, podišla ku klavíru a postojačky zabrnkala na   basových klávesoch štyri zlovestné tóny:
    </tei:p>
    <tei:p>
     Ta-da-da-dá.
    </tei:p>
    <tei:p>
     „Vieš, čo je to, Evka? Začiatok Beethovenovej Osudovej. To osud   klope na dvere.”
    </tei:p>
    <tei:p>
     Ešte raz zopakovala tie štyri zlovestné tóny, potom rázne   prichlopila vrchnák klavíra a vykročila k dverám.
    </tei:p>
    <tei:p>
     Srdce som mala pri tomto výjave ako v kliešťach. Ledva som mohla   vydýchnuť.
    </tei:p>
    <tei:p>
     Nepreriekla som slova, len som pozerala za odchádzajúcou   Adelkou.
    </tei:p>
    <tei:p>
     Vonku ešte jednostaj šľahal do obloka dážď a veľké kropaje stekali   po skle ako slzy po tvári.
    </tei:p>
    <tei:p>
     Rozhliadla som sa po izbe, ale nič som nevidela jasne: Všetko bolo   rozmazané, ako keby som sa dívala na svet cez tú dažďom omývanú   obločnú tablu.
    </tei:p>
   </tei:div>
   <tei:div type="chapter">
    <tei:head>
     XXI
    </tei:head>
    <tei:p>
     To osud klope na dvere...
    </tei:p>
    <tei:p>
     Pripomenula som si tieto Adelkine slová na jar, v marci, keď som   sedela pri jej posteli a dívala sa do rozpálenej, horúčkou blčiacej   tváre svojej priateľky a do jej smutných, neveselých očí.
    </tei:p>
    <tei:p>
     Len čo Kahlenberg začal v marci kopnieť a spod roztrhaného   snehového príkrovu začali vykukovať prvé snežienky, Adelka vážne   ochorela.
    </tei:p>
    <tei:p>
     Jej rodičia tomu sprvoti neprikladali význam, pokladali to za   jarnú ustatosť. No keď zistili, že má zvýšenú teplotu, zavolali   lekára.
    </tei:p>
    <tei:p>
     „Nervová horúčka,” povedal doktor a predpísal akési lieky.
    </tei:p>
    <tei:p>
     Ale lieky nepomáhali. Adelka sa nemohla zbaviť horúčky. Ustavične   bola ako v ohni, akoby jej celé telo stravovali neviditeľné plamene.   Do jedla nemala chuť, len piť si ustavične žiadala. A pritom slabla a   slabla.
    </tei:p>
    <tei:p>
     Zavolali najlepších viedenských lekárov, ale nevedeli jej pomôcť.   Navidomoči chradla. Dohárala.
    </tei:p>
    <tei:p>
     Často sa mi vtedy ozývali v mysli tie začiatočné tóny   Beethovenovej symfónie. To osud klope na dvere!
    </tei:p>
    <tei:p>
     Cítila som, ako mi pri tej predstave oťažievajú údy.
    </tei:p>
    <tei:p>
     Lekári pripravovali zúfalých rodičov na to najhoršie.
    </tei:p>
    <tei:p>
     Chorá chvíľami strácala kontrolu nad svojimi myšlienkami a vtedy   pery šepkali v nesúvislých slovách odblesk toho, čím sa zapodievala   rozpálená myseľ.
    </tei:p>
    <tei:p>
     „Ľudovít!” zašepkala raz a mne išlo srdce puknúť od žiaľu, keď som   to počula.
    </tei:p>
    <tei:p>
     „Neboli sme si súdení, môj drahý... Nehnevaj sa na mňa...”
    </tei:p>
    <tei:p>
     Často ho spomínala, často o ňom blúznila a ja som pregĺgala slzy a   pozerala bezmocne na hasnutie toho krásneho mladého života. Aspoň on   keby tu bol, aby jej spríjemnil posledné chvíľky!
    </tei:p>
    <tei:p>
     Ale on nevedel o ničom.
    </tei:p>
    <tei:p>
     Zavretý v hradbách mesta, z ktorého nesmel bez povolenia vyjsť,   podobal sa orlovi s podstrihnutými krídlami.
    </tei:p>
    <tei:p>
     Orol tatranský! Zanikol — a on, druhý orol, hynie V nečinnosti.   Iba vyzerá túžobne oblokom, či nejde listár a nenesie písmo od   bytosti najdrahšej.
    </tei:p>
    <tei:p>
     Ale poštár nechodí a väznený orol nechápe, kde sa vzala tá čierna   predtucha, čo mu srdce kruší.
    </tei:p>
    <tei:p>
     Keby bol vedel!
    </tei:p>
    <tei:p>
     Pretrhol by puto, ktoré mu bráni vo voľnom rozlete, nikoho by sa   neprosil o milosť a dovolenie, ale rozletel, rozbehol by sa   cestou-necestou, cez polia a rieky, hory a doly za svojou drahou a   priniesol by utrápenej deve pozdravenie. A možno i vody živej, ktorá   by jej vrátila zdravie.
    </tei:p>
    <tei:p>
     „Pani osvietená, nemala by som poslať pánu Štúrovi telegram, aby   prišiel? Adelka ho niekoľkokrát volala.”
    </tei:p>
    <tei:p>
     Adelkina matka bola Štúrovi vždy naklonená, preto môj návrh   nezavrhla, ani ma neupozornila, aby som nehasila, čo ma nepáli. Len   bez slova prikývla a odvrátila tvár, aby som nevidela, ako stopy   včerajších sĺz vlhnú slzami čerstvými.
    </tei:p>
    <tei:p>
     Poslala som telegram a Štúr prišiel.
    </tei:p>
    <tei:p>
     Keď osvietená pani oznámila Adelke, že prišiel Štúr, rýchle som ju   musela učesať a pomôcť jej obliecť novú ozdobnú kabanku. Utrela som   jej čelo šatkou namočenou v kolínskej vode, popravila hlavnice — a   potom vstúpil Ľudovít.
    </tei:p>
    <tei:p>
     Osvietená pani dala hlavou znak, aby sme všetci vyšli. Boli to   posledné chvíle ich smutného šťastia.
    </tei:p>
    <tei:p>
     Osvietený pán, osvietená pani, mladý pán Gejza i tante Lóra   zhovárali sa medzitým s lekárom v salóne. Viseli pohľadmi na jeho   perách, ale lekár iba bezmocne krútil hlavou.
    </tei:p>
    <tei:p>
     Lekárska veda tu nevie pomôcť...
    </tei:p>
    <tei:p>
     Asi po polhodine sme vošli opäť do izby, v ktorej ležala   chorá.
    </tei:p>
    <tei:p>
     Do miestnosti sa lialo širokými pásmi slnečné svetlo. Časť   takéhoto zlatého obdĺžnika padala aj na paplón, na ktorom spočívala   Adelkina bledá, mramoru podobná ruka. Po ruke jej pomaly liezla malá   lienka, prvý posol jari.
    </tei:p>
    <tei:p>
     Adelka sledovala malého tvora smutným, no pritom roznežneným   pohľadom. Pozrela na Štúra.
    </tei:p>
    <tei:p>
     „Onedlho bude jar... Pamätáte sa, Ľudovít, na jar pred piatimi   rokmi? Na našu jar?” Dívala sa zadumane do diaľky a potom dodala   vecne, akoby sa jej to ani netýkalo: „Pre vás nastáva jar, pre mňa   zima — noc.”
    </tei:p>
    <tei:p>
     Zatvorila oči, akoby si chcela oddýchnuť po veľkej únave.
    </tei:p>
    <tei:p>
     Pani osvietená sa nahla nad ňu, pohladila ju po vlasoch a riekla   láskavo, premáhajúc vzlyk: „Nesmieš strácať nádej, dušička drahá...   Všetko bude zase dobre. Pozri, ako krásne svieti slniečko.”
    </tei:p>
    <tei:p>
     Ešte raz otvorila Adelka oči a zahľadela sa na lienku, ktorá   medzitým už zliezla z jej ruky na paplón. Potom odvrátila zrak od   chrobáčika a zahľadela sa na všetkých nás, zhromaždených pri peľasti   postele.
    </tei:p>
    <tei:p>
     Oblokom za našimi chrbtami lial sa do izby prúd jarného slnečného   svetla.
    </tei:p>
    <tei:p>
     Ťažko pohybujúc perami, Adelka zašepkala: „Moje slniečko...”
    </tei:p>
    <tei:p>
     Znova zatvorila oči, usmiala sa, akoby mala pred sebou dačo   nesmierne krásne, potom vzdychla — a posledný úsmev zmeravel jej na   tvári.
    </tei:p>
    <tei:p>
     Bolo 18. marca 1853.
    </tei:p>
    <tei:p>
     Po pohrebe odišli Ostrolúckovci so svojou blízkou i vzdialenejšou   rodinou domov.
    </tei:p>
    <tei:p>
     Štúr prijal pozvanie svojho priateľa, profesora teológie Karola   Kuzmányho, s ktorým sa pri každej svojej viedenskej návšteve   stretával. Profesor Kuzmány vyzval aj mňa, aby som ostala s nimi.   Pozrela som na Štúra a v jeho zraku som čítala prosbu: poďte!   Povedala som teda chyžnej Elze, aby ma u veľkomožného panstva   ospravedlnila, a nastúpila som do fiakra vedno so Štúrom a   Kuzmánym.
    </tei:p>
    <tei:p>
     Celou cestou z cintorína nepovedal Štúr ani slova. Zakaleným   zrakom hľadel pred seba, zamyslene si klopkal prstami na koleno, ale   neozval sa.
    </tei:p>
    <tei:p>
     Štúr mlčal.
    </tei:p>
    <tei:p>
     A bolo to mlčanie strašné, lebo človek pri ňom cítil, že bolesť,   ktorá skrušila jeho srdce, je taká veľká, že mu zmrazila v hrdle reč,   v očiach mu vysušila slzy, z tváre vyhnala krv. V obrube   tmavogaštanových vlasov a brady vyzerala tá bledá tvár priam   strašidelne. Bola do nej vpísaná celá ukrutná bolesť, ktorá drvila   jeho srdce. Bolesť nemá, akoby skamenená, ktorá nenachodí úľavu v   slzách ani v slovách.
    </tei:p>
    <tei:p>
     Štúr mlčal.
    </tei:p>
    <tei:p>
     Hovoril len profesor Kuzmány. Rozprával o kríži, ktorým boh   navštevuje toho, koho miluje. Jeho hlas znel nežne, láskavo,   posmeľujúco.
    </tei:p>
    <tei:p>
     Ale Štúr mlčal.
    </tei:p>
    <tei:p>
     Neviem, či vnímal Kuzmányho slová, neviem, či ho vôbec počúval. Aj   v mojej mysli strácali jeho slová pravý svoj význam a zmysel, lebo   narážali na moju bolesť a trieštili sa o ňu, ako sa morský príboj   triešti o pobrežné skaliská. Vlny sa rozbíjajú, ale skala odoláva...   Slová vnikajú do vedomia, ale neutkvievajú v ňom.
    </tei:p>
    <tei:p>
     Počúvala som profesora Kuzmányho, ale väčšmi som vnímala Štúrovo   mlčanie.
    </tei:p>
    <tei:p>
     Možno je protizmyselné, čo tu rozprávam, ale bolo to naozaj tak.   To strašné Štúrovo mlčanie bolo horšie než akýkoľvek slovami   vyjadrený žiaľ. Mal vždy naporúdzi nesmiernu zásobáreň slov, všetko   vedel nimi vyjadriť, vedel nimi nadchýnať, rozohňovať i rozochvievať,   rozcítiť i rozplakať, uchlácholiť i upokojiť. Málokto mal takú   čarovnú moc nad slovom ako on. Ale teraz sa toto kúzlo pominulo a   všetky slová, ktoré by mali moc priniesť úľavu, boli pochované na dne   veľkej bolesti, väčšej než všetko, čo dovtedy prežil.
    </tei:p>
    <tei:p>
     Jediným slovkom sa nepokúsil nájsť východisko z beznádeje, do   ktorej sa dostal. Strašne som túžila po tom slovku, lebo som vedela:   ak ho Štúr vysloví, bude to znak, že zvíťazil nad svojím zúfalstvom,   a bude mať zasa dosť síl bojovať.
    </tei:p>
    <tei:p>
     Keď sme sa rozchádzali, povedal profesor Kuzmány Štúrovi, pevne mu   stískajúc pravicu:
    </tei:p>
    <tei:p>
     „Zúfalstvo je najväčším nepriateľom človeka. Smrť je údelom   každého živého tvora, nikto na svete jej neujde. Ide len o to, aby   nás našla pripravených. Nesmieme sa oddávať zúfalstvu pri myšlienke   na smrť, ani vtedy, keď vytrhne z nášho stredu niekoho blízkeho a   drahého. Tento ťažký úder mal by byť pre nás povzbudením do novej,   húževnatejšej činnosti a popudom na prehĺbenie a zušľachtenie   vlastného života. Aby sme boli schopní zvládnuť túto ťažkú úlohu, na   to potrebujeme pomoc, ktorú nám poskytne jediné spoľahlivé svetlo v   tomto žití, a tým je...”
    </tei:p>
    <tei:p>
     „Nádej!”
    </tei:p>
    <tei:p>
     To Štúr polohlasne vyslovil ono prekvapujúce slovko, na ktoré   profesor Kuzmány zrejme nemyslel, ale ktoré pre mňa bolo znakom, že   Ľudovít už opäť začína načierať z vlastných síl. Súčasne to bola   predzvesť, že bude opäť pracovať i bojovať, lebo iba tom vidí zmysel   života.
    </tei:p>
    <tei:p>
     Čo ešte dodať?
    </tei:p>
    <tei:p>
     To ostatné už s Adelkou nesúvisí, a preto budem veľmi stručná.
    </tei:p>
    <tei:p>
     Adelku pochovali v kovovej truhle vo Viedni, ale len dočasne.   Neskôr ju previezli na Ostrú Lúku a v krypte tamojšieho evanjelického   chrámu uložili na večný odpočinok.
    </tei:p>
    <tei:p>
     Po návrate z Viedne žila som istý čas doma, potom ma osud zavial   do Prešporka. Sestra Katka sa totiž vydala do Trenčína za súdneho   úradníka. Nebolo nám toto manželstvo celkom po chuti, lebo Karol   Grečo — tak sa švagor volal — veľmi sa k svojmu slovenskému pôvodu   nehlásil. Aspoň v úrade nie. Akiste to mu dopomohlo k takému   povýšeniu, že ho preložili do Prešporka. Voľky-nevoľky sme sa s   Katkinou voľbou zmierili, lebo srdce si nedá rozkazovať. Ináč bol   Karol človek veľmi statočný a Katka sa mala pri ňom naozaj dobre.   Zvykli si na seba a žili šťastne.
    </tei:p>
    <tei:p>
     Keď sa im narodilo dieťatko, prosila Katka mamu alebo mňa, aby sme   k nim prišli na ten čas, aspoň kým bude v kúte. Mama sa nemohla   uvoľniť, preto som išla do Prešporka ja.
    </tei:p>
    <tei:p>
     A stretla som sa znova s Laciakom.
    </tei:p>
    <tei:p>
     Ešte bol zamestnaný na starom mieste, lenže už nesádzal slovenské   noviny, ale nemecké.
    </tei:p>
    <tei:p>
     Spomínali sme spolu na rušné časy, keď ešte sádzal Slovenské   národné noviny, i na veselý život na sneme. Hovorili sme o Štúrovi aj   o ostatných redaktoroch Štúrových novín a tieto spoločné spomienky   nás zblížili natoľko, že sme sa veľmi spriatelili.
    </tei:p>
    <tei:p>
     Sestra a švagor nemali nič proti tomu, aby Laciak chodil aj do ich   domácnosti. Vyvinula sa z toho počestná známosť.
    </tei:p>
    <tei:p>
     Ale láska to ešte nebola. Aj som to Laciakovi povedala, keď sa ma   opätovne spýtal, či by som sa nechcela za neho vydať.
    </tei:p>
    <tei:p>
     „Počkám,” odvetil bez hnevu a bez netrpezlivosti. „Verím, že až sa   lepšie spoznáme a až sa presvedčíte o opravdivosti mojej lásky,   rozhorí sa aj vaše srdce.”
    </tei:p>
    <tei:p>
     „Možno. Ak sa to stane, potom ochotne pôjdem za vás.”
    </tei:p>
    <tei:p>
     „Nevnucujem vám svoju lásku, Evka, ale som istý, že napokon aj vy   uznáte pravdivosť toho, čo vám teraz poviem. Človek nemá hľadať lásku   medzi hviezdami, ale tu na zemi. Alebo keď už má takú nadzemskú   lásku, nemalo by to byť prekážkou, aby si upravil aj svoje pozemské   šťastie.”
    </tei:p>
    <tei:p>
     Díval sa na mňa otvoreným, priamym pohľadom, ktorý mi prenikol až   na dno duše. Cítila som, že sa pod tým pohľadom červenám.
    </tei:p>
    <tei:p>
     „Ako to myslíte?”
    </tei:p>
    <tei:p>
     „Tak, že viem, čo vás odrádza od manželstva so mnou.”
    </tei:p>
    <tei:p>
     „Nemám nikoho iného. Nijakého pytača,” povedala som rýchle.
    </tei:p>
    <tei:p>
     „Viem, ale...” Chytil obe moje ruky do svojich, zadíval sa na mňa   vrúcne a chápavo, až ma úplne odzbrojil, a dodal potichu: „... predsa   kohosi ľúbite. A hoci on o vašej láske nevie, pre vás je práve táto   beznádejnosť nielen zdrojom utrpenia, ale i blaženosti. A preto na   neho nežiarlim.”
    </tei:p>
    <tei:p>
     Zarosili sa mi oči. Laciak vedel o mojom tajomstve. Vedel o mojej   najtajnejšej láske a povedal mi to tak jemne, že som v tom nemohla   vidieť ani výčitku ani natískanie.
    </tei:p>
    <tei:p>
     Predmet mojej lásky bol pre mňa taký nedosiahnuteľný ako   hviezda.
    </tei:p>
    <tei:p>
     „Kedy sa vás môžem zasa spýtať, či ste zmenili svoje   rozhodnutie?”
    </tei:p>
    <tei:p>
     „Spýtajte sa po Novom roku. Do tých čias si vec rozmyslím.”
    </tei:p>
    <tei:p>
     Moje rozhodnutie urýchlila smutná predvianočná udalosť   modranská.
    </tei:p>
    <tei:p>
     Ľudovít Štúr sa na poľovačke postrelil.
    </tei:p>
    <tei:p>
     A 12. januára 1856 umrel.
    </tei:p>
    <tei:p>
     Boli sme s Laciakom na pohrebe.
    </tei:p>
    <tei:p>
     Posledný raz som hľadela do tej ušľachtilej tváre, takej krásnej,   že pri pohľade na ňu sa až v očiach zahmlilo.
    </tei:p>
    <tei:p>
     V tichom zadumaní stála som pri otvorenej truhle a pripomínala som   si v duchu všetky vzácne chvíľky, ktoré som strávila v jeho blízkosti   a v jeho spoločnosti.
    </tei:p>
    <tei:p>
     A súčasne som si v mysli oživila ešte jednu krásnu tvár — tvár   Adely Ostrolúckej, jeho nesmrteľnej lásky.
    </tei:p>
    <tei:p>
     Odprevadili sme drahého mŕtveho na cintorín, a keď sme sa vracali   do Prešporka, zdalo sa nám, že svet je prázdnejší a bezútešnejší, než   býval predtým.
    </tei:p>
    <tei:p>
     „Zapadla naša hviezda,” povedal smutne Laciak.
    </tei:p>
    <tei:p>
     A ja som dodala ešte žiaľnejšie:
    </tei:p>
    <tei:p>
     „Naše slniečko.”
    </tei:p>
    <tei:p>
     Po dlhom mlčaní, keď sme sa mysľou vrátili opäť do prítomnosti a   začali uvažovať o budúcnosti, zopakoval Laciak svoju otázku, či som   si to s výdajom ešte nerozmyslela.
    </tei:p>
    <tei:p>
     Akú odpoveď som mu dala, viete.
    </tei:p>
    <tei:p>
     Veď nosím jeho meno.
    </tei:p>
   </tei:div>
  </tei:body>
 </tei:text>
</tei:TEI>
