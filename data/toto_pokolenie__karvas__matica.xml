<?xml version="1.0" encoding="utf-8"?>
<tei:TEI xml:id="slk1949459" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Toto pokolenie : ELTeC edícia
    </tei:title>
    <tei:author ref="viaf:17354331">
     Karvaš, Peter (1920 - 1999)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     109936
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Karvaš, Peter
     </tei:author>
     <tei:title>
      Toto pokolenie
     </tei:title>
     <tei:pubPlace>
      Turčiansky sv. Martin
     </tei:pubPlace>
     <tei:publisher>
      Matica Slovenská
     </tei:publisher>
     <tei:date>
      1949
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="long"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-01-28">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Toto pokolenie
    </tei:head>
    <tei:head/>
   </tei:div>
  </tei:front>
  <tei:body>
   <tei:p>
    Slnko vyšlo neočakávane v plnej sile. Ako by ho nikdy tak skoro a   tak vysoko nevídali. Sneh sa začal topiť, bystriny mohutnieť a   vystupovať z brehov. Pretože vial iba slabý a nie veľmi chladný   vetrík, začal sa sneh roztápať i na výšinách. Stmavel, rozdrobil sa a   rozlial sa. Klesal a vsiakol. S čiapočiek na skalách chvíľu kvapkalo,   potom ich odfúklo. Napokon sa sneh udržal iba v hlbokých priehlbinách   a korytách.
   </tei:p>
   <tei:p>
    Na hrebeni Chabenca sa zpod snehu ukázalo telo. Nerozkladalo sa   ešte priveľmi, lebo bolo po celú zimu pod príkrovom. Ležalo pozdĺž   samého hrebeňa a ruky malo rozpäté celkom ako na kríži. Keby sa pary   v údoliach boly zdvihly, bolo by ľavou rukou ukazovalo na Liptovskú   Lúžnu a pravou ponad Lopej. Bolo bosé.
   </tei:p>
   <tei:p>
    Bolo vo vojenskej uniforme, no nebolo na ňom stopy po rane. Nemalo   ani jamku v zaryli ako iné telá, ktoré sneh odhalil nižšie pod   Prašivou, kade v novembri hliadkovali jegorovovci.
   </tei:p>
   <tei:p>
    Tento mŕtvy zahynul bez boja, vysilením. Na dlhom pochode z   Banskej Bystrice rozriešil svojim priateľom strašný problém tým, že   umieral veľmi krátko. Nemuseli uvažovať o tom, či ho tu nechať, a či   ho ešte kúsok vláčiť. Nemuseli sa kvôli nemu spúšťať do dediny. Iba   ho vyzuli a ďalej postupovali proti fujavici, ohlušení na čas   ozrutnou prázdnotou v sebe samých.
   </tei:p>
   <tei:p>
    Teraz sa krajina postupne obnažovala. Z Pohronia ešte nedávno   dunely rumunské kanóny a mínomety zpred Bystrice, no už bolo ticho.   Povyše mŕtveho ležal ľahký guľomet a dva ručné granáty. Niže hrebeňa   boly vedľa seba tri jamky po výbuchoch. Vzduch bol priezračný a   čerstvý. Neprestajne povievalo.
   </tei:p>
   <tei:p>
    S liptovskej strany sa ešte občas ozval vzdialený boj. No   nenarúšal rozsiahly pokoj tuhore.
   </tei:p>
   <tei:p>
    Vietor náhle zosilnel. Začal fučať kolmo proti hrebeňu. Prinášal   nejasné a pomiešané zvuky: kovové údery, tupé a plné nárazy, napokon   vari aj nejaké zvieracie a ľudské hlasy. Znely nepravdepodobne v   tejto výške. No aj najmenší ich zlomok dosviedčal náruživo, že sa   tamdolu žije ďalej, že sa čosi rozprúdilo pod touto oblohou.
   </tei:p>
   <tei:p>
    Pri okne svojej izby na Gröulici stál major zdravotníctva a díval   sa na rannú ulicu. Pozoroval ju so záujmom a často pozrel pod seba,   či ešte neprišlo auto. Keď dievča za ním na okamih dohovorilo,   povedal mu mierne:
   </tei:p>
   <tei:p>
    ―    Prosím ťa, nerozprávaj nesmysly, dieťatko.
   </tei:p>
   <tei:p>
    Potom načúval blížiacu sa paľbu a povedal:
   </tei:p>
   <tei:p>
    ―    Chlapíci. Máme v meste štyri divízie, a predsa ho dostanú. A   od juhu, kto by si to bol pomyslel! Ale ako sa dostali cez línie v   Karpatoch, to vie sám milý Pán Boh. Strácame hlavu, to je to.
   </tei:p>
   <tei:p>
    Bol pomenší a peknej, hladkej tváre. Poobzeral sa ešte po izbe,   ako by počítal kufry a balíky. A zas pozrel na ulicu, či auto ešte   neprišlo.
   </tei:p>
   <tei:p>
    ―    Erich!
   </tei:p>
   <tei:p>
    Sympatický major sa obrátil na dievča s údivom, že používa takýto   hlas. Zadíval sa naň: bolo pekné a zaujímavé v tejto chvíľke   roztrpčenosti.
   </tei:p>
   <tei:p>
    ―    Teda ma nevezmeš so sebou!
   </tei:p>
   <tei:p>
    ―    Nie, Maja.
   </tei:p>
   <tei:p>
    ―    Necháš ma tu...!
   </tei:p>
   <tei:p>
    ―    Áno. Kam ťa mám zaviesť? Do Brna? Do týždňa padne. Do Prahy?   Do mesiaca padne. Do Berlína? Nie je to jedno, dieťatko?
   </tei:p>
   <tei:p>
    ―    Vieš čo tu so mnou urobia...?!
   </tei:p>
   <tei:p>
    ―    A vieš ty, čo so mnou urobia tam...?
   </tei:p>
   <tei:p>
    ―    Nič. Nie si SS. Si dôstojníkom armády. A lekár! Erich!
   </tei:p>
   <tei:p>
    ―      Nechajme to, dieťatko. ―No jej blízkosť mu bola príjemná.   Pocítil uspokojenie, že sa vždy vedel mať dobre, i v najhorších   časoch.
   </tei:p>
   <tei:p>
    ―      Pozri, zaprosila, ―pozri, koľko dievčeniec si vaši doviezli   z Budapešti, z Košíc...
   </tei:p>
   <tei:p>
    Usmial sa. ―Aj medzi nami sú hlupáci. Myslia si, že sa ešte   vrátia. Už aj presne vedia kedy.
   </tei:p>
   <tei:p>
    Otvorily sa dvere a šofér v nich srazil päty. Major pokojne   odsunul dievča nabok a povedal:
   </tei:p>
   <tei:p>
    ―    Vezmite batožinu. Malý kufrík vezmem sám.
   </tei:p>
   <tei:p>
    ―      Erich, ― povedalo dievča posledný raz, ― oni ma tu   zabijú.
   </tei:p>
   <tei:p>
    Obliekal si šedivý kožený kabát. Starostlivo si uviazal šál, hoci   vonku už bolo teplo.
   </tei:p>
   <tei:p>
    ― A čo mám robiť? ― opýtal sa trochu netrpezlivo.
   </tei:p>
   <tei:p>
    ― Pozri, ― povedalo dievča, márne vzrušené, ― vezmi ma so sebou.   Prebijeme sa, dostaneme sa k Angličanom alebo k Američanom. U nich to   iste nebude také zlé. Len tu ma nenechávaj!
   </tei:p>
   <tei:p>
    Chcela sa k nemu pritúliť, hoci chápala, že je to hlúposť. Stál tu   pred ňou oblečený, elegantný a sympatický.
   </tei:p>
   <tei:p>
    Usmial sa zhovievavo. Ako na dieťatko. Chcel ju na rozlúčku   bozkať. No ona pravdepodobne na tom bozku poznala, že sa všetko   skončilo: odvrátila sa s odporom.
   </tei:p>
   <tei:p>
    Pokrčil plecami a vyšiel. Videla z okna, ako nasadol do voza vedľa   šoféra, lebo vzadu mal plno vecí. Voz sa pohol smerom k Štúrovej.
   </tei:p>
   <tei:p>
    Obrátila sa a hľadela na izbu. Pripadlo jej odrazu, že je tu po   prvý raz, že je v cudzom byte. Aj soška dámičky v krinolíne, ktorá   stála na zrkadle, pozdala sa jej úplne novou a neznámou. Mala pocit   nekonečnej nesmyselnosti a absurdnosti. Vonku bola Bratislava a Veľká   noc.
   </tei:p>
   <tei:p>
    Vojská IV. ukrajinského frontu, útočiace spolu s československými   vojskami, dobyly viac ako 600 opevnených miest v lesnatých Karpatoch   juhozápadne od Nového Targu, medzi nimi silno opevnené obce Sielnica,   Palúdzka, Bodice a železničné stanice Podbiel a Sedliacka Dubová.
   </tei:p>
   <tei:p>
    V Bodiciach pokazil sa prvý z ôsmich tankov, ktoré viedly miestny   útok. Húsenicový pás sa mu zadrhol, zjavne dosial zásah, stroj zastal   navrchu kopčeka, kde ho mohli ostreľovať jedna radosť. Jednako   vyliezli z neho dvaja chlapi, poručík útočnej vozby a desiatnik.   Chvíľu pobehovali okolo tej nehybnej kopy ocele, napokon zašli za ňu   a radili sa. Bolo vylúčené opraviť stroj na mieste.
   </tei:p>
   <tei:p>
    ―    Takýto nesmysel! ― povedal desiatnik. Nešlo mu do hlavy, že   jeho stroj    mohol zaostať za rýchlo postupujúcim    frontom.
   </tei:p>
   <tei:p>
    ― A ja som si myslel, že pocválame rovno na Moravu. ― Už od Kijeva   si pestoval predstavu, že sa rúti do berlínskych ulíc a s veľkým   rachotom všetko dlávi.
   </tei:p>
   <tei:p>
    ―    Na Moravu, ― povedal poručík zamyslene. Bol by rád   oslobodzoval svoje rodné mesto a mrzelo ho, že nebojoval na Pohroní,   ale v Liptove. Díval sa na peknú krajinu a na sanitný voz, ktorý sa   blížil po rozrytej ceste, krytej na šťastie pahorkami.
   </tei:p>
   <tei:p>
    ― Hlavná vec, že sa skončil tanec okolo Mikuláša.
   </tei:p>
   <tei:p>
    Poručík sbehol na cestu. Auto prišlo zvoľna až k nemu. Vedľa   vodiča sedela mladá žena s troma frčkami. Zakrútila kľukou a sklená   tabuľa na boku kabíny sa ponorila do steny auta.
   </tei:p>
   <tei:p>
    ―    Tak ťa nakoniec predsa len dostali, ― usmiala sa mladá žena.   ― Ináč všetko v poriadku? A nemrač sa, Štefan.
   </tei:p>
   <tei:p>
    Poručík sa na ňu díval a tiež sa usmial. Čatár zdravotníctva   povedal: ― Vraj máme Námestovo a Piešťany. ― A opatrne dodal: ― A   vraj už aj Račišdorf. Ale to ide, čo?
   </tei:p>
   <tei:p>
    Auto pokračovalo v ceste, vyhýbajúc jamám a ostrým úlomkom kameňa.   Terigalo sa ako rebrinák.
   </tei:p>
   <tei:p>
    Poručík vystúpil zase na kopček, no tam si odrazu s nesmiernym   údivom    sadol na zem. Keď k nemu pribehol desiatnik, ukázal si na   nohu a povedal vyčítavo:
   </tei:p>
   <tei:p>
    ― Pozri.
   </tei:p>
   <tei:p>
    Desiatnik zassskal. Cez obväz prenikal úzky pramienok krvi.
   </tei:p>
   <tei:p>
    ―    No taký nesmysel, ―    povedal desiatnik urazene.
   </tei:p>
   <tei:p>
    Poručík sa na ňom musel zasmiať. Vtedy pocítil bolesť.
   </tei:p>
   <tei:p>
    ―    Ničevo, ― povedal. ― Kosti sa nedotklo. Počkám pod grúnikom.   ― A dal sa po troch zdravých končatinách habkať tadolu na cestu.
   </tei:p>
   <tei:p>
    ―    No, ale taký nesmysel, ― opakoval desiatnik hlavato. Ako by   sa mu všetky životné plány boly pomútily. Potom sa obrátil k ranenému   tanku.
   </tei:p>
   <tei:p>
    V krajskej väznici bola cela číslo päťdesiatšesť a v nej väzeň   číslo päťdesiatšesť. Nikdy ho neodsúdili, no vedel, prečo je tu, i   keď mu to nikto nepovedal.
   </tei:p>
   <tei:p>
    Od chvíle, čo sa streľba tak priblížila, bol v neustálom chorobnom   vzrušení. V dravej, neľudskej nádeji chvel sa od hlavy po pätu, no   zároveň sa priostrovala i pochybnosť:
   </tei:p>
   <tei:p>
    „Zlikvidujú pred odchodom ...? Nezlikvidujú ...?“
   </tei:p>
   <tei:p>
    Pokúšal sa predstaviť si priebeh bojov. Úsilne vyvolával za   horúcim čelom predstavu zemepisnej polohy miesta a uspôsobenia   najbližšieho okolia. Pokúšal sa odhadnúť druh zbraní a vypočítať z   nich pravdepodobnú rýchlosť postupu. No nič si nevymyslel. Miatlo ho   nočné ticho a dunenie diel na celkom inej strane mesta. Nevedel sa   rozpamätať na polohu predmestí a i najbližšie susedstvo poznal iba z   jediného pohľadu. Napokon: Čie zbrane to vlastne rachotily?   Útočníkove, obrancove...? A nad tým všetkým vyzváňalo:
   </tei:p>
   <tei:p>
    „Čo urobia, kým odídu ― ?“
   </tei:p>
   <tei:p>
    Keď bol posledný deň na slobode, vyprázdnili Charkov. A tam   likvidovali.
   </tei:p>
   <tei:p>
    Väzeň stojí pod oknom a načúva celým povrchom tela. Lebo dnes sa   streľba priblížila celkom prudko. Ak aj počuť hlavne nemecké zbrane,   bojuje sa už kdesi nablízku. Akože sa len volá táto ulica ―
   </tei:p>
   <tei:p>
    Treba rátať s tým, že míny začnú padať na budovu. Strhne sa   zmätok. Treba počítať aj s tým, že niektorý projektil vybuchne v   päťdesiatšestke. Možno neusmrtí, iba uvoľní cestu. A vo väzňovi sa   odrazu rozhostí poznanie: Dnes, dnes sa to rozhodne, dnes sa to   skončí.
   </tei:p>
   <tei:p>
    Paľba sa celkom znateľne blíži a zosilňuje. Ako by strely   vybuchovaly na tej ulici, ktorá... do čerta, ako sa volá! Veď som to   vedel.
   </tei:p>
   <tei:p>
    Vonku prebehlo niekoľko motorových vozidiel. Streľba na chvíľočku   stíchla. No v tejto chvíľočke sa rozrástla úzkosť: Čo sa stalo ...?   Ustúpili...? Odrazili ich...? Získali čas...?
   </tei:p>
   <tei:p>
    Teraz sa azda otvoria dvere na cele. Zasa bude treba pred niekým   kráčať, cítiť niekoho v chrbte a byť celkom zbytočne v strehu. Alebo   väzňa ani neodvedú...? Na mieste...?
   </tei:p>
   <tei:p>
    No vtom sa paľba znovu rozpútala a v jej medzerách sa ozývajú   ľudské hlasy. Rapot a výbuchy sú také silné a tak blízko, že väzeň   pochopí. Tu, temer potme, osamote, hlboko v sebe samom, všetko sa   pochopí náhle a neočakávane.
   </tei:p>
   <tei:p>
    ―    Už nebudú mať kedy.
   </tei:p>
   <tei:p>
    A hneď mu svitne i meno ulice, na ktorej sa bojuje: Krížna, a   pocíti úľavu a je mu oslnivo jasné, že chotár slobody―neslobody   preniesol sa už za väznicu. Dá sa do smiechu.
   </tei:p>
   <tei:p>
    Hrdzavá lokomotíva, zo starého železa vzkriesená, dotiahla vláčik   do štajerskej stanice Bielitz. Ozvalo sa niekoľko povelov a dvaja   chlapi v čiernych uniformách išli od vozňa k vozňu a odsúvali dvere.   Z dobytčích vagónov vyliezaly ustaté, hladné, dokrkvané telá.
   </tei:p>
   <tei:p>
    ―    Nástup!
   </tei:p>
   <tei:p>
    Gardisti nastúpili pred staničkou v trojrade. Veliteľ zastal pred   nimi a zvýšeným hlasom čosi hovoril, no nikto ho nepočúval. Iba keď   sa vedľa veliteľa zjavil ešte ktosi, temer všetci zdvihli hlavy a   zbystrili sluch.
   </tei:p>
   <tei:p>
    ―    Nemec preberá velenie, ― pošepol ktorýsi v poslednom   rade.
   </tei:p>
   <tei:p>
    Ďalšie povely boly už po nemecky. Vzali si z vozňov kufry, batohy   a deky a dali sa na pochod. Vystupovali po horskej serpentíne. Bol to   úmorný pochod v prachu, v slnku, v beznádeji. Nikto slova   neprehovoril.
   </tei:p>
   <tei:p>
    Po troch hodinách dostala sa úderná jednotka na plošinku, na   ktorej stálo niekoľko srubov. Chlapi sa vyvalili na vlhkú zem a   veliteľ s Nemcom podišli ku skupinke vojakov, od nich potom do dverí   staviska a po niekoľkých sekundách zpät k utečencom.
   </tei:p>
   <tei:p>
    Zvesť sa ihneď rozšírila: Nemajú pre nás menáž. Ide sa ďalej o   hlade. A hneď:
   </tei:p>
   <tei:p>
    ―    Nástup!
   </tei:p>
   <tei:p>
    A:
   </tei:p>
   <tei:p>
    ―    Vorwärts!
   </tei:p>
   <tei:p>
    Jeden z mužov v novej, svetlošedivej úderníckej uniforme zostal   sedieť na mokrej čiernej zemi. Trojstupy sa nevdojak zastavily.
   </tei:p>
   <tei:p>
    ― Čo je?!
   </tei:p>
   <tei:p>
    Veliteľ pribehol k sediacemu trochu preľaknutý. Nazdával sa, že sa   mu čosi stalo.
   </tei:p>
   <tei:p>
    ― Čo ti je Jožo...?
   </tei:p>
   <tei:p>
    Muž sa díval do prázdna. Prebral sa a uprel oči na veliteľa, ktorý   sa nad ním skúmavo zohýnal.
   </tei:p>
   <tei:p>
    ― Nič.
   </tei:p>
   <tei:p>
    ―    Tak hybaj! ― Veliteľ sa zahanbil pred Nemcom.
   </tei:p>
   <tei:p>
    ― Nejdem nikde.
   </tei:p>
   <tei:p>
    ― Čože ...? ― Nemec sa blížil.
   </tei:p>
   <tei:p>
    ― Nejdem nikde. Zostanem tu.
   </tei:p>
   <tei:p>
    Veliteľ prišiel do pomykova. Pristupujúcemu Nemcovi ustarostene   povedal:
   </tei:p>
   <tei:p>
    ― Er ist krank.
   </tei:p>
   <tei:p>
    ―    Frasa krank, ― ozval sa muž na zemi. Uvoľnil si remence   pliecniaka, lebo ho mal ešte na chrbte a tak odpočíval. ― Nejdem   nikde.
   </tei:p>
   <tei:p>
    ―    Ty si sa zbláznil! ― kričal veliteľ a sčervenel.
   </tei:p>
   <tei:p>
    Nemec pochopil. Usmial sa a pozrel na rozpadajúce sa trojstupy,   ako by chcel povedať: „No tak, to ste vy.“
   </tei:p>
   <tei:p>
    Veliteľ sa zohol, vzal do ruky kulač, ktorý visel s plecniaka muža   na zemi, a odšrauboval hliníkový vrchnáčik. Obrátil sa na Nemca a   usiloval sa zagániť:
   </tei:p>
   <tei:p>
    ― Er ist betrunken, ― povedal.
   </tei:p>
   <tei:p>
    ―    Ein Schmarn, ― povedal Nemec. ― Feig ist er.
   </tei:p>
   <tei:p>
    ―    Ajn šmarn, ― opakoval gardista na zemi. ― Vlečú nás do   výcvikového táboru. Potom nás chcú shadzovať na Slovensko. Všetko   viem. A nechcem. Chcem do Ameriky.
   </tei:p>
   <tei:p>
    ―    Was sagt er? ― opýtal sa Nemec.
   </tei:p>
   <tei:p>
    Veliteľ sa rozohnal a udrel muža do tváre. Bokom spadol na zem a   začiernil si uniformu a jedno líce a ucho. No nezdvíhal sa, iba sa   podoprel lakťom.
   </tei:p>
   <tei:p>
    ―    Nechcem, ― šeptal do voňavej zeme. ― Nechcem. Dostanú ma.   Všetkých dostanú. Bruchá párajú. Za rebrá vešajú. Ja mám brata v   Bostone.
   </tei:p>
   <tei:p>
    ―    Vstávaj! ― zreval veliteľ. Chýtil muža za chlopne kabáta a   mykal ho sem i ta. Nemec sa zabával. Ostatní ich obstúpili a od   srubov prišlo niekoľko vojakov vo vyblednutých uniformách, no všetci   boli akísi starí a dengľaví.
   </tei:p>
   <tei:p>
    ―    Schau mal, ― povedal Nemec veliteľovi. Vyliahol pištoľ a   povedal:
   </tei:p>
   <tei:p>
    ― Ein... zwei...
   </tei:p>
   <tei:p>
    Muž sa posbieral so zeme. Zakyvotal sa trochu, keď vstal a   obliekal si plecniak. Plakal i čkalo sa mu. Keď sa dali na pochod,   opakoval: ― Ja nechcem. Oni prídu všade. Všetko vedia.
   </tei:p>
   <tei:p>
    ―    Ticho! ― zvolal veliteľ zpredu. ― A spievať!
   </tei:p>
   <tei:p>
    ―    Was heisst das „spievať“? ― opýtal sa Nemec.
   </tei:p>
   <tei:p>
    Veliteľ sa zháčil. ― „Vorwärts“, ― povedal, pretože zostalo úplné   ticho.
   </tei:p>
   <tei:p>
    ―    So, ― usmial sa Nemec. ― Ich dachte, „spievať“ bedeutet   „singen“. ― Obrátil sa a skríkol: ― Spievať!
   </tei:p>
   <tei:p>
    Nad vyčerpanou jednotkou sa ozvaly skomolené zvuky pochodovej   piesne. Škrtila ju roztrpčenosť a strach. Muž s prázdnym kulačom   nezachovával krok a pokračoval v reči. Plakal a slzy sa mu sbieraly   na konci nosa.
   </tei:p>
   <tei:p>
    Malý jeep ho priviezol až na brezniansku stanicu. Dvaja   bezstarostní Moskvania, ktorí v ňom sedeli, neprihovárali sa mu   zbytočne a neťahali z neho hrôzostrašné dobrodružstvá, a on im bol za   to vďačný. Díval sa zväčša na nebo a vravel si: ― Hlboko dýchať. Raz.   Dva.
   </tei:p>
   <tei:p>
    Z Brezna do Ľupče ho vzalo nákladné auto. Strašne ho vytriaslo na   doriadenej hradskej, najmä keď prechádzali cez záseky, i poudieral   sa, lebo sedel na složených poľných lôžkach. Z Ľupče do Majera sa   viezol na voze a z Majera do mesta šiel peši. Na križovatke za   elektrárňou po prvý raz uvidel vojačku so zástavkami, ako riadi   dopravu. Pomyslel si, robia sa poriadky po svete.
   </tei:p>
   <tei:p>
    Čím bližšie prichádzal, tým bol ustatejší. Nemusel tak letieť.   Mohol počkať, pospať si, nakŕmiť sa a vrátiť sa s ostatnými, bola to   otázka dvoch―troch dní. Ale nedalo mu: chcel to mať všetko za   sebou.
   </tei:p>
   <tei:p>
    Keď vošiel do mesta, zmocnila sa ho zvedavosť, kto bude prvý   známy, ktorého stretne. Odrazu sa mu všetky tváre pozdaly známymi.   „Nehlásia sa ku mne,“ pomyslel si, „pretože ma nepoznávajú.“ Bol ešte   v belaso-bielo pásikovaných šatách. Na hrdle mal svrbivú vyrážku.
   </tei:p>
   <tei:p>
    Prišiel k svojmu domu a nikto ho nepristavil. Neočakával, že nájde   svojich v starom byte, no ani neočakával, že ho doň nepustia. Akosi   mal stále v pláne pozrieť do izby, v ktorej predtým žil. Ukončenie   tejto búrlivej medzery si predstavoval tak, že zastane uprostred   svojej izby a od tej chvíle bude žiť ďalej, ako by z nej ani nebol   vykročil.
   </tei:p>
   <tei:p>
    No pred domom stál rumunský vojak a v dome bolo akési veliteľstvo.   Postál teda pred ním, prešiel na druhú stranu cesty a hľadel do   okien. Boly tmavé, sivé, jednotvárne. Pobral sa na úrad, v tom videl   riešenie.
   </tei:p>
   <tei:p>
    ― Ťažká vec, ― povedal referent dobromyseľne, ― máte doklady?
   </tei:p>
   <tei:p>
    ―    Aké doklady? ― opýtal sa a dodal: ― Mám číslo.
   </tei:p>
   <tei:p>
    ―    Aké číslo? ― opýtal sa referent.
   </tei:p>
   <tei:p>
    Vysúkal si strapcovitý ľavý rukáv. Číslo mal vytetované na   pokožke, drobné, modré.
   </tei:p>
   <tei:p>
    ―    Hja, ― povedal referent zamyslene. ― Čo s vami.
   </tei:p>
   <tei:p>
    Vyšiel dverami a s kýmsi hovoril v susednej miestnosti. Potom sa   vrátil, prešiel izbou k náprotivným dverám, zasa s kýmsi hovoril v   susednej miestnosti a zasa sa vrátil. Vravel čosi o akcii sbierania   šatstva, ktorá sa má skončiť v sobotu a o bytovej komisii, ktorá sa   tak isto má sísť v sobotu. A napokon sa opýtal:
   </tei:p>
   <tei:p>
    ―    A veľa sa vás sem ešte ide vrátiť...?
   </tei:p>
   <tei:p>
    Ale on sa díval von oknom na tržnicu, kde sa hemžili ľudia a   pokúšali sa nakúpiť cibule a zeleniny.
   </tei:p>
   <tei:p>
    Potom chodil sám ustatý a zvedavý po uliciach a všetky tváre boly   známe, a nikto ho nepristavil. Vojačky so zástavkami stály na   križovatkách a vozy sa rútily po cestách a v pošte veľká diera od   kanóna, no ináč bolo všetko ako inokedy na jar. A on si sadol na   lavičku v parku a díval sa na prázdne a zanedbané tenisové dvorce a   všetko bolo ako inokedy na jar.
   </tei:p>
   <tei:p>
    Mladí pracovníci košického rozhlasu, prvej vysielacej stanice na   oslobodenom území, ledva sa pomestili do štyroch izbičiek na treťom   poschodí starej rozhlasovej budovy. A už vôbec sa do nich nezmestilo   vedomie veľkej dôležitosti jediného slobodného vysielača v štáte.
   </tei:p>
   <tei:p>
    Najmladší z pracovníkov, ktorí sa iba nedávno boli poschádzali z   partizánskych a vojenských jednotiek, referentík predvčerom   zriadeného hudobného oddelenia, sedel vo svojej izbici, zaplavenej   slnkom. Pred sebou mal počarbaný hárok notového papiera a otvorené   okno, za ktorým videl na kopci šesť protilietadlových diel,   namierených na oblohu. Vietor zavieval do izby a na dlážke dvíhal   prach, lebo dávno tu nik nezametal. Zvonku znely povely   poddôstojníka, ktorý s rotou cvičil na náprotivnom dvore.
   </tei:p>
   <tei:p>
    V susednej izbe tikal písací stroj a niekedy bolo počuť hlasnejšie   slovo redaktora, ktorý diktoval politický komentár. Z reproduktoru na   druhom poschodí dunely zprávy. Dvere sa otvorily:
   </tei:p>
   <tei:p>
    ―    Nejdeš sa najesť? Emil, počuješ...?
   </tei:p>
   <tei:p>
    ― Prídem.
   </tei:p>
   <tei:p>
    Úsmev ― úsmev. Ľudia sa usmievajú na stretnutie. Mládenec sedí nad   notovým papierom a značí akordy. Keď má hlavu sklonenú, a predsa sa   zadíva von oblokom, už nevidí batériu na kopci, vidí iba oblohu.   Srdce mu tlkoce zo samého vzrušenia nad touto jarou.
   </tei:p>
   <tei:p>
    Celým inventárom hudobného oddelenia je skromná kolekcia   gramofónových platní. Vysielača vlastne niet, vysiela sa zo   sovietskeho rozhlasového voza. Chlapec v izbe nevlastní ničoho okrem   toho, čo má na sebe, a okrem dvoch amerických konzerv. Pusto je v   meste, v budove, i v tejto kulici, jednako slnko svieti na notový   papier a srdce nedočkavo tlčie a mládenec vyplazuje konček jazyka,   ako dychtivo značí akordy.
   </tei:p>
   <tei:p>
    Kolega v susedstve dodiktoval, tikot stroja ustal. Otvorily a   zatvorily sa dvere do chodby. Niekto sbehol po schodoch. V schodišti   sa ozvaly hlasy.
   </tei:p>
   <tei:p>
    Nedočkavé notové písmo sa stávalo menej a menej čitateľným. Konček   jazyka dostal sa do nervózneho sovretia zubov.
   </tei:p>
   <tei:p>
    Niekto tak prudko roztvoril dvere, že prievan zatresol okno a   zdvihol papier so stola.
   </tei:p>
   <tei:p>
    ―    Ty si ešte tu... ?
   </tei:p>
   <tei:p>
    Dievča, ktoré bolo dopísalo diktát v susedstve, zastalo uprostred   izby, ako bolo rozbehnuté. Priam sršala jarou ako iskrami.
   </tei:p>
   <tei:p>
    ― Čo to robíš?
   </tei:p>
   <tei:p>
    ―    Pieseň. ― Díval sa jasne na plavovlásku. Keď sa chcela   obrátiť, rýchlo sa rozhodol: ― Vierka!
   </tei:p>
   <tei:p>
    ― Čo je? ― zastavila sa.
   </tei:p>
   <tei:p>
    ―    Počkaj!
   </tei:p>
   <tei:p>
    Vyskočil, vzal nedopísané noty a puzdro s husľami. Sostúpili   nedočkavo na druhé poschodie a vošli do malého štúdia. Zaprášený lúč   padal žalúziou na krídlo. Bolo trošíčku rozladené, no to neprekážalo.   Vyňal husle.
   </tei:p>
   <tei:p>
    ―    Skúsime to? Aspoň prvé takty.
   </tei:p>
   <tei:p>
    Nástroj bol vypožičaný, cudzí. No ani na tom teraz nezáležalo.   Dievča zdvihlo vrchnák klavíra. Ešte povedal s veľkou dôverou:
   </tei:p>
   <tei:p>
    ―    Prvomájová, vieš?
   </tei:p>
   <tei:p>
    Úsmev ― úsmev. Ľudia sa usmievajú pri každej príležitosti. No kým   začali hrať, vyskočilo dievča:
   </tei:p>
   <tei:p>
    ― Žalúzie! A otvorme okná! Vieš čo? Idem sa vydávať!
   </tei:p>
   <tei:p>
    Rozšírilo sa, že nie je pravda, ako by v masovom hrobe „pod   cintorínom“ pri Kremničke bolo do štyritisíc obetí, ako sa povrávalo   v prvých dňoch a ako o tom bola písala Národná obroda. Počet tiel   odhadli na päťsto a sostavili v Bystrici komisiu na vyšetrenie   strašného zločinu, v ktorej boli sudca, biskup, primár a robotník.   Vypočuli Samuela Krnáča z Kremničky, potom Jána Kučeru, Jána Knopku a   Emila Virága. Spísali protokol a zakončili ho citátom z Jána Kollára:   „Zardi se závistná Teutonie, sousedko Slávy...“ až po „co vylil k   záhubš Slávy Němec“. Mŕtvoly, ktorých rozklad sa prudko zrýchlil,   povykladali z niekdajšieho protitankového záseku a kvíliaci pozostalí   sa pokúšali nájsť svojich. Fotografi fotografovali, novinári   telegrafovali a mesto sa pomaly preberalo z otrasu. Bude treba   uvažovať o dôstojnej tryzne a o pomníku. Vecou sa bude musieť   zapodievať národný výbor na smútočnom plenárnom zasadnutí.
   </tei:p>
   <tei:p>
    Niektoré mŕtvoly nemohli identifikovať. Medzi členmi britsko   americkej vojenskej misie našli neznámeho. Ležal na majorovi Greenovi   a na ňom ležal kapitán Morton, krížom cez nich potom Michael Joney a   Gil Horvath a ďalší. Kým všetci mali dierky v spánkoch, neznámy mal   zohavenú celú tvár a tak sa pri ňom stretli príslušníci troch   rozličných rodín, dve s podozrením, že našli otca, jedna s nádejou,   že bude môcť pochovať syna. No mŕtveho nebolo možné právoplatne   identifikovať. Najdlhšie teda ležal na trávniku a najväčšmi   zapáchal.
   </tei:p>
   <tei:p>
    Keď prišiel lekár až na to miesto, zadíval sa na okolostojacich a   povedal im potichu:
   </tei:p>
   <tei:p>
    ― Ľudia, veďže nebláznite. Má vojenskú uniformu, ale je to   ženská.
   </tei:p>
   <tei:p>
    Príslušníci troch rodín sa odvrátili. Na neznámu ženu sa zabudlo.   Pozornosť všetkých pripútaly mŕtvolky štvorročného a sedemročnóho   dieťaťa. Rozchýrilo sa, že na zločine sa činní zúčastnili Hauptmann   Krüger, Obersturmführer Raumrath a šofér SS Müller, no tieto mená   nikomu nič nevravely.
   </tei:p>
   <tei:p>
    Partizánska republika sa pomaly rozpadala: Z Kališťa, Búl a   Donovalov a na druhej strane z Balážov začaly prúdiť skupinky k   hradským. Kráčaly pomaly a opatrne, aby nikto nestúpil na mínu a   nezostal bez nohy. Boly pestro poobliekané: v slovenskom vojenskom, v   nemeckom vojenskom, v mestskom civile, v sedliackom, i v handrách a   tu i tam v starej československej uniforme. A niesly zbrane:   automaty, pušky, granáty a zriedka ľahký guľomet. Na širších cestách   sa spájaly, i zastavovaly vojenské vozidlá, aby ich sviezly.
   </tei:p>
   <tei:p>
    Po horskej ceste od Donovalov k Starým Horám, zatarasenej ešte   kmeňmi z jesenného ústupu a silne poškodenej náletom z konca lanského   októbra, sostupovalo niekoľko mužov. Niektorí z nich mali na sebe   tigrovito fľakaté esesácke plášte, no všetci mali na čiapkach   hviezdy. Prvý, najstarší azda a navidomoči najväčší a najsilnejší, čo   kráčal hodný kus napredku, mal napodiv železničiarsku čapicu. Všetci   si boli podobní, akí boli zarastení a zašpinení.
   </tei:p>
   <tei:p>
    Keď sa blížili k dedine, ozvala sa odrazu neďaleká paľba a potom   hneď pk, pk, pk, guľôčky zo samopalu tesne ponad hlavy.
   </tei:p>
   <tei:p>
    Chlapi sa hodili do jarku. Veľmi sa začudovali. Niekto   povedal:
   </tei:p>
   <tei:p>
    ―    Pojašili sa, či čo. ― A niekto povedal:
   </tei:p>
   <tei:p>
    ― Že by nás mali za Švábov? ― A ten so železničiarskou čiapkou   vydal rozkaz a keď vravel, po hlase bolo poznať, že mu už ťahá na   štyridsiatku a že je teda najstarší medzi chlapcami.
   </tei:p>
   <tei:p>
    ―    Oto, choďte sa so Synáčikom na to podívať. Hore jarkom a   potom od potoka. Bude to chlap, ktorému je jedno, či ho dolu obesia,   alebo či ho odbavíme my. Len aby nás čím viac dostal.
   </tei:p>
   <tei:p>
    Chlapec za prvým sa obrátil a povedal: ― Pst, Synáčik, ideme.
   </tei:p>
   <tei:p>
    Synáčik bol ružovučký mládenec s okrúhlou tvárou a nepoškvrnenou   pleťou. Volal sa Brabec.
   </tei:p>
   <tei:p>
    Dvojica sa vrátila popri ceste. Za zákrutou vyliezla z jarku a   začala stúpať po svahu. Na druhej strane sbehla k potoku a sledovala   ho za prúteným plotom. Polom sa plot končil a museli prebehnúť cez   lúčku.
   </tei:p>
   <tei:p>
    ― Dívaj sa pod nohy!
   </tei:p>
   <tei:p>
    Pričupili sa za prvým staviskom. Skupina na ceste ich možno   zazrela. Niekto z nej vystrelil do vzduchu. Samopal odpovedal ihneď v   bezprostrednej blízkosti. Synáčik zažmurkal očami a povedal:
   </tei:p>
   <tei:p>
    ― Sedí v hentej šope.
   </tei:p>
   <tei:p>
    ―    Sedí, anciáša mu.
   </tei:p>
   <tei:p>
    Vyčkávali a hútali. Chvíľu bolo ticho. Najbližšie staviská boly   vymreté.
   </tei:p>
   <tei:p>
    ―    Odpredku naňho nemožno, ― povedal Synáčik dievčenskými   perami. ― Treba ho obísť.
   </tei:p>
   <tei:p>
    ―    A medzitým nám fukne, hej.
   </tei:p>
   <tei:p>
    Synáčik sa zamyslel. Keď premýšľal, pritisol si ukazováčik na   koniec nosa. ― Nefukne, ― povedal. ― Ten už nechce fuknúť. Ten nás   chce iba dosiať.
   </tei:p>
   <tei:p>
    Otovi poskočila adamčutka, ako preglgol. Pohol párkrát hlavou, ako   by odháňal muchy, a nahrbil sa. ― No, tak poďme.
   </tei:p>
   <tei:p>
    Videlo sa im, že sa nekonečne dlho vracajú k potoku a že nekonečne   pomaly obchádzajú šopu. Skupinka na ceste zasa vystrelila, no muž v   šope neodpovedal.
   </tei:p>
   <tei:p>
    ―    Alebo že by ich bolo viacej? ― opýtal sa Synáčik. Vedeli, že   sa pri ústupe z Bystrice niekoľko skupín zakopalo na Kremnických   vrchoch. Bránily sa do posledného a narobily veľa škôd.
   </tei:p>
   <tei:p>
    Oto vytiahol zápalky. Pozrel na Synáčika, či súhlasí.
   </tei:p>
   <tei:p>
    ― Škoda jej, ― povedal.
   </tei:p>
   <tei:p>
    ―    O jednu šopu viacej alebo menej... ― Poobzeral sa. ― Nič sa   od nej nechytí.
   </tei:p>
   <tei:p>
    Vtedy ružovučký Synáčik neočakávane povedal: ― Počkaj, ― a   vykročil sám. Zmizol v šope. Po niekoľkých minútach sa vrátil. Oto   mimovoľne zdvihol samopal. Synáčik povedal:
   </tei:p>
   <tei:p>
    ―    Nechaj tak. Netreba. Už ju má.
   </tei:p>
   <tei:p>
    Vyšiel na cestu a kričal na tamtých a kýval rukami. Vyšli z jarku   a blížili sa začudovane.
   </tei:p>
   <tei:p>
    V šope ležal človek. Mal pri ruke dva automaty, pušku a debničku   granátov. Bol v bezvedomí a krvácal z brucha.
   </tei:p>
   <tei:p>
    ― Človeče, ― povedal Oto. ― Veď to vôbec nie je Šváb.
   </tei:p>
   <tei:p>
    ―    Nie, ― povedal ten prvý so železničiarskou čiapkou. Jeho hlas   bol teraz sovretý a skomolený. Všetci sa k nemu obrátili a videli, že   hľadí na raneného, ako sa dívame na obludy a netvory. ― Nie. Ja ho   poznám. Je od nás. ― V stvrdnutej tvári nepohol sa mu ani sval.
   </tei:p>
   <tei:p>
    A potom s podivným výrazom, ale tak, že sa nikto neopovážil   protirečiť, dodal:
   </tei:p>
   <tei:p>
    ―    Pozor, aby nám neskapal. Vezmeme ho so sebou. Len pozor, aby   nám neskapal.
   </tei:p>
   <tei:p>
    Mŕtvy na pohorí, milá sympatického nemeckého majora, poručík   Svobodovho armádneho sboru, mladá žena v sanitnom aute, bratislavský   väzeň, utečenec-úderník v Rakúsku, vracajúci sa koncentráčnik,   chlapčenský muzikant v košickom rozhlase, neznáma mŕtva v hromadnom   hrobe pri Kremničke, partizánsky komandír a zúfalec, ktorý naňho   pálil zo šopy ― to ešte nie sú všetci. Ani keď pripočítame mladú   ženu, ktorá šla v Majdanku do plynu tesne pred oslobodením táboru,   hoci ona zpomedzi všetkých najúpenlivejšie dúfala, že uvidí tento   aprílový deň, ani vtedy to ešte nebudú všetci z tohto pokolenia,   ktorých spojila chvíľa.
   </tei:p>
   <tei:p>
    Ale bude už zjavné, že táto chvíľa korení hlboko. Že svojím   pôvodom siaha do mnohých osudov, že k nej vedie mnoho ciest a   chodníkov, krivolako sa križujúcich.
   </tei:p>
   <tei:div type="chapter">
    <tei:head>
     <tei:hi>
      I. IDYLA
     </tei:hi>
    </tei:head>
    <tei:p>
     Nad mestom sa neočakávane zjavilo lietadlo. Keď ho ľudia začuli,   zastali kraj chodníka, dvíhali tváre k nebu a zacláňali si oči.   Žmurkali a vzrušovali sa. Čudovali sa a hovorili odbornícke veci.   Deti povybehovaly z podchodov a dvorcov, pokrikovaly na seba a   ukazovaly prsiami na oblohu. Hlavy na prekrútených krkoch trčaly z   okien. Obchody sa chytro vyprázdnily. Slnečníky sa naklonily dozadu.   Ústa sa pootvorily. Psi začali brechať a vrabce sa hromadne dávaly na   útek. Mesto rozčúlene sledovalo aeroplán, ktorý sa zjavil nad   strechami, po prvý raz od skončenia vojny a vari po druhý alebo po   tretí raz v dejinách.
    </tei:p>
    <tei:p>
     Bolo to svalnaté malé lietadielko, ani pekné, ani rýchle, iba že   práve stačilo na zázrak. Pilot sa s ním spustil nad vežičky, pavlače   a hromosvody, s rozkošou prefrčal ponad námestie s vodostrekom,   Pannou Máriou a štvrťtuctom taxíkov, poslednou vymoženosťou mesta,   obrátil sa nad kopcom s Kalváriou, potom znovu nad mestským parkom a   nad Jesenským vŕškom a dal sa stúpať do výšky v pravidelnej   špirále.
    </tei:p>
    <tei:p>
     Tamdolu už začaly pobolievať krčné svaly. Čo skúsenejší a sveta   znalí vyjadrili sa v tom smysle, že tieto dvojplošníky sa vyskylovaly   pri Piave a kosily našich z guľometov. Odhady výšky rozchádzaly sa   celkom fantasticky. Jednohlasné bolo iba konštatovanie, že letún je   náš.
    </tei:p>
    <tei:p>
     Ženy stály a hľadely na lietadlo, pretože už vyše roka nemusely   postávať po frontoch pred pekárstvami a mäsiarstvami. Chlapi stáli,   pretože sa nedávno boli vrátili zo zajatia a ešte ani dobre nezačali   robiť. Celé mesto stálo a oči si malo vyočiť, pretože po prvý raz   videlo tento stroj bez strachu, že shodí oheň na staré múry. Dívalo   sa a namiesto strachu pociťovalo pýchu. Podobnú pýchu nepocítili   občania odo dňa, čo došly banány, šestnásť korún kilo.
    </tei:p>
    <tei:p>
     Lietadielko rapotalo vo výške a na dne ulíc sa ľudia dušovali, že   videli pilota, po krk ponoreného do oválneho trupu, ako si voľnou   rukou napráva celuloidové okuliare. Istý mládenec tvrdil, že sa   usmieval a že nad krížom farského kostola nepreletel vyššie ako   nejakých tridsať―tridsaťpäť centimetrov. Iný mládenec sa mu preto   vysmial, no mnohým sa videlo, že by bolo lepšie a pre mesto   výhodnejšie, keby to bola pravda.
    </tei:p>
    <tei:p>
     Pilot zakotvil na oblaku a pozrel pod seba. Mesto mu pripadalo ani   veľká améba, ako sa rozlieva a rozťahuje a postupne pohlcuje zelené   ostrovčeky. Nevedno, prečo mestskí rečníci hovorili o rieke ako o   belasej stužke, bola šedivá a stojatá; dve skupinky novostavieb sa k   nej túlily, ešte zväčša obložené lešením a drevenými škatuľkami   skladíšť a stavebných kancelárií. So všetkých strán priliehajú na   mesto kopce, na severe zalesnené, na západe nerozoznateľne chlpaté a   strapaté. Na niektorých miestach visí nad nimi priezračná záclona v   podstate bez farby, ako by ju tam bol nechal výfuk.
    </tei:p>
    <tei:p>
     Pocit zakotvenosti vo vzduchu opustil pilota, keď sa lietadlo   zahojdalo v nápore vetra zboku. Vyrovnal, zabudol na mesto a obrátil   sa vrtuľou na juhozápad, k letišťu. Ešte sa raz obzrel a zazrel   červený obdĺžnik tenisových dvorcov, pýchu mesta, dolné kasárne,   pýchu mesta, a drobnú, šesťhrannú striešku uprostred ružice poľných   chodníkov, minerálny prameň, pýchu mesta. Potom začal sústredene   načúvať tlkotu motoru.
    </tei:p>
    <tei:p>
     Mesto sa prebralo z meravosti a tucty hodiniek zase začaly tikať.   Ľudia sa pohli po chodníkoch, zasa niekam išli a odkiaľsi sa vracali,   niekoho mali radi a niečím sa trápili, no okrem toho mali uspokojivý   pocit, že svet napreduje. Naši vnuci sa už všetci budú voziť na   aeroplánoch. Vojna bola na niečo dobrá. Okrem mŕtvych, spojencov a   čerstvo kolkovaných peňazí máme aj takéto dvojplošníky. A tu i tam sa   pátravý obličaj zdvihne k oblohe, no po lietadle nezostalo stopy. Je   čas vziať na seba výzor mešťana, ktorý sa takouto senzáciou nedá   vyrušiť. Dobrý deň, pán radca, sluha váš, pán doktor.
    </tei:p>
    <tei:p>
     Onedlho má mesto zasa svoj pulz, rastie pod slnkom a rozťahuje sa   dôležito. Len si to spočítajme na prstoch: o nejaké desaťročie ho   bude na ľavom brehu práve toľko ako na pravom. O nejaké dvadsaťročie   nebude po dvoch najbližších dedinách ani stopy. Nemohlo by byť o   päťdesiatročie hlavným mestom? Budú nad ním lietať celé letky. ―
    </tei:p>
    <tei:p>
     Bez záujmu o tieto prestíže, jednako choré zvedavosťou na veci   sveta žilo v meste dieťa, povojnový občan. Nebolo úzkosti, keď začalo   ohmatávať predmety a načúvať zvukom, trieskať hračkami a snovať   svojské, dlhé vety. Dychtivé po vnemoch, pchalo sa všade a rýchlo   múdrelo z boľačiek a odrenín, získaných pri prekvapujúcich   stretnutiach s javmi tohto vesmíru. Jednako bola v ňom akási veľká a   dojímavá dôvera: utiahlo sa do kútika a potichučky o dušu premýšľalo.   Domudrovalo, i vyšly mu ohromujúce veci. Bolo treba poradiť sa s   dospelými, no oni, i keď práve nehľadeli na oblohu, akosi nestačili   na problémy malého občana. Bol to zarmucujúci poznatok.
    </tei:p>
    <tei:p>
     Potom bolo odrazu veľmi jasné, že toto je komín, toto strážnik,   toto je voz na kropenie ulíc a keď sa pritom vzala do úvahy vlastná   osoba, vyplývalo z toho mnoho pútavých vzťahov. To už tak chodí na   svete, povedia na to dospelí s úplne závratným nedostatkom   inteligencie, o chvíľočku bude z teba veľký chlapec. Trápne, naozaj   trápne, ako vedia dospelí niekedy nevystihnúť, o čo ide.
    </tei:p>
    <tei:p>
     A drobný občan uprostred mesta si začne vládnuť vo svojich   zákutiach, výpravami podmaňovať vzdialené končiny a z plnej dušičky   závidieť. A detská perspektíva mesta stratí svoju tajomnosť a   zovšednie. A tety a strýcovia z maminej strany, ktorých deti pijú   neprevarené mlieko a majú pritom jasnú predstavu, odkiaľ pochádza,   začnú o tebe vravieť podivným tónom, opovržlivým i ľútostivým.   Povedia „mestské dieťa“ a majú na mysli dobrodružný zápach benzínu,   ktorému hovoria „smrad“, kolotoč prekvapení na rušnej ulici, ktorému   hovoria „nebezpečenstvo“, a liché sietivo predmestských uličiek,   chodbičiek a rumovísk, ktorému hovoria „nezdravé prostredie“.
    </tei:p>
    <tei:p>
     Ten deň, čo sa nad mestom zjavilo lietadielko, zaujal v   spomienkach inžiniera Štefana Chrapu nezaslúžene významné miesto.   Spájal sa s predstavou dobiela rozžeraveného kovu a ohlušujúceho   sykotu svárača, oslnivého svetla, dopadajúceho na ošarpané, ospalé   steny dielne a oblúku iskier, ktoré zanikaly pri prvom dotyku s   kamennou dlažbou. Dve zamastené a napäté tváre sa nad tým zohýnaly,   zuby vycerené a čierne okuliare na očiach, Emov pravidelný obličaj s   plavou šticou a neustále udivená vajcovitá hlava Ondrova, a sss! sss!   biely jazýček hľadal miesto na drsnej ploche ráfu, našiel ho a   zosilnel a iskry lietaly a svaly na ramenách vystupovaly a dielňa   dunela a potom odrazu hotovo. Metrákové ticho sa rozľahlo a polnočná   tma. Veľké veci sa tu dialy a teraz po nich zostalo podozrivé nič,   ktoré predchádzajúce divy usvedčovalo z falše. Pomocníci sňali   okuliare, znalecky ohmatali sváraný kov a jeden z nich povedal: ― No,   a je to.
    </tei:p>
    <tei:p>
     Pretože sa malý Števko díval do plameňa, pomotalo sa mu teraz   všetko pred očami, točovku by od nákovy nebol rozoznal a skoro by bol   narazil na ten veľký, nebezpečný motor s brúsom, ktorý narobí toľko   rachotu a ku ktorému sa malým chlapcom neslobodno približovať. Ledva   našiel dvere a vyteperil sa s úľavou na dvor.
    </tei:p>
    <tei:p>
     Teraz sa zas pomaličky rozvidnieva. Koník na kolieskach, ktorého   Števko vláčil za sebou, zastal spurno na prahu, a keď Števko mykne   špagátom, pretrhne sa.
    </tei:p>
    <tei:p>
     ― Ondroo.
    </tei:p>
    <tei:p>
     Mechanik sa už bol zohol nad motorom auta. Keďže kryt vyčnieval   ponad neho, vyzeralo to, ako by ho auto išlo zhltnúť. No   nezhltlo.
    </tei:p>
    <tei:p>
     ― Čo je, Števko? Nezabávaj.
    </tei:p>
    <tei:p>
     ―    Koník. ― Obviňoval koníka zo svojvôle. Bolo to neslýchané:   bol o toľko menší. Je málo menších vecí na svete.
    </tei:p>
    <tei:p>
     Vymoce mu koníka a sviaže povrázok. ― A nehanbíš sa? Taký veľký   chlapec a s koníkom sa vláči.
    </tei:p>
    <tei:p>
     Veľký chlapec! Očká sa mu zaligotaly. Ondro vzal veľkého chlapca   okolo pása. Už dávno mu sľuboval lietadlo a dnešná návšteva na oblohe   urýchli splnenie sľubu. Len čo budú mať s krku tú nákladnú waltrovku,   je tam čosi so sviečkami, spraví Štefkovi aeroplán, rrr, tak to   poletí, chlapče! ― Ale teraz choď, máme robotu. ― Jemne ho postrčí,   tľapne po zadku. Ide a koník za ním poskakuje po kamienkoch.
    </tei:p>
    <tei:p>
     Z dielne počuť údery kladiva a piskot vŕtačky. Zaprášené a   všeličím zapratané okná sa po chvíľke zabelejú iskrami svárača. Až   bude Števko veľký, sám zdvihne to ťažké kladivo a takou silou udrie,   že nákova vbehne do zeme ako v rozprávke o obrovi. Bude pracovať s   ostatnými v dielni, hoj, až bude veľký... rozkoš pomyslieť.
    </tei:p>
    <tei:p>
     Na dvore stoja vozy, ktoré prišly na opravu. Keď sa nikto nedíva,   Števko si sadne za volant a vezie sa ta het. Vie, čo treba stisnúť,   aby to húkalo, no radšej si len predstavuje, že to húka, aby ho   odtiaľto nevyhnali. S námahou vylezie na plešinu nákladného auta,   poskakuje po pružne vyperovanom obdĺžniku a dusí sa smiechom. Niekedy   stoja vozy tak husto vedľa seba, že možno preskočiť s auta na auto. A   niekedy, zriedka, ale predsa niekedy, príde sem auto akosi inakšie   než ostatné, otec mu vraví luxusné, plné je podušiek ako nejaký   diván, chladič má veľký a štvorhranný a strieborne ligotavý a aj   strechu má: veľkú plátennú strechu so žltým okienkom vzadu. Všetko je   na ňom úžasné a hlavne veľké. Keď je po oprave a treba ho preskúšať,   vezie sa Števko s otcom alebo s Emom, i pridávajú plyn a zažíhajú   svetlá a húkajú a púšťajú ventilátor. Presne také auto si Števko   kúpi. (Až bude veľký.)
    </tei:p>
    <tei:p>
     ― Ideš ho dolu z toho voza!
    </tei:p>
    <tei:p>
     Števko sa strhne, no hneď vidí, že otec, v montérkach kedysi   belasých a s francúzskym kľúčom v pravici, sa usmieva. Odloží nástroj   a nadstaví chlapcovi náruč. Števko soečí, no hneď pocíti pichanie   otcových fúzov a vrieska: ― Juj, pusť!
    </tei:p>
    <tei:p>
     Otec sa smeje a ťažkou nohou pristúpi povrázok koníka. Števko ani   nemukne.
    </tei:p>
    <tei:p>
     ― Choď za mamou. Onedlho bude večera. ― Ešte stále sa smeje, keď   chlapec vojde do kuchyne.
    </tei:p>
    <tei:p>
     Mať sa krúti okolo hrncov. Je tu kadejakých vôní a plno pary.
    </tei:p>
    <tei:p>
     ― Števko, nepleť sa tu.
    </tei:p>
    <tei:p>
     Sadne si na schodík do dvora a hlboko uvažuje.
    </tei:p>
    <tei:p>
     Dielňa prestane syčať a natriasať sa. Otec stojí vo dverách a   zapaľuje si na cigaretu. Ondro, do pása nahý, umýva sa pri studni.   Emo si nasadzuje šildovku. Zajtra sa dajú do toho zeleného   štvorvalca, do obeda ho musia mať. Potom nákladné. Pekne za   radom.
    </tei:p>
    <tei:p>
     Na rozlúčku zabŕdne Emo prstami do chlapcovej štice. Usmeje sa.   Náhle ukáže na najbližší voz. ― Števko, čo je toto...?
    </tei:p>
    <tei:p>
     ―    Fordka, ― chlapec pohotove.
    </tei:p>
    <tei:p>
     ― A toto?
    </tei:p>
    <tei:p>
     Díva sa na vysokú a ťarbavú limuzínu.
    </tei:p>
    <tei:p>
     ― Š... ― pomáha Emo.
    </tei:p>
    <tei:p>
     ― Ševroletka.
    </tei:p>
    <tei:p>
     ― Tak. A foto?
    </tei:p>
    <tei:p>
     ― Waltrovka.
    </tei:p>
    <tei:p>
     ―    Výborne. ― Smiech. ― Dobrú noc.
    </tei:p>
    <tei:p>
     Otec zatvára dielňu, mierne oneskorene odpovedá chlapcom na   pozdravy, postoji na zatíchnutom dvorci, vojde do bytu a umýva sa.   Naostatok sedí v izbe a robí poznámky k novinám.
    </tei:p>
    <tei:p>
     Poburujú ho sociálni demokrati. Žiadajú nemožné veci. Bohužiaľ aj   Ondro s nimi drží. Ba možno, že je ešte horší od nich. Možno, že je   tajný komunista. Komunisti, to sú tí, čo v devätnástom prišli od   južných hraníc a chceli rabovať. Ale my sme im to ukázali. Ukážeme aj   sociálnym demokratom, čert ako diabol. Ale Ondra treba vystríhať.   Lepšie povedané, treba ho oženiť. Emo bol tiež jašo, kým sa neoženil.   A pán Chrapa, majiteľ dielne, za svojich ľudí tak trochu   zodpovedá.
    </tei:p>
    <tei:p>
     Potom s neho spadne hnev a on začne snívať svoj každodenný   predvečerný sen, že si zadováži benzínovú pumpu. Vozy budú stáť pred   dielňou v dlhom rade, na susednom grunte možno zariadiť parkovište a   podnik sa bude rozvíjať. Priberie pomocníka a učňov, ktorých lacná   práca sa zbytočne podceňuje. Pán Chrapa opatrne investoval do   rozvíjajúceho sa automobilizmu a zrejme investoval dobre. Veľký pokoj   sa nad ním rozprestrie.
    </tei:p>
    <tei:p>
     Blíži sa večer a Števko a koník osameli na dvore. Chodia spolu po   známych miestach, zastavujú sa, podiškurujú a idú ďalej. Veľké vozy   sa menia v tône a štvorček okna začína chytro priberať na dôležitosti   v mestskej krajinke. Števko vyjde pred bránku a sadne si na múrik. Na   stene je nápis Autodielňa a posledné A visí trochu nakrivo, hoci   nápis pripevňovali iba nedávno. Ulica je prázdna, o chvíľu zažnú   lampy. Naproti sú vysoké nájomné domy, podobné plechoviciam od oleja,   narovnaným na seba v slepej chodbičke medzi dielňou a bytom. Napravo   je holý betónový plot, nevedno, čo je za ním, záhrada, a či dvor. Je   ticho, iba keď pozorne načúvaš, ozve sa ti vzdialený šum. V noci sa   trochu stíši, no nikdy nezaspí celkom. Ako by sa niekde pod zemou   krútil svištivý zotrvačník.
    </tei:p>
    <tei:p>
     Včera večer tu Števko sedel ako teraz a zajtra ráno sa zase všetko   tak rozbehne ako dnes. Dielňa sa rozbuchoce, chlapi sa ihneď zamažú a   otec bude rozprávať vojenské historky, poťahujúc si fúzy. Potom sa   ozve bohapusté dunenie a strieľanie a na dvor prihrkoce choré auto.   Vyskočí z neho pán s koženou čapicou, koženými rukavicami a divoko   štvorčekovaným oblekom a opýta sa s veľkou náhlivosťou, kde je šéf.   Otec sa zjaví, pomalý a rozvážny, karburátor, povie, to je mrcha vec,   cudzí pán sa prestane ponáhľať a opýta sa, čo to bude stáť. No vzápäť   musí ustúpiť nabok, pretože sem pár koní vlečie malé nákladné auto,   ktoré si rozbilo nos o roh skladišťa. A Števkovo lietadlo zas bude   musieť počkať.
    </tei:p>
    <tei:p>
     ― Elektrika.
    </tei:p>
    <tei:p>
     Pre číry pôžitok vysloví Števko toto slovo, keď sa zažnú dve či   tri pouličné lampy, viditeľné s tohto miesta, a keď namiesto   rovnomerne rozloženého šera nastúpi nerovnomerne rozložené svetlo a   tma. Koník nereaguje na vyslovené zaklínadlo a Števko ním preto v   tejto chvíli opovrhuje. Uvedomí si, že je hanba v tomto veku ešte   chodiť s koníkom, a zamyslí sa, či ho má prehodiť cez plot. No vtom   sa ozvú kroky a hneď nato sa vynorí Jožko.
    </tei:p>
    <tei:p>
     Jeho otec je domovníkom v neďalekej vilke, v ktorej býva ten pán   doktor, ktorý bol Števka pozrieť, keď mal v zime chrípku. Jožko je   majiteľ veľkého počtu sklených guliek. Hráva sa s celou štvrťou o   marmance a vždy vyhrá. Často predá vyhráte sklenky obohratému, päť za   korunu. Na červených vlasoch má rádionku, hoci ostatní chlapci chodia   väčšinou prostohlaví. Jožko je najodvážnejší z družiny. Žabicou zabil   vranu. Tvrdí, že gumipuškou zasiahne okno na sto krokov, no ešte to   nikomu nepredviedol.
    </tei:p>
    <tei:p>
     ― Idem po pivo.
    </tei:p>
    <tei:p>
     Jeho zrak padne na koníka a Števko sa prudko začervenie od   hanby.
    </tei:p>
    <tei:p>
     ―    Nebehá to. Čačka ...
    </tei:p>
    <tei:p>
     Števko sa spamätá. Prehltne slinu a povie horlivo:
    </tei:p>
    <tei:p>
     ―    Budem mať aeroplán. Ondro mi spraví. Taký, čo si doň sadnem.   ― Vidí skúmavý a nedôverčivý pohľad toho druhého, nuž dodá si odvahy.   ― Krídla sú už hotové. Dnes ich svárali. V dielni.
    </tei:p>
    <tei:p>
     Jožko pustí kvapku sliny tesne pred špic topánky. Potom zdvihne   hlavu a povie útočne:
    </tei:p>
    <tei:p>
     ―    Ukáž!
    </tei:p>
    <tei:p>
     Ale Števko ani nemusí odpovedať. Jožko vie, že prístup do dielne   je zakázaný. Števkovo postavenie medzi chlapcami nemálo posilňovalo,   že smel byť „pri tom“, keď sa v dielni pracovalo, kým deti z okolia   hnali odo dverí. Zavrtel teda hlavou a keď videl, že Jožko hľadí do   dvora, navrhol, aby upevnil svoju výhru:
    </tei:p>
    <tei:p>
     ―    Chceš pozrieť?
    </tei:p>
    <tei:p>
     Zaviedol Jožka k Fordke. Ukazovákom svätokrádežne čosi načarbal na   zaprášený blatník. Jožko mlčal a sklený džbán prekladal z ruky do   ruky. Nebolo o tom pochybností, že sa ho zmocnila istá úcta.
    </tei:p>
    <tei:p>
     Keď sa spamätal, popremýšľal a vytiahol vŕbovú píšťalku. Zapískal   na nej, až v ušiach zaliehalo.
    </tei:p>
    <tei:p>
     ― Sám som ju spravil.
    </tei:p>
    <tei:p>
     Bolo úplne nedokázateľné, že klame. Števko sa chystal povedať, že   mu Ondro spraví päť takýchto píšťaliek (ak bude Števko chcieť), no   potom sa toho veľkomyseľne vzdal. Jožko je skoro o dva roky starší,   to ho ospravedlňuje. Až Števo bude o dva roky starší...
    </tei:p>
    <tei:p>
     ― To je Ševroletka, ― uľavil si aspoň. Urobil primeraný dojem. Len   málo detí vie, že je to Ševroletka.
    </tei:p>
    <tei:p>
     Keď Jožko odišiel po pivo, pritiahol Števko koníka na cementovú   plošinku pred dielňou. Skríkol hop! a koník sa postavil na zadné   nohy. Skríkol ešte raz hop! a koník obišiel kruh. No tak.
    </tei:p>
    <tei:p>
     Niekoľko detí prebehlo ulicou.
    </tei:p>
    <tei:p>
     ― Čo je?
    </tei:p>
    <tei:p>
     Chytro sa obzrel na osvetlené okno. Ešte ho nevolali na večeru.   Postavil koníka do kúta, no neurobil od neho ani dva kroky a vrátil   sa poňho. Rozbehol sa za deťmi, vlečúc ho za sebou.
    </tei:p>
    <tei:p>
     Pred pekárstvom dobehol skupinku. Utekali popod bronzovú tabuľu so   starým pánom, zabočili do širšej ulice a minuli osvetlenú lekáreň.   Koník chvíľku statočne poskakoval, potom sa rezignovane prevalil na   bok a po niekoľkých skokoch stratil sklené oko.
    </tei:p>
    <tei:p>
     ― Čo je, horí?
    </tei:p>
    <tei:p>
     Zase zabočili doľava a ešte raz. Skupinku viedol Mišo, bitkár,   učeň v obchode so železným tovarom. Z ostatných poznal Števko Mimiho,   ktorému nikto nevedel pravé meno a ktorý občas roznášal noviny. Bolo   tu jediné dievčatko. Števko ho nepoznal.
    </tei:p>
    <tei:p>
     Prichádzali do ulíc, po ktorých chodilo mnoho ľudí. Bolo tu viacej   svetla, viacej kriku. Výklady obchodov boly osvetlené. Tu i tam   žiarila svetelná reklama. Museli sa zastaviť a predierať zástupom. Na   križovatke celkom zhustol. Napredovali iba veľmi zvoľna.
    </tei:p>
    <tei:p>
     Dobrodružné tušenie zaľahlo na Števka. Zdvihol koníka a poutieral   ho rukávom. No nemal ani kedy ho poľutovať. Uvedomil si odrazu to   ticho dookola, ktoré križovatku oddeľovalo od ostatného mesta. Hore   nad všetkým svietila oblúkovka. Hojdala sa vo vánku a vŕzgala.
    </tei:p>
    <tei:p>
     Netrpezlivý čierny pán odsotil Števka. ― Choď domov, ― povedal. ―   To nie je nič pre taký drobizg.
    </tei:p>
    <tei:p>
     Ale Števo sa už pretisol na okraj chodníka a uvidel. Uprostred   križovatky stálo auto. Len čo si Števko uvedomil, že nepozná jeho   značku, zazrel čosi pred autom: bolo to prikryté dekou.
    </tei:p>
    <tei:p>
     ―    Ten už viac nepotrebuje, ― povedal Mišo. ― Bysťubohu! Prišli   akísi ľudia, mlčali a naložili tú prikrytú vec na nosidlá.
    </tei:p>
    <tei:p>
     Je to waltrovka, pomyslel si Števko matne. Voz sa ponášal na autá,   ktoré stávaly na dvore; mal poškodený chladič, pravé predné koleso a   blatník. Odniesli prikrytú vec. Prišiel strážnik a prikazoval, aby sa   všetci rozišli.
    </tei:p>
    <tei:p>
     ― Čo to bolo? Mišo, čo to ―
    </tei:p>
    <tei:p>
     Chlapci sa vracali. Dievčatko bolo bledé ako stena. Strach mu   hľadel z očú.
    </tei:p>
    <tei:p>
     ―    Zabilo človeka.
    </tei:p>
    <tei:p>
     Čo ho zabilo? Auto. Auto zabíja ľudí? Jestvujú aj citroenky. Števo   ešte nikdy nevidel citroenku. Okrem toho nikdy nevidel značku, ktorú   v dielni spomínajú s úctou a ktorá má čudné meno, složené z dvoch   podobných alebo rovnakých slabík, čosi ako rojs-rojs. Možno, že to   auto bolo z tohto rodu. Možno, že takéto autáky zabíjajú ľudí. Naše   sú dobromyseľné a obdivuhodné. Stoja poslušne alebo hrkocú a prskajú   a vybuchujú.
    </tei:p>
    <tei:p>
     ― Kde si bol?
    </tei:p>
    <tei:p>
     Otec stojí v bránke. Okamih skúma Števko, či bola zlosť v tejto   otázke. Má pocit, že nie. No pre istotu sa opevní zprávou:
    </tei:p>
    <tei:p>
     ―    Zabilo človeka.
    </tei:p>
    <tei:p>
     Mať, ktorá vyšla z kuchyne, ticho osloví svätých. Vždy vravela, že   tieto mašiny nepovedú k ničomu dobrému. Priskočí a vezme chlapca za   ruku. ― Poď, poď.
    </tei:p>
    <tei:p>
     ―    A čo kára? ― opýta sa otec zamyslene, hoci od syna nečaká   odpoveď. Vošli.
    </tei:p>
    <tei:p>
     Nad krupicovou kašou sa Števko rozpamätal na pohľad, ktorý poslal   na čakajúce tône aut, keď ho matka brala za ruku. Tá chvíľka bola   plná údivu nad tým, že medzi týmito vozmi a tamtými, zločinnými   citroenkami a autami zajakavej značky, nebolo podstatného rozdielu.   Nebolo príčiny, prečo by sa tieto nemohly správať ako tamtie. Možno   aj tieto mohly zabiť.
    </tei:p>
    <tei:p>
     ―    Zabilo človeka, ― povedal ako ozvena a rodičia naňho   pozreli.
    </tei:p>
    <tei:p>
     Ponoril chytro lyžičku do kaše a zamiešal. Treba sa rozhodnúť.   Možno Števko nebude pracovať v dielni, až bude veľký. Možno tie veľké   stroje ani nemá rád. Rozmyslí si to a stane sa radšej kráľom.
    </tei:p>
    <tei:p>
     ― Čo ti je? Nie si chorý?
    </tei:p>
    <tei:p>
     Po večeri matka umývala riad a otec sedel v plyšovom kresle a   fajčil. Chystal sa hnevať na sociálnych demokratov.
    </tei:p>
    <tei:p>
     ―    Ulož dieťa. Ledva vidí.
    </tei:p>
    <tei:p>
     Len čo Števko zaspal, prebudil sa trhnutím a opýtal sa: ― Už je   ráno ...?
    </tei:p>
    <tei:p>
     Otec naňho pozrel ponad okuliare. ― Spi, ― povedal; matky, ktorá   postavila na stôl maľovanú vázu, Emovu výhru zo strelnice, sa opýtal:   ― Čo mu je?
    </tei:p>
    <tei:p>
     Dobre, pomyslel si Števko, zatvorím oči. Na prahu spánku chvíľku   zápasil s obludnou citroenkou. Vedel už, že je nepríjemné byť zabitý.   Vtedy alebo zahúkalo vzdialené auto, alebo koník pri posteli zaerdžal   a vzopäl sa. Števko znovu otvoril oči a dookola už bolo tma a ticho.   Nestačil zachytiť, čo všetko sa mu prehnalo hlavičkou. Vyliezol z   postele.
    </tei:p>
    <tei:p>
     Vonku na dvore stály samé citroenky.
    </tei:p>
    <tei:p>
     Začalo ho oziabať pri okne. Začul, ako otec chrápe. Predstavil si,   že odrazu všetky autá na dvore a v dielni začnú rachotiť a prskať.   Ihneď naozaj zaracholily a zaprskaly. Keď na to prestal myslieť,   utíšily sa. Po dvoch desaťročiach, keď mu podávali inžiniersky   diplom, spomenul si na túto noc a domyslel si s úsmevom, že sa vtedy   medzi ním a strojmi rozhodovalo, či budú priateľmi, alebo   nepriateľmi.
    </tei:p>
    <tei:p>
     Vrátil sa na lôžko a keď sa ráno zobudil, nevedel celkom o   ničom.
    </tei:p>
    <tei:p>
     Keď po siednom zakukaní kukučka zmizla v útrobách hodín a už sa   nezjavila, Evička zívla, otvorila oči a nadmieru sa začudovala. Hneď   nato sa rozpamätala na sník a niekoľko sekúnd jej za ním bolo do   plaču. Hneď ho zabudla a pokúsila sa nahovoriť si, že sa jej snívalo   po celú noc o tom, že bola tanečnicou a mala ružové šaty s mnohými,   mnohými záhybmi a v každom záhybe kvet. Vtedy niekto tresol bránou;   bolo nevítanou zvláštnosťou tohto nájomného domu, že sa tresnutie   bránou rozliehalo po celom schodišti až sem do vyšších poschodí. A v   každom záhybe kvet: až budem veľká.
    </tei:p>
    <tei:p>
     ―    Dobjé jáno, Majista.
    </tei:p>
    <tei:p>
     Mariškina ľavá ruka spadla do kanála. Tinko soskočil so susedného   múrika a lovil ju kulačom pomedzi mriežky. Nedočiahol; i drót, na   konci zahnutý, ktorý našli v rúre odkvapu, bol prikrátky. A vedľa   bezrukej Marišky sedí Boženka, bábka v nemilosli. Keď ju Evička   sklonila dolu čielkom, vedela povedať „mama“, no spadla so schodov a   od tých čias onemela a nepreriekla ani za cukrík, ani za nič, zjavne   sa v nej čosi pokazilo.
    </tei:p>
    <tei:p>
     ― Ako ste sa vyspintaly?
    </tei:p>
    <tei:p>
     Na obe bábky, opreté o nohu stola, padá lúč slnka, v ktorom   tancujú drobné kúsky nití a zlaté zrnká. Mariška je nová,   nepoškvrnená, v zelenej suknici a v tirolskom kabátiku, Boženka sa   udržuje nažive už iba tým, že pri všetkej málovravnosti vie zatvoriť   oči. Až ani to nebude vedieť, pôjde na smetisko.
    </tei:p>
    <tei:p>
     Eva skočila na dlážku bosými nohami a mimovoľne zhíkla. Potom   vzala Marišku do náručia a v rozpore s predchádzajúcim povedala: ―   Haja, haja.    ― Nato sa rozhliadla po izbe, plnej leta a slnka, a   priskočila k obloku ako každé ráno. Tri poschodia pod ňou je dlažba   ulice a ona si myslí: „Keby tak Mariška vypadla.“ Vtedy zavŕzga   stolček pod Evinými nohami.
    </tei:p>
    <tei:p>
     Pobehuje po izbe a načiera z rozkmitaného lúča. Zastane, načúva,   čo robí mamka v kuchyni. Pri istom zvuku pomyslí na raňajky a začne   sa obliekať. Ešte dvakrát sa dá zlákať k oknu, raz hlasom, ktorý sa   jej pozdal známym, raz hrkotom vozidla, ktoré sa jej pozdalo   neznámym. Už chce opustiť izbu, dopoly oblečená, keď uvidí Boženku,   úboho prekotenú pod stolom. Rozhnevá sa:
    </tei:p>
    <tei:p>
     ―    Boženta, ty spjostá!
    </tei:p>
    <tei:p>
     ―    Nože sa nemazni, ― povie mať podráždene. Vojde zamračená ako   často a položí na stôl tácňu s raňajkami. ― Také veľké dievča!
    </tei:p>
    <tei:p>
     Eva sa zahanbí. Pokladala za svoje tajomstvo, že sa s bábkami   rozprávala spôsobom, akým sa s ňou rozprávala mať, kým bola celkom   maličká. Ale či ona môže prinútiť bábky, aby vyslovovaly rrr a aby sa   nemaznaly? Eva sa nafúka. Odmietne dočasne chlieb s marmeládou.   Obzerá sa po príčine k plaču.
    </tei:p>
    <tei:p>
     Keď mať vyjde, stále s tým ustarosteným výrazom na mladej ešte   tvári, priskočí Eva znovu k oknu a hľadí na jedno miesto: na veľký   plakát na nároží. A potom sa naň upriami celou svojou bytosťou a   podstúpi všetky ranné obrady, vystrebe so sebazaprením kávu, namočí   mydlo v umývadle a napokon vezme hrebeň, kefku a veľkú mašľu a ide si   k materi po frizúru.
    </tei:p>
    <tei:p>
     A už vyjde do chladného schodišťa s bábkami pod pazuchou a   sostupuje opatrne so schoda na schod, všetky sú náramne vysoké a   konca-kraja im niet. Eva postoji na plošinke, začuje, ako doma začal   hučať šijací stroj, vidí zaprášené okno, za ktorým sa hromadia hmyzie   mŕtvolky a chumáče pavučín, a uvedomí si hĺbku tejto tichej šachty,   do ktorej kamienok, pustený tesne vedľa zábradlia, padá s tohto   miesta dosť dlho, aby si narátala do štyroch. A na Evu príde zrazu   velikánske ponáhľanie a hybaj, sostupuje udychčane po schodoch, i na   plakát zabudne a na prízemí sa rozhoduje ako vždy: Na dvorček, a či k   dedovi do obchodu?
    </tei:p>
    <tei:p>
     Inej možnosti, konečne, niet. V obchodíku má Evička svoje miesto   pod policou, usadí sa tam na stolčeku alebo na zemi, uspáva bábiku   haja haja, alebo ju všelijakými spôsobmi vychováva a pripravuje do   života. Chráni ju pred čiernym kocúrom, ktorý sa premáva medzi   vrecami a vystríha ju pred nadmiernym užívaním lilihitu, tvrdými a   pestrofarebnými cukríkmi na lízanie, ktoré starý otec predáva po   šestáku, nastoknuté na drievko a zabalené v priezračnom papieri.   Zriedka sa niekto zjaví v obchode, aby vyrušil uspatú Marišku   prekvapujúcou žiadosťou o kúsok čokolády alebo o hrozienka. No vtedy   Eva pobúrene opustí svoje teplé miesto a hľadí na votrelca   nenávistným zrakom, kým neodíde z obchodu a kým ju starý otec   neuspokojí kývnutím:
    </tei:p>
    <tei:p>
     ― Taký je svet, dušička, prídu ti ľudia a vyrušujú!
    </tei:p>
    <tei:p>
     Ale niekedy sa aj dobrák starý otec stane nesnesiteľným.   Najčastejšie, keď balí škatule do tvrdého bieleho papiera. Vtedy   vstane s debničky, prestane pozorovať ulicu škárou vo výklade, začne   sa načahovať tu k tej, tam k onej polici, šmátra po priečinkoch a   zásuvkách, hromaždí na pult balíky a balíčky, fľaštičky a škatuľky a   robí z toho všetkého veľké balíky a debny. Jednak už to samo narobí   kopu kriku, jednak ― a to je to najhoršie ― používa starý otec   pukajúceho papiera na balenie a ten Mariška neznáša. Púšťa sa hneď do   plaču, a akokoľvek by Evu zaujímala krvou podbehnutá mäsitá tvár   starého otca, jeho tri brady, natriasajúce sa pri prudkých pohyboch,   jeho jazyk, vyplazený máličko pri sväzovaní uzlov a maľovaní adries,   napokon jeho brucho, premiesťujúce sa chytro a pružne zpod pulta na   pult a zpred neho zaň, predsa musí Eva z ohľadu na dieťa opustiť   obchod a utiahnuť sa na dvorček. To isté urobí Eva i vtedy, keď sa s   ňou starý otec chce pomaznať a keď ju chce vziať na kolená. Starý   otec je veľmi dobrý starý otec. Ale celý zapácha po lepidle, po   cigarách a po čiernom kocúrovi.
    </tei:p>
    <tei:p>
     Malý dvor za domom je ohraničený troma holými stenami až do neba.   Sú na nich iba drobné okienka záchodov a komôr, zväčša zamrežované.   Na štvrtej strane je múr, za ktorým je záhrada.
    </tei:p>
    <tei:p>
     V záhrade je Tinko, ktorý občas prelezie na dvorček, vydláždený   veľkými betónovými dlaždicami. Často sa moce okolo debny na odpadky,   ktorá zaujíma a zamára veľkú časť dvorčeka, bývajú v nej vzácne veci.   No niekedy sa hrajú súvislé a zaujímavé hry. Tinko je lekárom a lieči   nemocnú Marišku. Ruku jej síce nevylovi, no vopchá jej do zadôčika   drótený teplomer a nástojí na tom, že musí do nemocnice. Eva prelieva   slzy a uvažuje o tom, či si Tinka vezme, až bude veľká. Mať povedala,   že nie.
    </tei:p>
    <tei:p>
     ― Tinko!
    </tei:p>
    <tei:p>
     Za múrom v záhrade je dnes ticho. Malý Martin ešte nevstal, alebo   ho odviedli do mesta. Dievčatko vezme tri tehly s hromady pod   múrikom, položí ich na seba a sadne si na ne. Dohovára bábkam. Teší   sa sama pre seba na dne mnohých poschodí.
    </tei:p>
    <tei:p>
     ―    V každom záhybe kvietoček, ― skončí. ― A haja haja.
    </tei:p>
    <tei:p>
     A vďaka za to, že sa na plote nezjaví Tinkov starší brat, ktorý sa   posmešne škerí na Marišku, užíva nesrozumiteľné slová a hádže do   dvora so smiechom polozhnité jablká a kôstky od sliviek. Vďaka, že si   Evička nemusí spievať a tváriť sa na maminu radu, že nič nevidí a že   ju čutka z jablka práve nezasiahla do chrbta. Že napokon nemusí   utiecť do dusného zátišia obchodu, v ktorom sa starý otec valí sem i   ta, alebo sedí za výkladom, číta nekonečne dlho a nehybne noviny,   alebo hľadí do ulice, v ktorej sa nedeje vôbec nič.
    </tei:p>
    <tei:p>
     Keď sa Eva vráti do bytu, ustatá po výstupe a z nudy, sedí mať za   strojom a šije. Vr, krúti sa koleso stroja, vedľa ktorého mamine nohy   šľapcujú dopredu-dozadu, krúti sa, až ho nevidieť, a vetrík duje z   neho. Tenké prsty tisnú oslnivé plátno pod blyšťavú ihlicu, teraz   zachytí prst, teraz, teraz. Pod oblokom ležia stôsiky ušitej   bielizne, drsnej a zaváňajúcej novotou. Eva stojí pred šijacím   strojom, čosi ju na ňom láka, čosi odpudzuje. Mamka hľadí upreto na   prsty, ihla ich zachytí, teraz, a nie, a plátno padá na dlážku v   žiarivých riasach a ihla sa mihoce hore-dolu.
    </tei:p>
    <tei:p>
     ―    Choď od toho kolesa!
    </tei:p>
    <tei:p>
     Tajne vopchať prst do rozkrúteného kola! Sú jeho rebrá   neviditeľné, alebo ich niet? Je koleso ako karika, ktorú Tinko   paličkou preháňa po asfalte? Alebo je ako kolo mašiny, ktorá vzala   palec Frankovi zo štvrtého poschodia v ten deň, čo priniesli prvé   čerešne? Hjuj. Stroj sa chveje a znie v ňom výkrik, ktorý vyráža   prestrašený Franko, a niť sa preplieta tkanivom a mať podráždene   povie:
    </tei:p>
    <tei:p>
     ―    Vravím ti, ujdi od tej mašiny.
    </tei:p>
    <tei:p>
     Postáva. Kam má ísť?
    </tei:p>
    <tei:p>
     ―    Choď. Ale na ulicu sa neopovažuj! Lebo zavolám Buba.
    </tei:p>
    <tei:p>
     A stroj sa krúti a mať meravo hľadí na končeky prstov a na vodopád   bieleho tkaniva, ktorý sa sústreďuje pod ihlou.
    </tei:p>
    <tei:p>
     Náramne smiešny tvor, tento Bubo! Pôvodne to bola značne dôležitá   osobnosť. Kedysi strašievali ním Evičku, ale vtedy bola ešte veľmi   malá a všetko verila. Eva, zjedz polievku, lebo zavolám Buba, a Eva   zjedla polievku. Eva, neplač, lebo zavolám Buba, uvidíš, a Eva   prestala plakať. No Bubo nikdy neprišiel, nenaklonil sa nad Evičku a   neurobil bu-bu, ako očakávala. Začalo to byť podozrivé. Prečo vlastne   Bubo nechodí? A Bubo sa blamoval. Pravdepodobne sa bojí. Evička   začala ľutovať Buba. Pocítila k nemu sympatie. Predstavovala si ho   ako starého, zarasteného pána, ktorý v podstate nemá na tom záujem,   aby ubližoval deťom. Je zhovievavý a možno má reumu ako starý otec. A   tak sa z Buba stal dobrý duch, ktorý Evičku ľúbi a ochraňuje, drahý   Bubo. Preto je smiešne, keď ho mamka spomína v takejto spojitosti!   Zavolaj Buba, mama!
    </tei:p>
    <tei:p>
     Predpoludním postáva Eva vo dverách obchodu alebo sedí na prahu a   vyhrieva sa na slnci. Kocúr, čierny ako uhoľ, preťahuje si pred ňou   pružné srstnalé tielko. Na, ccc! Vyskočí na pult a s neho na   najvyššiu policu a s nej rovno na zem medzi cibuľu a chren. Zpoza   vriec svietia jeho zelené oči. Ccc!
    </tei:p>
    <tei:p>
     ― Murko! Žmurko! Micurko!
    </tei:p>
    <tei:p>
     Popred obchod prejde pani s dievčatkom, ktoré sa zadíva na Marišku   a Boženku. Eva inštinktívne skryje bábky za chrbtom, nedám, nedám, no   v poslednom okamihu podľahne dobrému vnuknutiu a podáva Boženku   cudziemu dievčatku. Ale matka s dievčatkom nezastaly a už sú ďaleko.   Eva vyskočí a pobúrene sa díva za nimi.
    </tei:p>
    <tei:p>
     ―    Prejde ťa auto, Evička, ― povie chraptivo starý otec, ale   nevstane.
    </tei:p>
    <tei:p>
     Chlapi, čo idú po chodníku, snímajú čiapky, poniektorí sa   zastavujú a mlčky stoja. Naproti pílili drevo, prestali a hľadia.   Sprievod sa blíži po prostriedku cesty, napredku chlapec s krížom a   čosi prežúva. Potom ide čierny voz a za ním žena. Chlapec, voz a   žena. Matka a dievčatko, ktoré chcelo Boženku, zmizly za rohom.
    </tei:p>
    <tei:p>
     ―    Starý otec...
    </tei:p>
    <tei:p>
     ― To je pohreb.
    </tei:p>
    <tei:p>
     ― Pohreb?
    </tei:p>
    <tei:p>
     Starý otec pozrel namrzene na Evu, ako by ona bola zavinila, že   urobil čosi nevhodného. Načo vravieť dieťaťu také veci?
    </tei:p>
    <tei:p>
     ―    Choď sa hrať s Murkom. Choď na dvorček. Je tam Tinko. Ale Eva   sa nedíva na sprievod. Díva sa na veľký farbistý plakát na nároží. Je   na ňom tanečnica vo večerných šatách, bohatých na hodvábne záhyby, a   v každom záhybe ruža. Za tanečnicou sú dvaja veľmi čierni páni a Eva   dobre vie, načo sú tam. A prečo majú drobné fúziky a prečo sa   usmievajú na všetko. Eva sa díva na tanečnicu, na jej pančuchy.
    </tei:p>
    <tei:p>
     ―    Lepšie mu tak, ― povie starý otec. ― Má to za sebou. Čo mal z   takého života?
    </tei:p>
    <tei:p>
     Pomyslí na dcéru, ktorá tamhore šije, šije. Na Evu zavolá:
    </tei:p>
    <tei:p>
     ―    Hybaj dnu, lebo ťa tam dačo srazí!
    </tei:p>
    <tei:p>
     Evička pricupká. ― Ccc! ― zavolá na Murka a usalaší sa pod   policou. Vezme Marišku do náručia a pozrie na starého otca, či nejde   pukať papierom. Nie. Nasadzuje si škripec a noviny má pripravené na   dosah ruky. Ešte pozrie ponad sklá na vnučku a na dvere, či nikto   neprichádza.
    </tei:p>
    <tei:p>
     Haja.
    </tei:p>
    <tei:p>
     Otec odjakživa robí ako tesár, hoci vlastne nie je remeselníkom a   nemá ani tovarišskú, ba hádam ani učňovskú skúšku; ale palieri u   Vereša mu pokojne sverujú roboty s debnením, ba i šalungy na surový   betón a vymeriavanie a označovanie základov. Má bystré ruky a obracia   sa v robote, radosť sa dívať.
    </tei:p>
    <tei:p>
     Brat Gusto je pokrývačským pomocníkom u Sadílka. Tak vie s horného   konca rebríka shodiť škridlu, že sa nerozbije, ani nepukne: dopadne   na celú hranu a položí sa akosi mäkkučko, ako by ju neviditeľné ruky   skladaly. Brat Gusto niekedy pokrýva strechy trojposchodových a   štvorposchodových domov, priviazaný okolo pása a zachytený hákom:   vtedy je vysoko nad všetkými ostatnými ľuďmi na svete a spieva ako   vtáci, jedine mu rovní.
    </tei:p>
    <tei:p>
     Sestra Elena pracuje v pekárstve a večer je uvádzačkou v biografe.   Vo dne najčastejšie predáva rožky a praclíky, dvadsaťpäť halierov   kus, a balí ich rýchlymi prstami do hodvábneho papiera. No niekedy   pomáha aj pri peci ― Elena je mocná ako chlap: Belko, najkrajší a   nabezočivejší zpomedzi roznášačov pečiva, ktorý žartoval so všetkými   predavačkami v ulici, chcel ju vziať okolo pása a možno aj bozkať na   zapálenú tvár, no ona sa mu vzoprela lakťami a on ich chytil a chcel   jej ich skrútiť za chrbát ako každej, no nemohol, hoci celý stmavel,   ako sa silil. Elena predávala zdvorilé biele žemličky a domov nosila   čierny chlieb.
    </tei:p>
    <tei:p>
     Mama umrela, len čo sa Tomáš narodil. Poznal ju podľa svadobnej   fotografie, zavesenej nad otcovou posteľou a pokrytej žltým oblakom.   Bola celkom mladá a celá biela. Neskôr vraj už nebola celkom   mladá.
    </tei:p>
    <tei:p>
     Ráno o pol siedmej sedela celá rodina mlčky okolo stola a srkala   hustú zeleninovú polievku; plávala v nej mrkva a petržlen a na dne   bola hustá a hrboľatá vrstva zemiakov. Všetci sa ponáhľali: otec na   stavbu révészovského nájomného domu, Gusto na „malú“ stanicu, ktorú   pokrývali ohňovzdornou bridlicou, pretože už do nej pršalo, a sestra   do pekárne baliť rožky a usmievať sa na paničky. Malý Tomáš bol temer   od rána do večera svojím pánom. Po celý život ho rušivo prekvapovalo,   keď na tom niekto menil. A menili mnohí.
    </tei:p>
    <tei:p>
     Domec, v ktorom bývali Lánikovci, stál osamele pri hradskej medzi   „Huštákom“, malebne zaostalým predmestím z prízemných domov, dlhých   dvorov, kurínov a skladíšť, a medzi Dolnou kasárňou. Mal síce   záhradku s popínavými fazuľami, žlto a dúžnato kvitnúcimi tekvicami,   výbojné plazivými jahodami a lesom pŕhľavy pri plote, no nemal   susedov. A pretože Hušták patril k mestu a pretože Radvaň, vzdialená   iba na niekoľko metrov od Huštáku, bola dedina, spriahly sa huštácke   deti proti radvanským a radvanské proti huštáckym: Tomáš nepatril do   nijakej družiny, a čo podujímal, podujímal na vlatnú päsť.
    </tei:p>
    <tei:p>
     Pravidelne sa stýkal s vojakmi, najmä s členmi plukovej hudby,   ktorí mali okná na cestu a často v nich vyhrávali, každý na svojom   nástroji, počnúc pikolkou a končiac basbombardónom, každý po svojom a   proti ostatným. Počúval ich trpezlivo, sediac rozkročmo na míľovníku,   a keď ho privolávali opatrnými posunkami, preskočil jarok a   pristúpil. Hádzali mu korunky a on ich chytal a v neďalekej trafičke   kupoval za ne zorky. Papierový balíček zaťažil kamienkom a vyhadzoval   ho k rukám, trčiacim dychtivo zo zamrežovaného okna. Vojaci z kasární   naučili ho pesničky a veršovačky, ktorým nerozumel a za ktoré ho   veľký Gusto bez rozhorčenia vyťahal za vlasy nad uchom. Všetci sa s   Tomášom maznali, keď ho stretli (okrem eléva plukovej hudby, malého   bubeníka), a všetci ho volali Tomášom Garíkom, nevedno prečo. Keď   pochodovali po hradskej a keď sa ich nástroje zlato ligotaly, cítil   Tomáš pýchu, ako by k nim patril. Najlepšie si zpomedzi nich   zapamätal flautistu, územčistého chlapáka s okrúhlou tvárou, posiatou   pupencami, ktorý sa jedného dňa z čista jasna zmárnil. Nalial vody do   hlavne mauserovky, vzal ju do úst a stisol kohútik. Gusto povedal, že   mu po stenách soškrabúvali mozgy. V každom prípade to bol trochu   divný počin a od nenápadného flautistu neočakávaný.
    </tei:p>
    <tei:p>
     Vojaci povedali Tomášovi, že život je ako remeň, i keď hneď   netreba brať mauserovku do huby. Neprotirečil, vzal na vedomie.
    </tei:p>
    <tei:p>
     Hradská prinášala stále menej dobrodružstiev. Gazdovia z Iliaša   vozili na trh červenučké jablká, pooberané s trpasličích stromkov pri   Hrone. Pivovarské štajerské záprahy dunivo rozvážaly debničky s   fľašami. Učniská vláčily príručné vozíky s „medokýšom“ z neďalekého   prameňa alebo so zeleninou od „bulgárov“, ktorých skleníky sa   rozprestieraly za vŕškom. Kraj mesta šliapal poloslepý šlajfiar,   brúsil nože a záhradnícke nožnice a opravoval dáždniky; zvukom   kolovrátku a jačavým sykotom ocele, pritlačenej o kremenný kotúč,   dráždil ženské na pavlačiach a pijanov v krčme Na mýte. Čas od času   prešiel koč, ktorým sa páni viezli do radvanského kaštieľa alebo   veľkolúcky statkár do mesta, a za vodou pod horou vlak od Zvolena   alebo do Zvolena. No všetky tieto zjavy mohly pestriť deň iba ako   námety k rozhovoru a Tomáš bol sám. Nemal z nich úžitok a nevedel v   podstate, čo s nimi. Preto sa často odhodlal porušiť zákaz a zájsť za   otcom, bratom alebo sestrou do roboty. Pretože si uvedomoval svoj   priestupok, vymýšľal si zámienky, ktoré sa nedaly overiť.
    </tei:p>
    <tei:p>
     Zjavil sa na stanici na miestach, na ktoré tucet výstražných   tabuliek zakazoval prístup. Rozložil sa rozšafne na debnách a   vreciach, pripravených na naloženie. Veľký Gusto hore na streche hneď   uvidel vyzývavé pomarančové tričko, čierne glotové nohavičky a biele   „kecky“, baťovky z plátna a gumy. Klinec za klincom vyťahoval   zpomedzi sovretých pier a jediným úderom širokého kladiva ich vtĺkal   do latky. Keď zatĺkol posledný, zvolal:
    </tei:p>
    <tei:p>
     ―    A už sa aj ber, Tomáš, lebo uvidíš ten tanec ...!
    </tei:p>
    <tei:p>
     Ale Tomáš sa usmieval. Zadrel si triesočku do lýtka a pozorne si   ju vytiahol ihlou akéhosi sčernetého odznaku, ktorý našiel pred domom   a ktorý s pýchou nosil na prsiach. Keď sa s krikom priblížil   posunovací rušeň, priložil dlane na ústa a zvolal čosi úplne   nesrozumiteľné.
    </tei:p>
    <tei:p>
     ― Čože? ― opýtal sa Gusto, keď sa rušeň vzdialil. Znovu si napchal   plné ústa klincov a zatĺkal. Ako by bol mal naježené železné fúzy,   belaso ligotavé.
    </tei:p>
    <tei:p>
     ―    Boli u nás zo súkenky! Hej, veru!
    </tei:p>
    <tei:p>
     Priam sa tým chvastal.
    </tei:p>
    <tei:p>
     Dvojizbový domec, v ktorom bývali, dostal sa nevyspytateľnou   cestou do vlastníctva majiteľa a riaditeľa súkenky Cabana a ten občas   posielal svojich zriadencov urgovať korunky. Keďže domec stál na   ceste zo súkenky do mestskej predajne podniku a keďže Lánikovci   málokedy celkom vyrovnali svoju podlžnosť za nájom, stávalo sa to   často. Prijímal ich rozžiarený Tomáš ― niekedy i vtedy, keď daktorý   ďalší člen rodiny bol doma.
    </tei:p>
    <tei:p>
     Tomáš čakal, kým Gusto popribíja klince, ktoré mal medzi perami.   Posúval sa po hrebeni strechy z jedného konca na druhý. Medzitým so   tri vozne išly postrkom po koľajniciach. Na zadnom sa viezol   železničiar, kýval červenou zástavkou a pískal na píšťalke.
    </tei:p>
    <tei:p>
     ― Vypiskuje ako kos. Gusto!
    </tei:p>
    <tei:p>
     Ťuk, ťuk a ešte jeden, veľký brat načiera ďalších klincov z   koženého vaku, ktorý má pri boku celkom ako jeho otec.
    </tei:p>
    <tei:p>
     ―    Daj pokoj. A neprevráť tú kisňu! Tomáš, počuješ?
    </tei:p>
    <tei:p>
     Ešte jednu dávku vtĺkol Gusto nezaujímavo do latky. Potom ticho,   bez klepotu zakladá veľké šupiny bridlice. Tomáš prebehne hurtom cez   perón a páku každého z troch automatov na cukrovinky nezbedne   vytiahne. Zacituje veľkú sestru:
    </tei:p>
    <tei:p>
     ― Štolverk, pišinger, diana.
    </tei:p>
    <tei:p>
     V poslednom automate to zahrkoce a vypadne prastará pralinka v   staniole. Hlúpy stroj nezbadal, že Tomáš nevhodil šesták. Len pri   druhom a treťom trhnutí sa spamätal. Nevydal nič, iba akýsi prášok sa   z neho sypal.
    </tei:p>
    <tei:p>
     Ústa plné sladko-trpkej chuti, ktorá rozmnožuje sliny a sťahuje   jazyk a ďasná, uteká Tomáš krížom cez voľné priestranstvo k mostu a   potom do rušnej ulice. Pred Šeborovým hračkárstvom sa zastaví.   Rozhodne chce mať kolobežku. Keby sa mu každý deň podarilo vylákať z   automatu aspoň jednu pralinku, dali by mu o rok za ne kolobežku? A o   sto rokov?
    </tei:p>
    <tei:p>
     Pred Vargovým pekárstvom prejde so tri razy sem i ta a pokúša sa   nazrieť do obchodu, kedykoľvek niekto vyjde alebo vojde. Vstúpil by   celkom odvážne, no čo, ak je veľká sestra niekde vzadu...? Čo povie   Tomáš, akokoľvek neohrozený, tučnej panej, ktorá tam sedí v sklenej   spovedelnici, hrká na stroji s malými klapkami a okienkami a počíta   peniaze...? No vtom začuje Elenin hlas, ktorý spieva:
    </tei:p>
    <tei:p>
     ―    Ruky bozkávam, milostivá pani.
    </tei:p>
    <tei:p>
     Súčasne zacengá cengáč nado dverami pekárstva. Dáma s nákupnou   taškou sostupuje po troch schodíkoch na chodník. Čo sa tak díva na   Tomáša?
    </tei:p>
    <tei:p>
     ― Čí si, chlapček?
    </tei:p>
    <tei:p>
     No ba, pomyslel si Tomáš; čo chce odo mňa? Veľmi sa čudoval.   Chytro vybehol do pekárne a zastal pred sestrou.
    </tei:p>
    <tei:p>
     Tučná pani v spovedelnici záklopka na mašinu: vybehne ti z nej   zásuvka, plná peňazí a na prednej strane vyskočí biela cifra. Mať   takú mašinku... Tomáš, zaujatý zázračným strojom, zabudol na sestru.   Je tu teplá zamúčená vôňa čerstvo upečeného cesta.
    </tei:p>
    <tei:p>
     ― Čí si, chlapček, ― povedala tučná pani ako ozvena tamtej na   chodníku. Tomáš sa vyčítavo podíval na sestru. Čo chcú odo   mňa...?
    </tei:p>
    <tei:p>
     ―    To je brat, pani šéfka.
    </tei:p>
    <tei:p>
     Pecne sa kukaly s políc a rožky sa svíjaly vo veľkej debne. Vo   výklade stála torta, sladko ružová, ocifrovaná.
    </tei:p>
    <tei:p>
     ―    Boli zo súkenky. Gusto povedal, aby som išiel za tebou. Elena   v bielom plášti viedla chlapca ku dverám.
    </tei:p>
    <tei:p>
     ―    Keď budeš klamať, dostaneš sa do pekla, uvidíš.
    </tei:p>
    <tei:p>
     ―    A keď nebudem?
    </tei:p>
    <tei:p>
     ―    Pá, chlapček. Tu máš, na.
    </tei:p>
    <tei:p>
     ―    Poďakuj sa.
    </tei:p>
    <tei:p>
     ―    Prečo?
    </tei:p>
    <tei:p>
     ―    Tomáš! Už zase sa priečiš.
    </tei:p>
    <tei:p>
     ― Ďakujem.
    </tei:p>
    <tei:p>
     Je tu teplo a voňavo. Chlapec sa napcháva praclíkom, až má líca,   ako by trúbil. Možno sa pokúša spakovať praclík ešte pred odchodom,   aby dostal ďalší na cestu.
    </tei:p>
    <tei:p>
     ―    Už som mu toľko ráz vravela, pani šéfka... Sem sa nesmie,   rozumieš? ― Nakloní sa k bračekovi a šepne: ― Teraz choď domov, v   rúre máš polievku a slíže. A večer príď do bia, chceš...?
    </tei:p>
    <tei:p>
     Tomáš chytro pouvažoval a prijal úplatok. Vonku na chodníku si   povedal: „Gusto i Elena mi kázali ísť za otcom. Tak hybaj ― už   aj.“
    </tei:p>
    <tei:p>
     A dal sa drobčiť Vyšnou ulicou k novostavbe, ktorá zavŕšila tretie   poschodie a onedlho bude pod strechou.
    </tei:p>
    <tei:p>
     Budúci révészovský nájomný dom sa vkliňuje medzi dve vysoké   staviská a múr rozľahlej záhrady, patriacej k meštianke. Je ešte   obstavený lešením, po ktorom hrkocú fúriky a v ktorého tepnách   stúpajú preťažené plošiny nákladných výťahov. Dvojice dievok   prechádzajú nerovnomerným krokom po naklonených chodbičkách a nosia   stavebné hmoty od miešačiek, presievačiek a skladov. Murári robia už   na murovaní pod krov a na dvoch miestach už na betónovom venci,   tesári sú kdesi vo vnútri a pripravujú debnenie na zárubne nového   typu, ktoré sú napodiv zo železa a zalievajú sa shora betónom. Asi   tucet polonahých robotníkov, zväčša Cigánov, dokončuje na akord odkop   a odvoz zemín za budovou, kde má byť akési nádvorie. Od staveniska sa   šíri hustá clona súvislého hukotu strojov a škripenia ozubených   kolies, do seba zaťatých. Ojedinele zvonia, dômyselne pozohýnané   železné prúty, ktoré ohýbači pripravujú pre betonárov a v rýchlosti   hádžu na hŕbu.
    </tei:p>
    <tei:p>
     Tomáš sa blížil zprvoti od ulice, no keď uvidel pri miešačke   hlavného paliera Midriaka, ako dozerá, aby sa sporilo s cementom, dal   sa na ústup. Midriak bol podľa otcových slov „panský sluha“ a okrem   toho ešte aj z Radvane; Tomáš obišiel meštianku a vnikol do   staveniska s druhej strany. Keď obchádzal Cigánov, čo vozili hlinu,   mal chuť zavolať: ― Kde máš, more, gajdy, ―no pamätal, že ho nesmú   zbadať a že by ho okrem toho zahádzali hrudkami a kamením. Vkĺzol   rýchlo do suterénu, pretože nedočiahol na rímsu prízemia.
    </tei:p>
    <tei:p>
     Obklopil ho chlad. Naširoko roztvoril oči, aby lepšie videl a na   nič nenarazil. Rozbehol sa dlhou chodbou a cez okná zazrel nohy a   špice čakanov, zabárajúce sa do zeme, a lopaty, ako naberajú. Po   šikmej ploche, na ktorej ešte neboly osadené schody, vybehol až na   pusté prvé poschodie. Na druhom pracovali tesári ― kdesi ďaleko v   zadnom krídle. Ich hlasy sa ozývaly v holých priestoroch.
    </tei:p>
    <tei:p>
     Mateja Lánika, plateného od hodiny, snášali tesári medzi sebou;   zvyčajne sa bránili, keď palieri prideľovali ich robotu obyčajnému   robotníkovi, i vtedy, keď ich bolo primálo a keď murári a betonári   museli aj deň/dva čakať na šalungy.
    </tei:p>
    <tei:p>
     Teraz im pomáhal osadzovať nové zárubne.
    </tei:p>
    <tei:p>
     ―    Dobre by bolo debniť ich postupne, na tri razy vari. Keby   museli nalievať betón odrazu do celého debnenia, vznikly by   diery.
    </tei:p>
    <tei:p>
     ―    Moja reč.
    </tei:p>
    <tei:p>
     ― Pst, tato ...
    </tei:p>
    <tei:p>
     Chlapi obrátili tváre smerom k Tomášovi. Vyzeral ako škriatok,   medzi dvoma betónovými piliermi.
    </tei:p>
    <tei:p>
     I pomenší, vychudnutý pán v trenčkote sa obrátil. Mal fúzy ako   malý portviš a úzke očká, ktorými sa súčasne usmieval i gánil.
    </tei:p>
    <tei:p>
     Prišli zo súkenky, chcel začať Tomáš svoju rozprávku, Gusto a   Elena kázali... Pretože na stavenisko bola cesta stokrát   nepreniknuteľnejšie zarúbaná ako na stanicu a do pekárstva a stokrát   väčší bol i jeho hriech.
    </tei:p>
    <tei:p>
     Staviteľ Vereš bol, ako sa hovorí, demokrat od kosti. Pochádzal z   ľudu, ako sa hovorí, a vypracoval sa. Chodil medzi robotníkov,   podával im ruku, prihováral sa im po mene a dával sa nimi informovať.   Zdal sa dobrým a uznanlivým človekom. Plánovité sa takým zdal   byť.
    </tei:p>
    <tei:p>
     ―    To je váš, Murgaš? ― opýtal sa a na Tomáša zvolal veselo: ―   Poď sem, Janko!
    </tei:p>
    <tei:p>
     ―    Môj, ― povedal Matej Lánik. A keď sa Tomáš okúňal: ― No, tak   hybaj, keď ťa volajú.
    </tei:p>
    <tei:p>
     ― Ja nie som Janko.
    </tei:p>
    <tei:p>
     Spurno sa díval staviteľovi na špice topánok. Niekto sa nahlas   zasmial. Ako by sa v rozľahlom poschodí všetky kúty boly   zasmialy.
    </tei:p>
    <tei:p>
     ―    I ja mám dvoch takýchto, ― povedal staviteľ Vereš dôverne   svojim robotníkom. ― Jedného námorníka a jedného generála. A ty čím   budeš, až budeš veľký?
    </tei:p>
    <tei:p>
     ―    No? ― nevedel sa niekto dočkať, keď prešla chvíľa.
    </tei:p>
    <tei:p>
     ―    Prrroletárom, ― povedal Tomáš topánkam pána staviteľa.   Víťazne premohol zákernú literu, ktorá sa pri tomto jedinom slove   ešte rada zvŕhala v 1. Pospájané chodby, schodištia a siene   zahlaholily smiechom.
    </tei:p>
    <tei:p>
     Matej Lánik ostal vážny. Staviteľ Vereš, muž z ľudu, ostal   vážny.
    </tei:p>
    <tei:p>
     ―    Dobre, ― povedal zamyslene. Podišiel k miestu, kde bol   prerušený múr a kde onedlho malý byť dvere na balkón.
    </tei:p>
    <tei:p>
     ―    Vidíš, ― ukázal Tomášovi a položil mu otcovskú ruku na   temeno, ― priviezli dosky z píly. Choď ich pekne poskladať a dostaneš   korunu.
    </tei:p>
    <tei:p>
     Tomáš išiel.
    </tei:p>
    <tei:p>
     ―    Vráťme sa k zárubniam, ― povedal staviteľ Vereš a plesol   niekoho priateľsky po pleci. ― Máte pekného chlapčeka, Lánik.
    </tei:p>
    <tei:p>
     Pekný chlapček už z diaľky volal na Midriaka:
    </tei:p>
    <tei:p>
     ―    Pán staviteľ kázali! Pán staviteľ kázali!
    </tei:p>
    <tei:p>
     Bol proti Midriakovi imúnny.
    </tei:p>
    <tei:p>
     Spotený vláčil ťažké dosky a ukladal ich nerovnomerne na seba. Po   prvý raz pod cenou predal svoju robotu.
    </tei:p>
    <tei:p>
     ―    Juj, motýľ.
    </tei:p>
    <tei:p>
     Mávajúc zelenou tylovou sieťkou na červenom papečku, supiac a   rozčúlene vykrikujúc, rozbehol sa Karolko za krásnym hmyzom. Ako mal   zdvihnutú hlavu, hlas sa mu zadrhoval v hrdle, no očú nespustil s   oblohy. Motýľ, tmavý, fialový s dúhovými očkami, vylákal chlapca   doprostred záhonov, potom sa odrazu vzniesol nad plot a zmizol.   Posledný pohľad naň zanechal v Karolkovi ľútosť a smútok.
    </tei:p>
    <tei:p>
     Uvedomil si, že podlávil niekoľko kvietkov, pozrel do okien domu,   či ho nikto nezazrel, a vrátil sa na chodník, kosiac púpavy červenou   paličkou. Živo si predstavil, že motýľa predsa len chytil, že ho   otecko usmrtil nad liehom, že ho napichli na špendlík a pripevnili o   dno škatuľky od zápaliek. Takto bol bohatstvom, vzbudzujúcim úctu. Po   celej záhrade nebolo vidieť ďalšieho motýľa, ako navzdory.
    </tei:p>
    <tei:p>
     Ešte sa pokúsil nahovoriť si, že sa nad trávnikom vznáša ťažký,   bzučiaci, nebezpečný roháč. Zamával sieťkou, no ostala prázdna a   záhrada bola odrazu beznádejne pustá. Širokoďaleká nuda ju   zaplavila.
    </tei:p>
    <tei:p>
     Chvíľku sa ešte táral po chodníkoch, dúfajúc, že sa stane niečo   významného. No nikto nevyšiel z domu a ani na ulici nebolo čo   pozorovať zpoza hustého krušpánu, geometricky obstrihaného.
    </tei:p>
    <tei:p>
     Zahľadel sa i k drevami v kúte záhrady a k starodávnemu múriku,   obrastenému divým vínom a prerúšanému krivolako zamrežovanými      okienkami, ktorý ju oddeľoval od susedného pozemku. Pocítil nevoľnosť   pri spomienke na „toho chlapca“, no nezjavil sa, ani keď Karolko   napočítal do troch, a nič nenarušilo pohodu slnečného dňa. Zohriaty   vzduch sa trblietal nad eternitovou strieškou drevárne a okná domu vo   vzdialenom pozadí tiekly za ním odspodu nahor.
    </tei:p>
    <tei:p>
     „Ten chlapec“ začal prenikavo jestvovať ktorejsi nedele, keď sa   bol Karolko vrátil z úhľadnej rodičovskej prechádzky, odetý do   svojich brnavých zamatových šiat s čipkovým golierikom a perleťovými   gombičkami a keď mu boli dovolili stráviť v záhrade chvíľku,   zvyšujúcu do obeda. Nič zlého netušiac, priblížil sa vtedy k   oblôčiku. Zvedavo ako vždy chcel sa rozhľadieť po susednom pozemku,   nezastavanom, divom, krivolako zarastenom a do tretiny zahádzanom   kopou odpadkov a smetí.
    </tei:p>
    <tei:p>
     Namiesto toho gánila naňho celkom zblízka ― iba na hrúbku múru ―   tvár „toho chlapca“. Prudko sa predesil.
    </tei:p>
    <tei:p>
     „Ten chlapec“ vyceril prekrásne zubiská a odpľul si z chuti. Slina   preletela okienkom a o máličko minula Karolka.
    </tei:p>
    <tei:p>
     ― Čo máš, srab, ― povedala tvár v okienku. ― Daj mi dačo.
    </tei:p>
    <tei:p>
     Karolko zarazený takýmto nevídaným začiatkom, sovrel vo vrecku   korunu, ktorú dostal ráno od strýka Fabiána, až ho zabolely prsty.   Odstúpil od okienka.
    </tei:p>
    <tei:p>
     ―    Počkaj! ― skríkol chlapec na druhej strane a zmizol.
    </tei:p>
    <tei:p>
     Karolko postál ako stĺp. Chlapec sa neukazoval. Odbehol? Vráti sa?   Má Karolko ujsť? Má priskočiť k okienku a povoliť zvedavosti? A   vôbec, nemá sa báť? Karolko si spomenul, ako „ten chlapec“ vypľul a   žalúdok sa mu zdvihol.
    </tei:p>
    <tei:p>
     Vtedy počul šuchot nad sebou, obrátil ta oči a uvidel ho na   strieške drevárne. Bolo ho nesporne celkom dobre vidieť z kuchyne   alebo z predizby. Karolko si uvedomil, že je zle: bez dovolenia si   nikoho nesmel priviesť do záhrady. Stŕpol.
    </tei:p>
    <tei:p>
     ―    Ruky hore, ― povedal „ten chlapec“ a namieril na Karolka   prak. Karolko nepochopil. Iste nás vidia, myslel si.
    </tei:p>
    <tei:p>
     ―    Ruky hore, ― zavrieskal votrelec ešte raz a aby bol bližšie,   sadol si a nohy sa mu hompálaly so striešky. Karolko pozrel na svoje   topánky, zablatené od honby v záhonoch. Návštevník bol bosý.
    </tei:p>
    <tei:p>
     Tu uvidel Karol veľkú krvavú ranu na ľavom kolene „toho chlapca“.   „Ten chlapec“ zachytil jeho pohľad, odložil prak, zdvihol si koleno k   tvári a prezeral ho so záujmom a pýchou. Oblizol si ranu.
    </tei:p>
    <tei:p>
     ―    To je až na kosť, ― povedal chvastavo. A ako by sa vyhrážal:   ― Neveríš?
    </tei:p>
    <tei:p>
     A už sa tomu nedalo zabrániť, nešťastie sa valilo celkom   nezadržateľne. „Ten chlapec“ soskočil do záhrady, ako dopadol,   prevalil sa na bok a bol tu. Karolko sa pod prísnym trestom nesmel   stýkať s chlapcami z ulice. Bol „ten chlapec“ z ulice? Bol bosý, celý   čierny, ale bol z ulice? Lebo na tom záležalo.
    </tei:p>
    <tei:p>
     ― Pozri, ty srab. ― Natrčil rozbité koleno Karolkovi pred nos.   Karolkovi sa znovu zdvihol žalúdok. Určite nie je z ulice, myslel si.   Je zo susedstva. V blízkosti rany sa prechádzal mravec.
    </tei:p>
    <tei:p>
     A hneď zasa: ― Hore ruky.
    </tei:p>
    <tei:p>
     Chlapca zo susedstva rozladil spýtavý pohľad veľkých tmavých   očú.
    </tei:p>
    <tei:p>
     ― Mohol by som ťa zabiť. ― No nepozdalo sa mu vhodným, podať o tom   dôkaz. Dal to lacnejšie: ― Pozri! Mám rozbiť to okno?
    </tei:p>
    <tei:p>
     Karolka prepadla hrôza. Chytro sa rozhodol, vytiahol korunu strýka   Fabiána a podal ju „tomu chlapcovi“. Dotkol sa pritom jeho ruky, bola   akási drsná. Karolko si spomenul, že počul čosi o Cigánoch. Ešte   väčšmi sa zmiatol.
    </tei:p>
    <tei:p>
     ―    Veď zato, ― povedal „ten chlapec“ a strčil prak do nohavíc. A   ako by pokladal za svoju nejasnú povinnosť čosi Karolkovi predviesť,   zdvihol koleno a pritlačil mincu odrazu o červenú ranu. Na jej okraji   sa vypučila guľka krvi.
    </tei:p>
    <tei:p>
     Karolko zbledol ako stena. Niečo sa s ním stalo. Vzdialene začul,   že niekto volá jeho meno. „Ten chlapec sa rýchlo vyškriabal na múrik.   Ešte sedel na ňom, keď Karolko pocítil na sebe ruky, ktoré ho   zdvihly.
    </tei:p>
    <tei:p>
     ―    Karol, ― rozľahol sa prestráchaný hlas, podivne podobný   matkinmu. ― Omdlel, alebo čo!
    </tei:p>
    <tei:p>
     Priblížila sa otcova vôňa po tabaku a iné ruky prevzaly Karolka.   „Ten chlapec“ ešte stále sedel na múriku.
    </tei:p>
    <tei:p>
     Tej noci sa náhle zobudil a trúchlivo zanariekal: ― Dajte preč   korunu s kolena! Dajte preč korunu s kolena!
    </tei:p>
    <tei:p>
     Zmätení rodičia ho nosili hodinku okolo stola, kým sa uspokojil.   Ešte rozhodnejšie si povedali, že sa nesmie stýkať s chlapcami z   ulice. Vzrušujú ho.
    </tei:p>
    <tei:p>
     Druhé stretnutie bolo celkom krátke. Len čo sa tvár „toho chlapca“   zjavila v okienku, dal sa Karolko na útek a nič nedbal, že naňho   chlapec kríkal „Stoj, lebo strelím“. Mať ho oprášila, pretože si   myslela, že iba spadol a poudieral sa. Viny na ňom nenašla.
    </tei:p>
    <tei:p>
     Karolko čakal tretie stretnutie. „Ten chlapec“ žil za múrikom, bol   tam neustále a čochvíľa sa mohol zjaviť. Čakal svoju chvíľu, mal za   lubom nebezpečné veci.
    </tei:p>
    <tei:p>
     Strach z tohto stretnutia začínal byť príjemný a splýval so   zvedavosťou.
    </tei:p>
    <tei:p>
     No okolo drevárne bolo ticho, nič sa nepohlo v záhrade, Karolko   teda vošiel do domu, ochotný venovať svoju pozornosť nepredvídaným   mimoriadnym javom. V tichom schodišti sa ozýval každý zvuk, ako keď   kričíš do hrnca. Trojkolka dievčatka z poschodia stála na obvyklom   mieste pri zábradlí a Karolko prišiel do obvyklého pokušenia zacengať   na jej okrúhlom cengáči. Ponevieral sa chvíľočku pod schodmi, s   kritickým podozrením prezeral akési náradie a črepníky s pažítkou,   napokon využil príchod poštára a vkĺzol do bytu. Prešiel predizbou, s   vypätím dočiahol na mimoriadne vysokú kľučku, napokon zakotvil v   kútiku jedálne, kde boly jeho hračky. Našiel obrázkovú knižku s   veršíkmi o domácich zvieratkách a pár minút predstieral, že číta.   Poznal verše nazpamäť, no čítať zdalo sa mu väčšie umenie.
    </tei:p>
    <tei:p>
     Polhodinku vyplnil rozličnými výkonmi. Prisunul si stoličku k   polici, na ktorej bolo niekoľko kníh, fľaštička, popolník a drevený   rám s guľkami, natiahnutými na drôty. Zmocnil sa počítadla a   niekoľkokrát prisunul dve guľky k jednej a jednu k dvom, čím dostal   tri guľky. Pomyslel si, že, ako je známe, desať je najväčšie číslo na   svete. Počítanie ho vyčerpalo a zmiatla ho plytvavá konštrukcia   počítadla. Pouvažoval, či sa má dopustiť veľkého prečinu, a ovládol   sa.
    </tei:p>
    <tei:p>
     Raz bola zvíťazila zlá náruživosť a Karolko si prisunul stoličku   ku knižnici. V knižnici sú knihy a knihy sú dôležité, pretože treba   byť ticho, keď ich otecko vezme do ruky. A predsa je v nich nejaký   podfuk, pretože oteckove knihy sú bez obrázkov. Ale dospelí vraveli,   dočkaj času ako hus klasu. Hus je tiež domáce zviera.
    </tei:p>
    <tei:p>
     Na spodku je kniha Srdce. Má na obálke veľké pozlátené srdce.   Pozlátka miestami odpadla.
    </tei:p>
    <tei:p>
     ―    Až budeš mať desať rokov, ― povedal otecko nie bez istého   dojatia, ― dostaneš túto knihu. Je to najkrajšia kniha pre   chlapcov.
    </tei:p>
    <tei:p>
     Nie je pravdepodobné, že by Karolko medzitým už bol mal desať   rokov. Nie je.
    </tei:p>
    <tei:p>
     A vtedy odrazu niečo ruplo, v knižnici sa uvoľnil priečinok a či   čo a knihy sa vysypaly, úžasné množstvo kníh ― desať kníh ― v tvrdých   ligotavých obálkach, čo tvorily súvislú a pravidelnú stenu, každému   hneď dobre viditeľnú. V poslednej chvíli stačil Karolko soskočiť so   stoličky, ináč by ho boly knihy odplavily alebo zasypaly.
    </tei:p>
    <tei:p>
     Opanoval sa teda a vzdal sa veľkého prečinu, za ktorý svojho času   tvrdo pykal.
    </tei:p>
    <tei:p>
     ― Karolko!
    </tei:p>
    <tei:p>
     Matka vošla a odopla si zásterku. Položila dlaň na chlapcovu   hlavu.
    </tei:p>
    <tei:p>
     ―    Choď si umyť ruky, o chvíľku tu bude otecko.
    </tei:p>
    <tei:p>
     Potom sa poobzerala, čo by bolo treba v byte posunúť, poopraviť,   postaviť na správnejšie miesto.
    </tei:p>
    <tei:p>
     Keď si Karolko v kúpeľni starostlivo umyl a osušil ruky a vrátil   sa do izby, mädliac nimi, pozrela naňho mať a pocítila uspokojenie.   Potom pocítila uspokojenie nad týmto uspokojením, ktoré pociťovala   čoraz častejšie. Všetko, čo ju obklopovalo, počínalo ju tešiť.   Dochádzala k poznaniu, že svet je v poriadku. Rada si zaspomínala,   ako po kúskoch, po dečkách, čačkách a tanierikoch posbierala túto   príkladnú domácnosť. Od čias, čo otecka v zápalkami vymenovali za   disponenta, žili si lepšie. Presne povedané, žili ako lepší ľudia. O   Karolkovi nesporne bolo možné povedať, že je z dobrej rodiny.
    </tei:p>
    <tei:p>
     Spoľahlivá, solídna pravidelnosť a zamatová harmónia zavládla v   dome. Ustálily sa dni návštev biografu, kasína a čajových posedení,   ustálily sa nedeľné prechádzky, pondelňajšie zastávky v sporiteľni a   každodenné reči o tom, aby všetko s božou pomocou ostalo, ako je.   Mamička nenávidela zmeny. Čo zmena, to riziko.
    </tei:p>
    <tei:p>
     Lebo rubom tejto pohody bol strach o ňu. Mohly prísť rozličné   pohromy a mohly ju zničiť. I zátopa napríklad v dvadsiatom roku   prekvapila pokojných občanov, zaplavila nábrežie, zatiekla do pivníc   a zničila čerstvé zásoby. A čo je zátopa proti nezamestnanosti, ktorú   niektorí predpovedajú? Epizóda. Voda stúpne a odtečie. Na vodu je   uterák. No nezamestnanosť značí nepriateľstvo medzi ľuďmi. Značí   stratu naturálneho bytu. (Profesor Gruber, čo býva s rusovlasou ženou   a dengľavou dcérkou na poschodí, je síce všetko, iba nie príjemný   sused, no sú aj horší, a kde by človek našiel bývania za tie   peniaze?) Značí stratu spoločnosti, určitej spoločnosti totižto,   značí skromnosť ako ctnosť a sebaobranu. A odpárať čipky a posnímať   ozdôbky a zľahostajnieť ku klasikovi, v koži viazanému a na obdiv   vystavenému, a vzdať sa práva a času na rozclivené spomienky a na to,   že Karolko je nesporne z dobrej rodiny.
    </tei:p>
    <tei:p>
     No proti všetkým živlom stála jediná nádej: že sa to nás azda   nedotkne. Nikdy nie je pravdepodobné, že by to postihlo práve nás. My   sme iba my, ostatných je mnoho. A keď to potrafí ich, stane sa to   nepriamo a bez vlastnej našej viny v náš prospech.
    </tei:p>
    <tei:p>
     Bolo počuť, že otec buchol bránkou. Vždy búchal dverami a bránkou   a prosieval potom o prepáčenie. Blížil sa po chodníku, zahrúžený do   Našich novín. Postál predo dverami bytu a v kockovanom a mnohými   vreckami opatrenom obleku lovil kľúčik. Nenašiel ho, zacengal, vošiel   a bozkal mamičku na čelo. Mamička priniesla polievku a zasadli za   stôl a sviatočne jedli.
    </tei:p>
    <tei:p>
     Pri tomto obede stály sa dve dôležité veci. Medzi polievkou a   fašírkou s prívarkom osušil si otec pery a povedal náhle:
    </tei:p>
    <tei:p>
     ―    Ozaj, aby som nezabudol. Poobede sa uprav, pôjdeme k   direktorovi. Bude tam celá kancelária a všetci.
    </tei:p>
    <tei:p>
     ―    K direktorovi? ― U direktora vo vile sústreďovala sa jedna   oblasť spoločenských cieľov. Mamička si spontánne upravila vlasy.   Pozrela sa na seba do zrkadla ponad stôl, no zazrela sa iba od pŕs   nižšie, lebo zrkadlo viselo trochu naklonene.
    </tei:p>
    <tei:p>
     ― A chlapca vezmi so sebou.
    </tei:p>
    <tei:p>
     ―    Karolka?
    </tei:p>
    <tei:p>
     ―    Jeho dcérka má, tuším, narodeniny.
    </tei:p>
    <tei:p>
     ―    Máme tu ešte tie bonbóny, ― povedala mamička chytro. Chcela   povedať „tie od Vianoc“. No zarazila sa zahanbene a dodala: ― Kúpime   nejaké kvety.
    </tei:p>
    <tei:p>
     Otec odložil kravatu, máličko vypchatú novinami, a uvoľnil si   golier. Mamička to neznášala, no dnes to nechala bez poznámky, aby   reč neodviedla inam a nezaplašila príjemnú úvahu. Návšteva ju ľahučko   rozčuľovala. Bola pekná, keď trochu počervenela.
    </tei:p>
    <tei:p>
     Karolko postupne pochopil, že bude musieť spôsobne cupkať medzi   rodičmi a mordovať sa s kyticou, ktorá mu bude zavadzať v chôdzi a vo   výhľade. Potom sa bude ponevierať medzi dospelými a dusiť od dymu ich   cigariet a fajok.
    </tei:p>
    <tei:p>
     Tu si všimol, že otec dlho a sústredene pije. Vypil celý pohár.   Zhlboka si vydýchol a postavil ho rozhodne na stôl. Z čista jasna   povedal:
    </tei:p>
    <tei:p>
     ―    A vieš, ty špunt, že prišiel cirkus?
    </tei:p>
    <tei:p>
     Karolko pocítil kdesi uprostred seba čosi horúceho. Vedel to,   špunt. Videl ísť ulicami kolónu domčekov na kolieskach. I zvery videl   a húf deťúreniec a dvoch pajácov s namúčenými tvárami. Učupený v   bazičkách pozorne si všetko všimol.
    </tei:p>
    <tei:p>
     No zo všetkého uvedomil si najprv prečudesný dráždivý zápach a   pocit čohosi nebezpečného. Nebezpečný bol chlapík v tričku, ktorý mal   v ruke čosi, čo vydávalo strašný zvuk, a ktorý zvolal na Karolka   „neboj sa, ty panské šteňa“. Nebezpečný bol slon ― nepochybne to bol   slon ― ktorý kráčal konca sprievodu a po celý čas hľadel drobnými   očkami priamo na Karolka. Nebezpečný bol celý ten hurhaj a zaprášený   vresk a vŕzganie vozov a šibanie bičov. Karol vedel, že prišiel   cirkus, a toto vedomie ho nemálo ťažilo.
    </tei:p>
    <tei:p>
     ―    Ak bude dobrý, ― povedala významne matka, no otec   opakoval:
    </tei:p>
    <tei:p>
     ―    A na levov sa podívame a na tigrov, čo? A na hlúpych šašov.   Pravdaže. Ak bude dobrý.
    </tei:p>
    <tei:p>
     ―    A teraz chytro dojedz, Karolko, a dám ti druhé šaty. ―
    </tei:p>
    <tei:p>
     Čím boli bližšie k direktorovej veľkej záhrade, tým väčšmi sa   Karolko dusil v golieriku, ktorý ho hrdúsil, a tým boľavejší bol   pľuzgier, spôsobený novou lakovou topánkou. Jeho ruka, ktorú svierala   matka, sa potila, a druhá ochabovala pod váhou črepníka. Stále musel   kúsok bežkať, aby stačil rodičom v kroku. Veľmi sa mu chcelo ísť na   malú potrebu.
    </tei:p>
    <tei:p>
     V tichom schodišti prišiel naňho strach, hoci to tu voňalo po   ružiach. Vystúpili po čudne nízkych schodoch a zastali pred   vysokánskymi kovanými dverami. Otec zacengal a čakali. Dívala sa na   nich zelená bradatá socha, ktorá už-už išla vypadnúť z výklenka.   Budila dojem, že niečo stratila a že sa teraz za tým obzerá. Súčasne   nevražila na návštevníkov.
    </tei:p>
    <tei:p>
     V predsieni odovzdali kabáty a klobúky služobnej a otec si pred   zrkadlom upravil vreckovku, ktorá mu špicato trčala z náprsného   vrecka.
    </tei:p>
    <tei:p>
     Matka povedala: ― Naprav si revéry. Tá látka sa strašne krčí.
    </tei:p>
    <tei:p>
     Otec povedal: ― Mal som si vziať tmavomodrý.
    </tei:p>
    <tei:p>
     Potom sa niekde otvorily dvere a cez ne bolo počuť hlasy mnohých   ľudí a ešte nejaký iný šum.
    </tei:p>
    <tei:p>
     ― Karolko! Chytro.
    </tei:p>
    <tei:p>
     Vošli do tej trmy-vrmy. Karolko zbadal, že kráča po čomsi veľmi   mäkkom. Chcel sa zohnúť a pohladkať to, no pocítil na pleci matkinu   ruku, ktorá ho tlačila ďalej. Zdvihol hlavu, ale kvet mu prekážal v   rozhľade. Krepový papier, ktorým bol omotaný črepník, kdesi sa   uvoľnil a začal sa odvíjať. Všetko ovialy čudné, pomiešané vône.
    </tei:p>
    <tei:p>
     V alkovni sedela skupinka dám a zpoza nich znel gramofón. Jedna z   nich vstala a vykročila smerom ku Karolkovi. Urobila tanečný pohyb a   chvíľku spievala.
    </tei:p>
    <tei:p>
     ― Vitajte, drahá. Dobrý deň, pán disponent. Rozkošné, že ste   prišli, a maličký...! Aké originálne... to je prekvapenie...! Maja sa   zblázni od radosti! ― Potom už len všetko šumelo ako vriaca voda.
    </tei:p>
    <tei:p>
     Maja sa vôbec nezbláznila. Stála na stupienku alkovne a mračila   sa. Náramne sa hnevala, že ju vyrušili. Hrala sa s ďalším dievčatkom   na trikrátsmiešhádať.
    </tei:p>
    <tei:p>
     ― No, čo povieš, ― šeptala mamička vysoko nad kyticou, ktorá   Karolkovi otrávila život.
    </tei:p>
    <tei:p>
     Karolko sa v úzkosti zahľadel ku skleným dverám v pozadí.   Rozsunuly sa a zpoza nich vyšlo niekoľko pánov. Jeden z nich prudko   dvíhal a spúšťal cigaru a volal:
    </tei:p>
    <tei:p>
     ― Je to opovážlivosť! Ešte dobre, že ste mali svedkov! Boli by vás   obvinili, že ste ho prešli náročky! V dnešných časoch ―
    </tei:p>
    <tei:p>
     ― Pst, ― ozvalo sa z alkovne.
    </tei:p>
    <tei:p>
     Všetci zatíchli a utvorili kruh okolo Karolka a dievčatka na   stupienku. V susednej izbe niekto zhasil svetlo a sklené dvere   zmizly.
    </tei:p>
    <tei:p>
     ―    No? ― naliehala mamička a otec podotkol v pomykove:
    </tei:p>
    <tei:p>
     ―    Je taký plachý.
    </tei:p>
    <tei:p>
     Karolko pocítil tlak na chrbte. Preniesol sa na šiju a do tyla.   Karolko sa neodvratne blížil k dievčatku.
    </tei:p>
    <tei:p>
     Rozbehol sa. Zdvihol kvet a útočne ho strčil dievčatku do   tváre.
    </tei:p>
    <tei:p>
     ―    Aby ťa Boh ... živil... ― Tu sa zháčil. Umienil si, že bude   čušať. Dym ho oslepoval.
    </tei:p>
    <tei:p>
     ―    Výborne, ― zvolal ktorýsi z pánov.
    </tei:p>
    <tei:p>
     A alkovňa: ― Nie sú rozkošné? Len povedzte! ― Povedali.
    </tei:p>
    <tei:p>
     Karolko prehĺtal slinu. Dievčatko si znechutene prezeralo   zašpinenú ruku. Črepník premokal. Karolko sa zaradoval. Už nestál na   mäkkom. Stál na klzkom.
    </tei:p>
    <tei:p>
     ―    Nech sa bozkajú, ― rozmyslela si to neočakávane domáca pani.   Alkovňa to zopakovala: ― Zlaté dietky, nech sa bozkajú.
    </tei:p>
    <tei:p>
     Tlak na Karolkovom chrbte sa obnovil. Dievčatko sošpúlilo ústa, no   neprestalo zlovestne gániť na gratulanta.
    </tei:p>
    <tei:p>
     ―    No, tak, ― povedala mamička podráždene. Otec sa rozpačite   zasmial.
    </tei:p>
    <tei:p>
     A vtedy sa vzoprel. Vytrhol sa. Obrátil sa, červený v tvári. Chcel   sa dať na útek.
    </tei:p>
    <tei:p>
     Ale tam, kade sa chcel dať na útek, stál malý trojnohý stolík.   Zakyvotal sa, zlomyseľne zaváhal a keď asi pol tucta postáv   priskočilo, prevrátil sa. Bola na ňom fľaša a súprava pohárikov, sklo   zazvonilo, črepinky sa rozpŕchly po dlážke.
    </tei:p>
    <tei:p>
     ―    Klárka, ― povedala pani z alkovne, ― prosím vás, posbierajte   to a poutierajte dlážku. Ale nič sa nestalo, moja drahá, nestojí to   vôbec za reč. On za to predsa nemôže.
    </tei:p>
    <tei:p>
     To úplné ticho trvalo ešte niekoľko sekúnd. Potom sa začalo   rozplývať, i sovretie Karolkovho ramena náhle povolilo a o chvíľu   bola izba znova ako vriaca voda v kotle.
    </tei:p>
    <tei:p>
     No okolo Karolka sa rozprestrelo vzduchoprázdno. Doľahlo naňho   vedomie strašného previnenia. Hľadel na lustre s množstvom štíhlych   sviečok, na vyleštené parkety a na podivne pokrútený nábytok, no   nevnímal nič a celý bol preniknutý strašným strachom z následkov   svojho hriechu.
    </tei:p>
    <tei:p>
     Spamätal sa, keď pred ním stálo dievčatko, ktoré bol mal bozkať.   No márne sa namáhal uvedomiť si význam slov, ktoré mu vravelo.
    </tei:p>
    <tei:p>
     Iba keď odbehlo so škodoradostným krikom, zvolal celkom nahlas a   chytro:
    </tei:p>
    <tei:p>
     ―    Aby ťa Boh živil a dožičil ti šťastia a zdravia a mnoho   spokojnosti a blaženosti v živote!
    </tei:p>
    <tei:p>
     Zacítil sa strateným medzi toľkými ľuďmi. Keď ho po nekonečných   hodinách otec vyviedol do predizby, pokladal to skoro za   vyslobodenie. No cestou domov poznal, že v tichosti, ktorá ich   sprevádzala, bola hrozba.
    </tei:p>
    <tei:p>
     Ledva vedel uniesť, že rodičia neprehovorili ani doma. Bol zúfalý,   keď ho mlčky poslali spať. Vo dverách sa prosiacky obrátil.
    </tei:p>
    <tei:p>
     ― Nechcem počuť ani slova, ― povedal otec. ― Ani reči o cirkuse!   Nikam nepôjdeme!
    </tei:p>
    <tei:p>
     Karolko sa rozplakal tichým plačom úľavy. V posteli sa zamyslel   nad protivným dievčatkom. Pošle naň „toho chlapca“ a požiada ho, aby   rozbil všetky okná na vile.
    </tei:p>
    <tei:p>
     Števko ležal hodnú chvíľku bez hnutia a váhal, či sa má priznať,   že sa už zobudil; stávalo sa, že sa, domnelý spáč, dozvedal zaujímavé   veci. No v izbici nebolo nikoho, iba z dielne sem doliehaly zvuky,   ktoré jemne rozochvievaly obločné sklo. Púšťali „veľký motor“,   predmet Števkovej úcty, brúsili čosi, pílili.
    </tei:p>
    <tei:p>
     Potom hukot prestane, a ty počuješ Ema, ako si píska. S týmto   bezstarostným piskotom nevdojak spojíš nádej, že je vonku slnečný   deň, jeden z posledných predjesenných. Otcov hlas niečo prikazuje,   prehluší ho motor vozidla, ktoré opúšťa dvor. Keby som bol zavčasu   vstal, možno by ma boli sviezli. Hup na dlážku.
    </tei:p>
    <tei:p>
     ― Mama!
    </tei:p>
    <tei:p>
     S veľkým sústredením ujedá z rožka. Káva je na svete na to, aby sa   deň začínal príjemne. Umývanie je na svete na to, aby sa príjemnosť   neprepínala.
    </tei:p>
    <tei:p>
     Chcel sa dať do vresku pre trošku mydla, ktoré sa mu dostalo do   oka. No mať mu pripomenula cínového vojaka, ktorý bol bez nohy. Uznal   lojálne, že jeho utrpenie bolo väčšie. V rozprávke nebola o tom   zmienka, že by bol vrieskal. Na nejakého cínového desiatnika stačíme   aj my; no pri zápase s košieľkou vyskytol sa problém s princeznou.   Vojačik dostal princezničku, čo dostane Števko?
    </tei:p>
    <tei:p>
     ―    Tu máš. Nezabávaj, periem.
    </tei:p>
    <tei:p>
     Už sa dávno smieril so skutočnosťou, že bez vlastnej viny každého   iba zdržuje. Vzal polovičku žemle s maslom a vyšiel na dvor.   Skontroloval, že má obe nohy a cínového hrdinu pustil k vode.
    </tei:p>
    <tei:p>
     Ondro umýval nad kanálom kovové súčiastky. Neprihovorím sa ti,   lebo povieš, aby som nezabával. Emo stojí nad motorovou vŕtačkou.   Otec povedal, že ho to raz vezme za šticu, ak nebude robiť v čiapke.   Ako to vyzerá, keď stroj vezme niekoho za šticu?
    </tei:p>
    <tei:p>
     Tu mu prudko začalo tĺcť srdce.
    </tei:p>
    <tei:p>
     Bolo tu. Stálo pred dielňou, kúsok za bránkou. S nachýleným   chladičom, malou priehlbinkou a dopukaným lakom na pravom blatníku a   vykriveným pravým kolesom. Bolo tu, bolo celkom neznámej značky a   gánilo na Števka. Bolo tu a včera zabilo človeka.
    </tei:p>
    <tei:p>
     Vedľa auta stáli traja chlapi. Otec bol najvyšší z nich. Mal na   hlave klobúk, posunutý do tyla, a v ruke zápisníček a ceruzku.   Hovoril: ― Áno, pán riaditeľ. ― A to bolo jediné, čo Števo mohol   začuť vo dverách dielne, lebo druhý pán hovoril veľmi potichu. Mal   zelený kabát a zelený klobúk a dlhé a špicaté topánky. Tvárou bol   odvrátený, no mal pohyby pomerne mladého človeka. Tretí muž stál   nehybne a mlčanlivo. Celý bol v koži a na čele mal motoristické   okuliare.
    </tei:p>
    <tei:p>
     Števko obišiel nákladnú waltrovku a priblížil sa ku skupinke zpoza   zločinného voza. Viedla prečudesný rozhovor. Otec prestal vravieť.   „Áno, pán riaditeľ“, a zelený pán s mladistvými pohybmi, ktorý sa   teraz pri pohľade zpredu videl starším a svetlošedivým, mal súvislú   reč.
    </tei:p>
    <tei:p>
     ―    Bolo to na prvý pohľad zrejmé, ― vravel, ― mám na to svedkov,   koľko chcem. Nemohol som tomu zabrániť, fiatky sú ťažké vozy a šiel   som veľkou rýchlosťou, dobrých dvadsaťpäť, tridsať kilometrov za   hodinu. Emil sedel vzadu a viedol som sám, takže som všetko videl.   Bol to samovražedný úmysel.
    </tei:p>
    <tei:p>
     ―    Bol na mieste mŕtvy? ― opýtal sa otec a ohmatával preliačený   blatník. Bruškom ukazováka prechádzal po dopukanej vrstve farby.
    </tei:p>
    <tei:p>
     Starší svetlošedivý pán sa odvrátil a bol zasa mladý a vari aj   zelený. Nebolo rozumieť, čo vravel. Kožený človek za ním náhle   prerušil nehybnosť a prisviedčal.
    </tei:p>
    <tei:p>
     Potom všetci traja odišli do dielne. Števko predstúpil pred to   auto. Díval sa mu do reflektorov, z ktorých pravý škúlil. Prešiel po   ranenom blatníku pohybom, ktorý videl u otca. Nič si pritom   neuvedomoval. Vtom sa vracali.
    </tei:p>
    <tei:p>
     Emo i Ondro nechali svoju robotu a vrhli sa na fiatku. Sňali   kapotu, dívali sa do motoru, potom podsunuli pod osku žeriavik a   zdvihli celý predok. Veľmi horlivo sa zamestnávali týmto vozom. Obaja   návštevníci chvíľku postáli a prizerali sa, potom odpovedali na otcov   pozdrav a odišli. Len čo boli preč, obaja pomocníci prestali robiť a   dívali sa za nimi.
    </tei:p>
    <tei:p>
     ―    Bodaj ťa aj s buržujom, ― povedal Emo spevavo a hneď sa bez   príčiny osopil na Števka: ― Netmoľ sa tu, lebo ťa prizabijem   sochorom. Ujdi!
    </tei:p>
    <tei:p>
     Sadol si na múrik pod nápis Autodielňa a cítil sa opustený. Vôbec   nič nerozumel. Mrzelo ho, že tomu autáku venovali toľkú   pozornosť.
    </tei:p>
    <tei:p>
     Zachcelo sa mu odplatiť dospelým. Zatúžil urobiť niečo   nedovoleného. A hneď si, pravda, spomenul na tehelňu. O niekoľko   váhavých sekúnd bol už na ceste.
    </tei:p>
    <tei:p>
     Stará tehelňa je neďaleko. Prejdeš po betónovej lávke cez potok,   ktorý kúsok ďalej mizne pod mestom a vynára sa iba pred ústím zpod   dláždených plôch, potom proti prúdu asi sto krokov chodníkom a hneď   krížom cez hlinitú a riedko porastenú planinku a si tam. Budova, či   lepšie niekoľko striech na murovaných stĺpoch, už sa rozpadáva;   začalo sa to pred vojnou požiarom a pokračuje to dažďami a časom.
    </tei:p>
    <tei:p>
     Tu sa nahlas klialo a vyslovovaly sa slová, ktoré mamka   zakazovala. Hrával sa tu futbal starou tenisovou loptou a ozývaly sa   záhadné výkriky ako šut!, aut! ― nie auto ― bek! alebo gól! (To   posledné značilo, že vyhrávame alebo prehrávame.) Chlapcom chvíľku   trvalo, kým zistili, že Števko zpravidla nevie, na ktorú stranu   vlastne hrá. Napokon ním dopĺňali mužstvo, v ktorom bol menší počet   hráčov alebo ktoré si ťažkalo na nevýhody, ako väčší počet mlák,   slnko do očí a podobne. No kapitáni stavali Števka do brány ― medzi   stĺp a debničku ― ktorou funkciou opovrhovali, hoci bola temer vždy   spojená s výpraskom za špinavé šaty a predstavovala teda najvyššiu   obeť. Dnes sa nehralo. Sedeli v polkruhu v najtmavšom kúte tehelne a   prišelcovi nevenovali pozornosť.
    </tei:p>
    <tei:p>
     ―    Ja som stávkový výbor, ― povedal Mišo vážne. Nikto mu   neprotirečil. Vedeli, že toho rána rozbil kameňom okno verejného   záchodu. Čo ho za to čakalo, získalo mu úctu ostatných.
    </tei:p>
    <tei:p>
     ―    Ja som stávkový výbor a zakazujem vám ísť do práce. ― Zhlboka   si oddýchol pri myšlienke, že má byť v obchode a že to šéf oznámi   poručníkovi.
    </tei:p>
    <tei:p>
     ―    Ja som polícia, ― povedal Jožko mrazivo. Všetci sa naňho   obrátili s údivom.
    </tei:p>
    <tei:p>
     ―    Tak si špinavý smrad, ― povedal Mišo.
    </tei:p>
    <tei:p>
     Jožko mlčal. Býval vo vile, i keď v pivničnom byte. Kamarátil sa s   doktorským synom. Cítil sa pánom. Mal panské spôsoby. Chlapci ešte   nevedeli, aké stanovisko k tomu zaujať. Malo to svoje výhody a   vzbudzovalo to závisť a nedôveru.
    </tei:p>
    <tei:p>
     ―    Počuješ, ― opakoval Mišo, ― si špinavý smrad.
    </tei:p>
    <tei:p>
     Jožko mlčal, no Ďuro, ktorý sedel vedľa neho, povedal so strápenou   tvárou: ― Nehrajme sa na stávkový výbor. ― Všetci vedeli, že Ďurovho   otca zranili pri štrajku v zápalkárni.
    </tei:p>
    <tei:p>
     Vtedy si Števko myslel, že prišla jeho chvíľa. Svetlá, sivooká,   pehavá, okrúhla, luponosá tvárička sa mu rozjasnila. Navlhčil si   jazyk a povedal: ― Zabilo človeka.
    </tei:p>
    <tei:p>
     Pozreli naňho zhovievavo a s úsmevom ako na niekoho, kto prináša   staré zprávy. Nepovedali ani slova.
    </tei:p>
    <tei:p>
     ―    Zabilo človeka, ― opakoval sklamane a hneď zatrpkol. Už im o   tom nepovie ani slova. Neprezradí, že to auto stojí u nich na dvore,   že ten pán bol pred chvíľočkou v dielni a že o tom vravel   nesrozumiteľné veci. No veľké pokušenie premohlo jeho hrdosť.
    </tei:p>
    <tei:p>
     ― Bola to fiatka.
    </tei:p>
    <tei:p>
     ―    Aj my máme fialku, ― povedal Jožko ako by nič. ― Vôbec   nehegá.
    </tei:p>
    <tei:p>
     Števko uznal beznádejnosť situácie. Nepovie už ani slova. Krátko   sa rozhliadol, či nikto nezačne vravieť o duchoch a popravách.
    </tei:p>
    <tei:p>
     S ktorejsi steny spadla malta. Cez veľkú trhlinu v streche   presvitlo biele mračno. Pohľad na mesto zastieral veľký nájomný dom,   ktorý vrhal dlhý tieň na dopukanú hlinenú rovinu. Nad ňou žiarily   telefónne drôty, ako by boly na jednom mieste rozžeravené alebo ako   by v nich sídlilo slnce. Zpoza bloku domov bolo počuť mesto.
    </tei:p>
    <tei:p>
     ―    Jašterica, ― skríkol niekto, ale Števo už nemal záujem.   Smútok ho prepadol.
    </tei:p>
    <tei:p>
     Cestou domov predbehol Dlhého Mateja a dvoch ozbrojencov s   ligotavým kovaním na zelenobelasých prilbiciach. Vtrielil do dielne a   povedal:
    </tei:p>
    <tei:p>
     ― Četníci.
    </tei:p>
    <tei:p>
     Ondro udivene zdvihol hlavu, no Emo ihneď zastavil točovku,   nasadil si čiapku a vyskočil oknom do svetlíka za dielňou. Otec chcel   práve niečo povedať, keď četníci vošli na dvor. Vyšiel im v   ústrety.
    </tei:p>
    <tei:p>
     ―    Ešte sú tu? ― opýtal sa Emo po chvíli Števka, ktorý sedel na   kláte pri okne.
    </tei:p>
    <tei:p>
     ―    Hej, ― pošepol. Mal teraz dôležité poslanie zpravodajcu.
    </tei:p>
    <tei:p>
     Postáli pri fiatke, pohovorili si s otcom a urobili nejaké   poznámky do knižočiek. Potom zasalutovali a odišli rovnakým   krokom.
    </tei:p>
    <tei:p>
     Otec sa vrátil do dielne. Emo, doteraz shrbený v svetlíku, vstal,   a opýtal sa: ― Tašli?
    </tei:p>
    <tei:p>
     Ale otcova tvár bola vážna.
    </tei:p>
    <tei:p>
     ―    Niekto má zlé svedomie, ― povedal.
    </tei:p>
    <tei:p>
     Ondro prestal rašpľovať. Emo vyskočil na okno a soskočil do   dielne.
    </tei:p>
    <tei:p>
     ―    Niekto bol zasa na schôdzke, ― pokračoval otec. ― Niekto sa   bojí, že poňho prídu četníci.
    </tei:p>
    <tei:p>
     ―    Ale pán šéf, ― povedal Emo a oprašoval sa čapicou. Matka sa   zjavila vo dverách. ― Čo chceli?
    </tei:p>
    <tei:p>
     ―    Zatvárajú buričov, ― povedal otec skoro krikom a díval sa   pritom na Ema. ― Ale povedal som im, že tu buričov nestrpím.   Rozumiete?
    </tei:p>
    <tei:p>
     Števko sa vytratil. Nerozumel. Vošiel do bytu a našiel koníka. ―   Koník, ― povedal mu, odložil ho a zabudol.
    </tei:p>
    <tei:p>
     Matka sa vrátila do kuchyne a obliekla si zásteru, ktorú bola   odložila, keď vyšla. Hodila hlavou dozadu, aby jej vlasy odletely   zpred očú. Vzdychla a jedným dúškom povedala: ― Ach, jaj.
    </tei:p>
    <tei:p>
     Otec bol v zlej nálade, keď k nemu Števko pristúpil a povedal:
    </tei:p>
    <tei:p>
     ―    Zabilo človeka.
    </tei:p>
    <tei:p>
     Otec potlačil nevôľu a nežne si pomyslel: „Sopliak. V tvojom veku   som síkal s pavlače na nájomníkov pod nami a to bola všetka moja   zábava.“
    </tei:p>
    <tei:p>
     Všetkými opustený, sedí Števko na múriku pod nápisom Autodielňa.   Sbiera myšlienočky, rozhádzané dotykom veľkej záhady. Naproti nemu   postupuje stredom ulice Dlhý Malej.
    </tei:p>
    <tei:p>
     Dlhý Matej a Števko boli priatelia. Bola medzi nimi bezhraničná   dôvera.
    </tei:p>
    <tei:p>
     Dlhý Matej bol zametačom ulíc. Bol vysoký, vychudnutý a na veľkom   tele mal drobnú hlavu. Ruky mal ako choboty a prsty ako pazúre. Pod   zahnutým nosom mal mrožie fúzy. Vyzeral trochu mongolsky. Chodil v   starých vysokých čižmách a v nohaviciach kedysi jazdeckých, ktoré,   zdá sa, prežily večnosť. Robil trhané, nepevné kroky a automaticky a   rovnomerne pohyboval dlhou metlou. Jeho rajón sa končil pred   dielňou.
    </tei:p>
    <tei:p>
     A bol blázon. Vravel nahlas do vzduchu, škriepil sa a podráždene   vykrikoval. Bol s niekým v neustálej zvade. Mal zjavne utkvelú   predstavu, že bol kedysi vznešeným človekom. Pripravoval sa, že ním   zasa bude. Prítomný stav pokladal za prechodný. ― Treba vyčkať, ―   hovorieval.
    </tei:p>
    <tei:p>
     ―    Príde na psa mráz.
    </tei:p>
    <tei:p>
     ―    Dlhý Matej! ― volali naňho deti. ― Už prišiel na psa mráz?   Ale Dlhý Matej neprestal zametať. ― Budeme vešať pánov, ― povedal pre   seba. Toto jeho časté konštatovanie bolo v podozrivom rozpore so   všetkým, čo tvrdieval o svojej minulosti.
    </tei:p>
    <tei:p>
     Vzal svojho času dievčatku bábu, že jej pripevní odtrhnutú   ruku.
    </tei:p>
    <tei:p>
     ―    Kde máš bábku, Dlhý Matej...! ― A chalani: ― Spávaš s   ňou?
    </tei:p>
    <tei:p>
     Šup, šup, zametal, šup, šup vo veľkých oblúkoch. Kŕdeľ detí uteká   ulicou. Tu toho má odrazu Dlhý Matej dosť, odhodí metlu, a hybaj za   deťmi. Chlapci majú bystré nohy, dievčence s kvikotom zmiznú pod   bránami. Iba najmenší zpomedzi všetkých zastane a pokojne obhrýza   veľkú kukuricu.
    </tei:p>
    <tei:p>
     Dlhý Matej sa priženie v sedemmíľových čižmiskách a zdrapí chlapca   za rameno. No zpomedzi oboch Matej je vo väčšom pomykove. Po prvý raz   sa mu podarilo niekoho chytiť a po prvý raz sa ho niekto   nezľakol.
    </tei:p>
    <tei:p>
     ―    Vieš. kto som?
    </tei:p>
    <tei:p>
     ―    Dlhý Matej.
    </tei:p>
    <tei:p>
     ―    Kríkal si.
    </tei:p>
    <tei:p>
     ―    To všetci.
    </tei:p>
    <tei:p>
     Niečo zmäkne v dlháňovi, sovretie jeho ruky povolí.
    </tei:p>
    <tei:p>
     ―    Prečo si sa vysmieval?
    </tei:p>
    <tei:p>
     ―    Si taký... taký dlhý.
    </tei:p>
    <tei:p>
     Matej ho pustí. Díva sa naňho s vtáčej perspektívy. ― Chceš   cukrík? ― opýta sa odrazu a sám sa prekvapí, pretože ho nemá. ―   Prinesiem ti, dobre? ― a rozpačito sa díva preč.
    </tei:p>
    <tei:p>
     Si taký dlhý a taký milý a mne sa celkom páčiš. Chlapček zdvihne   metlu a silí sa zametať.
    </tei:p>
    <tei:p>
     ― Takto, pozri.
    </tei:p>
    <tei:p>
     Šup, šup. Prach sa zdvihne. Chlapec začne kašľať. Slzy ho zalejú,   no smeje sa. Dlhý Malej ako by vyrastal zo šedivého oblaku. Voz,   ktorý kropí ulice, sem zavíta zriedka, obchádza uprostred mesta. Dlhý   Matej ho nenávidí stavovskou nenávisťou. Má čudné reči:
    </tei:p>
    <tei:p>
     ―    Hop, lebo ťa vymetiem a neoženíš sa.
    </tei:p>
    <tei:p>
     Od toho dňa začal nosiť drobnosti, ktoré povyťahoval z nádob na   odpadky alebo našiel na mestskom smetisku. Števko ich bral bez slova   a doma ich strkal medzi odstrižky plechu a kovové piliny: bál sa s   nimi prísť niekomu na oči. So zrkadielkom, ústnou harmonikou,   hrebeňom, sklenou nádobkou alebo zlomeným liatinovým ťažadlom.
    </tei:p>
    <tei:p>
     ―    Kráľom by si chcel byť? Neboj sa, budeš. Časy sa zmenia.   Príde na psa mráz.
    </tei:p>
    <tei:p>
     ―    Budeme vešať pánov, ― pripojil Števko.
    </tei:p>
    <tei:p>
     ―    Tak je. ― A šup, šup vo veľkých oblúkoch.
    </tei:p>
    <tei:p>
     Keď sa zjaví mamka, robí Malej, že nikoho nevidí, že sa s nikým   nerozprával.
    </tei:p>
    <tei:p>
     ―    Bež. Za dvadsať droždia.
    </tei:p>
    <tei:p>
     Števko vymení s Matejom pohľad. Matej je blázon a samotár, Nikto   nemôže predpokladať, že s ním Šlevko niečo má. Vezme mincu s maminej   ruky a dá sa do behu.
    </tei:p>
    <tei:p>
     Cestou počítal lampy, no pri pätke musel vždy začať od jedničky.   Obchodík bol v druhej ulici za rohom doprava, drobulinký prikrčený   krámec, do ktorého sa sostupovalo po dvoch schodoch. Mal jediný   výklad, v ktorom odnepamäti prala lepenková práčka zaručene najlepším   mydlom s jeleňom, ktoré neuškodí vašej bielizni. V obchode bolo šero,   iba biele vrecia svietily a klobúk cukru.
    </tei:p>
    <tei:p>
     ―    Za šesták droždia.
    </tei:p>
    <tei:p>
     Starec pomalými prstami balí balíček. Pri výmene tovaru za peniaz   dotyk jeho ruky je studený. Keď chlapček vybehne, usalaší sa znova v   kútiku a škárou vo výklade nečinne pozoruje ulicu.
    </tei:p>
    <tei:p>
     Dlhý Matej zametá pred autodielňou. Práve dokončil dlhší prejav.   Treba vyčkať. Všetko sa zmení. Stará sláva sa vráti.
    </tei:p>
    <tei:p>
     ―    Povešať pánov.
    </tei:p>
    <tei:p>
     Z dielne syčí svárač. Šlevko prebehne dvorcom a podáva mamke, čo   priniesol.
    </tei:p>
    <tei:p>
     ―    Počkaj, ― povie mamka. ― Ukáž. ― Utrie mu nos.
    </tei:p>
    <tei:p>
     Chvíľku sa potom Števko prechádza medzi ranenými autákmi.   Kedykoľvek sa priblíži k fiatke, pocíti odpor a nechuť.
    </tei:p>
    <tei:p>
     No odrazu sa rozhodne. Zdvihne kúsok oceľového drótu. Pristúpi k   tomu vozu. Sčervenie v celej tvári. Plnou silou vpichne drôt do   tvrdej gumy zadného kolesa.
    </tei:p>
    <tei:p>
     Potom sa rozhliadne. Uvidí Ema vo dverách dielne. Uvedomí si, že   Emo videl jeho. Spomenie si, čo sa stalo, keď minule pichol   pneumatiku. Priam sa strasie pri tej predstave.
    </tei:p>
    <tei:p>
     No Emo sa nepohol s miesta. Tiež sa rozhliadol, či na obzore niet   tretieho. Potom znovu pozrel na Števka a presmutno zakýval hlavou.   Ako by chcel povedať:
    </tei:p>
    <tei:p>
     ―    Správne, maličký. Ale je to márne. Nemá pneumatiky. Je to   plná, lisovaná guma.
    </tei:p>
    <tei:p>
     Otec Filipa Scarlatiho bol pôvodne úradníkom v zápalkami. Bývali   vo vilke za fabrikou a Šimalovci bývali v suteréne a vykonávali   domovnícke povinnosti. Je to teda irónia osudu, že dnes bývajú   Scarlatovci so Šimalovcami spolu v trojizbovom byte, že sa delia o   predsienku ako dlaň a ― čo je horšie ― o kuchyňu. Tak sa prosto veci   poprevracaly.
    </tei:p>
    <tei:p>
     Otec Filipa Scarlatiho odišiel zo svojho miesta v zápalkami, nikto   nevedel ako ― prečo. Po čase sa neočakávane stal skladníkom na   Frišovej píle a veľmi sa zmenil. Bledý chodieval po svete a začal sa   zajakávať. Pretože musel často telefonovať a pretože dostal strašný   záchvat zajakávania sa zakaždým, keď cengal telefon, vyložili ho aj z   píly, i usadil sa napokon vo freibergovskom pivovare vo funkcii   dozorcu a s platom menším, než aký majú dievky v napĺňačke. Šimala   bol medzitým prešiel do pivovaru ako robotník a v čase, keď   Scarlaliho vyhodili z píly, bol predákom okolo veľkého kotla.   Freiberg poznal, že vie robiť, i bál sa ho vari trochu, nuž chcel ho   mať nablízku a dal mu byt vo dvore, v ktorom pred pätnástimi rokmi   sám bol býval.
    </tei:p>
    <tei:p>
     Otec Filipa Scarlatiho očakával, že sa mu Šimala a jeho rodina   budú odplácať za príkoria z domovníckych čias, no nestalo sa to.   Scarlatovci teda žili vedľa pokojných Šimalovcov v neustálom   očakávaní a podozrení. Otec, „služobne“ Šimalovi nadriadený, tušil,   že ním robotník opovrhuje, matka sa zase pokúšala vypínať nad   Šimaličku a očakávala srážku, ku ktorej napodiv nedochádzalo. Rodina   bývalého disponenta, ktorý sa stále väčšmi a kŕčovitejšie zajakával,   žila vedľa pokojnej rodiny predáka Šimalu v dusnote a neistote.
    </tei:p>
    <tei:p>
     Otec Filipa Scarlatiho sa pomstil za svoj úpadok. Prenasledoval   kočišov, nosičov a dievky v továrničke a po dvore, udával, ohováral a   ukracoval ich s tajenou radosťou a služobnou horlivosťou. Odplácal sa   im za Šimalovu vyrovnanosť a prevahu, za svoju slabosť a za to, že sa   Freiberg, kedysi sused pri stole v kasíne, k nemu správal ako k   zamestnancovi a vlastne dlžníkovi. Lebo kto by bol pritúlil otca   Filipa Scarlatiho? Keď otec Filipa Scarlatiho nadával nádenníkom, čo   mali vyšší plat ako on, a hrešil všetkých svätých, nezajakával sa a   mocne sa mu uľavilo.
    </tei:p>
    <tei:p>
     Filip Scarlati teda zdedil po otcovi veľký vzdor proti všetkým   ľuďom na svete a mnoho zlosti a roztrpčenosti. Často počul otca   kričať na ľudí, často matku na otca a často pocítil na sebe ruku   obidvoch. Prečudesne vyspelý vysedával na sudoch a hľadel na svet.   Podozrieval ho, očakával jeho úklady a brojil proti nim. Akosi to   vôbec nebolo detstvo.
    </tei:p>
    <tei:p>
     Bral Filipa Scarlatiho bol cudzinec. Ešte vo vilke začal sa   spolčovať s domovníkovie chlapcom, s Ferom Šimalom. Celé dni bol z   domu, ľudí, ktorí navštevovali jeho matku, sa stránil a keď ho chceli   dať do gymnázia, spriečil sa. Spolu s Ferom Šimalom chodili do   strojovne Frišovej píly. Keď otec Filipa Scarlatiho odišiel zo   zápalkárne, stal sa Beňo učňom v strojovni a otcovi našiel miesto na   píle.
    </tei:p>
    <tei:p>
     Filip bol oveľa mladší ako Beňadik. Z úradníckej minulosti zakúsil   už iba plyšové fotelky a rodinné portréty v pozohýbaných drevených a   gypsových rámoch. Kým ho dali do školy, prežíval celé dni medzi   doskami, forštami a guľatinou a pravidelný zvuk gátra mu napĺňal celý   čas. No zážitky z pivovaru boly o toľko pestrejšie a prenikavejšie,   že malý Filip chytro zabudol na pílu. Zostala mu na ňu jediná   spomienka: predstava chvíle, v ktorej zpoza nakopených kmeňov   nepozorovaný videl, ako chce otec zbiť Beňadika, ako sa Beňadik   neočakávane začína brániť, ako zdvihne latku a ako otec pred synom   ustupuje, predesený a v zúfalom kŕči zajakania.
    </tei:p>
    <tei:p>
     Vtedy výnimočne uznával pravdu brata Beňadika, závidel mu a chcel   byť ako on. Už iba raz v jeho živote obnovila sa takáto výnimka, keď   po dvadsiatich rokoch úplne bez vzrušenia poslal svojho brata do   koncentračného táboru.
    </tei:p>
    <tei:p>
     Keď sa otec Filipa Scarlatiho začal opíjať, keď sa jeho   epileptické záchvaty začaly množiť, keď Baňo prestal chodiť domov a   stal sa strojníkom pri parnom stroji, keď sa Fero Šimala vrátil zo   Žiliny, kde pracoval ako železničiar, keď umrel starý Freiberg a   pánom v pivovare stal sa Freiberg syn, bol Filip Scarlati už hotovým   človiečikom, hoci chodil iba do tretej triedy.
    </tei:p>
    <tei:p>
     Bol hotový do tej miery, že rodičov a pivovar a byt a všetko   pokladal za minulosť, že bol presvedčený, že by celú tú čriedu   pivovarských robotníkov a robotníčok bol vedel ovládať spoľahlivejšie   ako otec, že ho škola celkom prestala zaujímať a že začal tušiť veľké   veci vo svojom živote. Na jar ho starý Šimala spráskal, pretože ho   pristihol pri krádeži fliaš, a otec Filipa Scarlatiho nepohol ani   prstom. Koncom júna ho musel starý Šimala obrániť pred zúrivosťou   mládenca, ktorý sa v poludňajšej prestávke miloval s dievkou od   miešačky, ktorého Filip pristihol v tmavom kúte skladišťa a ku   ktorému na slamu hodil horiacu zápalku. Cez leto priviedol Filipa   dvakrát strážnik, raz pre drobnú krádež, raz pre čosi, čo sa stalo v   mestskom parku a čo bolo spojené s pokutou. Hneď potom vzali Filipa   Scarlatiho do polepšovne, no zostal tam iba necelý mesiac. Vrátil sa   na žiadosť rodičov a vrátil sa iný. Nikdy sa nikto nedozvedel, čo sa   tam s ním stalo a čo ho premenilo. Riaditeľ polepšovne napísal   Scarlatovcom z Košíc list, no Filip ho vystriehol a roztrhal.
    </tei:p>
    <tei:p>
     Od svojho návratu bol skoro nemý. Sám sa s nikým nedal do reči.   Odpovedal poslušne, no jednoslabične. Nikomu neubližoval. Hľadel na   ľudí pozorne a zvedavo, no nie už nenávistne. Na jeseň začal chodiť   do školy a nikto si naňho neťažkal. Zdalo sa, že bez nehôd vychodí   ľudovú. Učil sa a robil si úlohy. Bol uzatvorený pred všetkými a pred   všetkým. Šimala o ňom povedal, že sa polepšil, no pocítil, že by mal   ešte niečo dodať, aby bol presný, a nevedel čo. ― ―
    </tei:p>
    <tei:p>
     Filip Scarlati sa vrátil zo školy ― z prvej hodiny náboženstva v   tomto roku ― práve zavčasu, aby zpod klenutého podchodu videl všetko,   čo sa dnes stalo na dvore. Stál v bráne s taškou v ruke a dvor sa   pred ním svažoval k fabrike. Pred skladišťom stál záprah, nakladali   stolitrové a päťdesiatlitrové sudy. Pretože dvor bol s troch strán   zaclonený domami a s jednej vysokým múrom, nebolo tu nikdy veľa   svetla. Chlapci sa pohybovali ticho, iba keď gúľali sudy po „rebri“,   dvoch okovaných a sošalovaných brvnách, dohovárali sa o súčasnom   vypätí síl úsečnými výkrikmi.
    </tei:p>
    <tei:p>
     No jeden hlas sa ozýval neustále. Hlas bývalého úradníka,   školeného človeka, ktorý zúrivo, ale napokon predsa prijal miesto na   píle a ktorý prežíval celý svoj život v pivovare ako jediný súvislý   záchvat roztrpčenosti. Klial, hlboko šťastlivý, že sa nezajakáva.
    </tei:p>
    <tei:p>
     Dvaja chlapi so zásterami z vrecoviny, ktorí sa mordovali so   sudom, zastali v práci a pozreli na seba.
    </tei:p>
    <tei:p>
     ―    Nože toľko nekričte, ― povedal jeden z nich. ― Veď robíme,   nie?
    </tei:p>
    <tei:p>
     Rozkoš nešťastlivca Scarlatiho, že sa nezajakáva, vzrastala.
    </tei:p>
    <tei:p>
     A tu sa ozval jeden z druhej dvojice, ktorá práve naložila ťažký   sud a odpočívala cestou do skladu. Zastal, obrátil sa a povedal nie   veľmi nahlas:
    </tei:p>
    <tei:p>
     ―    Tvojho boha talianskeho, veď daj pokoj.
    </tei:p>
    <tei:p>
     Ale pretože to povedal do ticha, ktoré sa často náhodne vynorí aj   uprostred najväčšej škriepky, začul to Scarlati z vily pri   zápalkárni. Pokročil a zajakal sa.
    </tei:p>
    <tei:p>
     Šimala vyšiel z pivovaru. Zatvoril za sebou dvere a pritlmil zvuk   stroja tamdnu. ― Čo je, ― opýtal sa.
    </tei:p>
    <tei:p>
     Jeden z tých, čo držali sud na rebri, obrátil sa k Šimalovi. Chcel   príhodu zahovoriť, nebolo treba, aby o nej Scarlati referoval   Freibergovi.
    </tei:p>
    <tei:p>
     No ruky, ktoré držaly sud, odrazu nestačily. Sud sa pošmykol a   začal sa kotúlať.
    </tei:p>
    <tei:p>
     ― Hopte odtiaľ! ― skríkol Šimala.
    </tei:p>
    <tei:p>
     No už nebolo kedy. Rozbehnutý sud poskočil a zasiahol otca Filipa   Scarlatiho do obidvoch nôh. Všetci začuli náraz. Zamrazilo ich.
    </tei:p>
    <tei:p>
     Nesúvislý, neľudský vresk sa rozľahol dvorom. Ľudia sa pohli   všetkými smermi a kone pokročily, takže kočiš na ne zvolal: ―   Hóha-tí!
    </tei:p>
    <tei:p>
     Filip videl, obrátil sa a vyšiel von bránou na cestu. Tam   zamyslene postál a odišiel.
    </tei:p>
    <tei:p>
     Vrátil sa už potme. S námahou odtisol ťažké vráta. Jeho kroky sa   rozliehaly v podchode. V byte bolo svetlo.
    </tei:p>
    <tei:p>
     Ale keď vošiel, bola izba prázdna. Iba na posteli pri stene ležalo   otcovo telo a stenalo. Filip sa priblížil.
    </tei:p>
    <tei:p>
     Naklonil sa nad stŕpnutú tvár. Hľadela na neho. Filip si ju so   záujmom prezrel. Srdce mu búšilo.
    </tei:p>
    <tei:p>
     Potom vyšiel, prešiel spoločnou predsienkou a otvoril dvere do   Šimalov. V izbe bol iba Fero v železničiarskej čapici. Balil veci do   dvoch veľkých debien, pretože sa mali sťahovať, kamsi za veľkú   stanicu.
    </tei:p>
    <tei:p>
     ― Otec umrel, ― povedal Filip.
    </tei:p>
    <tei:p>
     Fero vyskočil. Vybehol a nazrel do izby.
    </tei:p>
    <tei:p>
     ― Čo táraš, veď skučí, ― zašeptal Filipovi. Potom sa naňho   zadíval, ako by na ňom po čomsi pátral.
    </tei:p>
    <tei:p>
     ― Somár. Má dolámané nohy, ale od toho sa nemusí umrieť.
    </tei:p>
    <tei:p>
     Filip sa vrátil k otcovej posteli. Čakal, či otec o niečo   nepožiada. No iba stenal a pery sa mu trošičku pohybovaly. Filip sa   naňho díval veľmi pozorne a sústredene. Keď začul matkine kroky,   prudko odskočil od lôžka a rýchlym pohybom otvoril knihu na   stole.
    </tei:p>
    <tei:p>
     Biograf bol v niekdajšej krytej plavárni. Na dne bazéna bolo   „prízemie“, svažujúce sa mierne k trambulíne ― nie, k bielemu plátnu,   po bokoch a vzadu za železným zábradlím „galéria“ a nad ňou, kde   kedysi stály kabíny, boly lóže s mešťanostovou uprostred a   riaditeľstva biografu pri vchode. Tam, kde sa kedysi vstupovalo do   vody a kde zimomrivé končatiny skúmaly jej teplotu, stála veľká   sestra malého Tomáša a opakovala:
    </tei:p>
    <tei:p>
     ― Vtupenky, prosím.
    </tei:p>
    <tei:p>
     Potom s nich stŕhala ozubené pásiky papiera a zahadzovala ich za   seba na dlážku. Keď sa sotmelo a keď na plátno počali premietať   reklamy miestnych parfumérií, zaspievala:
    </tei:p>
    <tei:p>
     ― Začíname! ― a išla zatvoriť dvere.
    </tei:p>
    <tei:p>
     Tomáš už vedel, že má prísť tesne pred týmto dôležitým okamihom.   Zjavil sa za hrubou záclonou vchodu a hľadal očami Elenu. Keď niekoho   práve uvádzala na miesto ďaleko vpredu, trpezlivo počkal. Potom   vkĺzol, nikým nespozorovaný.
    </tei:p>
    <tei:p>
     ― Choď, celkom do kúta.
    </tei:p>
    <tei:p>
     Usádzala ho pod direktorskou lóžou ― pod lampou tma: sotva sa   človek opovážil predpokladať, že na tomto mieste sedí niekto bez   lístka.
    </tei:p>
    <tei:p>
     Horšie bolo, že iba raz do týždňa hrali pre deti a že ostatné   predstavenia boly „mládeži nevhodné“. Prítmie teda bolo rovnako   dôležitým spojencom ako sestra.
    </tei:p>
    <tei:p>
     Elenino riziko, priestupok proti zákonu, blízkosť veľkých pánov v   lóžach, to všetko vzrušovalo a vyvolávalo pocit výnimočnosti. So   sviatočným napätím sedával Tomáš na nepohodlnom sedadle a dychtivo   hľadel na plátno.
    </tei:p>
    <tei:p>
     Dnes ho čosi prekvapilo i mimo plátna. Vedľa neho sedela dvojica   chlapcov asi v jeho veku. Boli v sprievode panej a Tomáš si povedal,   že sú to chlapci staviteľa Vereša, námorník a generál. Pocítil k nim   sympatie a bol by ich rád oslovil, aby im povedal, že ešte párkrát   poukladá dosky pri plote a potom pôjde a kúpi si kolobežku s   červenými kolesami.
    </tei:p>
    <tei:p>
     Vtom vpredu pod plátnom začala hrať slečna na klavíri a svetlá   zhasly. Slečna hrala vždy podľa toho, čo sa odohrávalo na obraze: keď   sa tam ľudia naháňali, hrala rýchlo a po vysokých tónoch, a keď sa   nikto nenaháňal, hrala pomalšie. Ale obyčajne hrala chytro.
    </tei:p>
    <tei:p>
     Z predstavenia si Tomáš mnoho nezapamätal. Niekto sa viezol vo   vlaku, skoro podobnom zvolenskému, ibaže chodil po uliciach pomedzi   domy. Potom striekali vodu z hadice, ako keď u Filipich horela slama   a prišli hasiči, ibaže na ľudí. Potom tam bol človek v širokom   klobúku a slečna a sedeli v záhrade. Ale neustále pršalo v svislých   čiarach a pán a slečna poskakovali hore-dolu i s lavičkou, besiedkou   a jabloňami. Slečna pri klavíri si mohla ruky ubehať, ako sa   striedaly obrazy veselej predohry.
    </tei:p>
    <tei:p>
     Potom bolo svetlo, lebo vymieňali film. Prišla sestra Elena a   šepla:
    </tei:p>
    <tei:p>
     ―    Presadni si dopredku, Tomáš, ešte idú ľudia.
    </tei:p>
    <tei:p>
     Tomáš odmietol vzdialiť sa od námorníka a generála. Mal s nimi   čosi dôležité na práci!
    </tei:p>
    <tei:p>
     Zase sa sotmelo, slečna udrela do klávesov hlbokými tónmi a začal   sa hlavný film večera. Niekoľko pánov išlo na koňoch pustou krajinou.   Kone boly z radvanskej kasárne. Potom bol dlhý poskakujúci nápis.
    </tei:p>
    <tei:p>
     ― Tomáš, ― šepla Elena. Ale hneď zas musela povedať: ― Vstupenky,   prosím, ― a vyprevadiť niekoho napred, kto sa potom predieral na   svoje miesto a dlho zacláňal.
    </tei:p>
    <tei:p>
     A odrazu niekto stál vedľa Tomáša.
    </tei:p>
    <tei:p>
     ―    Hej, vy, ― povedal v šere. ― Sedíte dobre? Parket B, číslo   osem.
    </tei:p>
    <tei:p>
     Tomáš nepochyboval o tom, že sedí dobre.
    </tei:p>
    <tei:p>
     ―    Prosím vás, ― povedal pán v šere a obrátil sa niekam dozadu.   Eleny nebolo. Prikvačil kontrolór.
    </tei:p>
    <tei:p>
     ―    Okamih, pán inšpektor, ― zahodil. A vytiahol baterku.   Posvietil na chlapčeka.
    </tei:p>
    <tei:p>
     ―    Ej ha! Ako si sa ty sem dostal? Máš lístok?
    </tei:p>
    <tei:p>
     Tomáš pocítil sovretie ramena a roztrpčenosť v hrdle. Vzďaľoval sa   od námorníka a generála.
    </tei:p>
    <tei:p>
     Na nich predsa tiež padol lúč baterky! Veď i pre nich bolo   predstavenie „nevhodné“!
    </tei:p>
    <tei:p>
     Našiel sa pred biografom. Pristúpil k zábradliu a nahol sa nad   rieku. Kotvily v nej svetlá náprotivného brehu. Aj oni sú ešte malí,   a nikto ich nevyhodil! Lístok nemal, mal veľkú sestru Elenu. Čo sa   stalo s jazdcami v pustej krajine? Kráčal pomaly domov. S mosta   napľul do vody. Na „malej stanici“ zastal vláčik.
    </tei:p>
    <tei:p>
     Závidel námorníkovi a generálovi. Aj krásnu paniu im závidel.
    </tei:p>
    <tei:p>
     Povedal si, že to nebol ani námorník, ani generál. Ale asi mali   kolobežky.
    </tei:p>
    <tei:p>
     Doma našiel brata Gusta a otca. Otec čítal noviny a zdvihol oči   iba, keď Tomáš povedal: ― Tato, urob mi kolobežku.
    </tei:p>
    <tei:p>
     ―    Urobím ti kušu zo šindľa, ― povedal Gusto a hneď aj vstal od   stola.
    </tei:p>
    <tei:p>
     ―    Námorníkovi nesprav. Ani generálovi. Nespravíš?
    </tei:p>
    <tei:p>
     ―    Načo je generálovi kuša? ― opýtal sa otec. ― Generál má   kanóny.
    </tei:p>
    <tei:p>
     ―    Poď, ― povedal Gusto horlivo, ako by už chcel byť von z   izby.
    </tei:p>
    <tei:p>
     Tomáš vyšiel za ním na dvor. Povieval slabý vietor a na   náprotivnom svahu sa pohybovaly stromy. Zavoňala tráva, po hradskej   prehrkotal voz.
    </tei:p>
    <tei:p>
     ―    Prečo som ja nemal lístok? ― povedal Tomáš.
    </tei:p>
    <tei:p>
     Pri Gustových nohách sa sbierala kôpka stružlín. Raz sa bol   zahľadel na domec, ako by skrz múr chcel vidieť otca, pohrúženého do   novín. No nepovedal ani slova a ponáral ostrý nôž do hladkého   dreva.
    </tei:p>
    <tei:p>
     Keď lietadielko prefrčalo ponad Dolinu ― ktohovie, prečo sa volá   Dolinou, keď leží tak vysoko nad hradskou a nad všetkými susednými   dedinami ― sotva mal niekto kedy zahľadieť sa naň nadlhšie; iba deti   sa rozbehly za tôňou letúna a rozpŕchly sa. Pilot nevenoval pozornosť   osade, jedným bokom pritúlenej o sihlinu, ako by sa o ňu zahrievala,   druhým otvorene prístupnej východným vetrom. Nesostúpil ku plechovej   koruhvičke, ktorá sa na špici kostolnej veže zvedavou kohúťou hlavou   obracala do sveta, nezakrúžil a ľudia medzi chalupami mu nestáli za   to, aby na nich urobil dojem. Husársky sa obrátil nad Panským svahom   a pozdĺž Hrebienka sa dal unášať k mestu. Keď odrazu pridal plynu,   pocítil na chrbte tlak operadla a ― pretože lietadielko mierne   stúpalo ― teplý pocit okolo žalúdka, ktorý zatiaľ nebol   nepríjemný.
    </tei:p>
    <tei:p>
     Dedina bola obložená záhradkami. Rolí bolo máličko, lebo hneď za   chalupami sa začaly strmé skaly Hrebienka. Iba tu i tam zemiačnisko a   pasienky, dlaňou ich prikryješ. Na severozápade bohatá tmavozelená   hora, rovnomerná, iba máličko našušorená. Poniže nej biela hadia   cesta tadolu k hradskej.
    </tei:p>
    <tei:p>
     Keď aeroplán zmizol a jeho hukot stíchol, začaly sa deti sbiehať   na priestranstvo pred horným hostincom. Preliezaly ploty ― nedaly sa   preskakovať, boly priširoké: dreva tu bolo dosť, no kameňa ešte viac,   ploty sa leda vršily zo skálčia a sliepaly blatom ― utekaly hore   grúňmi a bosými nohami prebrodily Malým potokom, aby si chytro   vymenily rozčuľujúce dojmy
     <tei:emph>
      z
     </tei:emph>
     nevídanej veci. Dievčence   sa nepripustily k slovu a chlapci, ktorí lietadlo videli, ihneď   stúpli vo vážnosti proti tým, čo ho nezazreli.
    </tei:p>
    <tei:p>
     Chvíľočku trval dojem, ako by lietadlo bolo rozprúdilo vetriská   nad poľanami. Bielizeň, rozvešaná na motúze medzi otvoreným oknom a   osamelým kolíkom uprostred záhrady, oživla a nadula sa, koruhvička na   kostolíku hrdzavo zavržďala a lístie na skupinke brezičiek pri kríži   zašuchorilo a zastriebrilo sa mihotavo. Keď potom nastalo rozľahlé   ticho, bolo počuť od rúbane údery sekery, zzkanie píly a smrteľný   pukot padajúceho kmeňa: všetky zvuky sa s výšky priviezly na vánku.   Deti stoja v hlúčiku a hľadia na oblohu.
    </tei:p>
    <tei:p>
     ―    Toľký bol ako kostol aj s krčmou.
    </tei:p>
    <tei:p>
     Tí, čo nič nevideli, sú aspoň nedôverčiví, aby zakryli   sklamanie:
    </tei:p>
    <tei:p>
     ―    Zabož sa.
    </tei:p>
    <tei:p>
     Shora, od Panského, rútia sa sparené kone a vláčia obielené kmene.   Furmani-boháči vykrikujú a jedujú sa. Vždy si priveľa naberú na   strmú, nebezpečne poskrúcanú cestu a ― otcu-materi, to je už potom   robota: v zákrutách sa dlžizné brvná zaprú a keď nezhamuješ okovaným   štipákom, hocikedy rozdrúzgajú nohy koňom. Dolu na hradskej,   vydláždenej belasistými kockami kameňa, je to už pohoda: tu sa opraty   zavesia na zaťatú sekeru a iba sa bičom pošibuje, aby kone cítily   pána.
    </tei:p>
    <tei:p>
     Dieťa sa rozhliada a načúva uprostred Doliny. Shora výkriky   rubárov, zdola zvuky píly a niekedy výbuch, keď treba skalu trhať:   bránila v ceste novej trati, predĺženému, až do píly siahajúcemu   ramenu slepej „harmaneckej drgačky“. A nad všetkým známy šumot hory,   ktorý nikdy celkom neustane, s ktorým sa žije.
    </tei:p>
    <tei:p>
     Poobede vyberá sa do roboty večerná šichta do papierne, na pílu,   na trať a do tunela. Chlapi rýchlo sostupujú serpentínou, za božími   mukami si krátia cestu lesíkom a na hradskej sa rozchádzajú, jedni do   Harmanca, druhí na ulmanskú pílu, tretí na štreku. Pretože sa ranné   smeny ešte nevrátily, je Dolina na čas bez chlapov. Ženy sú v   chalupách pri robote, iba drobizg je na priedomí. Večer pôjde s   teplou večerou otcom v šichtách. Bude ich menej ako tých, čo chodia s   obedom, no zato uvidia stavenisko, vysvietené bielym elektrickým   svetlom, v ktorom je všetko ozrutné a v ktorom všetky zvuky dunia ako   povíchrica.
    </tei:p>
    <tei:p>
     ―    Chcem počúvať oblaky. Dajte mi počúvať oblaky. Vendel   Duchaj-Hajdúch      zľutoval sa konečne nad Milom.
    </tei:p>
    <tei:p>
     ―    Na, ― povedal mu a dovolil, aby Milo priložil ucho na papek,   na ktorý bol namotaný zvyšok špagátu. Potom, nevedieť prečo, pojala   ho ľútosť nad skrčkom a opýtal sa: ― Chcel by si podržať? ― a   odovzdal papek do Milkových rúk. Sám si šiel sadnúť k Cyrilovi.   Dívali sa na neho.
    </tei:p>
    <tei:p>
     Milko sa nohami dobre zaprel do zeme a naklonil sa dozadu.   Papiečok silno svieral oboma rukami a pozorne sledoval povrázok do   výšky, až k šarkanovi, ktorý sa nakláňal a ťahal ako všetci čerti.   Dlhým chvostom kýval sem i ta a meravo sa smial na chlapcov na   polianke.
    </tei:p>
    <tei:p>
     A Milko počul oblaky. Opatrne priložil ucho a počul ich hukot tam   vo výškach, i pukanie papiera počul a šušťanie chvosta a drevené   rebrá, ako sa napínajú a odolávajú vetrisku.
    </tei:p>
    <tei:p>
     Na vlastnú päsť začne Milko odmotávať povrázok. Šarkan zprvu   trochu klesne, potom sa celý nadstaví vetru a zase sa vyrovná a   stúpa. Čím je vyššie, tým ťažšie sa mu stúpa, pretože nesie toľký   špagát.
    </tei:p>
    <tei:p>
     ―    Pozor, loptoš. Nie je priviazaný, môže ti ujsť.
    </tei:p>
    <tei:p>
     ―    Neboj sa, ― povie malý Milko veľkému Vendelovi, ktorý včera s   Cyrilom vyrobil šarkana. Dva silné lieskové prúty odrezal, nakríž ich   sviazal a belasým motúzom poobťahoval. Potom to všetko oblepil   papierom na balenie, ktorý kúpil v Jakube po štyridsať halierov   hárok. Chvost pripevnil, mašľami ho ozdobil a olovkom zaťažil, potom   namaľoval oči, ústa, nos, a hľa: šarkan už odmotal skoro celý   povrázok a dolu možno počúvať oblaky, ako tajomne, dunivo, nebezpečne   prevrávajú. Ej, ľudkovia, ale ťahá.
    </tei:p>
    <tei:p>
     Milo zapichne papek do zeme. Keby to nebol urobil, víchor by sa   bol prihnal, šarkana by bol zdvihol, milého Milka s ním a tak by bol   poletoval nad Dolinou všetkým na posmech a sebe na hanbu. Možno by ho   bolo složilo až niekde v meste, z čista jasna by sa bol spustil na   námestie a rovno do studne.
    </tei:p>
    <tei:p>
     Oblak hundre a zapiera do šarkana a šarkan rozrýva oblak ostrým   špicom. Tak je vysoko, že ani nemožno byť vyššie. Milko ani nemôže   byť blaženejší.
    </tei:p>
    <tei:p>
     ― Zavesíme naň liatovec, ― povedal Cyril. ― Bude vycengúvať.
    </tei:p>
    <tei:p>
     Pribehol strapatý ovčiak. Šantil od radosti a dorážal na   Milka.
    </tei:p>
    <tei:p>
     ―    Fečo. Fečko. Vždy nakoniec pribehne, keď nie som doma, ―   ospravedlňoval ho chlapcom.
    </tei:p>
    <tei:p>
     ― Sťahuj, ― povedal Vendel Duchaj-Hajdúch. ― Ide byť noc. Milko   vytiahol      papek a pomaly kráčal za šarkanom dolu svahom. Ako   uvoľňoval povrázok a namotával ho, šarkan sa spúšťal po chvoste. Iba   raz ešte napäl povraz a urobil po oblohe niekoľko splašených kľučiek,   polom skĺzol a klesol na spálený trávnik.
    </tei:p>
    <tei:p>
     ―    Fečo. Ideš ho od toho šarkana!
    </tei:p>
    <tei:p>
     Smie ho Milko niesť? Neublíži mu. Dá pozor. Klbko vezme Cyril.   Chvost neslobodno vláčiť po zemi. Omotať ho okolo celého šarkana a   koniec zastrčiť za kríž.
    </tei:p>
    <tei:p>
     Traja chlapci sostupujú s polianky. Dvaja chlapci a jeden nohatý   šarkan so stŕpnutým úsmevom.
    </tei:p>
    <tei:p>
     Chytro sa tmilo. Ešte pred chvíľou sedelo slnce na lese, celé   červené, pomaly sa spúšťalo za stromy, polovica, štvrtka, osminka,   tma. Krajina schladla a keď sa chlapci blížili k dedine, zasvietil už   prvý oblôčik.
    </tei:p>
    <tei:p>
     Plný čerstvých dojmov, drobčí Milko po krivolakej prti a zápasí so   šarkanom, ktorý oťažel v rukách. Ale sa trepotal. Ale sa mu nechcelo   na zem. Ako sa zpočiatku vzpieral, keď klbko začalo rásť v rukách.   Potvora.
    </tei:p>
    <tei:p>
     Pred krytým schodišťom, ktoré vedie ku kostolu na kopčeku, stojí   Miklúš, richtárov jedináčik.
    </tei:p>
    <tei:p>
     ―    Koľko vytiahol? ― pýta sa, aby sa mohol naparovať, že jeho   šarkan vytiahol dvojnásobok.
    </tei:p>
    <tei:p>
     Cyril ukázal klbko. Bolo ani tekvica. ― Celô.
    </tei:p>
    <tei:p>
     ―    Tisíc kilometrov, ― zavolal Milko.
    </tei:p>
    <tei:p>
     ―    Pačmaga.
    </tei:p>
    <tei:p>
     S ťažkým srdcom lúči sa Milko s drakom. Odbočuje poza horný   hostinec a vystupuje k chalupe, „do Báňásov“. Nepokojnému psovi   povie:
    </tei:p>
    <tei:p>
     ―    Fečo mečo bečo. ― Keď ho predbehuje, natrčí ruku, aby sa mu   dotkol srsti.
    </tei:p>
    <tei:p>
     Mať snímala bielizeň, stvrdnutú a svietiacu v prítmí. Keď vošli do   pitvora, v ktorom blikotala a čadila malá petrolejka, povedala:
    </tei:p>
    <tei:p>
     ―    Pôjdeš otcovi so živnosťou. Už je čas.
    </tei:p>
    <tei:p>
     Kým mať zohrievala hovädziu polievku a trošku mrvenice, ujedal si   Milo chlebíka a takto dumal: „Vezmem mame kuchynský nôž, ten veľký, s   drevenou rúčkou s troma žltými klinčekmi, čo s ním na Veľkú noc kura   otvárali, a pôjdem s ním na liesky. Istotne sa neporežem, keď sa   Vendel neporeže žabykláčom. Urobím si šarkana väčšieho, ako je   Vendelov, takého, čo sa traja chlapi budú musieť poriadne zaprieť,   aby ich po strniskách nepovláčil. Tak vysoko vyletí, že ho   richtárovie Miklúš ani neuvidí, tak vysoko.“
    </tei:p>
    <tei:p>
     ―    Tu máš hrnček a rajnicu, pozor, aby si všetko nevyvrátil. Ale   najprv si vezmi topánky, zima je.
    </tei:p>
    <tei:p>
     „Takého, že priložíš ucho, a nielen oblaky budeš počuť, ale   hviezdy a mesiac, ako na nich blčí oheň.“
    </tei:p>
    <tei:p>
     ―    Počuješ? Topánky si vezmi. A tu máš drevenicu, neviem, či si   vzal. Ta sa, lebo nedôjdeš.
    </tei:p>
    <tei:p>
     Rýchlo sa obúval. Hrniec ho chvíľku pálil, potom vychladol. Ďaleko   je k štreke.
    </tei:p>
    <tei:p>
     Najprv vedie cesta dolu vrchom po serpentíne, rozrytej kolesami   vozov. Za božími mukami možno ísť kratšou cez horičku, ale večer je v   nej hustá tma a kružiny a kriaky sa pohybujú ako živé. Kto sa bojí,   môže obísť kruhom po ceste.
    </tei:p>
    <tei:p>
     Milo sa nebojí. Možno sa trochu bojí, ale je náramne zvedavý.   Vojde do tej tmy a keď sa niečo pohne, zastane, načúva, oči vypliešťa   a otcovu večeru prekladá z ruky do ruky. Raz stretol medveďa. Nie je   celkom isté, či to bol medveď, ale mohol to byť medveď.
    </tei:p>
    <tei:p>
     ― Medveď, ― povedal vtedy Maco Bošeľa. ― Medveď ― keby to bol   medveď, tak ťa spakuje aj s baranicou.
    </tei:p>
    <tei:p>
     ― Jeleň, ― jedná sa Milko.
    </tei:p>
    <tei:p>
     ― Ba. Krtica. Zjavne žiarlili.
    </tei:p>
    <tei:p>
     Z lesa sa vyjde na cestu a o sto krokov na štátnu. Odtiaľ je k   tunelu kúsok ― pobežíš.
    </tei:p>
    <tei:p>
     Konča doliny svietia svetlá a motory rachotia a malý rušeň tlačí   pred sebou pracovnú súpravu, naloženú štrkom. Až bude nová štreka   hotová, rozvinie sa ― tak sa vraví ― malá filiálka frišovskej píly vo   veľký podnik, z ktorého pôjde rezivo do celej Republiky. Preto sa   náhlia s tunelom a nasrdení chodia hore-dolu, že je z takej tvrdej   skaly.
    </tei:p>
    <tei:p>
     Päť celkom podobných, drevených, prízemných stavieb stojí pri   potoku (hore pod Panským svahom divý ručaj, tu dolu iba taká plachá   vodička ― medzi toľkým buchotom a hukom), v jednej sú stavebné   kancelárie, vo dvoch sklady a vo dvoch priče a piecky: tam bývajú   míneri, barabri, svahári, preč od žien a detí. Robia do dvanásť hodín   denne a poberajú odlučné. V Doline sa o nich hovorilo s úctou i   poľutovaním, no aj so závisťou.
    </tei:p>
    <tei:p>
     Pred došteným staviskom s malými okienkami, šikmou strechou,   pobitou térovým papierom, pred ktorým svietila osamelá žiarovka a v   ktorom rovnomerne hučalo dynamko, shromaždilo sa už so dvadsať detí,   všetky s uzlíkmi, hrncami, rajnicami. Čakaly na zvuk sirény ako na   trhanie zuba: zabolí, vnikne do kostí, do zbláznenia rozochveje   bubienky ― potom úľava. Chlapi vystúpia z temného otvoru v skale,   prisadnú, pousmejú sa a zdvihnú pokrievky na hrncoch.
    </tei:p>
    <tei:p>
     ― Tato.
    </tei:p>
    <tei:p>
     ― Milko.
    </tei:p>
    <tei:p>
     Podvaly sú poukladané ako siahovice. Chlapi na nich sedia a   vyjedajú nádoby, shrbení, čierni v obličajoch. Očakávajú prielom,   pracujú nervózne. Obe šachty sa majú stretnúť, táto a tá druhá, s   druhej strany vrchu. Potom vari bude oldomáš. Náš inžinier, Lehký,   podá tamtomu ruku a toho dňa sa už nebude robiť.
    </tei:p>
    <tei:p>
     ―    Tato. Čo to máš...?
    </tei:p>
    <tei:p>
     Milko hľadí vyjavené na otcovu skrvavenú ruku.
    </tei:p>
    <tei:p>
     ―    To nič. Odštiepila sa črepina od skaly, odletela, škrabla,   koťuha, ako mača. To nič. ― Otec prikladá na ranku vreckovku a dvoma   prstami ranenej ruky si ju pridrží.
    </tei:p>
    <tei:p>
     ―    Choď. A doma neplaš. Prídem hneď, ešte si zaskočím po   petrol.
    </tei:p>
    <tei:p>
     Siréna; niekoľko detí sa pri tom zvuku skrčí, tváričky sa im   sošúveria, krk skráti. Potom sa skupinka pohne hore cestou, teraz už   zvoľna. Už nikto nejde lesíkom, majú kedy a nechce sa im stúpať.   Niekedy sa ozve plechový zvuk prázdneho riadu.
    </tei:p>
    <tei:p>
     ―    Zasa svážajú panváglami, ― povie niekto nenávistné. Mohol to   byť Juro Bošeľa-Zdutý alebo Juro Fekiač, ktorého volali boženíkom.   Obaja kráčali kdesi napredku skupinky medzi dievčencami a mali   podobné hlasy. Nikto neodpovedal.
    </tei:p>
    <tei:p>
     Keď Milo vchádzal do chalupy, zavŕzgaly dvere a mať sa zdvihla v   pásikovaných perinách.
    </tei:p>
    <tei:p>
     ―    Kde robia? ― opýtala sa s obavou.
    </tei:p>
    <tei:p>
     ― Tamdnu.
    </tei:p>
    <tei:p>
     ―    Vyhadzujú?
    </tei:p>
    <tei:p>
     ―    Nie. ― Periny zašucholaly. Ozval sa zvuk plechu, ako Milo   kládol nádoby na sporák. Mať sa opatrne opýtala:
    </tei:p>
    <tei:p>
     ―    Odvážajú na huntoch?
    </tei:p>
    <tei:p>
     ― Hej.
    </tei:p>
    <tei:p>
     To bola najnebezpečnejšia robota. Zeminy, čo na jednej strane   skopali zo svahu, na druhej strane používali na násyp; svážali ich na   kovových huntoch. Pretože nerovnomerne schránené množstvo museli   porozdeľovať na rovnomerné úseky, vozili ho na značnú vzdialenosť.   Pri prudkom klesaní dostávaly vozíky veľkú rýchlosť. Chlapi, vždy po   dvoch, museli vyskočiť na železný rám, obklopujúci vozík, a drieť   kolieska drevenými tyčami alebo hrubými konármi. Zavčasu bolo treba   soskočiť, dopredu a nabok, ak sa hunt nezastavil, kde sa mal. Lebo   mohol vyletieť s rozheganých koľajníc a zle bolo.
    </tei:p>
    <tei:p>
     Keď Ľuptáka z Kostiviarskej sobralo a dolámalo mu nohu, odišli   traja k hlavnému palierovi. Aby dal nové hunty s hamovkami, aby sa   úzke koľajnice nekládly iba tak, od fúry po fúru, ako príde, po   povrchu, ale aby sa aspoň zakladaly do zdupanej pôdy a podvaly aby sa   podkladaly kamením, a napokon aby vymohol drezínku. Palier   prikyvoval, prisľúbil, nič nevykonal, a onedlho prizabilo Čunderlíka   z Jelenca. Bolo to vtedy aj v novinách, v Pravde chudoby, že hrozí   štrajk, písali. Traja zasa šli za palierom a palier prikyvoval a   sľúbil všetko podobrotky splniť, lebo Frišovci mali známeho poslanca   a poslanec mal známeho ministra a minister súril odbočku, aby po nej   mohly chodiť vagóny s rezivom.
    </tei:p>
    <tei:p>
     Mať sa prikryla perinou a znamením kríža akosi súčasne.
    </tei:p>
    <tei:p>
     ―    A daj, aby sa mu nič zlého neprihodilo.
    </tei:p>
    <tei:p>
     Milo sa díval na štyri štvorce obloka. Chvíľu sa hniezdil na   posteli, potom vstal a potichu vyšiel.
    </tei:p>
    <tei:p>
     Chladilo mu bosé nohy. Začul ovčiaka a pocítil jeho vlhkú   papuľu.
    </tei:p>
    <tei:p>
     ―    Fečko, ― povedal mu. ― Hybaj.
    </tei:p>
    <tei:p>
     Sbehol k potôčiku, v tejto nočnej tichosti zurčal ako divá riava.   Prešiel po smreku, ktorý sa bol na jar vyvrátil cez vodu. Odtiaľ na   chodník ― stúpal po ňom minútku a bol uprostred Doliny, kde boli   predvečerom stretli Miklúša.
    </tei:p>
    <tei:p>
     ―    Počkaj, ― povedal psovi a dal sa stúpať po tmavom schodišti.   Ešte nikdy sa mu strmá chodba nezdala takou dlhou a takou čiernou.   Priam sa tešil na záhyb asi v polovici, pretože tam sa bola prepadla   strieška, i presvitala nočná obloha, belasejšia od tejto černe, i   previevalo trochu a pach hnijúceho dreva a veľaročného prachu tu   slabol.
    </tei:p>
    <tei:p>
     Keď sa splašilo niekoľko netopierov, povedal Milko skôr pre   seba:
    </tei:p>
    <tei:p>
     ― Huš. Huš.
    </tei:p>
    <tei:p>
     Hore, pred bielou tabuľou so starodávnym nesrozumiteľným nápisom   zastal a oddychoval. Kostolík, do ktorého po nedeliach prichádzal   kaplán z Harmanca, nebol zatvorený, no velikánska, prečudesné   poskrúcaná kľuka na hlavných dverách bola nedosiahnuteľne vysoko a   nebolo si na čo stať. Ale Milko vedel o bočných dvierkach. Málo sa   tade chodilo, nuž ťažko sa otváraly. Ale na kľuku, i keď zahrdzavenú,   dalo sa dočiahnuť. Milko zadrmal za ňu zo všetkých síl.
    </tei:p>
    <tei:p>
     Dvojica malinkých svetiel blikotala pred oltárom. Zdalo sa, že   všetky lavice poskakujú v mrazivom tichu, hneď sa ponoria do kamennej   dlažby, hneď zas vyrastú po povalu, a že múry menia farbu, to sú   šedivé, to zasa strieborné, biele alebo čierne.
    </tei:p>
    <tei:p>
     Milko stojí v mihotavom prítmi a studený kameň ho páli na   pätách.
    </tei:p>
    <tei:p>
     ―    Aby sa mu nič zlého neprihodilo...
    </tei:p>
    <tei:p>
     Podišiel a stál tak, že v oboch bočných oblokoch horelo po jednom   ďalšom svetielku. Ako by s povaly visely na čadivej nitke.
    </tei:p>
    <tei:p>
     Obrátil sa a pomaly sa vrátil k dverciam. Keď s vyvýšeného prahu   soskakoval na zem, rozľahol sa výkrik po kostolíku, po tmavom   schodišti, nad dedinou.
    </tei:p>
    <tei:p>
     Odskočili od seba. Hľadel na dievčatko.
    </tei:p>
    <tei:p>
     ― Anča.
    </tei:p>
    <tei:p>
     Oči si privyknú a deti stoja bez pohnutia. Kostolík je v tej   chvíli prázdny ako humno. Veľká clivota sa rozprestrie nad   všetkým.
    </tei:p>
    <tei:p>
     ― Čo chceš, ― opýtal sa dievčaťa temer hnevlivo. Cítil sa   pristihnutý a zabudol, že i pristihol. Náhle sa spamätal a opýtal   sa:
    </tei:p>
    <tei:p>
     ― A s večerou si čo nebola?
    </tei:p>
    <tei:p>
     Anička sa dívala do kostola. Teraz obrátila oči na Mila a vážne   naňho hľadela. Čušala a keď v lipe pred kostolom zahučalo a zapukalo,   ako by si staručký strom vystieral a iným spôsobom chcel poprekladať   údy, zdvihla zrak ako pri modlitbičke.
    </tei:p>
    <tei:p>
     ―    Nechoď ta... tam je smutno, ― pošepol Milo.
    </tei:p>
    <tei:p>
     Vzal dievča s náhlou horlivosťou za ruku a vliekol ho ku schodom.   Sostupovali a habkali potme. Raz postáli a svierali sa za ruky a   čakali, ako by sa niečo malo stať. Ale nič sa nestalo a oni sišli na   priestranstvo pred tichými múranicami. Veľmi oboch oziabalo.
    </tei:p>
    <tei:p>
     Vtom sa ozval spev. Iba krátko sa ozval, bol nesúvislý a nejasný.   No Anička sa pri ňom strhla, ako by sa bolo zablyslo. Vytrhla ruku z   Milovej.
    </tei:p>
    <tei:p>
     ― Čo je? ― povedal Milo.
    </tei:p>
    <tei:p>
     A Anička sa obrátila a dala sa na útek, nie po ceste, ale priamo   dolu brehom k vode, potom okolo Murgašovie chalupy ku krížu.
    </tei:p>
    <tei:p>
     Milo postál začudovaný a keď sa tíško priplichtil Fečo, vzal ho   okolo krku. Polom išli „do Báňásov“ krížom cez smrečinu.
    </tei:p>
    <tei:p>
     Keď vyšli na cestičku, Fečo niekde zaostal. Milo si spomenul na   otca, či sa už vrátil. Pomyslel na periny a poponáhľal sa.
    </tei:p>
    <tei:p>
     A odrazu ani krok. Chlap-hora stojí pred ním: ani uhnúť, ani   podbehnúť. Stojí a bolengá sa a chrčí.
    </tei:p>
    <tei:p>
     ― Šteňa, ― zreve odrazu. ― Papľuh. ― A vystrie ruku a priťahuje   chlapca za košeľu, ktorá mu trčí z giat.
    </tei:p>
    <tei:p>
     Zblíza sa Milo díva do mäsitej tváre, zarastenej a červeňou   podbehnutej, i poznáva ju. Už vie, prečo Anča nebola s večerou a   prečo zutekala!
    </tei:p>
    <tei:p>
     ―    Pusťte, ― zaprosí.
    </tei:p>
    <tei:p>
     ―    Ty si Ivákovie, ― povie a kričí: ― Vrav, sopliak. ― Pocambá   ho za bradu, až to zabolí, a hneď sa spýta: ― Čo už nedrichmeš, boha   ti.
    </tei:p>
    <tei:p>
     ―    Bol som so živnosťou... v tuneli...
    </tei:p>
    <tei:p>
     Kyslý dych zaveje Milovi do obličaja.
    </tei:p>
    <tei:p>
     Tu sovretie opilca povolí. Milo odskočí, no zvedavosť ho púta.
    </tei:p>
    <tei:p>
     ―    Sviňa som, ― povie odrazu opilec. A keď nedostáva   odpoveď:
    </tei:p>
    <tei:p>
     ―    Tu si, galgan? ― hľadí do tmy, no nič nevidí. ― Tu si,   jebenti...?
    </tei:p>
    <tei:p>
     ―    Tu, ― šepne Milo.
    </tei:p>
    <tei:p>
     Chlap sa prehodí s nohy na nohu. Chvíľočku je ako strašiak v   kapuste, čo vrany plaší. Odfukuje.
    </tei:p>
    <tei:p>
     ―    Sviňa som. Povedz, že som sviňa.
    </tei:p>
    <tei:p>
     Ticho.
    </tei:p>
    <tei:p>
     Rameno ako brvno sa zdvihne do výšky. Chlap stratí rovnováhu.
    </tei:p>
    <tei:p>
     ―    Povieš ...? Povedz: Sviňa.
    </tei:p>
    <tei:p>
     Milo hľadí. ― Sviňa, ― povie tíško.
    </tei:p>
    <tei:p>
     ― Tak. Dobre.
    </tei:p>
    <tei:p>
     Ozve sa brechot. Milo pocíti vlhkú papuľu na ruke. ― Pš, ―povie, ―   daj pokoj, Fečo.
    </tei:p>
    <tei:p>
     Obor sa možno bojí psa, dá sa na cestu a odráža sa od plota k   stromu a od stromu k plotu. Tma ho prikryje.
    </tei:p>
    <tei:p>
     ―    Zubor, čo si ženu prepil, ― zvolá za ním Milo, no nijakú   radosť z toho nemá. Pochopí, čo chcela Anička tamhore.
    </tei:p>
    <tei:p>
     Len čo vkĺzol do perín, prišiel otec. Pohyboval sa ťarbavo po   svetlici, zasa vyšiel a čosi robil na cieni, vrátil sa, vodou   špliechal a napokon ju s čľapotom vylial na priedomí.
    </tei:p>
    <tei:p>
     Milo si spomenul na krv na otcovej ruke, ale vtedy už vlastne   spal.
    </tei:p>
    <tei:p>
     Na druhý deň hneď zaránky vybehol sháňať Aničku. Hoci striehol do   obeda pri Zúborovej chalupe, iba poobede ju našiel pri potoku.   Čľapkala nohami vo vode.
    </tei:p>
    <tei:p>
     ―    Iba čo pstruhy zaháňaš, ― povedal jej umele nasrdený. Sadol   si so skríženými nohami a opýtal sa.
    </tei:p>
    <tei:p>
     ―    Zbil ťa?
    </tei:p>
    <tei:p>
     ―    Aha, ― ukáže Anička prstom. Nad Dolinou sa vznáša šarkan.   Vendel Duchaj-Hajdúch zasa púšťa aj s Cyrilom, tentoraz s   Hrebienka.
    </tei:p>
    <tei:p>
     Zjarčená a zaprášená cesta ubieha drkotavo dozadu. Vrcholce   stromov ustupujú ponad voz, v zákrute sa priblížia na jednej strane a   oddialia na druhej, potom zasa podídu na rovnakú vzdialenosť. Niekedy   zmiznú úplne a zostane iba obloha.
    </tei:p>
    <tei:p>
     Nafúknutým senom prenášajú sa nárazy kameňov iba máličko. Milko   tróni vysoko, i vyvalí sa a vdychuje vôňu sena, i vztýči sa a díva sa   na serpentínu a na kraj. Stromy a kroviny postupne rednú, zjavia sa   pokosené lúčky a tu i tam triezvo žlté malé pole.
    </tei:p>
    <tei:p>
     Dva konské zadky sa nadhadzujú v nerovnomernom rytme. Dva chvosty   odháňajú muchy. Nad nimi visia dlhé nohy Vojtecha Mačugu-Kmína,   veselého voziara, ktorý sa zajaká. Fajčí tabak, zakrútený do novín, a   mraští tvár, lebo mu pripeká do očú.
    </tei:p>
    <tei:p>
     Hoci tuší, že ho nikto nepočúva, rozpráva svoju príhodu, ktorá ho   toľme vzrušila. Z nezbednosti, zvedavosti a dlhej chvíle vzal   slepačie vajce z kurína, vyškriabal sa na komín „starej bane“ a   vložil ho do bocianieho hniezda. Bocianica vysedela kurča. Priletel   samec a našiel kurča. Odletel. Vrátil sa. Priletelo s ním so dvadsať   ďalších bocianov. Obsadily strechy a striešky „starej bane“ a všetky   komíny. Radily sa. Malý súd. Súdily bocianicu za neveru. Odsúdily.   Zdvihly sa, zatrepolaly krídlami a vrhly sa na bocianicu. Dopichaly,   dokrvavily, zahlušily bocianicu dlhými zobákmi. Potrestaly bocianicu.   Rozmetaly hniezdo. Zničily stopy hanby.
    </tei:p>
    <tei:p>
     Vojtech Mačuga-Kmín mnoho nepremýšľal. Nepokladajú ho za celkom   rozumného.
    </tei:p>
    <tei:p>
     Vtedy to zalomcovalo Vojtechom od gruntu. Zaliezol do šopy a   potichu plakal. Utrpel otras a pokúšal sa z neho dostať tým, že ľuďom   rozprával, čo videl zo skrýše na podvrchu, a čakal, že ho budú   uisťovať o jeho nevine. Trvalo mnoho mesiacov, kým sa z príhody stala   historka, ktorá sa dala rozprávať bez sĺz.
    </tei:p>
    <tei:p>
     No málokto počúva Vojtecha. K Milkovi jeho slová nedoznievaly,   pretože skálčie sa nahlas drobilo pod kolesami, osky škripely a vánok   trochu hučal v ušiach.
    </tei:p>
    <tei:p>
     Háje bronely, tmavely a nad nimi boly oblaky. Oblak-čert, tam má   hlavu rohatú, tam chvost a dlhý pazúr, ruky sa mu rozplývajú, tam   humno, ktoré sa hneď mení v loďku na kolesách. A tam veža a na nej   zvon.
    </tei:p>
    <tei:p>
     Keď cesta ústi do hradskej, kolesá stíchnu a všetko ide hladšie.   Odrazu počuť kopytá koní, takto: Tapta, tapta. Vojtech šibne a vracia   sa na počiatok príhody s bocianmi.
    </tei:p>
    <tei:p>
     Blížia sa k štreke a k tunelu, no vietor majú v chrbte, odvieva od   nich zvuky. Pred niekoľkými dňami oslávili prielom ― šachty sa   stretly a minuly sa iba o štyridsať centimetrov. Palieri sa naduli,   kázali vyrovnať rozdiel a zapiť udalosť. Malý rušeň začal premávať z   jedného konca tunela na druhý, opatrne skúšajúc spoľahlivosť   provizórnych koľajníc. Chlapci sa naň chodili dívať. Ozvala sa siréna   a Milo zvolal na Vojtecha: ― Hej.
    </tei:p>
    <tei:p>
     ―    No? ― opáčil Vojtech. Uvedomil si, že Milkov hlas prichádzal   s druhej strany fúry. Nemohol počuť príhodu s bocianicou. ― Prrr.
    </tei:p>
    <tei:p>
     Milko soskočil na cestu. Vojtech urobil:
    </tei:p>
    <tei:p>
     ― Ť, ť.
    </tei:p>
    <tei:p>
     Fúra sa pohla a Milko sbehol po svahu na stavenisko. Otec hltavo   zjedol obed. Vstal.
    </tei:p>
    <tei:p>
     ―    Vojto ma zviezol, ― oznámil Milko, keď otec dlho mlčal.   Nekonečne dlho mlčal a díval sa na jednu skalu v jarku. Potom sa   prebral, odovzdal Milkovi rajnice a poťapkal ho po šiji.
    </tei:p>
    <tei:p>
     ―    No, choď.
    </tei:p>
    <tei:p>
     A siréna, až do špiku.
    </tei:p>
    <tei:p>
     Zvuky na stavenisku, ktoré sa na chvíľočku boly odmlčaly, znovu   naplnily údolie. A z tunela vyšiel rušeň a zamieril k miestu, na   ktorom stál Milko a hľadel za odchádzajúcim tatom.
    </tei:p>
    <tei:p>
     Rušeň zastal tak, že zakryl Milkovi tatu. Keby Milko chcel, mohol   by sa dotknúť súčiastok, pokrytých olejom a sadzou. Mohol by potom   Vendelovi Hajdúchovi povedať: ― Bol som od mašiny takto, ako teraz od   teba. Taká bola horúca ako oheň. Fučala. Síkala. Kýchala.
    </tei:p>
    <tei:p>
     Bol by sa azda naozaj dotkol teplého a mastného kovu, keby sa   nebolo ozvalo: ― Ideš ho od toho kolesa, sopľoš.
    </tei:p>
    <tei:p>
     Naľakaný odskočil. Zdvihol zrak. Vo vykrojenom okienku lokomotívy   stál rušňovodič, pohodlne rozložený a usmievavý. Za ním biele zubiská   na čiernej tvári kuriča.
    </tei:p>
    <tei:p>
     ― Chceš, aby ťa rozdrúzgalo ...?
    </tei:p>
    <tei:p>
     Znezrady tamhore čosi stihne a mašina zapíska. Nie tak nebezpečne   ako siréna, nie tak nepriateľsky. Ale mocne. Päťkrát sa ozvena vráti.   Vendel, či veríš, či neveríš, rozprával som sa s mašinistom. Povedal:   Milko Ivákovie. Až budeš veľký, budeš sa smieť voziť na takejto   mašine.
    </tei:p>
    <tei:p>
     Vozeň so šotolinou zavesili veľkým hákom na rušeň. Rušňovodič   stisol tamhore ešte čosi a mašina urobila hu. Huhuhuhu. A podišla   kúsok a k vozňu pripojili ešte jeden vozeň.
    </tei:p>
    <tei:p>
     A odrazu sa rušňovodič vykloní z okienka a privolá Milka zohnutým   prstom. ― Ty, ― povie potichu, ― chceš sa previezť... ?
    </tei:p>
    <tei:p>
     Milko zhlboka naberie dychu. Nedá sa prosto uniesť, toľké šťastie.   Či chce...? Pane Bože, či chce...? Ty, počuj, Vendel: darmo vieš   spraviť šarkana. Ja som sa viezol na mašine. Mám sa ti zabožiť?
    </tei:p>
    <tei:p>
     Kurič urobí posunok smerom, ktorým stojí palier na násype.
    </tei:p>
    <tei:p>
     ― Čo ma po ňom, ― povie rušňovodič. ― Ja som štátny. A veď to   nikto neuvidí.
    </tei:p>
    <tei:p>
     A podáva Milkovi ruku a Milko sa driape na vysoký schodík a hup,   už je hore.
    </tei:p>
    <tei:p>
     Teplo ani v pekle, samá sadza, samý olej. A páky a ručičky. Odrazu   sa otvorí hltan pece, raz-dva si uškvarený. Plameň, to je duša   mašiny. Keď vyhasne, mašina je mŕtva.
    </tei:p>
    <tei:p>
     A niekto niečo volá, mašina sa pohne, ide pomaly po násype a ―   vojde do tunela. Chlapci, bol som v ―
    </tei:p>
    <tei:p>
     Tma. Chuchvalce štipľavého dymu zaplavia šachtu, škrtia, dusia. Je   koniec sveta. Kašľať a slziť, a nie sa opájať rýchlosťou.
    </tei:p>
    <tei:p>
     Na druhej strane tunela je iná krajina. Keď sa Milko prebral,   otvoril oči a začal zasa dýchať, videl šedivé, zaprášené veci: sklady   vriec, cementu, podvalov, štrku, koľajníc. Nemohol tatovi zakývať z   mašiny. Neoblažila ho mašina. Neobstál.
    </tei:p>
    <tei:p>
     Odrazu príde iný rušňovodič a iný kurič. Umytí, čistí,   neprívetiví, ako by nevyspatí. Preberajú stroj. Pohybujú sa   hranato.
    </tei:p>
    <tei:p>
     Neusmievajú sa.
    </tei:p>
    <tei:p>
     Na oblohe ani stopy po oblaku-čertovi rohatom. A kam sa podela   pýcha z tohto kráľovského vozenia? Strach pojal Milka.
    </tei:p>
    <tei:p>
     ―    A toto je čo? Ideš ho...!
    </tei:p>
    <tei:p>
     ―    Ech, chcel sa previezť. Na druhej strane ho vysyp.
    </tei:p>
    <tei:p>
     ― Aby ma tak prichytili. Rozum na tie roky.
    </tei:p>
    <tei:p>
     Trhnutie a rušeň sa bez vozňov vracia do tunela. Keď sa za ním   rozjasní, je to vyslobodenie. Kurič otvorí dvierka: ― A už nech ťa tu   nevidím.
    </tei:p>
    <tei:p>
     Milko sliezol nemotorne po vysokánskych stupňoch, spadol na násyp,   skotúľal sa po svahu, vstal a dal sa do behu. Iba na hradskej sa   zastavil a odtiaľ sa díval na mašinu, ako odfukuje a ligoce sa v   slnku. Potom sa obrátil a šiel pomaly tahore k Doline.
    </tei:p>
    <tei:p>
     So tri razy sa obzrel, či nejde Vojtech s voňavou fúrou sena, na   ktorej sa možno vyvaľovať a hľadieť na nebo.
    </tei:p>
    <tei:p>
     Keď na druhý deň otec naťahoval ťažké tvrdé baganče a chystal sa   do roboty, povedal Milko:
    </tei:p>
    <tei:p>
     ― Tato.
    </tei:p>
    <tei:p>
     ― Čo chceš?
    </tei:p>
    <tei:p>
     ― Tato, nechoď.
    </tei:p>
    <tei:p>
     ― Čo?
    </tei:p>
    <tei:p>
     ―    Nechoď do tunela.
    </tei:p>
    <tei:p>
     Otec sa zháčil, zdvihol hlavu a zahľadel sa na chlapca. Opýtal sa   pomaly: ― A to prečo?
    </tei:p>
    <tei:p>
     ― Tak. Tam je zle.
    </tei:p>
    <tei:p>
     ― Čo je zlé? Robota je zlá? Len keby jej bolo. V zime bude štreka   stáť.
    </tei:p>
    <tei:p>
     ―    Mašina je zlá.
    </tei:p>
    <tei:p>
     Matka zastala vo dverách. Otec ju zazrel a trochu sa k nej   obrátil, ako by odpovedal obidvom, synovi i materi.
    </tei:p>
    <tei:p>
     ―    Mašina nikdy nie je zlá. Dobre si zamerkuj: Na tom záleží,   pre koho robí.
    </tei:p>
    <tei:p>
     ―    Ja chcem kone, ― povedal Milko. ― A chodiť so senom.
    </tei:p>
    <tei:p>
     Ale otec bol vyšiel. Mať pristúpila k oknu a trochu sa zohla, aby   sa mohla zadívať na Hrebienok nad chalupou.
    </tei:p>
    <tei:p>
     ―    Mohli by sme mať kone a mohol by si chodiť so senom, ―   povedala celkom potichu. ― A otec by ti nemusel robiť na štreke. Čo   bude s Martinovou horou? ― obrátila sa odrazu na muža, ktorý sa   vrátil a zaslal za ňou.
    </tei:p>
    <tei:p>
     ―    Nič, ― odpovedal otec prísno.
    </tei:p>
    <tei:p>
     ―    Už tretí rok tomu, čo prišiel chýr ―
    </tei:p>
    <tei:p>
     ―    Pletky. Je to Martinova hora, veď je na jeho mene. Až sa   vráti z Ameriky...
    </tei:p>
    <tei:p>
     ―    Nevráti sa, ― povedala matka zanovito. Otec išiel mlčky do   roboty.
    </tei:p>
    <tei:p>
     Ešte dlho stála mať pri okne a hľadela na Hrebienok, na Martinovu   horu. Potom sa obrátila na chlapca a zamyslene, ako by pre seba,   povedala:
    </tei:p>
    <tei:p>
     ―    Mohli by sme žiť na majeri.
    </tei:p>
    <tei:p>
     Švagor Martin sa možno ani nedozvedel, že má horu. Ktovie, či   dostal písmo, v ktorom mu oznamovali, že jeho Adelka, pred ktorou   ušiel, umrela a že ostala hora po Félixovi, jej prvom mužovi. V tom   čase prestal písať a prišla zvesť, že ho pridlávilo v bani.
    </tei:p>
    <tei:p>
     Milko uvažoval, prečo niekto žije na majeri, a niekto chodí robiť   na štreku, prečo niekto má kone, a niekto nemá, a najmä, akáže je   mašina, keď nie je zlá.
    </tei:p>
    <tei:p>
     Teda opakujem, vážené dámy a ctení páni: Senzácia nad senzáciu!   Exotika a dobrodružstvo! Posledný večer! Prvé miesto päť korún, druhé   tri a tretie po korune! Vojaci a deti za polovicu! O chvíľu začíname,   rrráčte si zaistiť miesta!
    </tei:p>
    <tei:p>
     Všetky hviezdy opustily nebesá a daly sa najať v Lunaparku.   Ovenčily kolotoče a skvejú sa nad tombolami a nad stánkami, v ktorých   treba na tri hody sraziť pyramídu deviatich plechovíc. Svietia na   najsilnejšieho muža sveta, Urzusa, ktorý železo drví prstami. Na   slečnu Kitly, pôvabnú akrobatku na koni. Na družinu Browns a na ich   trojnásobné salto mortale nad hlavami publika. Na učeného clowna   Jimmieho, ktorý rozosmeje aj samovraha. Na Mr. Nobodyho, ktorý   prepichne, rozštvrtí a cirkulárkou rozpili neznámeho pána z   obecenstva. Na kravu s piatimi nohami. Na čarostrelca. Na Jumba. Na   Kiviho.
    </tei:p>
    <tei:p>
     Števkovi sa úplne zamotala hlava, i dal sa vliecť zástupom, ktorý   okolo neho burácal ako oceán. Iba dvakrát sa vzoprel, po prvý raz   pred debničkou, na ktorej Monsieur Parbleu zval obecenstvo do šiatra   s bezhlavou dámou, po druhý raz pred akýmsi dievčatkom, sediacim na   stupienku maringotky a navidomoči nezúčastneným na atrakciách. Števko   tvrdohlavo zhamoval a chcel nejakým spôsobom vyjadriť obidvom svoje   sympatie. No nevšímali si ho.
    </tei:p>
    <tei:p>
     Človek bez kostí! Pony, ktorý rieši rovnice! Tridsaťmetrový   hroznýš kráľovský, ktorý zje každého prvého v mesiaci jedného   krotiteľa! Krásna Dolores!
    </tei:p>
    <tei:p>
     Prečo vláči Emo Števka s miesta na miesto? Hľadá niekoho? Má   naponáhlo? Alebo to robí kvôli Klárke, ktorá sa doňho zavesila a   zazlieva mu, že vzal Števka so sebou? Klárka má štíhly driek a   rozvlnené vlasy a poprsie, ktoré vzbudzuje Števkovu zvedavosť. Čo má   Emo s Klárkou? Má ju radšej než mňa? Klárka sa vešia na Ema a Emo ju   berie okolo pliec a okolo pása. Števka vlečie za sebou v lese nôh,   pohybujúcom sa všetkými smermi.
    </tei:p>
    <tei:p>
     Náhle sa Emo zastaví. Števko využije príležitosť a získa   rovnováhu. Vidí, že stoja pred šiatrom, akosi iným než ostatné, takým   veľkým, že z neho vidieť vlastne iba vchod. Emo sa rozhliada, ako by   stále ešte dakoho vyzeral, potom sa rozhodne a povie:
    </tei:p>
    <tei:p>
     ― Vojdeme?
    </tei:p>
    <tei:p>
     Klárka sa usmeje. Vezme Števka za ruku a jemu je pritom príjemne.   Emo pristupuje k domcu s okienkom. Tučná pani vzala od Ema peniaze a   podala mu iné papieriky.
    </tei:p>
    <tei:p>
     ―    Deväť korún, ― povedala Klárka ticho. ― To sa za ne   narobíš.
    </tei:p>
    <tei:p>
     Emo ju vzal jemne za rameno. Akosi vďačne. Vyznajte sa v   dospelých.
    </tei:p>
    <tei:p>
     No tu sa tlačenica rozplynie a Števko vidí, že je v šiatre,   vysokom ako obloha a plnom svetla a huku a podivnej, prepodivnej   vône. Uvedomí si, že je v cirkuse, v tom istom cirkuse, ktorý má doma   v obrázkovej knižke ― bezpečne ho spoznáva podľa štyroch stĺpov,   držiacich plachtu, podľa manéže podoby kruhu a podľa toho množstva   divákov, stupňovite rozsadených ― a hneď pomyslí na to, akým boháčom   bude s týmto zážitkom.
    </tei:p>
    <tei:p>
     Hudba začala hrať. Zjavili sa livrejovaní mládenci. Z vchodu   vyšiel muž v čiernom obleku a bielej košeli. Musel to byť najmenej   minister. Boli by iného pustili doprostred kruhu, posypaného   pilinami? Hudba prestala hrať. Elegantný pán niečo povedal. Zažali   nové reflektory, hoci bolo nemysliteľné, aby tu bolo ešte viacej   svetla. Hudba zase začala hrať. Bolo to úchvatné.
    </tei:p>
    <tei:p>
     ―    Majú to tu biedne, ― povedal Emo. Klárka prikývla. Števko sa   oduševnil. Žasol nad všetkým.
    </tei:p>
    <tei:p>
     ―    Smutný chlebík, ― šepla Klárka. Klárka sa opiera o Emovo   plece.
    </tei:p>
    <tei:p>
     Ľudia sa sem valili v prúdoch. Števko nikdy nevidel toľko ľudí   pokope.
    </tei:p>
    <tei:p>
     ―    Aj návštevu majú, chudáci, mizernú, ― povedal Emo. O čom to   vravel? ― Keď je tu málo ľudí, vždy vynechajú polovicu programu. ―   Vzali sa s Klárkou za ruky.
    </tei:p>
    <tei:p>
     No vtedy sa to začalo. Bolo to všetko ako v knižke. Bol to   nesporne ten istý cirkus.
    </tei:p>
    <tei:p>
     Vybehlo niekoľko augustov s namaľovanými úsmevmi. Smiali sa,   padali, vstávali a kopali sa do zadkov. Emo a Klárka sa nezasmiali   ani jediný raz. Na Klárkinom čele boly dve hlboké vrásky. Zmizly, keď   prišlo šesť koníkov. Prvý z nich mal na hlave biely chocholec. Kľakol   si na rôznych miestach žltého kruhu a Števko závidel chlapcom, ktorí   sedeli neďaleko nich. Výstup ostatných koníkov nemal vôbec nijaký   smysel. Iba pobehovaly dookola a uprostred nich stál pán s dvoma   bičmi. Po koňoch prišiel pán v plavkách a pani v krátkej suknici.   Proti všetkému očakávaniu pán vyskočil panej na plecia a potom stál   na jej hlave, sám stojac na hlave. To všetko bolo veľmi   nepravdepodobné a nikam to neviedlo. Všetci tlieskali. Keď prišiel   iný pán, tiež v plavkách, a po povraze vyliezol kamsi pod samú   plachtu, začal mať Števko podozrenie, že ide predsa len o iný cirkus   než v knižke.
    </tei:p>
    <tei:p>
     Čo robil ten človek tamhore, vôbec nevidel, pretože svetlo ho   oslňovalo. Díval sa teda na Klárku a na jej poprsie. Mala sovreté   pery a vysoko vytiahnuté obočie. Kývala záporne hlavou.
    </tei:p>
    <tei:p>
     ―    Nič si z toho nerob, ― povedal Emo. ― Každý si zarába na   chlebík, ako vie.
    </tei:p>
    <tei:p>
     Potom prišla krasojazdkyňa a hneď po nej skupina akrobatov. A tu   sa začína Števkov zážitok. Bola to rodinka: rodičia, syn so ženou a   vnúča-chlapček. Mohol byť v Števkovom veku. Hádzali si ho ako loptu.   Keď ho konečne postavili na zem, dal si nohu za krk.
    </tei:p>
    <tei:p>
     Dal si nohu za krk, zahopkal a Števko naňho hľadel. Pocítil horúcu   náklonnosť ku chlapcovi s nohou za krkom. Nevidel nič iné.
    </tei:p>
    <tei:p>
     Keď sa číslo skončilo, odmietol Števko hľadieť na povrazolezkyňu   zo slnečníkom a na pána, ktorý zpomedzi prstov vytiahol tri biele a   tri červené gule. Reklamoval chlapca, ktorý si dal nohu na krk.   Ostatné ho nezaujímalo.
    </tei:p>
    <tei:p>
     A chlapček sa zjavil. Obchádzal okolo arény a predával pohľadnice,   na ktorých bola rodinka. Tri generácie akrobatov. Postál zakaždým,   ponúkol balíček pohľadníc a nadstavil lepenkový vrchnák škatule, na   ktorom sa sbieraly mince. Števko s napätím čakal, kedy sa priblíži.   Program už hodne pokročil, keď sa chlapec v tričku dosial do   Števkovej blízkosti. Dlhšie postál pri pánovi a panej, ktorí kúpili   po pohľadnici pre trojicu spôsobných a vyhladených dievčeniec v   námorníckych šatočkách. Potom stál odrazu pred Emom.
    </tei:p>
    <tei:p>
     No stala sa neočakávaná vec. Emo sa tváril, že pozoruje mládenca,   ktorý vyhadzoval do vzduchu farebné kruhy. Chlapček zaváhal. Klárka   si všimla Števkovho vzrušenia a zadívala sa úzkostlivo na Ema. Emo   pozrel na malého akrobata.
    </tei:p>
    <tei:p>
     ― Ďakujem, ― povedal. Urobil veľmi jednoznačné gesto a maličký   pokračoval v ceste, natŕčajúc pohľadnice a ševeliac:
    </tei:p>
    <tei:p>
     ― Kúpte si...
    </tei:p>
    <tei:p>
     Števko soskočil s lavice. Okolo žalúdka pocítil velikánsku   horúčosť, ako sa díval zblízka na toho druhého. Bol veľmi útleho tela   a v jeho očiach bola dôvera.
    </tei:p>
    <tei:p>
     ― Tu máš, ― povedal odrazu neočakávane. Podával Števkovi   pohľadnicu. Minula chvíľka, kým po nej Števko siahol.
    </tei:p>
    <tei:p>
     ― Ďakujem.
    </tei:p>
    <tei:p>
     ― Sadni si, ― vraví Klárka Števkovi, keď ten druhý pokračuje v   ceste a o chvíľu zabočí do ďalšieho radu. ― Sadni si pekne a   kukaj.
    </tei:p>
    <tei:p>
     Ale to všetko stratilo význam. Keď malý akrobat skončil smutnú   obchôdzku a zmizol za záclonou, zahľadel sa Števko na pohľadnicu a   predstaveniu nevenoval pozornosť. Zistil ostatne už spoľahlivo, že   ide o iný cirkus. Po levoch, žirafách a opiciach tu nebolo ani   slychu. Ide o zrejmý podvod.
    </tei:p>
    <tei:p>
     Na pohľadnici bolo päť svetlých škvŕn. Najmenšia z nich akiste   predstavovala chlapčeka v tričku. Čím sa mu vyrovnám?
    </tei:p>
    <tei:p>
     Keď už nebola nijaká nádej, že ho Števko ešte uzrie, vyhlásil pán   uprostred kruhu, že je prestávka. Emo priniesol tri žemle so šunkou a   opýtal sa:
    </tei:p>
    <tei:p>
     ―    Nepôjdeme do zverínca?
    </tei:p>
    <tei:p>
     Števko ožil. Mnoho ľudí vychádzalo miestom, ktorým bol vyšiel   chlapec v tričku. Záclonu teraz odhrnuli nabok, takže sa ukázala   chodba, ktorou predtým nastupovali augusti a artisti.
    </tei:p>
    <tei:p>
     Išli teda, hoci Klárka má zvieratá radšej, keď sú na slobode. Bol   tam prastarý a deprimovaný lev vo veľkej klietke, akýsi podivný pes v   menšej, farbistý vták na bidle a v maštali ťava, somárik a kone,   ktoré vystupovaly v manéži. Bolo to akosi beznádejné a mĺkve.
    </tei:p>
    <tei:p>
     No kúsok obďaleč bol nepravidelný polkruh z vozov a domčekov na   kolieskach. V jednom z nich bol o n.
    </tei:p>
    <tei:p>
     Števko vyčkal na chvíľku, v ktorej si Emo myslel, že ho Klárka   vedie za ruku, a Klárka, že Emo. Nebadane odbočil k maringotkám. Boly   obklopené plotom a s jeho druhej strany znely orchestrióny kolotočov.   Pred dvoma maringotkami horelo slabé svetlo. Na jednej z nich boly   otvorené dvere.
    </tei:p>
    <tei:p>
     Nazrel do nich. Vnútro voza sa podobalo malej obývacej izbe.   Niekto sa v nej pohyboval. No keď sa odhodlal pristúpiť bližšie,   začul za sebou:
    </tei:p>
    <tei:p>
     ― Hej, ty!
    </tei:p>
    <tei:p>
     Obrátil sa. Za plotom stál človek, ktorému bolo vidieť iba hlavu a   ramená.
    </tei:p>
    <tei:p>
     ―    Ty si Chrapov, čo? ― povedal len človek.
    </tei:p>
    <tei:p>
     ―    Ja som Števko.
    </tei:p>
    <tei:p>
     Muž za plotom sa obzrel. ― Emil Haviar pracuje u vás, ―   konštatoval.
    </tei:p>
    <tei:p>
     ― Emo?
    </tei:p>
    <tei:p>
     ― Áno. Mal tu byť pred hodinou. Dám ti čosi preňho. Dobre? Števko   sa díval.
    </tei:p>
    <tei:p>
     ―    Dobre? Vezmeš čosi ujovi Emovi. Áno, a či nie? Klárka sa   zjavila za vozom.
    </tei:p>
    <tei:p>
     ―    Tu je, ― zvolala. ― Konečne! ― Pristúpila k Števkovi a   povedala mu:
    </tei:p>
    <tei:p>
     ―    Kde si sa podel? Keby sa to tak dozvedeli vaši. Tí by nám   dali...!
    </tei:p>
    <tei:p>
     Emo prešiel k mužovi a rozprával sa s ním ponad plot. Potom sa   obrátil ku Klárke a povedal:
    </tei:p>
    <tei:p>
     ―    Musíme ísť.
    </tei:p>
    <tei:p>
     Vzali Števka za ruku, každý s jednej strany, a rýchlo sa vracali   do cirkusu. Prešli veľkým stanom rovno k východu. Keď ho opúšťali,   začala hudba hrať pochod.
    </tei:p>
    <tei:p>
     To všetko sa odohralo tak chytro, že sa Števko rozpamätal iba na   ceste domov. Zbadal, že nemá pohľadnicu s piatimi svetlými škvrnami.   Pýtal sa na ňu Ema, no nedostával odpoveď.
    </tei:p>
    <tei:p>
     Klárka hovorila, že by sa na teké veci nemal dávať.
    </tei:p>
    <tei:p>
     Emo sa smial a udrel Klárku po zadku. Bola už veľká tma.
    </tei:p>
    <tei:p>
     Klárka povedala, že sa takto nevezmú ani o desať rokov.
    </tei:p>
    <tei:p>
     Emo sa zase smial a už boli pri bránke. Vrzgla.
    </tei:p>
    <tei:p>
     Štyria ľudia vyslovili štyri pozdravy. Na Števka prišla veľká   únava. Otcov hlas bol ustarostený. Matkine ruky s neho sťahovaly   šatstvo. Potom pocítil dotyk perín. Ešte raz otvoril naširoko oči.   Videl úzky pás svetla pod susednými dverami.
    </tei:p>
    <tei:p>
     Števko odkopol perinu. Striehol okamih, či nikto nevstúpi, potom   sa pokúsil dať si nohu za krk. Zaspal nezakrytý.
    </tei:p>
    <tei:p>
     Karolko bol „slabé dieťa“. Vystriedal zavčasu a dôsledne všetky   detské choroby a ak niektorú zabudol, nuž vyskytlo sa aspoň   podozrenie na ňu. Bol „slabej konštrukcie“, „musel sa šetriť“.
    </tei:p>
    <tei:p>
     To stvárnilo jeho detstvo celkom osobitným spôsobom. Predovšetkým   sa v ňom len tak hemžily hriechy. Nesmel utekať, usvedčovalo ho, keď   sa udychčal. Nesmel hrať futbal a liezť po stromoch a plotoch. Nesmel   sa nikdy s nikým pobiť. Vôbec nikdy sa nedostal do susedných záhrad a   na cudzie podvrchy. Bol zásadne iný než ostatné deti, nesmel nič, čo   ony smely, nuž nezvýšilo mu iné ako o dušu nad ne vynikať.
    </tei:p>
    <tei:p>
     ―    Bože, dieťa, ty sa zničíš!
    </tei:p>
    <tei:p>
     Mohol na prstoch spočítať, koľko ráz sa prehrešil proti bohatej a   dômyselnej sústave zákazov. Zakaždým sa unavil do bezvedomia, no ani   úzkostlivé slová, ktoré ho zaplavily, ani dvojice rúk, ktoré sa nad   ním zalamovaly, nemohly zmenšiť jeho bezuzdnú, priam nerestnú rozkoš   z priestupku.
    </tei:p>
    <tei:p>
     Po ničom tak netúžil, ako aby mohol odísť z domu podľa vôle a   nemusieť to nikomu oznámiť. Aby nemusel presne o štvrtej na zavolanie   pribehnúť a zjesť olovrant. Aby mohol raz prevratne neprísť a zoslať   o hlade. Aby mohol sostúpiť do pivnice domu, v ktorom býval, a   dotknúť sa vecí, pokrytých uhoľným práškom. Pane Bože, aby mohol   podujať niečo, o čom by sa dalo s pýchou zvestovať. Karolko nikdy nič   s pýchou nezvestoval. Iba s úctou počúval a pojedol si všetky nechty   od závisti.
    </tei:p>
    <tei:p>
     To všetko bolo zlé a nežiadúce. Viacej ako nežiadúce to začalo   byť, keď Karolko prišiel do školy.
    </tei:p>
    <tei:p>
     Podozrivo čisto ho vyumývali a vyobliekali a učesali. Otec prišiel   o desiatej slávnostne z úradu a usmieval sa a žiaril. Možno, že pred   odchodom z kancelárie povedal kolegom ako by nič: ― Idem si syna   zapísať do školy... ― Ale, ale, ― vyskočili (možno) kolegovia, ― ty   už máš toľkého syna!? ― Starneme, ― povedal otec a trikrát sklonil   hlavu, jasne a s pôžitkom si uvedomujúc, že je najmladší z   prítomných.
    </tei:p>
    <tei:p>
     Mamička trochu zaslzila, vyprevadila chlapca pred bránku, lúčila   sa s ním, ako by ho mesiac nemala vidieť, a kývala mu láskave   zdvihnutou rukou. Bola veľmi úprimne a veľmi hlboko šťastlivá a   vrátila sa do bytu prekladať predmety na vhodnejšie miesto.
    </tei:p>
    <tei:p>
     I Karolko sa napokon dostal do slávnostnej nálady. V zamatovom   obleku si vykračoval vedľa otecka a vedomie, že bude žiakom, úplne ho   preplnilo. Z otcovho rozprávania mal síce zreteľné predstavy o škole   a o všetkom, čo ho tam očakávalo, jednako ich splnenie ho vzrušovalo.   Pred budovou školy prudšie sovrel otcovu ruku.
    </tei:p>
    <tei:p>
     Keď vystupovali po schodoch, zazrel Karolko obraz pána v čiernej   košeli, ktorého upaľovali na veľkej hranici. Obraz bol pestrý a plný   postáv. Bol v podstale hrôzyplný a Karolko sa pri ňom zastavil.
    </tei:p>
    <tei:p>
     ― Čo je?
    </tei:p>
    <tei:p>
     Výraz upaľovaného pána, ktorý sa modlil k nebesám uprostred   plameňov, celkom zaujal Karolka. No nedalo sa zotrvať pred ním;   prichádzali ďalší rodičia s deťmi a bolo treba vystúpiť na   poschodie.
    </tei:p>
    <tei:p>
     Všetko, čo sa potom stalo, stalo sa kdesi ďaleko za stenou zo   žeravých plameňov, v ktorých hynul pobožný pán v čiernej košeli.
    </tei:p>
    <tei:p>
     Postupne vchádzali do sborovne, žiačik popredku a rodič zdvorile   za ním. Posledný sa vracal s výrazom práve povýšeného   nadporučíka.
    </tei:p>
    <tei:p>
     V sborovni bol zelený stôl a za ním jeden starý a jeden mladý pán.   Karolko zaslal pred stolom a zahľadel sa na vypchatú sovu, ktorá   sedela v sklenej skrini na konári. Trochu mu dala zabudnúť na strašný   obraz. Medzitým otec so starým pánom o čomsi vyjednávali. Mladší pán   písal veľmi hlasno škripotajúcim perom.
    </tei:p>
    <tei:p>
     ―    A ako sa voláš, syn môj?
    </tei:p>
    <tei:p>
     Nezatrepala sova krídlami, nepreletela sklenou stenou a   nezakrúžila dvakrát nad zeleným stolom? Sova lieta iba v noci. Vo dne   úraduje na ceste ku sklenému vrchu.
    </tei:p>
    <tei:p>
     Otec sa nad ním spýtavo zohol a vzal ho za plece.
    </tei:p>
    <tei:p>
     ―    Karol Pavlovič.
    </tei:p>
    <tei:p>
     Vedľa sovy zjavil sa veľmi pestrý, bohužiaľ bezmenný vták.   Pripomínal dámu z alkovne, Majinu matku.
    </tei:p>
    <tei:p>
     Na stene boly ešte dve farbotlače. Na jednej sa proti sebe hnaly   dve vojská, rytieri na tátošoch a ― bolo by to možné? ― devy s   vejúcimi vlasmi a tasenými mečmi. Na druhej bola pani v bielom   plášti, ukazujúca na oblak a v tom oblaku boly veže a domy a mosty a   pri nohách bielej panej sedeli chlapi, pravdepodobne opití, pretože   boli nakrivo. Okrem toho visel nad sklenou skriňou pán s bradou, no   medzi farbotlačami zdal sa úplne bezvýznamný.
    </tei:p>
    <tei:p>
     ― Pozdrav!
    </tei:p>
    <tei:p>
     Niekto podal Karolkovi biely papier a on ho vzal, i keď s   nedôverou. Vyšli zas na chodbu a otecko sa tam s niekým pustil do   reči. Karolko sa obzrel za obrazom s plameňmi, no nikde ho nevedel   nájsť. Naraz prikvačil otec, chmatol chlapca za ruku a šli rýchlo a   akosi veselo domov. Na obed bol jablčný závin a mnoho rečí o tom, aký   je Karolko veľký a čo všetko z toho preňho vyplýva. Mamička sa k nemu   správala, ako by bol priam promovaný.
    </tei:p>
    <tei:p>
     Väčším zážitkom než stretnutie so šlabikárom ― s deťmi okolo   snehuliaka, s oráčom za pluhom a škovránkom nad hlavou, s cestou,   riekou a vlakom, s ulicou, autobusom a električkou ― bolo stretnutie   s triedou, s troma tuctami živých a divých šarvancov.
    </tei:p>
    <tei:p>
     Bol to nesporne otras. Pocit, že je jedným z mnohých, že sa okolie   nesústreďuje iba na neho, tento pocit prekvapoval a zarážal. Hoci   úhľadné zamatové šatočky boly značnou zárukou za učiteľovu   zhovievavosť, bolo treba zúčtovať s novým prostredím. A týmto   prostredím nebola iba izba a počet prítomných prváčikov. Boli ním   malí, výbojní, závistliví, krikľaví, zvedaví, prostovravní, pravdiví   ľudia.
    </tei:p>
    <tei:p>
     O desiatej sa vyhrnuli na malý dvor za školou ako vysoká voda.   Rozbehli sa po piesku všetkými smermi, vyliezli na stôsy dreva,   pripraveného na zimu, hojdali sa na bránke do záhradky a vrieskali z   plných pľúc. Rozvírili a prachom nasýtili vzduch okolo Karolka, ktorý   sústredene vybalil chlebík s maslom a medom z dvoch papierových   servítok s modrým okrajom, sadol si na lavičku pri plote ― hoci   sedávaly na nej iba dievčence a učiteľ ― a jedol.
    </tei:p>
    <tei:p>
     ―    Svrček! Svrček!
    </tei:p>
    <tei:p>
     V pondelok o desiatej chytili svrčka v tráve. Jožko Lichý sa ho   ihneď zmocnil. Karolko sedel s Jožkom Lichým, no nerozumel mu. Bol to   nevyspytateľný a sebestačný chlapec, nie silný, ale útočný, nie   múdry, ale bystrý a chytrý.
    </tei:p>
    <tei:p>
     Deti sa sbehly. Jožko položil chrobáka na plôtik záhradky a   prevrátil ho na chrbát. Dívali sa, ako mláti nožičkami.
    </tei:p>
    <tei:p>
     ―    Treba ho poštekliť! Nech zasvrká!
    </tei:p>
    <tei:p>
     Jožko vytiahol nožík. Karolkovi sa zastavil dych.
    </tei:p>
    <tei:p>
     ―    Dajte mu pokoj, ― zaprosil. Sčervenel.
    </tei:p>
    <tei:p>
     ―    Prečo?
    </tei:p>
    <tei:p>
     ― Tak.
    </tei:p>
    <tei:p>
     Tomuto povýšenému mamičkinmu chlapčekovi sa nikdy nepáči, čo   robíme. Nikdy sa nezamieša do našich hier. Má na tvári znechutený   výraz, ako by cítil nejaký zápach.
    </tei:p>
    <tei:p>
     Jožko pritlačil chrobáčika hrotom čepele o dosku. Karolko   vypleštil oči.
    </tei:p>
    <tei:p>
     ― Nechaj ho!
    </tei:p>
    <tei:p>
     Šmyk, Jožko odrezal jedno tykadlo. Usmial sa na Karolka.
    </tei:p>
    <tei:p>
     ― Potvora, zasvrkáš?
    </tei:p>
    <tei:p>
     Vtom si Karolko spomenul na krásnych motýľov nad záhonmi záhrady.   Takto by to bolo vyzeralo, keby bol raz niektorého nedajbože chytil?   Takto by bol trepotal nožičkami? ― Vyhrkly mu slzy.
    </tei:p>
    <tei:p>
     Jožko ponoril nožík do tielka. Pripichol hmyz o plot.
    </tei:p>
    <tei:p>
     A Karol sa nepohne. Meravo hľadí pred seba. Nevrhne sa na Jožka.   Neoslobodí chrobáčika. Neodsotí všetkých. Ale ani neodtrhne oči od   strašného divadla, ktorému nemôže zabrániť: Jožko je silnejší.
    </tei:p>
    <tei:p>
     Je silnejší. Vezme hmyziu nôžku medzi dva prsty. Vytrhne ju. Na   jej konci je čosi lepkavé, vnútornosti.
    </tei:p>
    <tei:p>
     Jožko sa díva na Karolka a smeje sa.
    </tei:p>
    <tei:p>
     Učiteľ pribehne na prenikavý výkrik. Polomŕtvy hnusom a strachom   vbehne mu Karolko do náručia. Dusí sa plačom a celým telom mu lomcuje   kŕč.
    </tei:p>
    <tei:p>
     Učiteľ pristupuje ku skupinke. Uvoľní svrčka, pustí ho na zem a   stúpi naň.
    </tei:p>
    <tei:p>
     ― Do triedy.
    </tei:p>
    <tei:p>
     Učiteľ sedí chvíľu bez hnutia. Potom začne clivým hlasom. Hovorí o   zvieratách, božích tvoroch. O trápení nemých tvárí. Potom prejde do   opravdivého rozhorčenia. Dojíma sa a počúva, ako sa jeho hlas   rozlieha triedou.
    </tei:p>
    <tei:p>
     S vlhkými očami a s rukami „do ramien“ sedí Karolko na svojom   mieste. Keď sa učiteľ odmlčí, obráti sa Jožko Lichý k nemu a   zasyčí:
    </tei:p>
    <tei:p>
     ― Žalobníček-maznáčik!
    </tei:p>
    <tei:p>
     Celá trieda to počula.
    </tei:p>
    <tei:p>
     Karol Pavlovič nemal inej voľby, ako stať sa veľmi dobrým žiakom.   Zdá sa, po celý život vlastne nebol ničím iným.
    </tei:p>
    <tei:p>
     Stretnutie so školou bolo pre Evu podobným zážitkom ako návšteva   zverínca. Záplava tvárí, neznámych, a preto obludných, vynorila sa   dookola, mnoho rýchlych a mihotavých dojmov prikvačilo so všetkých   strán, nuž tvárička sa počala scvrkávať a v hrdle čosi začalo dráždiť   do plaču. Čo chceli od nej tí cudzí ľudia, čo sa tu tmolili? Na čo ju   prehovárali? Kam ju sácali? Prečo jej svierali ruku? Prečo jej vzali   Marišku a Boženku? A napokon: Prečo mať odrazu ustato odišla a čakala   potom pred budovou na chodníku? Všetko bolo nepravdepodobné a   nesmyselné.
    </tei:p>
    <tei:p>
     Nesmyselné bolo predovšetkým to množstvo detí, v ktorom Eva   nevypátrala ani Tinka, ani nikoho známeho. Matky a sestry a   vychovávateľky ich vyprevádzaly po bránku školy a odišly usmievavo s   pocitom vzájomnej spriaznenosti. Teraz deti naplnily triedu,   znepokojené zvedavosťou na jednej a neistotou i strachom na druhej   strane, ohromené príslovečnou čiernou tabuľou a neprítomnosťou   svojich a plné všelijakých, bohato si odporujúcich predtúch.   Nesmyselný bol ďalej fakt, že sa väčšina detí čímsi odlišovala od   Evy. Akosi čudne vyhladenými šatočkami, ich starostlivou novosťou a   nepoškvrnenosťou, náročnou dokonalosťou tašiek, zaváňajúcich   remenárstvom, i drobných vecí, pier, ceruziek, rúčok, pijakov a   malých strúhadiel. Eva tu sedela s prázdnymi rukami a s veľkým   podozrením v srdci, ustráchaná o kabát, vyzlečený v predizbe či   chodbe, a urazená, že sa musí dôsledne správať podľa vôle iných. A   napokon nesmyselné bolo, že sa všade tvorily hlúčky a skupinky a že   Eva zostávala sama, obklopená zamračeným vzdorom a neprekonateľnou   nedôverou.
    </tei:p>
    <tei:p>
     Modro-biele sestričky, ktoré sa láskavo a šuštivo premávaly sem i   ta, si jej všimly:
    </tei:p>
    <tei:p>
     ― Také pekné dievčatko, a hnevá sa ...!
    </tei:p>
    <tei:p>
     Jedna veľmi veľká a veľmi šušlivá listovala v čiernej knihe.
    </tei:p>
    <tei:p>
     ― Dufková, ― povedala. To slovo neznačilo pre Evku celkom nič.
    </tei:p>
    <tei:p>
     ― No. Pekne sa usmej.
    </tei:p>
    <tei:p>
     Zamračila sa sústredene. Vtedy všetko dookola stíchlo. Ale Eva sa   rozhodla nezisťovať prečo.
    </tei:p>
    <tei:p>
     Toho dňa sedela veľmi dlho na troch tehlách vzadu na dvorčeku a   dumala. Keď sa vrátila do obchodu, povedala:
    </tei:p>
    <tei:p>
     ― Starý otec. Kúp mi tašku a všetko.
    </tei:p>
    <tei:p>
     A starý otec vstal, zatvoril obchod, vzal vnučku za ruku a šli   kupovať tašku a všetko.
    </tei:p>
    <tei:p>
     Belaso šuštiace a bielo očepcované mníšky chodily potom Eviným   životom prísne a starostlivo.
    </tei:p>
    <tei:p>
     A Eva sa hrbila pod lampou a bledla pri pomyslení, že musí napísať   tri riadky litery i. I je litera so zákernou bodkou, ktorá sa podarí   raz priveľmi vzadu, inokedy priveľmi napredku. A keď sadne na driek   litery je naraz prekvapujúco velikánska, takže vyzerá ako hlava alebo   slnečnica alebo napokon obyčajná svinka.
    </tei:p>
    <tei:p>
     Ale mamka sa zmenila. Ožila nad Evinými sošitmi a šlabikármi.   Umienila si, že Eva bude dobrou žiačkou stoj čo stoj. Rozhodla sa   nemilosrdne zlomiť Evin odpor ku škole. A vstávala od stroja,   vstávala od vyšívania a od nekonečného endlovania, aby dcére   roztrpčovala život. Pretože vedela, prečo sa malá nechce učiť.   Pamätala sa.
    </tei:p>
    <tei:p>
     ― Kam ideš, Eva? Máš už úlohy? Povedz mi básničku. A počty? Ukáž   sošit.
    </tei:p>
    <tei:p>
     Stroj vrčí, Eva maľuje klikyháky na štvorčekovanom papieri.
    </tei:p>
    <tei:p>
     Potom dolu pod policou prelieva urputné slzy. Čo sa to stalo na   tomto svete? Murko, čo sa tu stalo?
    </tei:p>
    <tei:p>
     Starý otec zastaví kanonádu tvrdého papiera na balenie a pozrie na   dievča. Tri brady sa mu zachvejú ako huspenina.
    </tei:p>
    <tei:p>
     ― Choď sa učiť, Eva.
    </tei:p>
    <tei:p>
     A nieto tu ani Martinka, ktorý lieči Marišku, ba ani jeho brata,   ktorý hádže do dvorca čutky a kôstky a ktorý je tisíckrát lepší než   všetci v škole a vôbec v tomto prevrátenom svete.
    </tei:p>
    <tei:p>
     Večer je ticho a osamelo. Mať odchádza s balíčkami bielizne. Starý   otec zatvára obchod. Večnosť bude potom vystupovať po schodoch, na   každej plošinke postojí a zapremýšľa si. Na ulici čochvíľa zažnú   svetlá. Nad strechami zahorí červenožltá svetelná reklama.
    </tei:p>
    <tei:p>
     Eva sedí nad tretím riadkom najzáhadnejšej litery „dz“ a hľadí na   panáčika, visiaceho s lampy. Keď doňho fúkneš, zahojdá sa na gume a   zamáva žltými končatinami s belasými manžetami, zakončenými červenými   guľkami. Uč sa. Uč sa! Prečudesný panáčik. Blažený drevený viselec,   ktorý smiešne poskakuje a nikdy sa neučí.
    </tei:p>
    <tei:p>
     Šijací stroj stojí v kúte pod plachtou a to značí, že ľudia   odpočívajú. Hranatá čiara skončí pri prvej hornej linke, jemne   belasej. Koniec. Koľko je hodín? Pri druhej stene čaká odpravená   posteľ.
    </tei:p>
    <tei:p>
     Eva soskočí s vysokej stoličky. Priblíži sa k oknu a díva sa na   tmavé nebo. Potom vyskočí na stolček. Hľadí istým smerom, vľavo dolu.   Nič tam nevidí, ale vie, že je tam veľký plakát s tanečnicou. Znovu   hupne na dlážku, prebehne po prstoch izbou a vrhne sa na lôžko. Tvár   zaborí do perín.
    </tei:p>
    <tei:p>
     Keď v susednom byte zahrá gramofon, pocíti uspokojenie. Dnes   začali oveľa skôr než včera a predvčerom. Hoci mohli aj nezačať.
    </tei:p>
    <tei:p>
     Vztýči sa. Panáčik visí vyjavene pod lampou a vrhá na sošit   rozčapenú tôňu. Eva sa začne vyzliekať a šaty odkladá na stoličku.   Keď si sťahuje pančušky, spomenie si na Henrietine šaty: nosí na nich   ešte glotový pláštik, aby si ich nezamazala atramentom a farbičkami.   Jej matka sa veľmi často rozpráva so sestrou Bonifáciou a obe sa   pritom usmievajú.
    </tei:p>
    <tei:p>
     No odrazu sa Eva cíti oveľa bohatšou než Henrieta Provazníková. Už   má na sebe iba košieľku. Stojí na dlážke a pozoruje sa. Vezme do   končekov prstov okraje košieľky a zdvihne ich jemným baletným   pohybom. Tichá a prázdna izba a hanba ju obkľučujú. Medzi oknami,   pozerajúcimi do ulice, stojí veľké zrkadlo. Už dávno nikto pred ním   neproboval, pretože mamka teraz šije väčšinou podľa vzoru, pre   obchod.
    </tei:p>
    <tei:p>
     V susedstve zastavili gramofon, ale to nič. Eva hľadí na seba a   súčasne si živo pripomína tanečnicu vo zvlnenom hodvábe. Urobí pohyb.   Za ňou sa zjavia dvaja strašne čierni gavalieri.
    </tei:p>
    <tei:p>
     Ešte stále drží okraje košieľky. Dlážka je studená, v päty ju   oziaba. Urobí ľahký krok nabok, polom zpät. Tretí krok, dvadsiaty. V   susednom byte nepoložili ďalšiu platňu, istotne sa zahovorili, ale to   nič.
    </tei:p>
    <tei:p>
     Eva privrie oči, aby nevidela beznosého pajáca na gume. Po celom   tele má husaciu kožu. Zakrútila sa jej hlava, no stŕpnutého úsmevu sa   nevzdala. A stý krok a dvestý a všetky sú vzdušné ako krok tanečnice   na nároží.
    </tei:p>
    <tei:p>
     Konečne pustili valčík. A zneje teraz hlasnejšie, ako by ani nie   cez múr. Dvere sa zatvoria.
    </tei:p>
    <tei:p>
     ― Eva!
    </tei:p>
    <tei:p>
     Trvá niekoľko sekúnd, kým sa Eva zachytí stola a zastane. Iba   potom si uvedomí, ako matka skríkla. Zachveje sa od zimy a strachu.   Ale už vidí matkinu tvár celkom zblízka. Na zlomok sekundy sa jej   pozdá cudzou. Nepozná tieto oči a dve podivné vrásky pod nimi.   Nepozná ani túto čiapku a účes pod ňou.
    </tei:p>
    <tei:p>
     Ale keď sa Eva rozpačito a previnile usmeje, vie mať, že sa   prenáhli. Ešte sleduje dcérine oči, ktoré hľadajú panáčika a jeho   tôňu na domácej úlohe.
    </tei:p>
    <tei:p>
     ― Mama ―
    </tei:p>
    <tei:p>
     A už dopadne prvý úder. Zasiahne priamo tvár. Druhý pravé plece,   ďalšie chrbát, ramená i temeno hlavy.
    </tei:p>
    <tei:p>
     Prekvapenie na chvíľku zahatá plač. No onedlho sa uvoľní a naplní   izbu. Matka zachytí košieľku. Sovrie tkaninu v prstoch. A mláti. I   dlaň zboľavie.
    </tei:p>
    <tei:p>
     Potom je koniec.
    </tei:p>
    <tei:p>
     Starý otec sedí pri sporáku a pomaličky mieša lyžičkou v hrnčeku.   Díva sa na dlážku, ako by sa na nej odohrávalo čosi zaujímavé, i keď   smutné.
    </tei:p>
    <tei:p>
     Mať zavzlyká. ― Strašne som ju zbila.
    </tei:p>
    <tei:p>
     ― Prečo?
    </tei:p>
    <tei:p>
     Dcéra pozrie nenávislne na olea. ― Tancovala. Pred zrkadlom.   Tancovala.
    </tei:p>
    <tei:p>
     ― A preto si ju zbila.
    </tei:p>
    <tei:p>
     Pustí prudko na stôl nádobu, ktorú vzala do ruky bohvie prečo.
    </tei:p>
    <tei:p>
     ― Má z nej byť baletka? Čo?
    </tei:p>
    <tei:p>
     Starý otec domieša a pije. Stále pozoruje výjav na dlážke. Iba keď   dopíja a musí zdvihnúť hlavu, odtrhne od nej oči.
    </tei:p>
    <tei:p>
     ― I ja som ťa vtedy spráskal, ― povie. ― A čerta starého to   pomohlo. No tak.
    </tei:p>
    <tei:p>
     Pri dverách sa ešte obráti. ― Chyba je inde, ― povie.
    </tei:p>
    <tei:p>
     ― V čom?
    </tei:p>
    <tei:p>
     ― Vo všetkom.
    </tei:p>
    <tei:p>
     A staručký je vo svojej rezignácii nad poriadkom sveta. Musel si   nevdojak zaspomínať, lebo roztrpčene dodal:
    </tei:p>
    <tei:p>
     ― O čo si bola horšia od každej druhej...?
    </tei:p>
    <tei:p>
     ― Ale ja nechcem, aby bola Eva ako ja.
    </tei:p>
    <tei:p>
     Potom už bolo ticho.
    </tei:p>
    <tei:p>
     Eva vyskočila na stolček a pritisla mokrú tvár na sklo. Hľadela na   svetlá v diaľke a na uličku pod seba. Na obrátenom fúriku sedel Dlhý   Matej. Mal po šichte a oddychoval. Eva naňho vyplazila jazyk.
    </tei:p>
    <tei:p>
     ― Dlhý Malej, ― zvolala zpoza zatvoreného okna. Zametač sa ani   nepohol. Pravdepodobne vyčkával, kým príde na psa mráz.
    </tei:p>
    <tei:p>
     Bežím, cupkám v tôni veľkého brala z nájomných domov, samých   rovnakých a samých šedivých a samých vysokánskych a mlčanlivých.   Zahnem za roh rozľahlého skladu starého železa, prebehnem kamenistým   staveniskom a dobehnem k rieke. Utekám povedľa zábradlia a na istom   mieste cezeň preleziem. Po zvetraných schodíkoch sostúpim až k vode a   po uzučkom chodníku idem opatrne proti prúdu. Voda rieky je dnes   hustá a olovená ako po daždi. Škripot zhrdzavených retiazok zpod   mosta je dnes živý a hlasný. Zapískam.
    </tei:p>
    <tei:p>
     ― Ste tu...?
    </tei:p>
    <tei:p>
     Sedia v člnku za podporným stĺpom. Mišo napne reťaz a loďka sa   priblíži k brehu. Trochu sa zahojdá, keď Števko doskočí na dno. Hneď   si sadne, aby nestratil rovnováhu. Člnok sa dvíha a klesá v ledva   rozoznateľných pozvoľných pohyboch. No už to samo stačí na pocit   dobrodružstva. A tam hore dunia vozidlá po moste.
    </tei:p>
    <tei:p>
     Mišo si plieskal po stehnách od pôžitku a zábavy. Jožko Lichý   rozprával o ľuďoch, ktorí celkom nahí žili vo veľkých záhradách a   parkoch. Mladé ženy i starí páni a bruchaté baby a všetci. Musí to   byť náramná psina, kdeže sú také záhrady? Jožko nevie, ale dozvie sa   to.
    </tei:p>
    <tei:p>
     Vykradli Vojtkov sklep. Zlodej vzal tri tucty škatuliek so syrom,   nejaké nové konzervy a dve veľké plechovice s kyslými cukríkmi.   Predpokladá sa, že to všetko podal spolupáchateľovi cez okienko   záchodu; čakal tam asi s vozíkom. Na polici potom našli vosk zo   sviečky a akési čudné zápalky, ktoré tu nikto nepoužíva: ploché a   tenké, vydrapené z malého sväzočka. Starý Vojtek tvrdil, že mu z   pokladnice zmizlo vyše tisíc korún, no policajti mu neuverili. Nemal   to v knihách.
    </tei:p>
    <tei:p>
     Jožkov brat Anton sa bude ženiť. Marka nie je pekná. Ale Anton sa   musí ženiť. Tak to povedal otec: Musí, kým nebude neskoro. Bola z   toho doma veľká zvada, krik a plieskanie dverami. Matka plakala a   Anton sa díval na dlážku. Sobáš bude.
    </tei:p>
    <tei:p>
     Miško už nie je učňom. Ušiel z obchodu so železným tovarom. Šéf ho   bil, tvrdil. Nie je vraj pravda, že nechodil do roboty. Okrem toho   jeden z pomocníkov vyhlásil, že Miško je tu proti zákonu. Je vraj   ešte primladý. Preto šéf proti Miškovi nič nezmôže. Zavreli by   ho.
    </tei:p>
    <tei:p>
     Ďurkov otec je zasa bez roboty. V zápalkárni mali výluku a začali   tými, čo mali z minulosti dačo na rováši. Ďurko popiera, že by sa bol   otec spil a zmlátil ženu, švagrinú, ktorá s nimi žila, a Ďurka. No   jednako sa pýši opuchlinou na ruke. Jeho ruky sú vôbec   hodnýyzávidenia. Malíčky môže vyvrátiť úplne dozadu, ako by nemaly   shybov. Keď si poťahuje prsty, pukajú, a hánky má končité ako   klince.
    </tei:p>
    <tei:p>
     Jeden zo starších povedal, že jeho sestru operovali. Položili ju v   nemocnici na stôl a rozrezali jej brucho. Vybrali jej črevo a zasa ju   zašili. Má na bruchu švík a päť stehov. Včera boli u nich hostia a   ukazovala ich, hoci jej to vraj doktor bol zakázal.
    </tei:p>
    <tei:p>
     Napokon hovorili o Langhansovi. Langhans bol pravý obranca a jeho   špecialitou bola sviečka. Keď dostal podávku na kapáš, vykopol ju   rovno do výšky: dopadla temer na to isté miesto, s ktorého ju bol   vykopol. Nepriateľské kluby to uvádzalo do údivu a zmätku.
    </tei:p>
    <tei:p>
     Števko načúval nesrozumiteľne dospelým rečiam s dychtivým záujmom.   Bolo tu niekoľko faganov, ktorých nepoznal, väčšinou oveľa starších a   skúsenejších a akosi neomylných. Jediný Jožko sa im vari mohol   rovnať, no ani to nebolo isté.
    </tei:p>
    <tei:p>
     Števko sedel a vyčkával, či príde na pretras téma, ktorá ho sem   vyvábila.      Čriedu totižto zasiahla zmena, ktorá pôsobila   otriasavo. Dnes, v nedeľu, nijako nebezpečne sa neprejavovala, no po   celý zvyšný týždeň bola citeľná: traja či štyria začali chodiť do   školy.
    </tei:p>
    <tei:p>
     Okolnosť, že sa koniec prázdnin nevzťahoval aj naňho, prijímal   Števko ako krivdu a búril sa proti nej. Na nevydržanie závidel   starším a šťastlivejším a niekoľkokrát si doma overil svoj   nedostačujúci vek. Priživoval sa horlivo na posedeniach žiačikov.   Sbieral slovíčka, ktoré zaváňaly školou. V zásuvke mal gumu so   slonom, tri strieborné pierka a ceruzku Hardtmuth.
    </tei:p>
    <tei:p>
     Preto vydržal trpezlivo a mlčky, kým sa reči o hmlistých a   nejestvujúcich veciach skončily a kým Jožko nepovedal znalecky v   nepostriehnuteľnej súvislosti:
    </tei:p>
    <tei:p>
     ― A škola je humbug.
    </tei:p>
    <tei:p>
     Díval sa s tváre na tvár, či niekto prizná neznalosť tohto   záhadného slova.
    </tei:p>
    <tei:p>
     ― Čo? ― vyhŕkol Števko túžobne. To bolo po prvý raz, že sa   ozval.
    </tei:p>
    <tei:p>
     ― Humbug, ― opakoval Jožko. Pozrel na Števka a prepáčil mu.
    </tei:p>
    <tei:p>
     Jeden zo starších prisvedčil. Vytiahol z vrecka prak a zakrútil   ním nad hlavou, až to zasvišťalo. Vydal pritom akýsi bojový zvuk,   podľa všetkého indiánsky.      Odmlčal sa a opýtal sa:
    </tei:p>
    <tei:p>
     ― Nemáte niekto marmanec? Alebo aspoň skalku?
    </tei:p>
    <tei:p>
     ― Škola, ― opakoval Jožko, opojený svojou prevahou, ― škola je   humbug. Učiteľ je starý a somár. Vybabrem s ním, ako chcem. Hovorím,   ako chcem. Básničku som prečítal z Paškovej knihy; sedí predo mnou.   Počty mi robí Ruman. Po korune. Na rok ich ja budem robiť prvákom. Po   dvoch. ― Rozkríkol sa ako predavač na trhu: ― Po dvoch korunách, po   dvoch korunách.
    </tei:p>
    <tei:p>
     Chlapec s prakom sa poškrabal pod pásikovaným tričkom a povedal s   uznaním: ― Človek si to musí vedieť zafírovať. Našinec musí mať   filipa.
    </tei:p>
    <tei:p>
     Števko zbystril sluch. Mal dojem, že tu čosi nie je s kostolným   riadom. Tieto reči boly v príkrom rozpore so všetkým, čo o škole   slýchal doma. Nepochopil rôznosť náhľadov. Skrslo v ňom odvážne   rozhodnutie oponovať. Zamyslel sa a potom povedal zanovilo:
    </tei:p>
    <tei:p>
     ― Škola, základ života.
    </tei:p>
    <tei:p>
     Miško si položil ruku na ústa, nafúkol líca a tváril sa, že sa   dusí smiechom. Jožko hľadel kamsi ponad Števka a ľavý kútik úst   stiahol celkom dozadu.
    </tei:p>
    <tei:p>
     ― Pravda, človek nesmie byť zasran, ― povedal pomaly. A ako by to   chcel dokázať, vytiahol z vrecka malý ligotavý predmet.
    </tei:p>
    <tei:p>
     Dvaja zo starších sa nahli k vecičke. Jeden z nich, chlapec so   skazenými zubmi, povedal:
    </tei:p>
    <tei:p>
     ― Dám ti za to udicu s umelou muškou. Zaručená päťkilová hlavátka,   prisahám a nech sa prepadnem. ― Odpľul si do vody.
    </tei:p>
    <tei:p>
     Jožko zakýval záporne hlavou. Tu si všimol Ďurkovho výrazu.
    </tei:p>
    <tei:p>
     ― Čo gániš, ty papek? ― opýtal sa.
    </tei:p>
    <tei:p>
     Ďurko mlčal a zúženými očkami pozoroval lesklý predmet. Napokon   zašomral nesrozumiteľne.
    </tei:p>
    <tei:p>
     ― Čo frfoceš?
    </tei:p>
    <tei:p>
     Miško znepokojene priložil: ― Čo mu je?
    </tei:p>
    <tei:p>
     Ďurko predlgol slinu. Povedal:
    </tei:p>
    <tei:p>
     ― To je Tomášova penkala. ― A odtiahol sa od Jožka, ako by od neho   očakával úder. Ostatní sa zahniezdili: Čo s tým?
    </tei:p>
    <tei:p>
     ― A čo...! ― zvolal Jožko nadulo. ― Je!
    </tei:p>
    <tei:p>
     Zmizla Tomášovi Hudcovi, synovi riaditeľa učiteľského ústavu. V   stredu sa to stalo a celá trieda musela pomáhať hľadať, Jožka   nevynímajúc.
    </tei:p>
    <tei:p>
     ― Ty si ju ukradol, ― povedal Ďurko. Bol bledý, ako by chcel   vracať. Pravdepodobne sa rozpamätal na nejaké ponaučenie, ktorého sa   mu dostalo nedávno a zaiste v energickej forme. Začal priťahovať   loďku k brehu.
    </tei:p>
    <tei:p>
     Jožko sa oprel nohou o breh, ktorý sa priblížil na dosah. Retiazka   zašuchorila o drevený okraj loďky. Čln sa znova vzdialil od brehu a   voda ho omývala v striedavých náporoch.
    </tei:p>
    <tei:p>
     ― Nech, ― povedal Jožko Lichý a pozoroval účinok svojho správania   sa na tvárach ostatných. Nikto neprehovoril slova a Jožko podľahol   pocitu, že musí o veci hovoriť. Obracal štíhlu striebornú automatickú   ceruzku medzi prstami.
    </tei:p>
    <tei:p>
     ― To je americká. Hudec ich môže mať tucet. Človek sa nesmie báť.   Ináč sa môže dať zasoliť.
    </tei:p>
    <tei:p>
     Ďurko znova pritiahol loďku k brehu. Po moste išlo akési ťažké   vozidlo. Sypal sa s neho prach a lúče, ktoré padaly na vodu, dostaly   ostro ohraničené, tvrdé obrysy.
    </tei:p>
    <tei:p>
     ― Človek nesmie pustiť do gatí, ― opakoval Jožko. Uľavilo sa mu,   keď ktorýsi zo starších konečne urobil: ― Mm.
    </tei:p>
    <tei:p>
     Števko vyskočil na breh hneď za Ďurkom. Cupkal po prúde ku   schodíkom. Celou cestou domov ho napĺňala jediná myšlienka.
    </tei:p>
    <tei:p>
     Ondro striekal na dvore z hadice na chasis veľkého auta. Bol   celkom zaujatý svojou robotou.
    </tei:p>
    <tei:p>
     ― Hop, lebo ťa pokropím, ― povedal iba.
    </tei:p>
    <tei:p>
     Števko stál a čakal. Keď mechanik po chvíli zastavil prúd a začal   svíjať hadicu, opýtal sa ho, dívajúc sa naňho velikánskymi očami:
    </tei:p>
    <tei:p>
     ― Ondro, ty kradneš?
    </tei:p>
    <tei:p>
     Mechanik sa zarazil. Že by to bol chlapec pochytil doma? Že by sa   strácal nejaký materiál? Pristúpil k nemu:
    </tei:p>
    <tei:p>
     ― Počuj, kto ti to povedal? Čo blaznieš?
    </tei:p>
    <tei:p>
     No hneď zistil, že je na nesprávnej stope. Chlapcove lampáše sa   naňho dívaly v očakávaní. Prišiel do pomykova.
    </tei:p>
    <tei:p>
     ― Choď. Nekradnem. Kradnúť je hriech. Za krádež sa zatvára.   Choď.
    </tei:p>
    <tei:p>
     Odmlčal sa. Netušil, čo má dodať. Odišiel s hadicou a nechal   chlapca v neistote. Uvedomil si, že nevedel dať Števkovi správnu   odpoveď.
    </tei:p>
    <tei:p>
     Števko postál. Potom si šiel sadnúť na múrik. Dospelí mu nemohli   poradiť, to už bolo zjavné. Bude musieť sám nájsť východisko.
    </tei:p>
    <tei:p>
     Už sa bol skoro rozhodol, čo urobí, keď prišli a zatvorili Ema.   Neboli to četníci a Emo nemal reťaze na rukách. Boli to dvaja páni,   podobní všetkým ostatným pánom na ulici, vošli, opýtali sa na Emila   Haviara, a on s nimi odišiel celkom dobrovoľne a usmievavo.
    </tei:p>
    <tei:p>
     ― Tým to nevyriešite, ― povedal im a vzal si kabát a čiapku.
    </tei:p>
    <tei:p>
     Otec hrozne hrešil. Ondro hovoril, že bude preč najviac štyri   týždne.
    </tei:p>
    <tei:p>
     A teraz dávaj dokopy dnešné poznatky.
    </tei:p>
    <tei:p>
     Tejto jesene prihrnulo sa na Filipa niekoľko rýchlych zmien. V   byte, ktorého druhú polovicu Šimalovci vyprázdnili, nerozťahovali sa   Scarlatovci dlho. Mladý Freiberg priviedol človeka menom Kláč a ten   si priviedol ženu menom Zuzanna, i vyložili Scarlalovcov hneď z dvoch   izieb a usalašili sa v nich. Kláč bol nový dozorca a hneď sa dal do   roboty, hoci bolo zrejmé, že otec Filipa Scarlatiho zas bude chodiť.   Hovorili mu pán faktor, hoci v pivovare o faktoroch nikto nikdy   neslýchal, a mali ho v úcte, pretože nekríkal ako Scarlati, no ani sa   nezajakával a vedel, ako s ľuďmi. Dobre, že sa pred ním do pozoru   nehádzali;umĺkali, len čo sa zjavil.
    </tei:p>
    <tei:p>
     Keď sa otec Filipa Scarlatiho dozvedel, že vymenovali toho   faktora, poslal ženu za mladým Freibergom, aby plakala. Vrátila sa a   povedala, že Freiberg povedal, že sa uvidí a že čo chcú, že veď plat   budú dostávať aj ďalej. Filip si dobre všimol, že vtedy otec ani len   slova nebol schopný zo seba dostať, že tak nasucho zanariekal a že   matka okrem iného hovorila o almužne a to slovo sa vo Filipovej hlave   rozrástlo a dostalo tajomný a nenávistný obsah.
    </tei:p>
    <tei:p>
     Jedného dňa prišiel neočakávane brat Beňo, strojník od parostroja   na píle. Mne nič, tebe nič vyhlásil, že mu dali kuticu u Frišov a aby   sa Filip presťahoval k nemu. Otec, matka i brat sa vzopreli.
    </tei:p>
    <tei:p>
     ― I tak dobre.
    </tei:p>
    <tei:p>
     Zdalo sa, že Beňadik vie, po čo prišiel. Ale i tak dobre. Nechcú ―   nechcú. Urobil, čo mohol, obrátil sa a bol preč.
    </tei:p>
    <tei:p>
     Filipovi začalo vŕtať v hlave, prečo ho chcel mlčanlivý,   sebavedomý veľký brat odtiaľto odviesť. Potom raz pristavil faktor   Kláč Filipa Scarlatiho. Povedal mu:
    </tei:p>
    <tei:p>
     ― Ty si Talianča, hm?
    </tei:p>
    <tei:p>
     ― Nie, ― povedal Filip. O starom otcovi, čo kedysi prišiel robiť   cestu na Malý Šturec
     <tei:emph>
      ,
     </tei:emph>
     vedel veľmi málo. Netušil, akú krv   má v sebe a i jedno t sa časom kdesi stratilo.
    </tei:p>
    <tei:p>
     Faktor Kláč ponoril ruky hlboko do kožených nohavíc a vypäl sa.   Skúmal školáka Filipa Scarlatiho.
    </tei:p>
    <tei:p>
     ― A keď vychodíš ľudovú? ― opýtal sa.
    </tei:p>
    <tei:p>
     ― Pôjdem na meštianku, ― odpovedal Filip pripravene.
    </tei:p>
    <tei:p>
     ― Tak. A za čo?
    </tei:p>
    <tei:p>
     Faktor Kláč sa usmial, drgol Filipa Scarlatiho pod bradu, až mu   zuby cvakly, a nechal ho stáť. Odišiel k Zuzanne, ktorá prala v   koryte nad kanálom. Pristavil sa pri nej a obzrel sa na Filipa. Filip   hľadel na Zuzannu, ktorá kypela z beztak voľných a priezračných   šiat.
    </tei:p>
    <tei:p>
     Po dvoch či po troch dňoch sedel faktor Kláč na schodíku do   fabriky, keď sa Filip Scarlati vracal zo školy. Sledoval ho, ako sa   blížil dolu dvorom, potom naňho zakýval prstom.
    </tei:p>
    <tei:p>
     ― Hybaj sem.
    </tei:p>
    <tei:p>
     ― Ty si bol v polepšovni, čo? ― opýtal sa ho a štuchal mu do pupka   papekom, ktorý strúhal a vyrezával.
    </tei:p>
    <tei:p>
     Filip neodpovedal a faktor Kláč pokračoval zamyslene:
    </tei:p>
    <tei:p>
     ― A takto na peniažky nemáš zálusk, čo? Povedz, ty sopeľ,   nemáš?
    </tei:p>
    <tei:p>
     ― Mám, ― povedal Filip.
    </tei:p>
    <tei:p>
     ― No tak.
    </tei:p>
    <tei:p>
     Kláč vstal a oprel chlapcovi papek o brucho. Filip neustúpil a   drievko sa zlomilo. Na najnižšom konci dvora robili murári. Omietali   starú budovu fabriky, čo bola celá dopukaná a opráskaná. Dievky im   miešaly omietku.
    </tei:p>
    <tei:p>
     Filipova úloha bola vcelku jednoduchá. Mal sa dívať na ľudí z   fabriky, i na robotníkov na dvore, na furmanov, na murárov a na   dievky v riasnatých sukniach, v ktorých sa dalo kadečo ukryť. Iba   dívať sa na nich mal, neprihovárať sa im, nedať na sebe nič znať.   Pozorovať a hlásiť faktorovi Kláčovi, prípadne žene Zuzanne, s ktorou   ani neboli sobratí.
    </tei:p>
    <tei:p>
     A tu sa pre Filipa Scarlatiho otvoril nový svet. Navonok sa   nezmenilo nič, no pod povrchom všetko. Filip stal sa so svojím   tajomstvom stredobodom farbiky. Vládol nad pivovarom. Ľudia mu boli   vydaní na milosť a nemilosť. Mohol ich udať. Mohol im škodiť, zničiť   ich. A mohol im odpúšťať.
    </tei:p>
    <tei:p>
     Striehol. Neprezrádzal sa. Videl, ako si kto odnáša fľašu-dve.   Videl, ako dievčence z napĺňačky odskakujú od roboty a sedia   neprirodzene dlho na záchode.
    </tei:p>
    <tei:p>
     Donášal faktorovi Kláčovi. Bez horlivosti, rozvážne. Niekedy mu   zatajil, že pristihol dvojicu v sklade, ako sa v pracovnom čase   stískala. Zatajil deň-dva, pokochal sa, že môže, a nemusí zamlčať,   potom udal.
    </tei:p>
    <tei:p>
     Kláč ho nechal čakať. Zo zvedavosti alebo z vypočítavosti mu   zpočiatku nedal ani haliera. Potom mu odrazu strčil do vrecka   peniaz.
    </tei:p>
    <tei:p>
     Bol to päťkorunák a Filip faktorovi z pomsty zatajil, že sa mladý   robotník obzeral za ženou Zuzannou s veľkými prsníkmi. Mincu s veľkou   škodoradosťou odložil. Pozorovať ženu Zuzannu nebolo jeho   povinnosťou.
    </tei:p>
    <tei:p>
     A tak rástol Filip Scarlati donútra, mocnel tento človiečik a kul   plány, ktoré s pôžitkom skrýval a menil. Robotníci si ho po čase   všimli, podaktorí ho azda i podozrievali, neradi ho videli a on to   cítil a odplácal sa im. Zavalitý čierny chlapček ponevieral sa okolo   nich, okukoval ich, meral sa s nimi v duchu a nenávidel ich. Nechcel   sa im podobať. Tisíc ráz radšej chcel sa ponášať na veľkého Kláča,   ktorému, nevedno prečo, vraveli faktor.
    </tei:p>
    <tei:p>
     A napodiv ešte na kohosi zle začal zazerať Filip Scarlati. Na   mladého Freiberga. Raz, keď s Kláčom prechádzal cez dvor, zastavil sa   náročky a zahľadel sa na Filipa. Nič nepovedal, iba akiste uvažoval a   díval sa na chlapca, učupeného medzi sudmi.
    </tei:p>
    <tei:p>
     Kedykoľvek Filip v najbližších i vzdialenejších rokoch odôvodňoval   svoju nenávisť proti mladému Freibergovi a všetkým ľuďom jeho pôvodu,   spomínal si na túto chvíľu. Mladý Freiberg stojí v svetlokávovom   obleku a so slameným klobúkom na hlave proti Filipovi Scarlatimu a   díva sa. Vie o dohode medzi Kláčom a Filipom? Alebo uvažuje o tom, čo   so zbytočnými a nežiadúcimi Scarlatovcami? Rozhoduje sa, či ich   vyhodiť? Alebo či si chlapca pripútať mincou? Vážiť si ho, opovrhovať   ním, tušiť v ňom nepriateľa...?
    </tei:p>
    <tei:p>
     Kláč i mladý Freiberg odišli, chvíľa zostala, iba nebolo dosť   jasné, ako spojiť v sebe dve také protichodné nenávisti, ako bola   nenávisť k robotníkom a k fabrikantovi.
    </tei:p>
    <tei:p>
     Ku skladu za pivovarom boli v lete pristavali drevenú prístavbu,   ktorá mala dve poschodia, plytké a tmavé a zapáchajúce. Spodným   rozšírili sklad a napratali doň debien a náradia, vrchné slúžilo ako   pôjd a používalo sa pomerne málo. Tam na tom vrchnom poschodí   prístavby našli prostred septembra otca Filipa Scarlatiho a sňali ho   s háka, a už ho nevzkriesili. Nikto nevedel, ako sa mohol dorantanými   nohami dostať tahore, no sniesli ho mlčky, položili do izby a   odišli.
    </tei:p>
    <tei:p>
     Matka Filipa Scarlatiho kvílila a metala sa po zemi. Keď jej Kláč   povedal, že ju nevyženú, uspokojila sa trochu a so dva razy chcela   pritúliť Filipa o prsia. No Filip Scarlati sa jej vytrhol a krivil   tvár od ľaku, ale najviac od jedu.
    </tei:p>
    <tei:p>
     Všetci čakali, že sa Beňadik vráti, no neukázal sa ani toho dňa,   ani na druhý deň, ani v deň pohrebu, hoci mesto bolo plné ustatosti.   Deti v škole zmĺkly, keď sa Filip Scarlati blížil, a čierny chlapec   by ich bol chcel biť dreveným perečníkom po hlavách.
    </tei:p>
    <tei:p>
     Raz, keď odchádzal zo dvora, minul mladého Freiberga, ktorý stál   pod bránou s nejakou paňou v kožušinke. Pivovarník natiahol ruku a   pohladil Filipa po vlasoch. Filip sa mu vytrhol a dal sa na útek. Od   zlosti sa mu zadrhlo hrdlo ako pri kŕčovitom plači.
    </tei:p>
    <tei:p>
     Keď sa pred ním na druhý deň vypínal velikánsky faktor Kláč s   rukami vo vrecku, Filip sklopil oči, zavŕtal topánkou do piesku medzi   dve nerovnomerné dlaždice, a udal mladého Freiberga, že sa dáva do   reči s kypivou ženou Zuzannou, že jej pomáhal pumpovať vodu z   vŕzgavej studnice, že jej odniesol plné vedro, podal ruku a dlho ju   stískal. Valibuk Kláč vedel, že je to nesmysel, no odišiel   znepokojený a Filip Scarlati sa za ním nehybne díval tmavými   očami.
    </tei:p>
    <tei:p>
     Maja odhrnula záclonu z francúzskych čipiek a stala si na prsty,   aby zatvoreným oknom mohla pozrieť do záhrady. Záhradník s Klárkou   odnášali zelené lavice pod strechu, pretože sa chystal jesenný   dáždik. Sad trochu spustol a zosmutnel, slivky i jablká sú už obraté,   iba veľké hrušky, tvrdé ako kameň a s hrubou drsnou kožkou ešte visia   s konárov mladých, rovnomerne rozsadených stromov. Spomienka na   oberačku rozjarí Maju; boly to slobodné a zábavné dni, plné hurhaja,   šikmo trčiacich rebríkov a farbisto naplnených košíkov, spúšťaných na   povraze. Len si predstavte, Maja sama oberala dlhým a preťažkým   rázštepom s vrecúškom na konci, no jablká jej padaly mimo vrecúška a   poudieraly sa;bola z toho zvada medzi Klárkou a záhradníkom.   Záhradník nikdy nemal pre Maju mimoriadne pochopenie.
    </tei:p>
    <tei:p>
     Počasie sa skazilo a Maja sa nudí. Opúšťa okno a prechádza sa po   izbách. Všetko tu už pozná: vzorku veľkého červeno-belasého koberca v   salóne, porcelánových papagájov na kredenci v jedálni, rozviate   pastelové maľby v spálni a bronzové poprsie v pánskej izbe. Ani   klavír ju už nepriťahuje a nevábi ju pokušenie porušiť matkin zákaz a   pobrnkať ukazovákom po klávesoch, najmä po úzkych, čiernych. Prestala   skackať po parketách, kriviac nohy podľa ich smeru a preskakujúc   každú druhú. Prestala si púšťať hracie hodiny a načúvať zvonkovej   melódii; pozná ju nazpamäť. Prestala sa hrabať v otcovej knižnici a   listovať v tučných sväzkoch náučného slovníka, s námahou vyvalených   zo sovretého ozdobného frontu. A napokon ju otrávil i vlastný portrét   v životnej veľkosti, ktorý visel v otcovej izbe vedľa matkinho a o   ktorom Maja bola spontánne vyhlásila, že je na ňom vlastne ešte   krajšia ako v živote. Tento výrok koloval potom asi rok medzi milo   pobaveným príbuzenstvom.
    </tei:p>
    <tei:p>
     Dlhá chvíľa. Na Maju mimovoľne doľahne rozladenie zo včerajšej   príhody, ktorá zavinila jej dnešnú osamotenosť. Že sa to muselo   stať...! Zabávaly sa celé popoludnie tak dobre. Iba pri klavíri sa to   začalo. Ako to, že Alina hrá oboma rukami naraz Pokapala na salaši   slanina...? A ako to, že to Maja nevie? Prečo ju to nenaučili? Skryla   teda kľúčik od klavíra, keď všetci prosili, aby Alina zahrala. Skryla   ho, a nevydá ho, pretože Alinu nenávidí. Alina je protivné dievča a   musí v tom byť podfuk, že ju včera zvolili za kráľovnú krásy. Musí v   tom byť podfuk. Prečo by ináč mama bola tak naliehavo kývala, aby   Maja nehlasovala na seba? Či nie je krajšia než tá hlúpa, vyjavená   Líza? Nie je krajšia než Oľga s tými dlhatánskymi vrkočmi, tvrdými   ako matrac? Nie je krajšia než Michaela? Michaela ― je to vôbec   nejaké meno pre dievča? A napokon, Michaelin otec je Talian a   záhradník. A jej bral Jojo je chorý.
    </tei:p>
    <tei:p>
     Je chorý, presvedčila sa o tom, keď Jojo pri oberačke pobehoval po   záhrade iba v košieľke. Klárka ho zo žartu vyložila na jabloň a on sa   jej veselo chytil. A ako tam trčal, videla Maja, že Jojo je chorý.   Rástlo mu divé mäso. Iste onedlho umrie. Majou to vtedy mocne   otriaslo a miatlo ju, že sa Jojo ešte stále premáva po dvore a po   záhrade, čulý ako rybka. Divé mäso mu zatiaľ neprekážalo.
    </tei:p>
    <tei:p>
     Maja začala uvažovať o spôsobe, ako vystríhať svet pred Jojom, keď   počula, ako niekde v byte zatvárajú dvere. Vyskočila a prebehla cez   jedáleň. Za dverami spálne počula hlasy. Otvorila ich.
    </tei:p>
    <tei:p>
     ― Čo je, dušička?
    </tei:p>
    <tei:p>
     Mama sa teda už vrátila. Práve si sadala za stolček, za ktorým   sedela manikúrka a drobulinkými rúčkami vynímala svoje nástroje z   puzdra. Bola to malá, čierna, fúzatá slečna.
    </tei:p>
    <tei:p>
     ― Ruky bozkávam.
    </tei:p>
    <tei:p>
     ― Pá, ― povedala manikúrka a na zlomok sekundy vytiahla kútiky   úst. Potom siahla po maminej ruke a vložila ju do nádobky. ―   Dievčatko sa prišlo priučiť? ― A iným hlasom: ― Dĺžku ako obyčajne,   všakver, milostivá pani?
    </tei:p>
    <tei:p>
     ― Áno. Choď sa hrať, Pipka. Choď.
    </tei:p>
    <tei:p>
     Maja zastala vo dverách, opretá tvárou o ich krídlo.
    </tei:p>
    <tei:p>
     ― Nekrč si noštek. Vyrovnaj chrbát. Nehrb sa.
    </tei:p>
    <tei:p>
     Vzpriamila sa. Dívala sa na pilníček, ktorý v britkých oblúčikoch   poletoval sem i ta. Zazrela fľaštičku s lakom a tubu s vazelínou. Až   budem veľká, budem manikúrkou.
    </tei:p>
    <tei:p>
     ― Mama, ja sa nudím.
    </tei:p>
    <tei:p>
     ― Pozor, slečna Lici, to bolí. Čo vravíš?
    </tei:p>
    <tei:p>
     ― Nudím sa.
    </tei:p>
    <tei:p>
     ― Originálne dieťa, ― zapišťala slečna Lici. ― Takto je to   lepšie?
    </tei:p>
    <tei:p>
     ― Áno. A kde máš priateľky?
    </tei:p>
    <tei:p>
     ― Neprišly. ― Pozrela matke do očú a zatvárila sa najnevinnejšie,   ako len mohla.
    </tei:p>
    <tei:p>
     Matka vzdychla. ― Ach, pravda, ― povedala. A ako by chcela Maju   potešiť: ― Na nedeľu ti pozvem žúr.
    </tei:p>
    <tei:p>
     Maja si skusmo sadla na okraj pohovky. ― Môžem sa prizerať? ―   opýtala sa. Potom chvíľku sedela ticho ako sova.
    </tei:p>
    <tei:p>
     Slečna Lici sa dala do pišťania. Radila milostivej panej frizúru.   Nechcela sa vtierať, no odporúčala mikádo. Prichádza do módy a je   úžasne vkusné. Trochu odvážne, ale vkusné. Rozhorčovala sa nad   frufru. Nosia ho iba ženy istého druhu. Milostivá pani má dosť iných   vecí, ktoré sa páčia. Apropos, trvalá ondulácia má budúcnosť. Slečna   Lici to tvrdila nie bez istej úcty. Šeptom.
    </tei:p>
    <tei:p>
     Maja vtedy zatúžila po trvalej ondulácii.
    </tei:p>
    <tei:p>
     Slečna Lici vytiahla voľnou rukou hodvábnu vreckovku a utrela si   nos, hoci to zjavne nebolo potrebné. Keď nikto nepochválil vreckovku,   prešla bez zábran na tance. Jej brat si chce v zime otvoriť tanečnú   školu. Zavádza sa ingliš vóls. Je pomalší a pohodlnejší než rozšírený   boston. Slečna Lici temperamentne prekliala šarleston ako   bláznovstvo. Foxtrotu neprorokovala úspech. Priveľmi vyčerpáva.
    </tei:p>
    <tei:p>
     Maja zatúžila po tanečnej škole.
    </tei:p>
    <tei:p>
     Nato slečna Lici opísala šaty, ktoré si pripravila na bálovú   sezónu. Nevedela si presne spomenúť, koľkocentimetrový výstrih má.   Vie milostivá pani, že športový klub chystá maškarný ples?
    </tei:p>
    <tei:p>
     Milostivá pani sa pousmiala. Nepovedala nič, pretože nechcela   slečnu Lici uraziť. Aspoň nie skôr, než dokončí svoju prácu.   (Milostivá pani sa, pravdaže, nezúčastňuje na podobných   podnikoch)
    </tei:p>
    <tei:p>
     Slečna Lici dokončila jednu ruku a siahla po druhej.   Navazelínovala ju. Povedala to a potkla sa o dlhé slovo. Aby sa   dostala z pomykova, prehodila si nohu cez nohu a Maja zatúžila po   hodvábnych pančuchách. Uvedomila si, že nemá na nohách chĺpky ako   slečna Lici. Poznala, že padlo matkino vyhlásenie, podľa ktorého sú   hodvábne pančuchy spojené s návštevou gymnázia. Slečna Lici   nenavštevovala gymnázium.
    </tei:p>
    <tei:p>
     Slečna Lici prestala pišťať. Chichotala sa, ako by niekto páral   plátno. Milostivá pani poznala tento úvod; vedela, že budú nasledovať   zprávy o miestnych ľúbostných novinkách a hriešikoch. Zavrhovala ich,   no vždy ich vypočula. Ale dnes vystríhala slečnu Lici pohľadom;   slečna Lici pozrela na Maju, zvrátila hlavu dozadu a povedala: ― Oh,   pravdaže! ― A niekto sa dal párať plátno.
    </tei:p>
    <tei:p>
     No vzápäť našla mama iné riešenie a povedala:
    </tei:p>
    <tei:p>
     ― Choď, Pipka, do záhrady. ― Pozrela k obloku a dodala: ― Ešte   neprší.
    </tei:p>
    <tei:p>
     Maja zafňukala, no mama hneď zmenila hlas:
    </tei:p>
    <tei:p>
     ― Mária! ― povedala prísno.
    </tei:p>
    <tei:p>
     Maja pocítila vzdor, ktorý cítila často. Otecko jej hovorieval, že   je už veľkým dievčatkom, kým mama sa k nej správala ako k trojročnej.   Maja nemohla, pravda, tušiť, že to mať robila v strachu o vlastnú   mladosť a že stláčala Majin vek umelým spôsobom iba z odporu proti   dôsledkom, ktoré z neho nevyhnutne musela vyvodiť pre seba. Pokiaľ to   bolo spojené s pohodlím a výhodami, vítala Maja úlohu trojročnej a   ubezpečovala tak mimovoľne matku, že ešte nestarne. No prišly aj   nevýhody. Detské obliekanie začalo Maju domŕzať a medzi školáčkami sa   začala cítiť cudzo. Zahanbovalo ju, keď sa s ňou matka pred hosťami   maznala celkom ako pred rokmi. A napokon, protestovala proti domácemu   učiteľovi, ktorý jej mal nahradiť školu a pripraviť ju na skúšky, aby   Maja „vyhla deťom, ktorých detskú izbu matka, bohužiaľ, nemôže   kontrolovať“.
    </tei:p>
    <tei:p>
     ― Stačí, keď bude s nimi osem rokov na strednej škole, ― povedala   matka, keď sa otec medzi dvoma konferenciami úchytkom pokúsil   dokázať, že by sa Maja mala stýkať s deťmi a privykať   samostatnosti.
    </tei:p>
    <tei:p>
     ― Budeme ich pozývať do domu, ― bránila sa. ― Budeme si z nich   pozývať tie, ktoré budeme pokladať za vhodné.
    </tei:p>
    <tei:p>
     Otec teda kývol a pretože mu už zasa priháralo s časom, zmizol.   Večne sa ponáhľal a dcéru vídal iba letkom. Keď odchádzal do svojej   riaditeľskej kancelárie, Maja ešte vyspávala, a keď sa večer vracal   zo schôdzky alebo z kasína, už spala. Obedoval po tretej, kým rodina   jedla pravidelne napoludnie. Jediné jeho stále a trvanlivé puto s   rodinou bolo, že ju vydržoval.
    </tei:p>
    <tei:p>
     Tak sa stalo, že Maju vychovávala matka a guvernantky. Kým každá z   posledných zostávala v dome iba krátko a nemohla dôslednejšie   ovplyvniť malú Maju, matka formovala dcéru na svoj obraz. Uvedomovala   si svoje spoločenské postavenie a plánovité z neho ťažila. Mala dar   láskavosti a neotrasiteľnej vľúdnosti k ľuďom, z ktorých mohla niečo   mať, a schopnosť byť prísna a pánovitá k osobám, ktoré jej nejakým   spôsobom podliehaly. Nemala iného želania, ako byť dámou a niečo   znamenať. Nechcela, aby si jej dcéra želala čosi inšie.
    </tei:p>
    <tei:p>
     Drobné pomery, z ktorých pochádzala, a vedomie, že sa z nich   definitívne dostala, posilňovalo ju v zámere vychovať svoju dcéru nie   ináč. Izolovala ju teda, presvedčila o jej vlastnej výnimočnosti a   vzácnosti a utvrdila ju v jej utešene sa rozvíjajúcom pocite   nadradenosti. S dôslednosťou, pre ňu charakteristickou, obstarala jej   tak úctyhodnú kolekciu životných sklamaní a rozčarovaní. ―
    </tei:p>
    <tei:p>
     Slečna Lici sovrela ukazovák milostivej panej trochu silnejšie,   než bolo slušné v rámci obchodného styku. Párala plátno a bolo   očividné, že má na sklade pletky dobrého kurzu.
    </tei:p>
    <tei:p>
     ― Mami, ja sa nudím.
    </tei:p>
    <tei:p>
     ― Hraj sa. Mám ti zapnúť rádio?
    </tei:p>
    <tei:p>
     ― Nie. Mami, poď sa hrať mlyn.
    </tei:p>
    <tei:p>
     Slečna Lici zapišťala. Originálne dieťa! Juj.
    </tei:p>
    <tei:p>
     ― Vidíš, že nemôžem. Hraj sa s bábkami.
    </tei:p>
    <tei:p>
     ― Nie. Nech príde Klárka.
    </tei:p>
    <tei:p>
     ― Ale, dušička. Klárka nemá kedy. Maľuj si farbičkami.
    </tei:p>
    <tei:p>
     ― Nie.
    </tei:p>
    <tei:p>
     „Všetci sú proti mne,“ pomyslela si Maja. „Nikto o mňa nestojí.   Každému je dobre a mne je zle.“
    </tei:p>
    <tei:p>
     Z otcovej izby hľadela na dvor. Bol plný lístia a Jojo sa v ňom   preháňal, rozvirujúc prach. Keď Maja zaklopala na okennú tabuľu,   chlapec zdvihol hlavu a vyplazil na Maju jazyk.
    </tei:p>
    <tei:p>
     Vbehla do spálne. Klárka stála pri dverách a prijímala príkazy,   týkajúce sa večere. Milostivá pani hovorila o hrozne.
    </tei:p>
    <tei:p>
     ― Kilo Othella a kilo Izabelly, Klára, zapamätáte si to?
    </tei:p>
    <tei:p>
     ― Mami.
    </tei:p>
    <tei:p>
     ― Ale, Maja! Čo chceš? Do videnia, Lici.
    </tei:p>
    <tei:p>
     ― Pá, Mária.
    </tei:p>
    <tei:p>
     Vyplazila na ňu jazyk, ako to videla pred chvíľočkou u Joja.
    </tei:p>
    <tei:p>
     ― Originálne dieťa, ― zapišťala slečna Lici, párala plátno a   vyšla.
    </tei:p>
    <tei:p>
     ― Ale, Pipka. Pusť. Celkom mi pokrčíš župan. Sadni si niekde.   Pozvi si niekoho. Klárka, prosím vás, módy. Choď, Pipka, mám   robotu.
    </tei:p>
    <tei:p>
     ― Nechcem nikoho. Alina je protivná. Líza je hlúpa.
    </tei:p>
    <tei:p>
     ― Pošleme po Michaelu, dobre?
    </tei:p>
    <tei:p>
     ― Michaela smrdí.
    </tei:p>
    <tei:p>
     ― Ale, dušička. Zatelefonujem po Olinku. Alebo po Ejku.
    </tei:p>
    <tei:p>
     Klárka vošla s časopismi. Zamyslene sa podívala na Maju.
    </tei:p>
    <tei:p>
     ― Ďakujem, Klárka. Alebo Micku, nie? Micku máš predsa rada.
    </tei:p>
    <tei:p>
     ― Ukradla mi guľu s kačičkami.
    </tei:p>
    <tei:p>
     Matka najlepšie vedela, že priezračnú guľu, v ktorej na liehu   plávaly celuloidové kačky, rozbila Maja na dlažbe dvora. Sopäla ruky   a opísala pohľadom netrpezlivý kruh po plafóne.
    </tei:p>
    <tei:p>
     ― Neukradla.
    </tei:p>
    <tei:p>
     ― Ukradla, ― zadupala si Maja.
    </tei:p>
    <tei:p>
     ― Dobre, ukradla. Koho ti teda mám zavolať.
    </tei:p>
    <tei:p>
     A vtom to prišlo. Matka sa upreto zadívala na Maju, ako by   odhadovala, či s niečím podobným vôbec bude môcť súhlasiť.
    </tei:p>
    <tei:p>
     ― A čo ten... ako sa volá? Ten chlapček s kyticou. Ten, čo ti   prišiel zagratulovať. Ten.. Karolko, no.
    </tei:p>
    <tei:p>
     Maja položila prst na spodnú peru. Neodpovedala. Matke sa uľavilo.   Chytro povedala:
    </tei:p>
    <tei:p>
     ― Zavoláme ho. Je to celkom milý chlapec. Budete sa hrať. Maja   mlčala s prstom v ústach.
    </tei:p>
    <tei:p>
     Iba to zacítil Tomáš, že občas ― a stále častejšie ― bolo vítané,   ak nebol doma. Nezacítil už, že tomu na príčine bolo napätie, ktoré   vznikalo medzi otcom a Gustom, medzi otcom a Elenou a medzi Elenou a   Gustom. Gusto sa začal vláčiť s dievkami a otec ticho, ale preťažkými   slovami tvrdil, že raz niektorú z nich i seba privedie do nešťastia ―   a nech sa potom doma neukáže: má osemnásť rokov. Elena chodila s   jediným, nie s mnohými, a napodiv v tom bolo jej previnenie. S   činelistom čatárom sa stretla, večne akosi smutným mládencom, ktorý   zmrzol na vojenčine ako ďalejslúžiaci, hoci bol vidiečan do   posledného nervu a sentimentálne žialil, keď sa s Elenou prechádzali   pomedzi rozkvitnuté polia ponad Štiavničku a líhali za nimi. A Gusto   s Elenou sa nepohodlí, pretože vo veci toho druhého súhlasili s   otcom.
    </tei:p>
    <tei:p>
     To najmä pre toto bolo dobre, keď Tomáš, oneskorený a neočakávaný   prírastok, nebol doma. Bolo treba mocného prievanu medzi tými troma   veľkými ľuďmi, aby sa otec rozkýval. Ale keď sa stalo, burácal hodne   dlho v úplnej tíšine.
    </tei:p>
    <tei:p>
     Tomáš sedel na míľovníku pred kasárňou, počúval desiatnika fúkať   do krídlovky a dumal, prečo sa doma čuší, keď je Tomáš v izbe, a   vykrikuje, keď je za dverami, prečo sa nevykrikuje pred ním, a prečo   sa vôbec vykrikuje. Nevydumal, hľadal príčinu na nesprávnom mieste: v   otcovi a v súrodencoch.
    </tei:p>
    <tei:p>
     Najprv sa objavne rozpamätal, že Gusto chodí za mesačných nocí   pospiačky po svete a že je to čosi, čo sa nemá robiť. Nevidel ho síce   visieť s povaly v košeli a bolengať bosými nohami, ako ho vraj videla   sestra, ani loziť po streche ako kocúra, ale pozoroval ho raz v zime,   vydesený, ako si povynášal periny na zasnežený dvor a ľahol si do   nich a spal. V takých časoch býval Gusto popudlivý a z ničoho nič   napádal ľudí. Hanbil sa ukrutne za svoju slabosť a bol v neustálom   protiútoku, aby sa nikto neopovážil ani myšlienočkou mu ju   pripomenúť.
    </tei:p>
    <tei:p>
     I na sestrine podráždené týždne si Tomáš spomenul so zvedavosťou.   Nepostriehol, pravda, že sa časovo kryly s neprítomnosťou pešieho   pluku 26 v meste a že sa po jeho slávnom návrate zpravidla takrečeno   cez noc míňaly. No vedel, že sa v takýchto dňoch veľkej a silnej   sestre jednoducho nedalo vyhovieť: stále jej bol plný dom a nič na   svete jej nebolo po vôli. A konečne i otec, pokojný a uvážlivý tato,   mal svoje čierne dni. Začínaly sa dlhým, spurným mlčaním, potom   výbuch: otec sa vrátil neskoro v noci na neistých nohách, pobudil dom   a rečnil alebo bil, podľa toho, či presvedčil deti, že má pravdu,   alebo nie ― a napokon zasa mlčanie, zahanbené a pokorné. To bolo vždy   vtedy, keď otec na nejaký čas vystal od Verešov.
    </tei:p>
    <tei:p>
     ― Tato. Prečo nerobíš?
    </tei:p>
    <tei:p>
     Otec bol bezpochyby zdravý ako býk. Len tak sálala z neho   sila.
    </tei:p>
    <tei:p>
     ― Pretože nemám čo, Tomáš.
    </tei:p>
    <tei:p>
     Bola to navidomoči výhovorka, Tomáš to videl hneď. Na verešovských   staveniskách rástly múry ako z vody. Prečo nerobiť, keď sú za robotu   korunky a za korunky kolobežka...?
    </tei:p>
    <tei:p>
     ― Choď. Do toho sa ty nerozumieš.
    </tei:p>
    <tei:p>
     Nerozumel.
    </tei:p>
    <tei:p>
     ― Až budeš veľký...
    </tei:p>
    <tei:p>
     Otec vedel lepšie robiť ako všetci ostatní ľudia na svete. Keď bol   doma, vôbec ničím nad nich nevynikal. Ibaže sa naučil čítať v   novinách a vykladať potom o „vláde“, pod čím si Tomáš nepredstavoval   nič určitého, ale rozhodne čosi nepríjemného.
    </tei:p>
    <tei:p>
     No ešte nikdy sa nestalo, že by si všetci doma naraz boli želali,   aby Tomáša nebolo.
    </tei:p>
    <tei:p>
     Gusto prišiel domov a jeho ústami povedal celý dom:
    </tei:p>
    <tei:p>
     ― Choď do Ryby stavať kolky, zarobíš.
    </tei:p>
    <tei:p>
     Elena stála pri okne a ani sa nepohla, hoci bola pobúrene   protestovala, keď to Gusto navrhol pred týždňom po prvý raz. Otec   sedel zakrytý novinami. Ani tón, ktorým Gusto vyslovil svoj návrh,   neopravil, nezmiernil.
    </tei:p>
    <tei:p>
     Hoci Tomášovi ihneď prišly na um medené mince, ktoré dostane od   hostí na kolkárni, oči sa mu naplnily slzami. Keď vyšiel na cestu,   poľutoval sa, že ho vylučujú z dôležitých vecí. Že je príveskom.
    </tei:p>
    <tei:p>
     Hostinec „K rybe“ bol kedysi zapadnutou krčmičkou, v ktorej sa   osvežovali mičinskí gazdovia pivom a klebetami, keď išli na jarmok.   No mešťania na nedeľnom výlete alebo pri návrate z plavárne,   osvežujúc sa vínom a klebetami, objavili znenazdajky malebnosť   rozpadajúceho sa latkového plota okolo spustnutej záhrady, parohatých   loveckých trofejí, rozvešaných naproti výčapu, a výhľadu na „sihoť“,   piesčité slepé rameno rieky, bohato poskrúcané a rozliate do   zálivčekov. A tak sa z krčmy nebadane vyvinula záhradná reštaurácia,   latkový plot nahradili múraným, záhradu rozdelili bielymi chodníkmi   na štvorce, namiesto trofejí obradne vyvesili hlavu štátu a „sihoť“   začali regulovať a vysúšať, takže sa kŕdle komárov sťahovaly nad   limonády a jogurty do susedstva.
    </tei:p>
    <tei:p>
     Rukávy vysúkané, kravaty bokom a všetka dôstojnosť liberálne   odsunutá na pondelok, váľali mešťania s veľkou vervou kolky.   Nekonečne znalecky vynímali ťažké drevené gule zo žľabu, omaciavali   ich v dlaniach, ako by vari neboly na všetkých stranách rovnako   guľaté, a rozbiehali sa s úprimným športovým elánom. Potom odborne   diskutovali: o „štýle“ výkonu, o „šanciach“ na výhru a o „šťastí“. A   pripíjali si a ujedali chlieb s bryndzou, opaprikovanou doružova.
    </tei:p>
    <tei:p>
     Chlapci stavali kolky. Bolo to o čosi výnosnejšie, než sbierať   lopty na tenise, vysýpať na futbalovom ihrisku „lajny“ pilinami alebo   pomáhať pri piatočnom chlórovaní bazéna plavárne. A bolo to vari aj   pohodlnejšie. Kolky boly síce ako z betónu, ale bolo ich treba   postaviť iba po každej tretej šupe, i to často nie všetky. Kým gule   šumely po hladkej dráhe, čupel stavač za valcovitou stienkou, po   ktorej sa guľa s hrkotom sama dostala zpät do žľabu, ak   nezasiahla.
    </tei:p>
    <tei:p>
     ― Stavaj, viťúz!
    </tei:p>
    <tei:p>
     Kráľovná je o čosi vyššia a má golierik okolo hrdla. Keby oživla,   mohol by si Tomáš s ňou zatancovať. Čo sa jej naobjímal, drevenej,   ťarbavej, čo sa pri nej navzdychal! Keď odpočíval za stienkou a   počúval klepol dreva, rozletujúceho sa pod prudkým nárazom na všetky   strany, myslel na to, že raz sám bude v košeli a s vysúkanými rukávmi   váľať kolky a volať na chlapcov v tričkách:
    </tei:p>
    <tei:p>
     ― Stavaj, viťúz!
    </tei:p>
    <tei:p>
     V besiedke, obrastenej divým vínom a priliehajúcej na kolkáreň,   shromaždila sa spotená spoločnosť. Sedela s troch strán stola, s   výhľadom na dráhu a na kolky. Jednotliví jej členovia sa atleticky   striedali pri žľabe, vyberali rozvážne medzi poltuctom úplne   rovnakých gúľ a s veľkým vypätím ich kotúľali po máličko vydutej   cestičke. Keď sa kolky rozletely, ožil stôl búrlivou vravou, poháre   sa vzniesly k papradiam v črepníkoch, zavesených na drôte, stretly sa   štrngavo vo vzduchu a znova pristaly v mláčkach na hobľovaných   doskách.
    </tei:p>
    <tei:p>
     Tomáš sa mordoval s deviatimi sestrami. Staval ich, a prihnaly sa   gule, a zasa staval o dušu, a zas priletely, a on zasa staval,   pretože naňho kríkali, veselo, ale prísno.
    </tei:p>
    <tei:p>
     Potom sa odrazu spoločnosť zamrvila. Keď začal sbierať kolky,   zavolali naňho:
    </tei:p>
    <tei:p>
     ― Netreba, nechaj tak.
    </tei:p>
    <tei:p>
     S kráľovnou v náručí sa díval, ako sa košeliači s hurtom zdvihli,   vyšli z besiedky a zamierili k svojmu stolu pod odkvitnutou lipou.   Keď prechádzali popred neho, zastal jeden z pánov, ktorý mal okuliare   proti slnku a niže nich drobné, skoro nezbadateľné fúziky:
    </tei:p>
    <tei:p>
     ― Poď, malý, ― povedal. ― Aj tebe sa ujde.
    </tei:p>
    <tei:p>
     „Čo chce odo mňa?“ pomyslel si Tomáš, ale pán ho už aj bral za   rameno.
    </tei:p>
    <tei:p>
     ― Koho nám to vediete? ― zasmial sa tučný pán, zakrytý do tretiny   chudým pánom. Horná časť tela tučného dúžnato kvitla z nohavíc   pomedzi traky ako zo štedrého belasého kalicha.
    </tei:p>
    <tei:p>
     ― Prosím vás, pán oficiál, nemáte nejaké drobné, mne sa minuly,   ani neviem ako.
    </tei:p>
    <tei:p>
     Iný pán, ako by nesmelo do seba vtiahnutý, začal si so záujmom   vyvracať vrecká. Pritom čosi šeptal.
    </tei:p>
    <tei:p>
     ― Počkaj, ― povedal ten, čo privádzal Tomáša. Vzal ho pod pazuchy,   zdvihol ho, vysadil ho na stôl medzi misu so salámou a ježatý   ostrovček prázdnych fliaš a dal sa do smiechu. Potom plesol chlapca   po šiji. ― Nech je tu. Dobre nám staval. Vyhral nám partiu, však? ― A   ešte raz ho plesol po šiji, až sa zakyvotal vo vratkej polohe.
    </tei:p>
    <tei:p>
     ― Dajte mu dačo a nech ide s hadom, ― povedal niekto namrzene za   Tomášovým chrbtom.
    </tei:p>
    <tei:p>
     ― Prečo? ― ozval sa vtedy známy hlas, odlišujúci sa od ostatných,   všedných. ― Ale prečože, páni? Či nemáme demokraciu? Nech zostane.   Vitaj, Janko. ― Tomáš poznal fúzy staviteľa Vereša, podobné portvišu,   nadol obrátenému.
    </tei:p>
    <tei:p>
     ― To je môj spolupracovník, ― povedal staviteľ Vereš a všetci   čušali.
    </tei:p>
    <tei:p>
     Medzitým porazení objednali nápoje a: na zdravie víťazov. Tomáš   pozoroval staviteľa Vereša. Mal na bruchu retiazku, hompálala sa a   svietila.
    </tei:p>
    <tei:p>
     ― Čo čakáte? Pite!
    </tei:p>
    <tei:p>
     Nalievali, žblnkotalo. Keď sa chystali na prípitok, ozval sa pán,   ktorý dúžnato kvitol z nohavíc a ktorý sa z nejakej príčiny chcel   zapáčiť staviteľovi Verešovi:
    </tei:p>
    <tei:p>
     ― A čo ty, Janko? Nevypiješ si? Nalejte mu!
    </tei:p>
    <tei:p>
     Tomáš sa díval. Verešova retiazka sa mu blyšťala pred očami.
    </tei:p>
    <tei:p>
     ― Neblázni, pán doktor. Také šteňa...
    </tei:p>
    <tei:p>
     ― Veď nám vyhral partiu, či nie? Šťastie nám priniesol. A veď je   demokracia. Tu máš!
    </tei:p>
    <tei:p>
     Krútil očami, potom si upil. Raz bol dostal od Gusta hlt piva,   pena mu po ňom zostala pod nosom a Gusto a jeho kamaráti sa   smiali.
    </tei:p>
    <tei:p>
     Bolo to tentoraz sladko-trpké ako pralinka z automatu. Upil si   ešte raz.
    </tei:p>
    <tei:p>
     Páni, ktorí sa prizerali, pozdali sa mu všetci celkom   rovnakými.
    </tei:p>
    <tei:p>
     ― Hlúposti, ešte ho opijete.
    </tei:p>
    <tei:p>
     Iba staviteľ Vereš nebol taký ako ostatní. Mal retiazku a na nej   kľúčik k Tomášovej kolobežke.
    </tei:p>
    <tei:p>
     ― Milka, trochu soli, prosím vás.
    </tei:p>
    <tei:p>
     Okaté dievčisko s vrkočom a bielou zásterkou sa udivene pristavilo   pri Tomášovi. Hľadel naň s výčitkou.
    </tei:p>
    <tei:p>
     ― Tu máš, ― povedal staviteľ Vereš. ― Čo povieš? No...?
    </tei:p>
    <tei:p>
     ― Ďakujem. ― Vzal papierik.
    </tei:p>
    <tei:p>
     ― Teraz choď pekne.
    </tei:p>
    <tei:p>
     Plachý, do seba scvrknutý pán nedovolil Tomášovi soskočiť so   stola.
    </tei:p>
    <tei:p>
     ― Podrž!
    </tei:p>
    <tei:p>
     Doplnil mu pohár. Vtedy začali hrať Cigáni na vyvýšenom mieste pri   plote. Niekoľko chlapov prešlo krížom-krážom cez záhradu. Dvojice si   šly zatancovať na kamenný štvorec uprostred.
    </tei:p>
    <tei:p>
     ― Pi!
    </tei:p>
    <tei:p>
     Zdráhal sa. Dvojice ho zaujaly. Hopkaly bojovne a tisly sa o seba,   no nikto nikoho nepremohol. Gusta mali zavolať!
    </tei:p>
    <tei:p>
     ― Čo to robíš? Veď sa ti opije.
    </tei:p>
    <tei:p>
     ― Bude špás,― nechaj.
    </tei:p>
    <tei:p>
     Staviteľ Vereš azda čosi chcel povedať, no pomlčal. Úsmev mu   zmizol z očú. Zamyslene sa zadíval na chlapca.
    </tei:p>
    <tei:p>
     Tomášovi sa veľmi chcelo odísť. Postavil pohár na stôl. Scvrknutý   priskočil: ― Počkaj! Veď si vyhral!
    </tei:p>
    <tei:p>
     Keď sa naklonil k Tomášovi, dýchol naňho nepríjemne. Tomáš grgol a   prekvapilo ho to.
    </tei:p>
    <tei:p>
     A vtedy celkom odrazu veci a stromy a tanečníci na štvorci   zakolísali a Tomáš oťažel na nevydržanie a stôl, na ktorom sedel,   tiež sa zakyvotal a všetky zvuky zaplavil tupý súvislý šum.
    </tei:p>
    <tei:p>
     ― Tak vidíš. Aký to má smysel. Poď sem, chlapček.
    </tei:p>
    <tei:p>
     V tom okamihu nadula sa zem a zasiahla Tomáša zpod stola zlostným   úderom. Dve ruky vzaly ho okolo hrudníka a postavily ho na nohy.
    </tei:p>
    <tei:p>
     ― No, ty ― slamkahusár!
    </tei:p>
    <tei:p>
     Svet sa trblietal a majstri kolkári, všetci rovnakí, sa smiali.   Tomáš urobil pochybný krok. Ako na loďke, keď sa prevážal popod starý   drevený huštácky most. Smiech pršal naňho ako ľadovec. Chodník sa   stále vzdúval a priťahoval temeno hlavy ako za vlasy.
    </tei:p>
    <tei:p>
     Tomáš sa rozbehol rovno do štvorca medzi tancujúcich. Tam spadol.   Zastavili sa.
    </tei:p>
    <tei:p>
     ― Milka, to dieťa... prosím vás.
    </tei:p>
    <tei:p>
     V náručí, zaváňajúcom potom a kuchyňou, vynieslo dievča Tomáša na   trávnik pred bránku. Cigáni hrali.
    </tei:p>
    <tei:p>
     ― Starí somári...
    </tei:p>
    <tei:p>
     Namočila šatôčku pod vodovodom a prešla ňou Tomášovi po obličaji.   Usmial sa. Šatôčka mala čudnú chuť. Miešanú.
    </tei:p>
    <tei:p>
     ― Milka, prosím vás... ― Volali zo záhradnej reštaurácie.
    </tei:p>
    <tei:p>
     ― No. Poležkaj si, ak chceš, poseď. A potom choď domov.
    </tei:p>
    <tei:p>
     Nad bránkou plávala veľká šupinatá ryba. Oko mala upreté na   Tomáša. Bolo láskavé, dobromyseľne hlúpe.
    </tei:p>
    <tei:p>
     Tomáš vstal a dal sa k mestu. Išiel po zaprášenej ceste pozdĺž   „sihote“ a dvakrát si na nej začudovane kľakol. Raz popri ňom celkom   tesne prešlo veľké auto. Smrad, ktorý zanechávalo za sebou, ovalil   Tomáša omamne. Vnútornosti sa mu sovrely, zamrvily, vracal. Slzy ho   pritom zalialy a na zamúčenej tvári utvorily ligotavé plôšky.
    </tei:p>
    <tei:p>
     Keď kŕč povolil, podišiel k plotu, pod ktorým rástol harmanček, a   sadol si. Oprel sa o drevo a pocítil úľavu. Díval sa na biele husi,   ktoré babka prútikom šikovala od mesta. Postupne šedively a   černely.
    </tei:p>
    <tei:p>
     Keď prišiel k sebe, bol celý mokrý. Ešte slabo popŕchalo a bolo už   skoro tma. Vyskočil a chcel sa rozbehnúť domov. Hlava ho zabolela pri   kroku, pri prudšom pohybe. Chcelo sa mu znova plakať, no nebolo pre   koho. Chcelo sa mu zaboriť hlavu do nejakého lona.
    </tei:p>
    <tei:p>
     Keď došiel do mesta a dal sa nábrežím, od lampy po lampu, od   lavičky po lavičku, dýchal zťažka, ako by bol po bohvie akej robote.   Keď kráčal po hrboľatých chodníkoch Huštáku, plakal už celkom sám pre   seba. V diaľke zasvielily okienka kasární.
    </tei:p>
    <tei:p>
     Čím bol bližšie k domčeku, tým nepravdepodobnejšie bolo, že dôjde   domov. Odrazu pocítil takú neodolateľnú potrebu niekde spočinúť, že   si musel sadnúť na chodník. Pomyslel si, že bude kričať, ale   nemohol.
    </tei:p>
    <tei:p>
     Vtedy uvidel najprv kufrík. Zaligotal sa, na plechové kovanie na   rohoch a na zámky dopadlo vzdialené svetlo. Nad kufríkom čnela ruka,   ktorá patrila k známej veľkej postave. Vycítil ihneď, že toto je   náručie, ktoré ho pritúli.
    </tei:p>
    <tei:p>
     Očakával, že bude mierne zapáchať potom a kuchyňou. Voňala   sviatočným kartúnom, dlho opatrovaným v skrini, a mydlom. Do silných   sestriných ramien sa takmer ani nárazy krokov neprenášaly. Viečka sa   zavrely. Chladná dlaň sa dotkla čela. Prešla po tvári, potom sa   vrátila pod chlapcovo telo, ktoré sa trochu sviezlo.
    </tei:p>
    <tei:p>
     Otvoria a zatvoria sa vrátka, zaveje prievan z chodby, plný pilín   zpod prahov a z dvora. Dvere. Svetlo.
    </tei:p>
    <tei:p>
     ― Tak si sa predsa vrátila! Vravel som... ― Ešte jesto hnevu v   tomto hlase, i keď možno sileného.
    </tei:p>
    <tei:p>
     ― Ticho! Nevidíš?
    </tei:p>
    <tei:p>
     ― Tomáš! Stalo sa mu ―
    </tei:p>
    <tei:p>
     ― Nie. Horúčku má, či čo. Našla som ho pred Samákovým sklepom.
    </tei:p>
    <tei:p>
     Kroky po izbe, presúvanie nábytku. Dotyk rapavého povrchu starej   pohovky, ktorá nejaký čas bola stála na daždi. V jej útrobách pukne   struna.
    </tei:p>
    <tei:p>
     ― Zabehnem po Gusta, nie...? Viem, kde bude...
    </tei:p>
    <tei:p>
     ― Otcov hlas zneje neisto. Vzrušenie nad chlapcom zastiera mladé   udalosti doma. Azda čosi treba napraviť a ospravedlniť.
    </tei:p>
    <tei:p>
     ― Bude iste Na mýte. Zabehnem. Mám? Mám?
    </tei:p>
    <tei:p>
     Elena sa rezolútne pohybuje po izbe a čosi pripravuje. Otec sa   vytratí. Obaja sú radi, že sa Tomáš stal na vlastný úkor poslednou   možnou zámienkou.
    </tei:p>
    <tei:p>
     Tomáš otvorí napokon oči a vidí tri tváre proti lampe. Sú podobné   tváram, aké umelec s kozou briadkou a krídlatým kabátom vystrihoval z   čierneho papiera pred svojím stánkom na radvanskom jarmoku.
    </tei:p>
    <tei:p>
     Gustove oči sa priblížia: ― Na moju hriešnu... nacenganý je, a nie   chorý!
    </tei:p>
    <tei:p>
     ― Čože...?!
    </tei:p>
    <tei:p>
     Košeliači s Verešom v čele tancujú okolo nacenganého Tomáša.
    </tei:p>
    <tei:p>
     ― Pi!
    </tei:p>
    <tei:p>
     Tomáš sa usmeje. Nikto mu nemôže ublížiť. Sú pri ňom jeho ľudia,   nedajú ho, na to sú tu.
    </tei:p>
    <tei:p>
     Sestra s neho sťahuje kusy šatstva. Potom ho súka do suchej   košele. Tomáš sa usmieva a zabuble niekoľko slov, ako keď sa   vyplakuje ústnou vodou. (Má chuť mentolového cukríka.)
    </tei:p>
    <tei:p>
     Chlapi sa odvrátia, iba sestra zostane. Jej kufrík stojí pri   stene. O chvíľu sa vzdá vzbury, rozbalí kufrík a pôjde spať.
    </tei:p>
    <tei:p>
     ― Vereš... Vo všetkom musí byť Vereš. Vereš, alebo Sadílek, alebo   Varga, to je fuk. (A tichšie:) Potom sa čudujeme, že sme podráždení a   že do seba dobiedzame ako kohúty.
    </tei:p>
    <tei:p>
     ― Ale, otec...
    </tei:p>
    <tei:p>
     ― Len aby chlapec prišiel do poriadku.
    </tei:p>
    <tei:p>
     Verešovci dotancovali. Pochrámaná struna v pohovke prestala   pukat.
    </tei:p>
    <tei:p>
     ― Pojednáme sa, ― povedal Matej Lánik. ― Teraz choďte spať.
    </tei:p>
    <tei:p>
     ― Ondro, hoď mi sem kombinačky. ― ― Ktoré? Stredné? ― ― Malé. ― ―   Malé nemám. Ja, že sú u vás. ― ― Nie. ―
    </tei:p>
    <tei:p>
     Pán Chrapa, majiteľ autodielne, prezerá police. Miesto, na ktorom   od rokov ležia malé kombinačné kliešte, je prázdne.
    </tei:p>
    <tei:p>
     ― Musia byť u teba, niet ich tu. ― ― Vravím, že nie! Na čo by mi   boly? Robím na rýchlostnej skrini. ―
    </tei:p>
    <tei:p>
     Hm.
    </tei:p>
    <tei:p>
     Pán Chrapa si vypomôže dvoma skrutkovačmi. Sviera nimi maticu a   druhou rukou veľmi pomaly a namáhavo obracia skrutku.
    </tei:p>
    <tei:p>
     Večer sa márne snaží stretnúť Števkov pohľad. Chlapec vysedúva   zamĺknutý a zamestnáva sa malými, bezúčelnými pohybmi. Ryžu s   čokoládou nechá temer nedotknutú, hoci po celý čas na ňu upreto   hľadel. Po večeri pozdraví nápadne úslužne. Utiahne sa do kúta a   čupí.
    </tei:p>
    <tei:p>
     ― Chlapec sa mi nepáči, ― povie otec v kuchyni, keď matka na   chvíľku prestane hrkať kastrólmi a naberačkami.
    </tei:p>
    <tei:p>
     Mať preloží taniere z jedného vajdlinga do druhého a pozrie na   muža. Fukne do kučery, ktorá sa jej sviezla pred oči.
    </tei:p>
    <tei:p>
     ― Nepáči, ― odopína otec myšlienku od slova. ― Ba či ho nekazí ten   Emo. Tak si myslím, či by som hádam... Človek nechce mať v dome   buriča.
    </tei:p>
    <tei:p>
     ― Šikovný je, ― povedala mať. ― A roboty po krk: buď rád, že ešte   nezdúchol. Druhého nenájdeš.
    </tei:p>
    <tei:p>
     Števko nespal po celú noc. Tri či štyri razy vstal a po prstoch   prešiel k svojim debničkám, pajácom a koníkom. Chvíľku tam čosi   kutal, potom sa s roztlkotaným srdiečkom vrátil do postele.
    </tei:p>
    <tei:p>
     Ležal, a údery hodín zdaly sa mu takými dunivými, že sa celý dom   triasol. Okolo piatej ráno sa rozhodol. Nevydržal.
    </tei:p>
    <tei:p>
     Otec spal nahlas a ruka mu visela s postele. Niečo rušivého vniklo   do jeho sna už s vrzgnutím dverí. Teraz ho čosi drmalo za ruku.
    </tei:p>
    <tei:p>
     Prebrodil sa zprostred spánku do tohto nečakaného úsvitu. Videl   pred sebou chlapca, ktorý mal v ruke škatuľu od cigár. Držal ju pred   sebou ako kráľ od východu, podávajúci Ježiškovi dar.
    </tei:p>
    <tei:p>
     ― Čo je? Čo chceš?
    </tei:p>
    <tei:p>
     Števko otvoril vrchnák škatule. Bol na ňom bratislavský hrad a nad   ním tri vatové obláčiky, podobné balónom.
    </tei:p>
    <tei:p>
     V škatuli bolo niekoľko vonkoncom nepríbuzných vecí: kávová   lyžička, červená slúžka, veľká poniklovaná skrutka, korunová známka,   ihelníček, zápalka s belasou hlavičkou. Uprostred toho všetkého   ležaly malé oceľové kombinačné kliešte.
    </tei:p>
    <tei:p>
     Otec uvidel iba klieštiky. No spánok ho ešte obklopoval.
    </tei:p>
    <tei:p>
     ― Polož ich na stôl, ― povedal a chcel sa prehodiť na druhý   bok.
    </tei:p>
    <tei:p>
     Ale chlapec stál. Zápasil s vetou, ktorá sa nedala vysloviť.
    </tei:p>
    <tei:p>
     ― Tatko, ― pošepial úzkostlivo.
    </tei:p>
    <tei:p>
     Otec odpovedal čosi nesrozumiteľného.
    </tei:p>
    <tei:p>
     Števko vyňal izolované kliešte a zatvoril škatuľku. Pomaly vyšiel   z izby. Sadol si na posteľ a ponoril hlavu do perín. Pekne zvoľna sa   rozplakal.
    </tei:p>
    <tei:p>
     Odrazu sa otvorily dvere a otec vošiel. Chvatne pristúpil k lôžku   a vzal chlapca za plece. Jeho tvár sa priblížila.
    </tei:p>
    <tei:p>
     ― Odkiaľ máš tie kombinačky?
    </tei:p>
    <tei:p>
     Nastalo ticho po tejto otázke. Števko prestal fikať. Pozrel na   otca. V jeho fúzatej tvári nebolo hnevu.
    </tei:p>
    <tei:p>
     ― Ja som ich ukradol, ― povedal pomaličky.
    </tei:p>
    <tei:p>
     Znovu ponoril hlávku do perín a plakal. Ale bol to iný plač, plač   úľavy.
    </tei:p>
    <tei:p>
     Otec ho prikryl. Povedal „spi“ a povedal to veľmi nežne. Vrátil sa   k matke.
    </tei:p>
    <tei:p>
     ― Spíš? ― opýtal sa, a keď odvetila záporne, chcel jej rozprávať,   čo sa stalo.
    </tei:p>
    <tei:p>
     ― Všetko som počula, ― prerušila ho mať. ― Nelám si s tým hlavu.   Je to v poriadku, či nie...?
    </tei:p>
    <tei:p>
     V otcovi sa rozhostila veľká pohoda. Rád by sa bol o veci   porozprával.
    </tei:p>
    <tei:p>
     ― Je trochu starší, než má byť, ― povedala matka zamyslene. ― Kam   ideš?
    </tei:p>
    <tei:p>
     Otec ešte raz vyskočil z postele a tíško pristúpil k dverám.   Pootvoril ich. Chlapec spal. Otec potreboval niečím zakryť dojatie.   Naladil sa hnevlivo, odviedol reč a začal kliať na sociálov, ktorí   rozvracajú poriadok.
    </tei:p>
    <tei:p>
     Veľká kôlňa za opustenou preraďovacou staničkou je pustá a tichá.   Je už skoro noc, pred dreveným staviskom žmurká vetrom rozkolísaná   žiarovka a chvíľami nakukuje do prázdneho skladu. Iba niekoľko   železných sudov tu stojí, vari už po niekoľko rokov, pár metrov   dokriveného železného zábradlia a pavučinami opradený stroj neznámeho   pôvodu a poslania. Tenké biele mriežky sa posúvajú po všetkom sem i   ta, ako svetlo padá cez škáry. So stien sa práši a v prievane predo   dverami sa moce strapatý obláčik. Dookola je ticho, nijaký vlak   neprichádza, žeriav nezarachoce a záprah nezavrždí. Všetko je temné a   ospalé. Iba v diaľke fučí malé mesto. Spí ako opité a zo sna fučí,   velikášske, a prelo trápne.
    </tei:p>
    <tei:p>
     No predsa: v kôlni nie je mŕtvo. Šepoce sa tu. Niekoľko slovíčok   čľupne do tohto ticha a rozčerí ho. Potom počuť zvuk zápalky. Iskra   vyskočí. Hlavička vzblčí. Zjaví sa sviečka a ukazovák s palcom,   upravujúce knôt. A napokon zahorí nepokojný plamienok a začne   čadiť.
    </tei:p>
    <tei:p>
     Z obličajov, ktoré sa vynárajú z tmy, poznať iba tri: Jožkovu   podlhovastú tvár s malými trochu šikmými očkami a sovretými perami,   ustráchaný obličaj Ďurkov a Mišovu mäsitú tvár, silácky nafúknutú.   Medzi Ďurkom a Mišom sedí v prítmí chlapec v belasom skampole a s   veľkými tmavými pehami na pokožke, medzi Jožkom a cudzím chlapčiskom   zasa dengľavý tvor v teplom hubertuse. Pridŕža sa Jožka za rukáv a   občas sa naňho úzkostlivo zadíva. Nevedno, koľko je ich tu ešte,   pretože svetlo sviečky možno nepadá na všetkých.
    </tei:p>
    <tei:p>
     Chlapec, ktorý zhasil zápalku, podíval sa do plamienka sviečky   celkom zblízka. Pohľady obidvoch jeho očú sa pritom skrížily, takže   to na okamih vyzeralo, ako by škúlil. Na niektorých to urobilo mocný   dojem. Prsty dengľavého v hubertuse sa kŕčovito sovrely okolo   Jožkovho ramena a Ďurko sucho glgol a chcelo sa mu byť preč.
    </tei:p>
    <tei:p>
     Naraz povedal chlapec nad plamienkom:
    </tei:p>
    <tei:p>
     ― Teraz složíme sľub.
    </tei:p>
    <tei:p>
     ― Sľub, ― pošeptal pehavý v skampole. Sušlal.
    </tei:p>
    <tei:p>
     Chlapci sa zahniezdili. No nikto nič nepovedal. Ďurkovi bolo   navidomoči nevoľno.
    </tei:p>
    <tei:p>
     Chlapec nad plamienkom zdvihol ruku s dvoma prstami, ako by sa v   škole pýtal von.
    </tei:p>
    <tei:p>
     ― Vilo, ― pošeptal Jožko susedovi, ― ruku...! Prísaha!
    </tei:p>
    <tei:p>
     Prsty vyletely do výšky. Chlapec nad plamienkom sa rozhliadol a   spočítal ruky. Bol spokojný. Odkašľal si.
    </tei:p>
    <tei:p>
     ― Prisaháme...
    </tei:p>
    <tei:p>
     ― Prisaháme... ― zašumelo.
    </tei:p>
    <tei:p>
     Jožko drqol suseda. Dengľavý v hubertuse sa spamätal.
    </tei:p>
    <tei:p>
     ― Prisaháme, ― povedal oneskorene. Chlapec nad sviečkou naňho   hnevlivo pozrel.
    </tei:p>
    <tei:p>
     ― Že budeme verní a nezradíme...
    </tei:p>
    <tei:p>
     Opakovali. Sviečka čadila. Škáry vrhaly na všetko pohyblivé   svetelné mreže. Zdvihnuté ruky neochabovaly. Ako by učiteľ bol   povedal, koľko je päťkrát osem, a skupina žiakov sa dychtivo hlásila,   že štyridsať.
    </tei:p>
    <tei:p>
     ― Pod trestom smrti, ― dokončila tvár nad plamienkom.
    </tei:p>
    <tei:p>
     ― ... smrti. ― Vydýchli si.
    </tei:p>
    <tei:p>
     A tvár nad plamienkom ešte dodala:
    </tei:p>
    <tei:p>
     ― Kto prísahu zruší, zahynie v strašných mukách. Kto zradí   tajomstvo, pomsta ho stihne.
    </tei:p>
    <tei:p>
     Vonku sa zdvihol vietor. Načúvali. Veľký chlapec, ktorý doteraz   sedel na dlážke v tôni, vstal a vstúpil do okruhu svetla. S cvaknutím   zatvoril nožík, s ktorým sa hral.
    </tei:p>
    <tei:p>
     ― Budeme sa volať Čierna ruka, ― povedal. ― Budeme pracovať   najnovšími metódami.
    </tei:p>
    <tei:p>
     Skampolo sa opýtalo šeptom, čo je metóda, no nedostalo sa mu   odpovede.
    </tei:p>
    <tei:p>
     ― A čo vlastne budeme robiť? ― opýtal sa Ďurko.
    </tei:p>
    <tei:p>
     ― Čierna ruka, ― povedal Vilo, pretože mal dojem, že musí   prehovoriť. Pomaly si zvykal na prostredie a spoločnosť. Keby tak   rodičia tušili... ― To je pekné meno. A tajomné. Budú sa nás báť.
    </tei:p>
    <tei:p>
     ― Musia sa nás báť, ― povedala tvár nad plamienkom.
    </tei:p>
    <tei:p>
     ― Predstav si, ― povedal Jožko, keby tak našli zavraždeného   milionára s lístkom na prsiach: Čierna ruka. To by bol frmol, čo?
    </tei:p>
    <tei:p>
     ― Budeme vraždiť milionárov? ― opýtalo sa skampolo.
    </tei:p>
    <tei:p>
     ― Nie, ― povedal chlapec so žabykláčom. ― Vlastne, neviem.
    </tei:p>
    <tei:p>
     ― A ak nás chytia? ― opýtal sa Vilo a znova zaryl prsty do   Jožkovho ramena. Jožko sa vymanil a povedal čičíkavo:
    </tei:p>
    <tei:p>
     ― Kreposť. Budeme pracovať geniálne.
    </tei:p>
    <tei:p>
     Skampolo nevedelo, čo je geniálne.
    </tei:p>
    <tei:p>
     Ďurko nabral odvahy, pristúpil k sudom a otrel si ruku o ich   mastný povrch. Potom pritlačil dlaň na dosku. Zostala po nej päťprstá   stopa. Sám sa jej zľakol a uskočil.
    </tei:p>
    <tei:p>
     Skampolo konečne zdesene vydýchlo.
    </tei:p>
    <tei:p>
     ― Veď je to len hra, ― povedalo presvedčivo, no znelo to   neuveriteľne.
    </tei:p>
    <tei:p>
     Elektrická žiarovka tam von zhasla. Mreže sa stratily a sviečka   ostala jediným zdrojom bezpečnosti. Dohárala. Počet tých, ktorí by   chceli ufujazdiť, vzrastal.
    </tei:p>
    <tei:p>
     ― Bojí sa niekto? ― opýtal sa ktosi vo tme. Nikto neodpovedal a   tvár nad sviečkou pošepla:
    </tei:p>
    <tei:p>
     ― Rozchod. Čakajte rozkazy.
    </tei:p>
    <tei:p>
     Jožko a Vilo sa vytratia z kôlne a preskakujú podvaly a koľajnice.   Sú vlastne radi, keď dosiahnu bezpečný breh hradskej ktorú osvetľujú   pouličné lampy, vzdialené od seba na veľké, ale pravidelné a   spoľahlivé vzdialenosti.
    </tei:p>
    <tei:p>
     Mlčia, Vilo pod dojmom čerstvého zážitku a Jožko s pocitom jeho   autorstva. Poskytol Vilovi čosi, bude ho raz potrebovať. Má svoje   plány.
    </tei:p>
    <tei:p>
     Jožko si začne pískať. Keď prichádzajú k vilke, spomalí krok, aby   predĺžil chvíľu. Potom sa lúčia. Jožko sostúpi do svojho bytu, Vilo   doň vystúpi.
    </tei:p>
    <tei:p>
     ― Vyzuj sa, aby si nenarobil štabarc.
    </tei:p>
    <tei:p>
     Za Vilom sa zatvorily dvere. Jožko si stiahol topánky a začal   pomaly sostupovať po schodoch. Mal pocit, že sa mu budú dariť veci na   tomto svete.
    </tei:p>
    <tei:p>
     Do Doliny prišiel cudzinec. Ľudia, ktorí ho stretali na hadej   ceste, ako únavne stúpal do svahu, obzerali sa za ním zamračene, a   zdal sa im podozrivý. Na exekútora nevyzeral, mal v ruke kufrík a v   druhej podlhovasté puzdro, ani tým pánikom z mesta sa nepodobal, čo   navštevovali horskú osadu po sobotách a nedeliach, chýbal mu plecniak   a najmä usmievavý výraz na tvári, tak príznačne sprevádzajúci ochotu   objednať si napochytre nejakú národopisnú zvláštnosť a bystro ju   zaplatiť v drobných.
    </tei:p>
    <tei:p>
     Prišiel pravdepodobne na ulmanskú staničku, po štátnej hradskej   prešiel na túto strmú a kľukatú cestu a zápasil s ňou v jesennom   slnku. Iste nestretol furmana, ktorý by ho bol zviezol, ustal teda,   zaprášený i poblednutý, a dlho oddychoval poniže božích múk. I pred   bránicou do chodby ku kostolu dlho oddychoval a obzeral sa, kadiaľ sa   má dať. Potom odišiel hore vrchom, „do Kristinov“, zlákaný asi väčším   počtom múraníc v tú stranu.
    </tei:p>
    <tei:p>
     Hoci si bol často utieral čelo, mal vlnený šál a priliehavý tmavý   oblek. Rozhliadal sa neustále, nielen po chalupách, ale i po stromoch   bez lístia, po Hrebienku a po čiare Panského svahu, temer celkom   skrytej za belasistým závojom. Kráčal čoraz pomalšie a pred   Fekiačovou chalupou zasa postál. Katrena Fekiačka naberala vodu   ročkami.
    </tei:p>
    <tei:p>
     ― Kde tu máte hostinec, pani? ― opýtal sa jej.
    </tei:p>
    <tei:p>
     Zarazilo ju oslovenie, premeriavala cudzinca trochu dlhšie, ako   bolo slušné:
    </tei:p>
    <tei:p>
     ― Ktorý? Horný je hentam, pod lipami. Dolný, Babicov, je tamto,   ďaleko.
    </tei:p>
    <tei:p>
     Preložil puzdro a kufrík z ruky do ruky a poďakoval sa. Nad horným   hostincom bol smytý nápis švábskymi literami.
    </tei:p>
    <tei:p>
     Keď vstupoval, štvorica chlapov pri stene zmĺkla. Pocítil na sebe   ich oči, ako kráčal k hostinskému.
    </tei:p>
    <tei:p>
     ― Borovičku? ― povedal hostinský skusmo. Mal vo zvyku hádať, kto   si čo objedná, a ľudia vedeli, že mu lichotí, ak uhádne. Často pili   podľa jeho objednávky, lebo štedrejšie nalieval.
    </tei:p>
    <tei:p>
     Keď prichodiaci zavrtel hlavou, chytro sa opravil. ― Viem, ―   povedal. ― Tri deci červeného. Máme.
    </tei:p>
    <tei:p>
     ― Ja nepijem, ― povedal cudzinec s tichým dôrazom.
    </tei:p>
    <tei:p>
     ― Tak, ― povedal hostinský. ― A čo by ste radi? Štyria chlapi pri   stene sa dívali v očakávaní.
    </tei:p>
    <tei:p>
     ― Mohol by som, ― povie mládenec polohlasom, ― mohol by som, pán   hostinský, u vás dostať izbu?
    </tei:p>
    <tei:p>
     Hostinský pozrel na štvoricu a štvorica pozrela na seba. Hostinský   postavil na policu pohár, ktorý bol utieral mechanickým trhavým   pohybom.
    </tei:p>
    <tei:p>
     ― Prenocovať by ste chceli.
    </tei:p>
    <tei:p>
     ― Nie. Chcel by som zostať. Nejaký čas.
    </tei:p>
    <tei:p>
     Chlapci pri stene vrátili sa ku svojim pohárikom, ako by na   rozhovore už nemali čo počúvať. No nikto neprevravel, a počúvali   ďalej.
    </tei:p>
    <tei:p>
     ― Dokedy?
    </tei:p>
    <tei:p>
     ― Máte izbu? ― opýtal sa hosť. ― Neviem dokedy. Nikomu tu nebudem   prekážať.
    </tei:p>
    <tei:p>
     Hostinský sa zháčil. Pozeral na štvoricu, no chlapi odrazu akosi   všetci sedeli chrbtom.
    </tei:p>
    <tei:p>
     ― Prosím vás, ― povedal človek s kufríkom a puzdrom. Hostinský   svesil s háka sväzok kľúčikov. Vystúpili po skrútených drevených   schodoch. Tretím či štvrtým kľúčom otvoril hostinský manzardku. Iba v   polovici izbice sa dalo stáť, povala v druhej polovici sa šikmo   svažovala k oblôčku pod strechou.
    </tei:p>
    <tei:p>
     ― Máme tu akési haraburdie, ale odpraceme to het. ― Hostinský   vyšiel na chodbičku a zvolal so schodov: ― Marka... ― no nikto   neprichádzal. ― Tak čo? ― vrátil sa. ― Stačí? ― Keď mládenec   prikývol, dodal si odvahy a povedal:
    </tei:p>
    <tei:p>
     ― Vy nie ste zdravý, čo?
    </tei:p>
    <tei:p>
     A mládenec zasa len prikývol a krčmár sa opýtal:
    </tei:p>
    <tei:p>
     ― Tak prečo nejdete do Tatier, či kde...?
    </tei:p>
    <tei:p>
     Hosť neodpovedal, ale ako by sa bol na čosi rozpamätal, opýtal   sa:
    </tei:p>
    <tei:p>
     ― Máte tu notára?
    </tei:p>
    <tei:p>
     ― Nie. Keď treba, ideme do Harmanca.
    </tei:p>
    <tei:p>
     Mládenec viac nepovedal a hostinský hútal: „Prečo sa pýtal na   notára.“
    </tei:p>
    <tei:p>
     Sišiel do krčmy, zasial pri štvorici a povedal: ― Suchoty.
    </tei:p>
    <tei:p>
     ― No ale just do Doliny, ― ohlásil sa baraber Feher. Nevedeli   prečo.
    </tei:p>
    <tei:p>
     ― Muzikant, ― povedal rubár Longaver. ― V tej čiernej škatuli mal   husle. Celkom istotne to boly husle.
    </tei:p>
    <tei:p>
     Toho večera, keď sa chlapi vracali zo šichty, svietilo v okienku   nad hornou krčmou svetielko a cudzinec hral.
    </tei:p>
    <tei:p>
     ― Ktože to fidlikuje? ― opýtal sa starý Duchaj-Hajdúch, Vendelínov   otec.
    </tei:p>
    <tei:p>
     ― Psst.
    </tei:p>
    <tei:p>
     Iba teraz si všimol, že tu stoja ľudia a počúvajú. ― Čo je? ―   opýtal sa už celkom potichučky. Ale nikto neodpovedal a všetci sa   dívali na otvorené okno.
    </tei:p>
    <tei:p>
     ― O notárovi? ― rozumoval mladší Bošeľa na podmurku jednotriedky   naproti. ― Čuš, Laco, nebuntoš, ― okríkol nepokojného chlapca a zasa   sa obrátil k Lajovi Longaverovi-Mäsiarovi. ― O notárovi sa spytoval a   žandárov mal na rozume. Treba dobre merkovať: to nebude s kostolným   riadom, nemám pravdu?
    </tei:p>
    <tei:p>
     I keď pieseň stíchla, stáli a čakali, znepokojení. Iba keď aj   sviečka zhasla, porozchádzali sa. Poniektorí chlapi vošli do   krčmy.
    </tei:p>
    <tei:p>
     ― Čo to tu máš za čvirika? ― zvolal Duchaj-Hajdúch odo dverí, no   nikto sa nepustil do smiechu.
    </tei:p>
    <tei:p>
     Krčmár porozdával poháriky. Keď začul Bošeľove reči, oboril sa   naňho: ― Čo ťa po tom, Jano? Tu máš a pi.
    </tei:p>
    <tei:p>
     Vtedy stál hosť už na schodoch. Krčmárka mu bola sľúbila trochu   mlieka. Podával hostinskému krčiažtek. Bola to jediná nádoba, ktorú v   izbici našiel.
    </tei:p>
    <tei:p>
     ― Počkajte, ― povedal hostinský.
    </tei:p>
    <tei:p>
     A vtedy pristúpil k cudzincovi Vojtech Mačuga-Kmín a bez úvodu mu   povedal:
    </tei:p>
    <tei:p>
     ― Pppekne. Pekne. Ale nnneboly naše. Neboly naše.
    </tei:p>
    <tei:p>
     Mládenec sa k nemu obrátil a zadíval sa mu do očú. Zmiatol ho   celkom.
    </tei:p>
    <tei:p>
     ―Prosím? ― povedal. Potichu a pokojne.
    </tei:p>
    <tei:p>
     ― Pppiesne, ― povedal Vojtech. Dookola ticho. Bošeľa vstal v   očakávaní. V tichosti bolo počuť, ako odstrčil stoličku.
    </tei:p>
    <tei:p>
     ― Moment, ― povedal cudzinec, a kým sa nevrátil s husľami, nikto   neprehovoril.
    </tei:p>
    <tei:p>
     ― Ktorú? ― opýtal sa. A hral.
    </tei:p>
    <tei:p>
     Mnohí iní odstrčili stoličky. Lajo Longaver prvý začal spievať,   hoci ešte ani nepil. Na Bošeľu začal zazerať ako na previnilca.
    </tei:p>
    <tei:p>
     Keď všetci spievali, povedal hostinský v kuchyni: ― A dajte mu ta   riadny stôl a skriňu. A ty, Marka, prevleč mu periny, rozumieš?
    </tei:p>
    <tei:p>
     Iba to všetkých prestrašilo, že dohral načisto vyčerpaný. Ani sa   ho neodvážili ponúknuť vínom. Iba tŕpli, či sa so schodov   neskrbáľa.
    </tei:p>
    <tei:p>
     ― Čo gánite? ― zreval krčmár na celú krčmu. ― Nevideli ste ešte   muzikanta? Posadajte si.
    </tei:p>
    <tei:p>
     Všetci načúvali, kým sa hore nezatvorily dvere. Potom si   posadali.
    </tei:p>
    <tei:p>
     ― Tak, ― povedal čierny pán. ― Tak ty si Milko. Dobre.
    </tei:p>
    <tei:p>
     Sedel pri zátočine potoka a prútom z vrbiny švácal po vode.   Pokúšal sa dočiahnuť tŕstie, čo trčalo z prúdu a kyvotalo sa sem i   ta: to je vodnárov prst a vystríha: „Neblíž sa, chlapče, k zátočine,   bo ťa strhnem do prúdu, a nikdy ťa mať tvoja neuvidí.“
    </tei:p>
    <tei:p>
     ― A ty?
    </tei:p>
    <tei:p>
     ― Ja som Ivan.
    </tei:p>
    <tei:p>
     Odrazu sa Milko šibalsky usmeje, silno šibne prútikom do vody, až   sa kvapôčky rozletia.
    </tei:p>
    <tei:p>
     ― A ja ťa poznám.
    </tei:p>
    <tei:p>
     ― Tak? ― Čierny pán si upraví vlnený šál pod krkom. ― A zkade?
    </tei:p>
    <tei:p>
     ― Poznám, ― usmieva sa Milko. ― Od muziky. Bol som počúvať.   Dvakrát. ― Švác do vody.
    </tei:p>
    <tei:p>
     ― Aj tato bol. Povedal, že hráš ako Cigán. Hádam i lepšie. Čierny   pán sa usmeje. ― Ešte som ťa tam nevidel.
    </tei:p>
    <tei:p>
     ― Pozri, ― povie Milko a ukazuje na drievko, ktoré sa kolembavo   blíži po prúde. ― Loďka... Mňa do krčmy nepustia, iba veľkých.   Ale...
    </tei:p>
    <tei:p>
     Drievko sa dostalo do krútňavy, zmizlo pod hladinou a zase sa   vynorilo. Milko odtrhol od neho oči a obrátil sa k čiernemu pánovi: ―   Ale ja si pristavím rebrík k okienku. A počujem všetko, ako by som   bol dnu. Raz bol v krčme čarodejník a mal králika v klobúku a všetko   som videl z okienka. Možno to nebol živý králik. To sa nedá   vedieť.
    </tei:p>
    <tei:p>
     ― Dnes večer prídeš?
    </tei:p>
    <tei:p>
     Zavrtel hlavičkou. ― Mm. Idem s večerou do tunela, tato má   nočnú.
    </tei:p>
    <tei:p>
     ― Len príď.
    </tei:p>
    <tei:p>
     Príval mútnej dažďovej vody zpod Panského svahu sčerí hladinu a   všetky obrazy sa v nej stratia.
    </tei:p>
    <tei:p>
     Toho večera i otec neskôr vyšiel z tunela, i popŕchalo a skupinka   detí sa veľmi neskoro vrátila do Doliny. Keď Milko prišiel pred horný   hostinec, vychádzalo niekoľko postáv. Nazrel svojím okienkom a videl   driemať hostinského posediačky a dvoch chlapov v rozhovore nad   prázdnymi pohármi.
    </tei:p>
    <tei:p>
     Ísť―nejsť? A už prekĺzol popod uvoľnenú latku do záhrady a namacal   otvorené dvierka. Poštvornožky sa dostal hore schodmi, a hoci tam   bola tma ešte hustejšia, za zvukom našiel dvere.
    </tei:p>
    <tei:p>
     ― To si ty? ― povedal čierny pán. ― Hybaj.
    </tei:p>
    <tei:p>
     Zatvoril za chlapcom dvere, zohol sa k nemu a zadíval sa naňho. ―   Veľmi sa na kohosi ponášaš, ― povedal s úsmevom. No pretože tu   svietila iba nepokojná sviečka a pretože bol veľmi bledý a chudý,   utvorily sa mu na tvári také tône, že to vyzeralo, ako by sa bol   uškrnul.
    </tei:p>
    <tei:p>
     ― Zahraj ešte.
    </tei:p>
    <tei:p>
     Hral a díval sa do veľkej knihy. Plameň sviečky zblčal, vosk sa   rozlial a syklo to. Potom bola tma.
    </tei:p>
    <tei:p>
     ― Prečo nehráš?
    </tei:p>
    <tei:p>
     ― Nevidím do not.
    </tei:p>
    <tei:p>
     ― Do čoho?
    </tei:p>
    <tei:p>
     Okno začalo vystupovať z tmy. Vonku začalo pršať vo veľkých   ťažkých kvapkách. Dopadaly na sklo i na rímsu a nad izbietkou   klopkaly o šindle.
    </tei:p>
    <tei:p>
     ― Hraj.
    </tei:p>
    <tei:p>
     Čierny pán v čiernej tme neodpovedal. Bolo počuť, že zhlboka   dýcha. Keď položil husle na stoličku, zacvendžaly.
    </tei:p>
    <tei:p>
     ― Hraj.
    </tei:p>
    <tei:p>
     ― Ktorú?
    </tei:p>
    <tei:p>
     ― Ktorú... ― Milko sa nevedel rozpamätať ani na jedinú pesničku.   Ako by v tej chvíli bol zabudol všetky materine, i tatove, i dievok z   celej Doliny.
    </tei:p>
    <tei:p>
     ― Zaleť, sokol, biely vlak. Poznáš?
    </tei:p>
    <tei:p>
     Nepoznal.
    </tei:p>
    <tei:p>
     ― Poznám.
    </tei:p>
    <tei:p>
     Zaleť, sokol, biely vták. Dážď sa v kvapôčkach sbieral na strieške   nad oknom a pravidelne zvonil o plech. Nad kuticou ssskal.
    </tei:p>
    <tei:p>
     ― Aha, ― povedal odrazu Milko. ― Veď mám sviečku. ― Ako ju   vyťahoval z vrecka, zamotala sa mu do podšívky a do motúza.
    </tei:p>
    <tei:p>
     Ivan prestal hrať a povedal: ― Keď hrám, nevrav. ― Pretože sa mu   pozdalo, že to povedal prísno, dodal ticho: ― Počúvaj.
    </tei:p>
    <tei:p>
     No už nehral, Milko zažal zápalku, zohnal dolný koniec sviečky a   prilepil ju o stôl. Vďačne sa usmieval.
    </tei:p>
    <tei:p>
     ― Choď už, ― povedal Ivan neočakávane. ― Príď inokedy. ― A odrazu   chytro, ako by sa povala šla zrútiť: ― Choď, choď. Choď.
    </tei:p>
    <tei:p>
     Za dverami načúval Milko hodnú chvíľu. Čierny pán už nehral, iba   tri či štyri razy zakašľal.
    </tei:p>
    <tei:p>
     Počasie sa chytro zopsulo. Najčastejšie pršalo v dlhých tenkých   nitkách, a keď prestalo, vzduch ostal vlhký a studený. Po nociach   sostupovala hmla na všetko, a čo dýchalo v Doline, akosi sa schúlilo.   Život sa spomalil. Furmani prestali chodiť na štátnu cestu, pretože   sa im na serpentíne kolesá zabáraly do bahna, kone sa nivočily a oni   sami vracali sa večer vysilení. Na všetko nasrdení odhadzovali šaty,   rozmoknuté do nitky alebo stuhnuté vetrom. Detváky prestaly drobčiť   po cestách a horný i dolný hostinec sa napĺňaly.
    </tei:p>
    <tei:p>
     Robota na štreke postupovala ťarbavo. Pracovné vlaky dochádzaly   nepresne, palieri boli zlej vôle, a keď bolo počasie také pľuhavé, že   druh druha pri práci nevidel, podaktorí vystali zo šichty. Cesta k   tunelu bola dva razy toľká ako v lete, ranná smena musela vstávať o   štvrtej a večerná sa vracala okolo polnoci. Ľudia zostávali radi pri   peci a znechucovalo ich, keď museli po drevo alebo do maštale.
    </tei:p>
    <tei:p>
     Chlapi, čo nie sú v nočnej, vysedávajú večer nad pohárikom a   dívajú sa doň. Hostinský háda, komu čo naliať, a oni súhlasia s tým,   čo uhádne. Petrolej čadí pod povalou, a za oknami pľušť.
    </tei:p>
    <tei:p>
     Od chvíle, čo hostinský neprijal peniaze, hrá Ivan menej radostne.   I menej sa spieva, keď hrá. Načúvajú, obzerajú sa na seba. Tu i tam   prevravia o jeho nemoci.
    </tei:p>
    <tei:p>
     ― Dobrú noc.
    </tei:p>
    <tei:p>
     Plná krčma zašumí. Potom je ticho, kým sa ozývajú kroky, ako sa   štverá hore schodmi a kým sa zatvoria dvere. Len po chvíli cvengne   pohárik, zabuble nápoj.
    </tei:p>
    <tei:p>
     ― Ešte vždy neviem, po čo prišiel.
    </tei:p>
    <tei:p>
     ― Netáraj, Bošeľa.
    </tei:p>
    <tei:p>
     Hore v izbe zažíha čierny pán sviečku. Ponúkli mu petrolejku, no   odmietol, že „znečisťuje“ vzduch a že teraz nemôže každú chvíľku   vetrať. Plamienok sa rozhorí.
    </tei:p>
    <tei:p>
     ― Dlho čakáš?
    </tei:p>
    <tei:p>
     ― Nie. Teraz som prišiel. Počúval som.
    </tei:p>
    <tei:p>
     ― V tom lejaku. Pozri. Celý si mokrý.
    </tei:p>
    <tei:p>
     V izbietke sa medzitým usalašila dobrodružná vôňa. Akosi nerestná;   vzácna a zakázaná.
    </tei:p>
    <tei:p>
     ― Tak čo? Zaleť, sokol, biely vták...?
    </tei:p>
    <tei:p>
     Potom pristúpi Milko k stolu a dotkne sa husieľ so sviatočným   pocitom. Ivan sa nehne, i keď ich celkom zdvihne a neogabane drží v   malých dlaniach. Kde je v nich ukrytá melódia?
    </tei:p>
    <tei:p>
     ― Počkaj.
    </tei:p>
    <tei:p>
     Ivan odstúpi od okna, sadne si rozkročmo na stoličku a pritiahne   chlapca za obe ruky.
    </tei:p>
    <tei:p>
     ― Spievaj, ― povie.
    </tei:p>
    <tei:p>
     Milko sa rozchichoce, no nemôže vytrhnúť ruky z rúk čierneho pána.   Spievať, hihi? A čo? Ale nie. Čierny pán povie prísno:
    </tei:p>
    <tei:p>
     ― Milko.
    </tei:p>
    <tei:p>
     Potom spieva. Pozná iba tie štyri slová, ďalších niet.
    </tei:p>
    <tei:p>
     ― La-la, la-la, lala-lá.
    </tei:p>
    <tei:p>
     Milko opakuje po Ivanovi a občas sa naňho díva spýtavými očami, či   dobre. Čierny pán sa usmeje.
    </tei:p>
    <tei:p>
     Vtom stojí vo dverách iný čierny pán. La-la, lá.
    </tei:p>
    <tei:p>
     Ivan ho zpočiatku nevidí, pretože medzi nimi je sviečka. Potom   pustí chlapcove ruky, vstane a namiesto prívetu povie: ― Ako si sa   sem dostal...? Videl ťa niekto...?
    </tei:p>
    <tei:p>
     Milko vedel, kade prišiel, ak ho nemali vidieť. Záhradou,   bránicou, odzadu.
    </tei:p>
    <tei:p>
     ― Choď, Milko. Príď zajtra, dobre? Naučím ťa hrať na husliach.   Choď.
    </tei:p>
    <tei:p>
     Vonku na chodbe je úplná tma a ticho. Zvuky z krčmy doliehajú   tlmene a bledý pásik svetla leží pod prahom izby.
    </tei:p>
    <tei:p>
     ― Stalo sa niečo...?
    </tei:p>
    <tei:p>
     Hlas toho druhého ponáša sa celkom na hlas uja Duchaja-Hajdúcha.   Prvé slová povedal celkom licho, iba potom začal vravieť   hlasnejšie.
    </tei:p>
    <tei:p>
     ― ... prišiel s tým Maliarik. Že sa o tebe hovorí v tuneli.   Dohodli sme sa, že zalezieš. Do procesu nesmie byť po tebe ani   stopy.
    </tei:p>
    <tei:p>
     ― Ale ako mohli...
    </tei:p>
    <tei:p>
     ― Ako; po tej tvojej muzike. Že sa jej nemôžeš vzdať aspoň v   takomto položení. Všade ťa po nej poznajú.
    </tei:p>
    <tei:p>
     Hlas ako by sa bol trochu pousmial:
    </tei:p>
    <tei:p>
     ― Ešte to chvíľku potrvá, kým skrotíme takých, ako si ty. Viete   byť báječní, keď ide do tuhého, ale plašíte sa. Sú s vami   nepríjemnosti. Ako v tej Handlovej... Vidíš? Teraz sa skrývaš ako krt   a drnkáš na husliach.
    </tei:p>
    <tei:p>
     Dolu sa otvorily dvere do kuchyne a hostinská volala smerom k   pivnici:
    </tei:p>
    <tei:p>
     ― Marka, ale pozor v tými švíbľami, aby ste nám nepodpálili celý   dom.
    </tei:p>
    <tei:p>
     Z kuchyne ešte znely nejaké kovové zvuky, potom sa dvere   zatvorily.
    </tei:p>
    <tei:p>
     ― A, prosím ťa, uvedom si, že teraz musíš byť licho. Vo vlastnom   záujme, i v našom, rozumie sa.
    </tei:p>
    <tei:p>
     ― Do čoho by som sa tu mohol ―
    </tei:p>
    <tei:p>
     ― Neviem. I v tuneli je vraj napäto. Robia tam v mizerných   podmienkach a čo chvíľa majú nejaký úraz. Maliarik hovorí, že to raz   vybuchne. Tak nijaké nesmysly. Liečiš sa, a basta. Vysokohorský   vzduch. Beztak je to zázrak, že si ešte tu.
    </tei:p>
    <tei:p>
     Aj Ivanov hlas sa s námahou pokúsil o úsmev:
    </tei:p>
    <tei:p>
     ― Neboj sa. Nič sa mi tu neslane. A keby aj... dajsamisveíe.
    </tei:p>
    <tei:p>
     ― Nie, ― povedal druhý odrazu nesmierne vážne. ― Teraz si náš.   Zodpovedáš nám za seba.
    </tei:p>
    <tei:p>
     Ivan hovoril čosi veľmi dlho a veľmi ticho. Akosi opatrne opýtal   sa potom druhý:
    </tei:p>
    <tei:p>
     ― A so zdravím ― ako je...?
    </tei:p>
    <tei:p>
     ― Dobre.
    </tei:p>
    <tei:p>
     ― Dobre, ― povedal návštevník čudným tónom, ― v takejto diere...   To si mohol ísť radšej do väzby. Človeče, daj si pozor.
    </tei:p>
    <tei:p>
     A zasa hovoril Ivan čosi veľmi potichu. ― Ale daj pokoj, ― povedal   potom niekto priškrteným hnevlivým hlasom. Bol taký skreslený, že sa   nedalo rozoznať, či prehovoril návštevník, a či navštívený.
    </tei:p>
    <tei:p>
     Ničomu Milko nerozumel. Opatrne sišiel po schodoch a bránicou   vyšiel do mokrej záhradky. V bežku sa potom rozpamätal na pieseň:
    </tei:p>
    <tei:p>
     ― Lala, lala, lala, lá ―
    </tei:p>
    <tei:p>
     ― Kde máš rajnicu? A hrnček?
    </tei:p>
    <tei:p>
     Teda nielen Milko chodil k čiernemu pánovi...? A husle Aké je to ―   hrať na nich.
    </tei:p>
    <tei:p>
     ― Počuješ? Kde máš rajnicu a hrnček?
    </tei:p>
    <tei:p>
     Rozpamätal sa, že ich složil v záhrade, v kútiku pri plote, aby   ich nemusel teperiť tahore.
    </tei:p>
    <tei:p>
     ― Zajtra... zajtra ich prinesiem.
    </tei:p>
    <tei:p>
     ― Čože...? Milo. Milo... počuješ?
    </tei:p>
    <tei:p>
     Spievaj. Ak nevieš slová, stačí takto i La-la. Chytro byť hlboko   pod perinou a môcť zahmkať: Zaleť sokol, biely vták...
    </tei:p>
    <tei:p>
     Mať rozkladá mokré háby okolo sporáka. Zadíva sa na chlapca a   pojme ju nad ním veľká nežnosť a akási ľútosť i smútok.
    </tei:p>
    <tei:p>
     Na druhý deň na mrku postretol Aničku s raždím. ― Nechoď domov, ―   povedal jej. ― Poď. ― A za ruku ju vliekol k hornej krčme a do   záhradky a k bránici.
    </tei:p>
    <tei:p>
     Nezaklopal, vtrielil a vtiahol dievčatko. Čierny pán stál pri okne   ako často a bol biely. Košeľu mal bielu a tvár ako plátno.
    </tei:p>
    <tei:p>
     ― Zahraj jej, ― povedal Milko. ― Zaleť, sokol.
    </tei:p>
    <tei:p>
     Postrčil Anču, že sa dostala doprostred izby a tam zaslala vo   veľkej neistote.
    </tei:p>
    <tei:p>
     ― Ty si čia? ― opýtal sa Ivan a Milko odpovedal za ňu:
    </tei:p>
    <tei:p>
     ― Zúborovie. Anča.
    </tei:p>
    <tei:p>
     Anča sa obzerala. Povala ju navidomoči zaujímala.
    </tei:p>
    <tei:p>
     ― Počúvaj, ― povedal jej Milko. ― To je Zaleť, sokol, vieš?
    </tei:p>
    <tei:p>
     Počúvala. Keď sa sberali, povedal čierny pán: ― Milko, počkaj   ešte. ― Zahral na strunách so tri tóny a vraví: ― Zaspievaj to.
    </tei:p>
    <tei:p>
     ― Čo?
    </tei:p>
    <tei:p>
     ― Toto. ― Zapakoval tri ióny. ― No?
    </tei:p>
    <tei:p>
     Zaspieval.
    </tei:p>
    <tei:p>
     ― A teraz tieto. Dávaj pozor.
    </tei:p>
    <tei:p>
     ― La-la-la.
    </tei:p>
    <tei:p>
     Teraz čierny pán odložil sláčik a iba tak prstom škrabkal   strunu.
    </tei:p>
    <tei:p>
     ― Počúvaš...? Čo je toto...
    </tei:p>
    <tei:p>
     ― Zalet... ale akosi ináč. La ― To, ale ináč.
    </tei:p>
    <tei:p>
     Čierny pán sa usmieva a jeho bledá tvár oteplie. ― Chlapák, Milko.   Príď!
    </tei:p>
    <tei:p>
     Dolu pomohol Aničke s raždím.
    </tei:p>
    <tei:p>
     ― Čo sa tam šmotkále, ― skričala na nich slúžka Marka z obloka   kuchyne. ― Hybaj!
    </tei:p>
    <tei:p>
     Šibli cez plot a utekali ako spochabení. Čvačkali v blate, iba pri   sčernetých bazičkách sa zastavili.
    </tei:p>
    <tei:p>
     ― Zaúča ma na muzikanta, ― povedal dôležito. ― A Marka je   maškara.
    </tei:p>
    <tei:p>
     Ale Anička ešte stále nepreriekla, iba sa dívala dolu šedivým   svahom, kde stála Zúborova chalupa ako opustená šopa.
    </tei:p>
    <tei:p>
     Dnes ráno sa hladina potoka pokryla tenučkou vrstvou ľadu, ktorá   rýchlo hrubla. Voda stíchla, plazila sa pokorne pod príkrovom a   okrúhle bublinky skackavo putovaly s miesta na miesto, hľadajúc únik   puklinou. Srieň obielil krajinu. Studeno podúvalo.
    </tei:p>
    <tei:p>
     Dolu na štreke pre mráz prestali betónovať. Okrem toho sem   presunuli so tridsať robotníkov z mesta, zamestnancov ČSD, ktorí   teraz okolo stanice nemali čo robiť. Ubytovali ich v barakoch pri   potoku, zriadili pre nich kantínu a v sobotu i výčap, ktorým sa do   haliera vracala celá mzda.
    </tei:p>
    <tei:p>
     A v dôsledku toho prepustili dobré dve tretiny dolinských, ktorí   sa stali zbytočnými. Robilo sa v jedinej šichte a počasie umožňovalo   prácu na takom malom počte jednotlivých úsekov, že ich nebolo čím   zamestnať. Chlapi zostávali hore v dedine, a dedina sa premenila.
    </tei:p>
    <tei:p>
     Predovšetkým sa vynorili dvaja gazdovia, gazda Hrúz a gazda   Hiadeľ, na ktorých sa od jari do jesene nepomyslelo.
    </tei:p>
    <tei:p>
     Gazda Hrúz mal polia na dolnom konci serpentíny. Dedina mu na nich   robila za každé jedenáste vrece raže, zeleninu a zemiaky a korunu na   hodinu. Keď začali stavať odbočku a tunel a dávať dve päťdesiat na   hodinu, odišli všetci chlapi na trať a Hrúz musel zapriahnuť syna   Mateja a všetky ženské na majeri. Pretože vedel, že nebude mať   koscov, sial opatrne, a pretože sa mohol spoľahnúť iba na dievky,   rozšíril zemiačniská. Znenávidel preto Dolinčanov i stavbu trate a   umienil si, že sa odplatí. Nechal majer na ženu a odišiel na leto k   sestre-vdove až hen do Hrochote, pomôcť jej dať gazdovstvo do   poriadku.
    </tei:p>
    <tei:p>
     Gazda Hiadeľ bol sám, starý mládenec. Role popredal a kúpil   najväčší dom v Doline ― a kone. Furmančil. Najal Feherovho syna Fraňa   a najmladšieho Longavera, Fiškusa. Vozili biele drevo na stavbu a na   pílu. Podvyšoval im, aby mu neušli na štreku.
    </tei:p>
    <tei:p>
     Teraz odrazu bola temer celá dedina bez roboty. Pocítila sa   prítomnosť gazdov Hrúza a Hiadeľa.
    </tei:p>
    <tei:p>
     Prišli a povedali: ― Pomôžeme vám. Máme pre vás robotu. Nenecháme   vás predsa v takejto tvŕdzi. Postaráme sa o vás. Veď sme svoji.
    </tei:p>
    <tei:p>
     Gazda Hrúz chcel pristavať k majeru niekoľko stavísk. Humno.   Kôlňu. Možno i malú sýpku. Drevo mal nahotovené. Základy sa mohly   kopať hneď. Pri prvom odmäku sa mohly položiť.
    </tei:p>
    <tei:p>
     Gazda Hiadeľ bol skromnejší. Chcel iba rozšíriť maštale a   pristaviť kôlňu.
    </tei:p>
    <tei:p>
     Chlapi pochopili, o čo ide, a sišli sa v hornom. Ani nepili toho   večera, iba sa radili.
    </tei:p>
    <tei:p>
     ― Tak je to veru: Hrúzovi postavíme majer, a on nás vyplatí   krumpľami, čo ich má nazvyš a čo by mu zhnily.
    </tei:p>
    <tei:p>
     ― Hiadeľ nám zaplatí. Hádam to myslí s nami dobre.
    </tei:p>
    <tei:p>
     ― Áno, zaplatí. Ale čo to znamená...? Ak kúpi ešte tri páry, bude   na jar furmančiť sám. Obslúži i štreku i pílu a bude voziť lacnejšie   ako my všetci, čo máme po páre. Čo potom?
    </tei:p>
    <tei:p>
     ― Môžeme si vybrať.
    </tei:p>
    <tei:p>
     Vyberali. Zadarmo posilniť Hrúza a vyárendovať celý Hrebienok   Hiadeľovi, alebo čakať a kapať. Počkali niekoľko dní.
    </tei:p>
    <tei:p>
     Zvesť sa dostala na štreku a staviteľská firma, ktorej bol sverený   úsek, nariadila palierom: Štátni nám stačia, ostatným vyplácajte od   pondelka iba po korune deväťdesiat. A pošepla: Pôjdu, pretože doma   nemajú ani toľko.
    </tei:p>
    <tei:p>
     Hrsť chlapov vrátila sa zo šichty so zprávou. V hornom sa zdvihla   búrka.
    </tei:p>
    <tei:p>
     ― Dohovorme sa s ulmanskými a harmanskými...
    </tei:p>
    <tei:p>
     ― Nepotrebujú ani ich, ani nás. Stačia im štátni, dobre, že   nezastavili robotu.
    </tei:p>
    <tei:p>
     Pochopili, že sa medzi štátnymi a medzi dedinčanmi dnes-zajtra   zdvihne múr závisti a nenávisti. Hoci rovnaká bedač, stoja proti sebe   v tejto chvíli. Štátni sa nikdy nepridajú. Vyhodili by ich.
    </tei:p>
    <tei:p>
     ― Dovoľte, prosím.
    </tei:p>
    <tei:p>
     Chlapi stíchnu a obrátia sa k Ivanovi. Je bledý, ale vzrušený a   rozochvený. Zaváha a hovorí s akousi násilnou zdržanlivosťou, ako by   sa dopúšťal hriechu každým slovom, ktoré vysloví.
    </tei:p>
    <tei:p>
     ― Pozrite, chlapi... nechoďte. Ani ta, ani ta. Držte sa ešte   nejaký čas. I gazdovia, i firma si to rozmyslia.
    </tei:p>
    <tei:p>
     Vojtech Mačuga-Kmín pristúpil k Ivanovi s veľkými sympatiami. ―   Cččo si rrrozmyslia,― čo si rozmyslia? ― opýtal sa.
    </tei:p>
    <tei:p>
     Vtedy sa ozval Jano Babie, syn hostinského z dolného hostinca.   Muselo ísť o veľmi dôležitú vec, ak prišiel do horného a zasadol tu   za stôl. Povedal:
    </tei:p>
    <tei:p>
     ― Nik si nič nerozmyslí. Všetci traja môžu byť bez nás. Iba na to   čakajú, aby sme sa spriečili. O mňa nejde, ― povedal ako na   ospravedlnenie za prudké vety, ― ale o tých, čo nemajú nič.
    </tei:p>
    <tei:p>
     So traja sa prekvapene obrátili k Janovi Babicovi. Je to teda   pravda...? Nie sú to iba reči, že sa Jano poškriepil a rozišiel so   starým Babicom a že stojí proti nemu...? Že prišiel z Podbrezovej   načisto preonačený a že sa ta chce vrátiť, i keby otcovi po druhý raz   mal utiecť? Čímže to tam menia ľudí.
    </tei:p>
    <tei:p>
     Vtom skríkol Bošeľa mladší: ― Tak je! Nás nikto nechová! My sa   musíme sami! Veru!
    </tei:p>
    <tei:p>
     „V tejto situácii som už bol,“ uvedomil si Ivan. „V tejto situácii   som už raz konal nerozvážne. Netreba. Tentoraz netreba.“
    </tei:p>
    <tei:p>
     A tu si z čista jasna uvedomil smysel slov Bošeľu mladšieho.
    </tei:p>
    <tei:p>
     Priamo zakolísal. Dúfal, že sa niečo ozve v tichosti, ktorá ho   obklopila. No ani krčmár nezahrkal riadom a nezazvonil pohárikmi.
    </tei:p>
    <tei:p>
     Postál a díval sa na Bošeľu. Potom na Jana Babica, na   Fekiača-Dúbravu, na Longavera, na Mačugu-Kmína a na ostatných.
    </tei:p>
    <tei:p>
     Mohol sa iba obrátiť a odísť. Tentoraz nevydržalo mlčanie, kým sa   za nim zatvorily dvere na poschodí. Iba čo zmizol v záhybe schodišťa,   zdvihla sa vrava.
    </tei:p>
    <tei:p>
     ― Nechceme takto skapať, ― volal Bošeľa mladší.
    </tei:p>
    <tei:p>
     ― Uspokojte sa, ― volal Jano Babie. ― Najprv sa pôjdeme jednať.   Tým sme nič neprehrali. Traja na štreku, traja k Hrúzovi a traja k   Hiadeľovi. Potom máme kedy ―
    </tei:p>
    <tei:p>
     So schodov sbehol chlapček. Hostinský sa k nemu prekvapene nahol.   Tu videl úľak a strach na jeho tvári a slzy.
    </tei:p>
    <tei:p>
     ― Počuj, čo ty tu ―
    </tei:p>
    <tei:p>
     ― To je Ivákovie ―
    </tei:p>
    <tei:p>
     Ako by bol mal chlapec zadrhnuté hrdlo. Odrazu skričal:
    </tei:p>
    <tei:p>
     ― Ujo Fekiač! Ujo Chriašteľ! Chytro...! Ide umrieť... Na zemi   leží... Chytro ―
    </tei:p>
    <tei:p>
     Krčmár buchotavo vybehol po schodoch. Zdvihol Ivana ako dieťa a   položil ho na lôžko.
    </tei:p>
    <tei:p>
     ― Pošlem Vojtecha po doktora, ― povedal čičíkavo, keď Ivan otvoril   oči.
    </tei:p>
    <tei:p>
     Ale chorý sa zdvihol na posleli.
    </tei:p>
    <tei:p>
     ― Nie, ― povedal zťažka. ― Netreba. To nič. Trochu rozčúlenia...   Nijakého doktora.
    </tei:p>
    <tei:p>
     Nový záchvat kašľa ho strhol. Vzal okraj pokrývky medzi zuby a   stisol. Hostinský povedal na odchode:
    </tei:p>
    <tei:p>
     ― Čaju navaríme.
    </tei:p>
    <tei:p>
     ― A vy teraz tichšie, ― obrátil sa dolu do začadenej izby. A do   kuchyne zvolal: ― Marka, lipového čaju uvar za hrnček.
    </tei:p>
    <tei:p>
     ― Pppoď, ― povedal Vojtech Mačuga-Kmín Milkovi a viedol ho z   krčmy. Kúsok išiel s ním. Chcel ho rozptýliť a začal o bocianici.
    </tei:p>
    <tei:p>
     Milko prišiel domov pred otcom, ktorý ešte robil na štreke.   Nespal, keď v pitvore zabuchotaly jeho baganče.
    </tei:p>
    <tei:p>
     ― Kde si bol tak dlho? ― opýtala sa mať. Pripravila umyvák. Otec   sa vyzliekal a dlho špliechal vodou. Odrazu zdvihol zamydlenú   tvár.
    </tei:p>
    <tei:p>
     ― Bol som kvôli Martinovi. Vraj ho najprv treba vyhlásiť za   mŕtveho. Notár povedal, v Harmanci.
    </tei:p>
    <tei:p>
     Mať neodpovedala. Pozrela oknom, no Hrebienok bol zakrytý   tmou.
    </tei:p>
    <tei:p>
     Milo stiahol na seba perinu. Myslel na čierneho pána, prečudesne   sa svíjajúceho.
    </tei:p>
    <tei:p>
     Napokon na krehký, dôverný dotyk nástroja.
    </tei:p>
    <tei:p>
     Dlhá metla Dlhého Mateja v pravidelných taktoch odsúva sneh na obe   strany vozovky. Tu i tam je sneh pridupaný o dlažbu, Dlhý Matej repce   a protestuje; no vráti sa po drevenú lopatu a oprie sa do nej zo   všetkých síl, púšťajúc z úst bielu paru a nadávky. Sneh je vlhký a   lepkavý, ako objednaný na snehuliakov a guľovačky. A stále padá a   krajina vyzerá, ako by zvoľna a s neochvejnou rovnomernosťou stúpala   nahor, nejasnému nebu naproti.
    </tei:p>
    <tei:p>
     Keď Eva uvidela chumáčiky, zhíkla a nevedela sa dočkať chvíle, keď   sa do nich ponorí a bude ich loviť jazykom.
    </tei:p>
    <tei:p>
     Mesto začalo byť linoleorytom mesta. Stromy, včera nehodné   povšimnutia, začaly sa ostro črtať proti bielym plotom. Proti bielemu   chodníku začernely sa veľadôležilé galoše, snehovky a zimníky.   Vozidlá a nádoby na odpadky a stĺpy s dopravnými značkami a vôbec   všetko, čo nebolo biele, černelo sa proti násypom, rýchlo   vyrastajúcim na oboch stranách cesty.
    </tei:p>
    <tei:p>
     Oči, plné mydla, ústa, plné zubnej pasty, uši, plné materiných   napomenutí, myslí Eva na lanského snehuliaka: dnes ho znovu postaví,   nezvestného Tinka vydupe zpod zeme, aby jej pomohol.
    </tei:p>
    <tei:p>
     Pred ôsmou začnú lietať gule, to deti utekajú do školy. Ľudia   vťahujú hlavy do vyhrnutých golierov, ticho nadávajú a zrýchľujú   krok, prenasledovaní vidinou kĺzačky, úkladne prikrytej vrstvičkou   snehu. No v pozvoľnom splývaní oblohy so zemou i pohyb ulice je   tlmený a složený z drobných mihotavých fázičiek.
    </tei:p>
    <tei:p>
     A šup knihy do tašky a tašku na chrbát a hybaj strmhlav po   nebezpečnom schodišti a potom rovno do tej veselej metelice. A všetky   staré známe miesta sú nové a neznáme, i objavuješ vyhláškami polepený   múr preraďovacej stanice, ponad ktorý trčí kovove šedivá silueta   ručného žeriava, vydutú búdku, v ktorej večer tíško šumí elektrický   stroj a na ktorej je smrtka a dva skrížené blesky, žlto štvorčekované   okná fabriky na náhrobky, rozochvené drsným vrzgotom brúsov a   hrubozrnných hladidiel, napokon všetko, okolo čoho kráčaš, prečudesné   pretvorené záhradné bránky, nič nepredstavujúce sošky nad vrátami   starých domov, umelo poprekrúcané mreže okolo viliek a nad všetkým   sietivo bielych telefónnych rovnobežiek. A ešte čosi: nebezpečenstvo,   ktoré hrozí na každom kroku, hneď padá so strechy balvan snehu,   pozor, amen s tebou, hneď zasa priletí zľadovená guľa, tu lopata   zašuchorí popred nohy, tu veľká vlna špinavej vody vykypí zpod kolies   vozidla a nečakane zaplaví chodník.
    </tei:p>
    <tei:p>
     No keď nad tým shonom a zdanlivo hlasnejšie než všetky pazvuky   vozovky začne odbíjať na veži, zastaví sa Eva, napne pozornosť a s   buchotajúcim srdcom naráta osem tmavých a štyri svetlé údery.
    </tei:p>
    <tei:p>
     Dá sa do behu, preskakuje mláky, uskakuje pred chodcami a   preplieta sa križovatkami. Červená a udychčaná vbehne do školských   vrát. Ticho, pusto. Vystupuje po schodoch, idúcky si rozväzuje šál a   sťahuje čapicu. Keď kráča dlhou chodbou, dúfa, že sa zpoza známych   dverí ozve krik, ktorý zvestuje neprítomnosť sestričky Eulálie. No   nič nenarúša velikánske nepriateľské mlčanie. Niet milosti a niet   prepáčenia. Kto príde neskoro, musí stáť hodinu v kúte, na posmech   ostatným a na hanbu.
    </tei:p>
    <tei:p>
     Načúvala predo dverami s uchom na kľúčovej dierke. Poznala hlas   sestry Bonifácie! Bola v pokušení obrátiť sa a dať sa na útek. No   premohla sa.
    </tei:p>
    <tei:p>
     Napodiv nikto si ju nevšimol. Dostala sa na miesto bez   pohromy.
    </tei:p>
    <tei:p>
     ― Čo je? ― opýtala sa Henriety Provazníkovej.
    </tei:p>
    <tei:p>
     Neodpovedala, a Eva si pomyslela: „V najhoršom prípade dostanem   trest. Odpíš päťkrát: Nemám chodiť neskoro. A aby to bolo dlhšie: A   mám si pred triedou utrieť topánky. To je robota na dve hodiny.“
    </tei:p>
    <tei:p>
     ― Hlasnejšie, ― povie vtom sestrička Eulália.
    </tei:p>
    <tei:p>
     Dievča v prvej lavici zaspieva: ― Daniel Beďáč.
    </tei:p>
    <tei:p>
     ― Zamestnanie? ― Sestrička Bonifácia, správkyňa školy, píše do   soznamu dlhou ceruzou, bielo-modro-červeno pásikovanou. ― Čím je tvoj   otecko?
    </tei:p>
    <tei:p>
     ― Pracuje na píle. V kancelárii.
    </tei:p>
    <tei:p>
     ― Úradník. Súkromný úradník.
    </tei:p>
    <tei:p>
     Sestričky prejdú k druhej lavici, pretože Beďáčová sedí sama.
    </tei:p>
    <tei:p>
     ― Spisujú, ― povie Eva. ― Zas!
    </tei:p>
    <tei:p>
     „Nedostanem nijaký trest,“ pomyslí si. Nebude musieť odkresľovať   litery, o ktorých ešte ani dobre nevie, čo vlastne znamenajú. Nebude   musieť čupieť pod lampou a slová, na ktorých sa bude učiť súvisle   písať, nebudú potupnými slovami.
    </tei:p>
    <tei:p>
     Keď sa sestričky zastavia pred ňou, má už temer istotu, že jej   prepáčily alebo že jej hriechu dnes pripisujú malú dôležitosť.
    </tei:p>
    <tei:p>
     ― Meno otca, ― povedala sestrička Eulália. Eva sa usmiala.   Uvedomila si, že je v bezpečí.
    </tei:p>
    <tei:p>
     ― Meno otca, ― opakovala sestra Eulália netrpezlivo.
    </tei:p>
    <tei:p>
     Eva jej pozrela poslušne do očú a povedala s dôrazom a pokojne   :
    </tei:p>
    <tei:p>
     ― Emília Dufková.
    </tei:p>
    <tei:p>
     Sestra Bonifácia prekvapene zdvihla obočie. Pokladala to za   roztržitosť. Sklonila trochu hlavu a temer pošepla:
    </tei:p>
    <tei:p>
     ― Meno otecka, dieťa moje.
    </tei:p>
    <tei:p>
     A s veľkým údivom a súčasne so sústredeným úsilím dovtípiť sa, v   čom sa vlastne mýli, odpovedala Eva:
    </tei:p>
    <tei:p>
     ― Emília Dufková, ― pričom tieto dve slová nakoniec vyznely ako   nedôverčivá otázka.
    </tei:p>
    <tei:p>
     A keď sa vtedy niekto zachichotal a niekto iný sa k nemu pripojil   a keď sa potom sestra Bonifácia podívala dozadu do triedy a nastalo   náhle a neprirodzené ticho, sčervenela odrazu prudko sestra Eulália;   pristúpila k predstavenej a čosi jej ticho povedala, svierajúc   pozlátený krížik, zavesený na sluhe okolo hrdla, znervóznenými   bielymi prstami.
    </tei:p>
    <tei:p>
     ― Ticho, ― povedala sestra Bonifácia do úplného ticha. Len čo   sestra Eulália dohovorila, uprela predstavená oči na udivenú Evu. Ten   pohľad sa v ničom nepodobal láskavému šepotu zpred chvíľky. A ústa   sestry Bonifácie boly sovreté a pery bledé a úzke a celá tvár celkom   bez pohnutia.
    </tei:p>
    <tei:p>
     ― Jej matka teraz šije, ― povedala sestra Eulália ako   ospravedlnenie. Potom sa odvrátila, ako sa odvraciame od   neslušnosti.
    </tei:p>
    <tei:p>
     A sestra Bonifácia sa opýtala Henriety Provazníkovej: ― Meno otca   a jeho zamestnanie.
    </tei:p>
    <tei:p>
     Celou cestou domov letela Eva ako pod bičom, hoci nad zasneženým   zmätkom ulice neodbíjaly hodiny. Keď dobehla k bráne, bola   postriekaná vodnatým blatom a knižky a sošily sa jej sypaly z tašky,   ktorej remenec sa pri ktoromsi prudkom pohybe roztrhol. Cengala   dlhým, súvislým tónom, nesnímuc prst s gombičky, na ktorú sotva   dočiahla.
    </tei:p>
    <tei:p>
     ― Prekristapána, ako to vyzeráš!
    </tei:p>
    <tei:p>
     S vystrašenou tvárou vtiahla ju mať do izby. Keď sa presvedčila,   že je dievča zdravé a neporušené, prepukol jej hnev. Strhla s neho   kabát.
    </tei:p>
    <tei:p>
     ― Naničhodnica!
    </tei:p>
    <tei:p>
     V Eve sa pod neočakávanými nárazmi pomiešalo všetko, čo mala na   jazyku. S vyčítavým údivom hľadela na matku a temer si neuvedomovala,   že jej ústa zopakovaly:
    </tei:p>
    <tei:p>
     ― Meno otca a jeho zamestnanie?
    </tei:p>
    <tei:p>
     Mať sa zarazila; bola už pri dverách, chcela vyniesť mokrý   kabátik. Dívala sa na decko niekoľko sekúnd. Potom sa vrátila,   položila kabátik na stoličku a ani si nevšimla, že sa hneď sviezol na   dlážku a že na vlhký povrch nabral prachu.
    </tei:p>
    <tei:p>
     ― Čo to vravíš...?
    </tei:p>
    <tei:p>
     Ale Eva sa pustila do krikľavého plaču z krivdy.
    </tei:p>
    <tei:p>
     ― Neplač, dušinka. ― Pokúšala sa privinúť ju. Kľačala pred ňou a   zápasila s ňou, ako sa metala. S prečudesnou nehou jej pôsobila   bolesť.
    </tei:p>
    <tei:p>
     Napokon ju pustila. ― Tvoj otecko umrel, keď si bola ešte celkom   maličká, vieš? ― Pritom upreto i prosebne pozorovala dcéru.
    </tei:p>
    <tei:p>
     Ešte párkrát zafikala, prestala a obrátila sa k matke.
    </tei:p>
    <tei:p>
     ― Umrel, ― povedala neurčilo. Potom opakovala ako obvinenie: ―   Umrel. ― A ešte raz ako výraz veľkého sklamania a pocitu   nespravodlivosti: ― Umrel?
    </tei:p>
    <tei:p>
     Hoci mať vedela, že pôjde po radu k starému otcovi, nezdržiavala   ju. Iba ju sledovala úzkostlivým pohľadom, a keď otvorenými dverami   počula jej cupkanie po schodišti, premohla núkanie rozbehnúť sa za   ňou a vrátiť ju.
    </tei:p>
    <tei:p>
     ― Už si zas revala, ― povedal starý otec a složito poprekladal   noviny. ― A nebehaj vonku bez kabáta. Prechladneš, a budeš mať.
    </tei:p>
    <tei:p>
     Chcel sa venovať dôkladnému čisteniu cvikra, keď počul:
    </tei:p>
    <tei:p>
     ― Otecko umrel?
    </tei:p>
    <tei:p>
     ― Čo?
    </tei:p>
    <tei:p>
     Nasadil si beztak čisté sklá. Vydal zvuk, ktorý musel vznikať   niekde veľmi hlboko v jeho objemnom trupe, a zahniezdil sa. Možno sa   pritom nevdojak rozspomínal, pretože zamrmlal:
    </tei:p>
    <tei:p>
     ― Tvoj otec... lotor.
    </tei:p>
    <tei:p>
     Ale nedočkavá postava vnučky vstúpila do jeho vedomia hneď zas   celkom prenikavo, takže opatrne zahovoril:
    </tei:p>
    <tei:p>
     ― Áno. Umrel a mal veľmi slávny pohreb. Štyri čierne kone ho   viezly, tisíc vencov poslali na rakvu. Hej, to bol pohreb! Tvoj otec   bol výborný človek.
    </tei:p>
    <tei:p>
     Veľmi zosmutnel a zas na chvíľku prestal vidieť vnučku pred sebou.   Povedal: ― Hja... ― A ďalej povedal: ― Nedá sa nič robiť, na vine   bola Milica.
    </tei:p>
    <tei:p>
     Potom zapolemizoval so sebou, volajúc malú Evu mimovoľne za   svedka:
    </tei:p>
    <tei:p>
     ― Nikto nebol na vine. Ani Milica, ani ten človek. Všetko bolo na   vine. Vykašľať sa na taký svet.
    </tei:p>
    <tei:p>
     A ako by sa bol prichytil a zahanbil, zmenil hlas, ukázal na   miesto pod policou, na ktoré sa Evka uchyľovala stále zriedkavejšie,   a povedal:
    </tei:p>
    <tei:p>
     ― No, choď sa baviť s Murkom.
    </tei:p>
    <tei:p>
     Beňadik Scarlati býval na Frišovej píle v kutici, ktorá nebola   dlhšia od troch metrov a širšia od necelých dvoch. Nebolo v nej   ničoho okrem vojenského lôžka, stoličky a skrine. Na stene z dosák,   pridržiavajúcich vrstvu škvary, visel svätý obrázok a leták s   proletárskou básničkou. Na okne stál budík. Na dverách visela veľká   zámka, ktorú Beňadik starostlivo zatváral, kedykoľvek odchádzal z   domu. Izbica sa chvela pod nárazmi parného valca a sklo obločných   tabúľ občas jemne drnčalo.
    </tei:p>
    <tei:p>
     V stredtýždni obchádzal Beňadik parostroj. Nalieval oleja do   oceľových shybov, díval sa na ciferníky a mlčal. O dvanástej pustil   paru do sirény a po niekoľkých sekundách jej prudko zatarasil cestu,   takže písknutie dostalo „chvostík“. O jednej pískal znovu do roboty a   o piatej oznamoval fajront. Potom sám zastavil mašinu, vďačný, že sa   pomerne rýchlo zohrieva a že nebude musieť privčas podkúriť pod   kotlom.
    </tei:p>
    <tei:p>
     Málokedy odchádzal do mesta, nemal po čo. Po robote vylihoval hore   na stôsoch dosák a díval sa do neba alebo sedel na brvnách nad   kanálom, ktorý rozdeľoval šíre sklady na dve polovice. Na začiatku   prvej stála píla, na konci druhej frišovský dom. Párkrát ho ta boli   zavolali, raz, aby opravil vodovod, druhý raz prestavať ťažký   nábytok, a to bolo ešte v nedeľu, a po tretí raz akosi bez určitej   príčiny. Mali tam slúžku Zuzu v bielej kachličkovej kuchyni a   kučeravého chlapčeka s elektrickým autom, ktoré fúkalo.
    </tei:p>
    <tei:p>
     Bolo tu niekoľko starých robotníkov, čo sa pamätali na   Scarlatovcov, keď ešte bývali na píle s druhej strany frišovského   domu. Vypytovali sa Beňadika na otca, a keď neodpovedal, smiali sa   nad akýmisi peniazmi, čo zmizly v zápalkami, a nad tým, že Scarlati   bol na píle taký krátky čas. No len stručne sa zabavili na Beňovi.   Chytro pokladali za potrebné spomenúť, že Beňo je iný, že je svoj, že   je naňho spoľahnutie. Od ostatných začul reči správca Vyhnálek.
    </tei:p>
    <tei:p>
     Prišiel občas do strojovne, poprechádzal sa, poobzeral sa samoľúbo   v rotujúcich ligotavých plochách a obrátil sa na Beňadika:
    </tei:p>
    <tei:p>
     ― Tak čo? Beží to?
    </tei:p>
    <tei:p>
     A Beňo čušal a bohviečo si myslel. Iba keď mu správca Vyhnálek   nedávno povedal:
    </tei:p>
    <tei:p>
     ― Tak čo? Čo je s otcom? ― Vediac veľmi dobre, čo je s otcom,   odpovedal Beňo prosto:
    </tei:p>
    <tei:p>
     ― Obesil sa.
    </tei:p>
    <tei:p>
     Správca Vyhnálek sa zmiatol a chcel povedať chytro niečo   priateľského, hoci to nemal vo zvyku. No keď videl, že to Beňadik od   neho nečaká a že sa s tým netají, nahneval sa. Odkašľal si drsno a   robil, ako by niečo hľadal po vreckách, potom ako by sa díval na   hodinky, potom ako by voňal dačo vo vzduchu, čo sem nepatrí. Zamrvil   sa nesvoj. A odrazu:
    </tei:p>
    <tei:p>
     ― Tak čo, Scarlati? Vy ste vlastne zažili lepšie časy, čo? Váš   otec bol v zápalkárni, čo? Čo?!
    </tei:p>
    <tei:p>
     Beňo bol kdesi vonku. Možno, že mu dochádzala para a že bol   napustiť vody do zastaraného kotla. Možno, že sa mu jednoducho chcelo   ísť na vzduch, hoci strojovňu opúšťal iba vtedy, keď mašina   stála.
    </tei:p>
    <tei:p>
     Beňo nemal rád správcu Vyhnálka. Nielen prelo, že ho Fero Šimala   pred ním vystríhal a že Vyhnálek vystríhal Beňa pred Ferom Šimalom.   Nemal ho rád od samého začiatku a celkom bez určitých príčin; ak sa   takto s niekým neráčime, nemôže sa to len tak mne nič, tebe nič   zmeniť.
    </tei:p>
    <tei:p>
     Naproti tomu mal rád otcovho nástupcu skladníka Vojtecha Šeregiho   a Vincenta Forgáča od gátra. S prvým sa stýkal často a mlčky, s   druhým boli jedno popoludnie pracovali pri cirkulárke. Gátor stál a   Beňadik mu pomáhal narobiť latiek okolo záhrady za domom. Rozprávali   sa o vojne, v ktorej bol Forgáč štyri roky.
    </tei:p>
    <tei:p>
     Potom mal rád všetkých, čo pracovali so Šeregim a s Forgáčom, a   rozprával sa s nimi, keď bolo treba. A napokon mal rád život, aký tu   viedol, a živé drevo a záružlia v kanáli.
    </tei:p>
    <tei:p>
     No drevo prestalo rozvoniavať a blatúchy pohnily a skoro desať dní   súvislé pršalo. A potom odrazu prišla veľká zima a iba v strojovni   bolo teplo a príjemne. A napokon napadol sneh a Frišov dom,   strojovňu, Beňovu kuticu, úbohučkú kantínu (za plotom píly, patrila   už k úradu na udržovanie trate) i hlavnú budovu píly premenil na   ostrovčeky, pospájané iba úzkymi chodníčkami. Deň-dva bol odmäk a   zima sa vrátila bez snehu: všetko bolo čierne, holé, lepkavé a   nepríjemné. Niekoľkí robotníci zostali doma s chrípkou. Čunderlík sa   pošmykol na vlhkom brvne a koleno sa mu podlialo. Furman, čo prišiel   s kmeňmi, odviezol ho do Senice, lebo tam býval, hoci pochádzal zo   Starých Hôr.
    </tei:p>
    <tei:p>
     A v týchto šedivých časoch raz napoludnie otvoril Mikuláš Mikulčík   dvere do strojovne a vošiel a za ním so pätnásť ďalších, všetci od   gátra a všetci s obedmi v ruke a podaktorí s plnými ústami. Mikulčík   za nimi zatvoril dvere. To od neho dostal Beňadik letáčik s   básničkou, čo ju mal na stene vedľa svätého obrázka. Mikulčík   povedal:
    </tei:p>
    <tei:p>
     ― Všade je zima ako v psiarni, a ty tu máš ani pod perinou. Potom   si všetci posadali na chodbičku okolo parostroja a Forgáč, ktorý bol   medzi nimi, povedal:
    </tei:p>
    <tei:p>
     ― Beňo, zažni, tma je.
    </tei:p>
    <tei:p>
     Beňo zažal a díval sa na chlapov, ako sa o niečom radia.   Myšlienkami bol kdesi preč. Stavisko sa chvelo, ako stroj bežal   naprázdno a fučal. Beňo vystúpil po schodíkoch a do ložiska ťažkého   zotrvačníka vyprázdnil olejničku. Shora pozrel na skupinu chlapov a   páčilo sa mu, že je hlava vedľa hlavy.
    </tei:p>
    <tei:p>
     Potom všetci odišli.
    </tei:p>
    <tei:p>
     Poobede prišiel správca Vyhnálek a povedal: ― Napoludnie tu boli   chlapi. Čo tu robili?
    </tei:p>
    <tei:p>
     Beňo sa zamyslel. ― Všade bola zima ako v psiarni, ― povedal a   chcel odísť.
    </tei:p>
    <tei:p>
     ― Scarlati! ― skríkol správca Vyhnálek. ― O čom sa radili?
    </tei:p>
    <tei:p>
     ― Neviem.
    </tei:p>
    <tei:p>
     Vyhnálek otvoril dvere. ― Poďte sem!
    </tei:p>
    <tei:p>
     Mrzlo. Beňo šiel pozrieť na tabuľku, ktorú mu Vyhnálek ukazoval a   na ktorú poklepkával latkou. Stálo na nej, že sa prísne zakazuje   vstup do strojovne. Beňadik začal hútať, o čom sa chlapi rozprávali.   Nerozpamätal sa.
    </tei:p>
    <tei:p>
     ― Niekto im niečo vykladal? ― opýtal sa Vyhnálek.
    </tei:p>
    <tei:p>
     ― Čunderlík, ― povedal Beňadik skusmo. Zadíval sa na Vyhnálka.
    </tei:p>
    <tei:p>
     ― Netárajte!
    </tei:p>
    <tei:p>
     Vyhnálek prešiel hore-dolu povedľa parného stroja. Knísal sa s   boka na bok. Mal krátku kožušinku a remennú čiapku so strieškou.   Odrazu sa Beňovi pozdal smiešnym.
    </tei:p>
    <tei:p>
     Ale nech sa Scarlati nepreráta. Koľko vlastne má rokov? Primálo.   Vyhnálek to zistí. Udal nesprávny vek, aby sa dostal do tejto služby.   Podľa predpisov by ešte nesmel byť strojníkom. Je pravda, že   nedostáva toľko, koľko starý Blahušiak pred ním, ako by aj mohol, ale   dostáva viac než všetci ostatní v jeho veku. On, Vyhnálek, sa Beňovi   podíva na zúbok.
    </tei:p>
    <tei:p>
     ― Konečne, pozrite, Scarlati, veď vy ste vlastne z lepšej   rodiny!
    </tei:p>
    <tei:p>
     Správca Vyhnálek zatresol za sebou dvere. Beňo sa za ním díval.   Nemal o ňom nijakú zlú myšlienku. Iba ho škrelo, že nevedel, o čom sa   chlapi rozprávali.
    </tei:p>
    <tei:p>
     Po robote sa prišiel Šeregi umyť v teplej vode, lebo zostával v   meste a chcel ísť domov iba dakedy v noci. Zamydlený obrátil sa k   Beňadikovi:
    </tei:p>
    <tei:p>
     ― Tak vidíš, Škarlatý. Od zajtra drhni do desiatej pre pár   mizerných korún.
    </tei:p>
    <tei:p>
     Beňadik, zadivený zprvu, že sa mu Šeregi sám od seba prihovoril,   nepochopil, o čom je reč, a či to všetko súvisí s poradou v   poludňajšej prestávke. Keď Šeregi odišiel do mesta na akési   shromaždenie, čistil mašinu a hútal.
    </tei:p>
    <tei:p>
     Na druhý deň napoludnie prišli chlapi znovu. Posadali si, i   zvadili sa o čomsi. Beňadik zostal pri nich a napäto načúval. Iba   toľko pochytil, že prišla akási rýchla objednávka.
    </tei:p>
    <tei:p>
     ― Samé dvanástky a všetko prvej triedy! Nóbl robota, len čo je   pravda...!
    </tei:p>
    <tei:p>
     A Mikulčík vstal a všetci ho počúvali a on povedal čosi také, ako   že toto je naša príležitosť, musíme sa jej chytiť, predpis je predpis   a po piatej je fajront. Beňo raz nevedel pochopiť, kde je pes   zahrabaný, a taký mal náhľad, že sa mu nepatrí vypytovať a okrem toho   by bol prišiel do pomykova pred toľkými chlapmi. Iba že naostatok   zvolal:
    </tei:p>
    <tei:p>
     ― Vyhnálek! ― keď ho videl prichádzať od kancelárie, celého   zababušeného a upriameného na okná strojovne. Chlapi vybalili jedlo a   jedli. Keď sa Vyhnálek zjavil pri vchode, podaktorí pozdravili.   Nepovedal ani slova. Na Beňa sa zadíval prečudesne láskavým   pohľadom.
    </tei:p>
    <tei:p>
     ― Vonku je zima, však áno, ― preriekol odrazu a odišiel, kníšuc sa   sem a ta.
    </tei:p>
    <tei:p>
     Keď sa potom pobrali zasa do roboty, otvorili sa náhle dvere a do   strojovne vstúpil žandár. Poobzeral sa, sadol si a začal si krútiť   cigaretu. Beňo sa zjavil zpoza stroja.
    </tei:p>
    <tei:p>
     ― Kde máš starého? ― opýtal sa Beňa žandár. Pokladal ho za   staršieho učňa.
    </tei:p>
    <tei:p>
     ― Hneď príde, ― povedal Beňo a hľadel na žandára.
    </tei:p>
    <tei:p>
     ― Má byť v mašinhauze.
    </tei:p>
    <tei:p>
     Po piatej žandár odišiel. Pred strojovňou sa k nemu pripojili   dvaja ďalší, čo boli kdesi vonku. Toho dňa sa robilo do desiatej.   Niektorí chlapi neprišli domov pred polnocou.
    </tei:p>
    <tei:p>
     No ešte pred šichtou sa na druhý deň sišli. Beňo vykuroval pod   kotlom. Mikulčík vravel naliehavo:
    </tei:p>
    <tei:p>
     ― Postrašiť nás chceli! Hovorím, príplatky musia byť! V Garansegu   a v Ulmanke pristali a priplácajú po troch korunách!
    </tei:p>
    <tei:p>
     V rozhorčení fantasticky zveličoval. Chlapi mlčali. Rozišli sa do   roboty a už nikto z nich neprišiel.
    </tei:p>
    <tei:p>
     Iba Mikulčík ešte povedal dvom vyjaveným tlakomerom a jednému   kolesu a jednému centrifugálnemu regulátoru:
    </tei:p>
    <tei:p>
     ― Tá mašina tiež ťahá a ťahá ako sprostá! Nič jej nechýba?
    </tei:p>
    <tei:p>
     ― Nič, ― povedal Beňo.
    </tei:p>
    <tei:p>
     ― No, tak vidíš. A len sa krúti. Hm. Ložiská nemá vydraté, čo?
    </tei:p>
    <tei:p>
     ― Nemá. ― Beňo nepohol mihalnicou.
    </tei:p>
    <tei:p>
     ― Tak... A remene... Čo remene, nepretrhnú sa, hm?
    </tei:p>
    <tei:p>
     ― Nepretrhnú.
    </tei:p>
    <tei:p>
     ― Tak vidíš, ― opakoval Mikulčík zamyslene a vyčítavo a   vyšiel.
    </tei:p>
    <tei:p>
     ― Ty... ― začal Beňo náhle, už sám.
    </tei:p>
    <tei:p>
     Pred fajrontom vkročil Vyhnálek.
    </tei:p>
    <tei:p>
     ― Nepískaj, rozumieš?
    </tei:p>
    <tei:p>
     ― Rozumiem, ― povedal Beňadik Scarlati.
    </tei:p>
    <tei:p>
     Nepískal.
    </tei:p>
    <tei:p>
     Niekoľko minút po piatej sa mašina zastavila. Píla sa sbehla.
    </tei:p>
    <tei:p>
     ― Pokazilo sa to, ― povedal Beňadik Scarlati. ― Anciáša mu, treba   to opraviť.
    </tei:p>
    <tei:p>
     Chlapi postáli, prizerali sa, ako rozoberá stroj, pokývali hlavami   a pobrali sa domov. I Vyhnálek tu stál a prísno hľadel na   Beňadika.
    </tei:p>
    <tei:p>
     Tej noci išiel Beňo spať so sviatočným pocitom.
    </tei:p>
    <tei:p>
     Ráno mašina nezabrala. Vyhnálek prišiel a povedal:
    </tei:p>
    <tei:p>
     ― Scarlati, dám vás zavrieť!
    </tei:p>
    <tei:p>
     Beňo len ďalej rozoberal mašinu. Obzrel sa za seba. Povedal:
    </tei:p>
    <tei:p>
     ― Nedáte. Primálo mám rokov. Zavreli by aj vás.
    </tei:p>
    <tei:p>
     Mikulčík povedal cez obed:
    </tei:p>
    <tei:p>
     ― Vidíte, že nás len strašili?!
    </tei:p>
    <tei:p>
     Tej noci išiel Beňo spať vo veľkom mraze. V kutici nebolo piecky,   vykurovalo ju iba susedstvo parného stroja. Teraz načisto   vychladla.
    </tei:p>
    <tei:p>
     Chlapi celý deň prekladali vonku drevo. Naobed sa neprišli   zohriať, lebo sa nemali pri čom.
    </tei:p>
    <tei:p>
     Na tretí deň prišiel Vyhnálek: ― Ak to do dvoch hodín ― ale   poobzeral sa a videl, že je to zbytočné. Súčiastky ležaly malebne   kadekde po zemi.
    </tei:p>
    <tei:p>
     Tej noci mrzol Beňo strašne a kríže ho začaly bolieť. Ráno prišiel   k nemu Mikulčík:
    </tei:p>
    <tei:p>
     ― Ty si ohromný chlap, ― povedal Beňadikovi. Beňadik strašne   kýchol.
    </tei:p>
    <tei:p>
     A naobed prišiel Mikulčík a povedal:
    </tei:p>
    <tei:p>
     ― Daj to dokopy. Môžeme ísť. Starý sľúbil korunu osemdesiat   príplatku. No tak!
    </tei:p>
    <tei:p>
     Keď sa mašina pohla, Beňo zapískal, až v ušiach zaliehalo. Na   druhý deň ráno prišiel správca Vyhnálek a za ním územčistý človek s   fúzami a v montérkach.
    </tei:p>
    <tei:p>
     ― Choď do kancelárie, ― povedal Vyhnálek. ― Tam ťa vyplatia. Prac   sa.
    </tei:p>
    <tei:p>
     Územčistý človek s fúzami a v montérkach vzal mu z ruky francúzsky   kľúč, ktorým zaťahoval matice a klepkal po oskách, či sa   nezavarily.
    </tei:p>
    <tei:p>
     Beňo išiel náročky okolo gátra. Pretože si niesol uzlík, obzerali   sa chlapi za ním. Mikulčíkov pohľad pocítil na sebe veľmi dlho. Keď   naňho pozrel, Mikulčík zdvihol zaťatú ruku, ako by hrozil, ale   nehrozil.
    </tei:p>
    <tei:p>
     Na Márii, ku ktorej ho pozývali po nedeliach, všimol si Karolko   dve pozoruhodné veci. Po prvé, že je dievča, po druhé, že je bohatá.   To i ono bol prekvapujúci objav. No kým sa prvý dovŕšil v podstate   iba po desiatich rokoch, keď sa Karol s malým úspechom pokúsil Maju   bozkať, druhý bol momentánny a frapantný a bol by býval taký aj   vtedy, keby Maja o tajomstve svojho blahobytu bola tárkala s menšou   záľubou a zriedkavejšie.
    </tei:p>
    <tei:p>
     Bola tu predovšetkým zarážajúca hojnosť vecí, ktoré ju obklopovaly   a s ktorými sa Karolko ešte nebol stretol. Veľký psisko na kolesách,   keď si potiahol krúžok na šiji, vydal brechavý zvuk. Bábky v pestrých   krojoch, hýrivé a večne nepovšimnuté. Zariadená kuchynka s malou   pieckou a mnohými drobnými hrncami a kastrólikmi. Šijacia súpravička   s rámčekom na vyšívanie, súprava na riadenie bytu so smetáčikom a   metličkami. A všetko ako nové, nepochytané, usporiadané. Všetko pod   správou cudzích starostlivých rúk.
    </tei:p>
    <tei:p>
     A potom tu boly celkom nové pochopy. Domáci učiteľ. Kto je to?   Prichádza každý deň o desiatej a Maja sa s ním učí. Nikdy nemusí   písať domáce úlohy. Šofér. Kožený človek, ktorý stojí a počúva, čo mu   vravia. Raz priniesol veľkú škatuľu, previazanú stužkou, a odovzdal   ju slečne. Slečna, to bola Maja.
    </tei:p>
    <tei:p>
     A preto bola Maja iným spôsobom dievča ako napríklad dcérka   profesora Grubera, čo mal byt na poschodí nad Pavlovičovcami. Cipka   chodila na trojkolieske a vycengávala, a často ju zbili, a vtedy   strašne vrieskala. Nič z toho nemohla urobiť Maja. Maja bola   slečna.
    </tei:p>
    <tei:p>
     Maja napríklad zahrala divadlo. Vedela pôvabne zatancovať.   Zaspievať šansón, ktorý ju naučili páni s cigarami, aby najedovali   dámy z alkovne. Maja nosila sukničku, ktorá sa často vyhrnula nad   kolená, a vtedy Karol hľadel na jej rovné, štíhle nahé nohy. To bola   úplne nevídaná vec. Karola miatla.
    </tei:p>
    <tei:p>
     Nevedel zpočiatku, či do vily chodí rád, a či nerád. Obťažili ho   toľkými príkazmi a pripomienkami, vystríhali ho pred toľkými   pokleskami a priestupkami, že svoju návštevu vnímal zakaždým ako   skúšku. Išiel sa teda „zabávať“, no bol v neustálom napätí, aby niečo   nevyparatil. Cestou na návštevu si opakoval, čo mamička odkazuje   panej z alkovne, cestou domov si opakoval, čo pani z alkovne odkazuje   mamičke. Keď sa mu Maja spevavo prihovárala, počul v duchu dôrazný   zákaz srkať kávu, keď sa dostal do blízkosti Majiných vlasov a s   údivom zacítil voňavku, vynorilo sa mu uprostred vedomia ustarostené   napomenutie, aby vždy počkal, kým ostatní dohovoria, a iba potom   povedal, čo má na srdci. A v prostredí tohto napätia rozplynula sa   zväčša i radosť z veľkého psa na kolesách a zvedavosť na Majinu   garderobu, ktorú mu obradne predvádzala: To sú zamatové šaty s   čipkou, toto šaty so stuhou od tety Valérie, toto je jambo-čiapka,   toto čiapka-čipurka, toto rukávnik od tety Silvie a toto nórsky   pulóvrik.
    </tei:p>
    <tei:p>
     Chodil napokon k Márii ako na loveckú výpravu. S istým   nebezpečenstvom získaval početné a navzájom si odporujúce dojmy a v   nedeľu sa zobúdzal s pochybovačnou myšlienkou, či ho dnes pozvú. Lebo   Maja bola dievča, a to jedinečným spôsobom. Už nikto potom v   Karolovom živote nebol takto dievča.
    </tei:p>
    <tei:p>
     No v tom čase zjavila sa v Karolovom živote ešte ďalšia   osobnôstka, ďalší zdroj dobrodružných napätí.
    </tei:p>
    <tei:p>
     Všetko sa nečakane rozhodlo toho dňa, v ktorý napadlo toľko snehu.   Po dvanástej sa žiaci vyhrnuli zo škôl, zaplavili chodníky,   znepokojili chodcov a znečistili dlažbu. Červené ruky načieraly do   násypov, čo lemovaly cestu,    dievčence začaly jačať a starí ľudia   sa pohoršovať. Napokon, ako nedávno, začaly pravidelnejšie prilietať   tvrdé gule s druhej strany vozovky, plieskať o múry domov a   zanechávať na nich ružicové, vypuklé stopy. To bolo znamenie, že   skupina z cvičnej školy začala hromadný útok.
    </tei:p>
    <tei:p>
     Žiaci prestali hádzať. Násyp ich temer zakrýval a keď sa trochu   zohli, zostali útočníkovi neviditeľní; mohol odhadnúť ich polohu iba   podľa toho, odkiaľ vylietaly gule.
    </tei:p>
    <tei:p>
     Nepriateľ z cvičnej začal mieriť na koruny stromčekov, ktorými   bola ulica vysádzaná. So stromov, zasiahnutých tvrdou guľou, spadla   zakaždým sprcha vlhkého snehu a ohrozila strelcov, učupených pod   nimi. Za násypom sa horúčkovité začaly vyrábať gule.
    </tei:p>
    <tei:p>
     Na tejto strane ich bolo asi tucet, čo mali spoločnú cestu domov.   Dvaja prváci, traja z druhej, ostatní z tretej a štvrtej. Dali si   záležať na tvrdosti streliva a podľa vyskúšaných bojových spôsobov   tíško a neviditeľne sa premiesťovali za násypom.
    </tei:p>
    <tei:p>
     Tu sa stalo, čo nepredvídali. Nepriatelia z cvičnej školy   nevyčkali ako obyčajne, a zaútočili zblízka. Zjavili sa odrazu hore   na násype s náručím, plným gúľ, a začali paľbu. Divo bojoval medzi   nimi dengľavý chlapec v hubertusovom kabáte, tým divšie bojoval, čím   väčšmi sa navidomoči bál a čím viac zásahov dostal sám.
    </tei:p>
    <tei:p>
     Všetci sa zdvihli proti útočníkom. Odveké nepriateľstvo medzi   cvičnou školou pri učiteľskom ústave a medzi štátnou ľudovou prepuklo   v plnej miere. Medzi jeho dedičmi nastal boj muža proti mužovi.
    </tei:p>
    <tei:p>
     Červené ruky načieraly sneh, skrehnuté prsty miesily gule a   hádzaly ich na nepriateľa v priamych britkých čiarach. Vojnová vrava   sa rozpútala.
    </tei:p>
    <tei:p>
     Iba Karolko sa na nej nezúčastnil. Stál za násypom, smrteľne   preľaknutý, že sa nevedel biť. Jeho gule nikdy neboly také tvrdé a   nebezpečné ako tie, čo sa za ním rozpliešťaly o bránu domu. Nikdy   nevedel dať guli správny smer, a ak niekoho zasiahol, nuž náhodou a   neúčinne. Vzdialenosť, na ktorú dohodil, bola prikrátka, akokoľvek sa   namáhal: nemohol ohroziť protivníka. Ani len bojovým krikom neprispel   svojim. Stál obďaleč a strašne ho oziabalo v ruky v celkom   premoknutých rukavičkách.
    </tei:p>
    <tei:p>
     Chcel byť bojovný a udatný. Chcel byť hrdinom: vyrútiť sa proti   nepriateľovi voslep, bezohľadne, obetavo. No iste by dostal ľadovú   guľu rovno do oka. Mamička by určite povedala:
    </tei:p>
    <tei:p>
     ― Pozri na ten zimník! Nový, a celý zablatený! Poviem to otcovi.   Patrí sa to, ruvať sa s uličníkmi...?
    </tei:p>
    <tei:p>
     Nie, nepatrí sa to. Podľa všetkého sa to vôbec nepatrí.
    </tei:p>
    <tei:p>
     S poslednou nádejou sa zohol a začal úlisne stláčať hrudku snehu v   dlaniach. Potom hodil. Nezasiahol. Neublížil. No so všetkých strán sa   naňho sosypaly strely. Musel sa odvrátiť s hanbou a zakryť si tvár.   „Čo povedia,“ pomyslel si s hrôzou a uvidel Jožka.
    </tei:p>
    <tei:p>
     Stál tam vzadu s rukami hlboko vo vreckách, s jednej strany krytý   násypom, s druhej nádobou na odpadky a debnou. Na jeho kabáte nebolo   stopy po snehu a usmieval sa.
    </tei:p>
    <tei:p>
     ― Jožo, ― zvolal Karolko bez jasnej predstavy o tom, čo chce ešte   povedať.
    </tei:p>
    <tei:p>
     Tu Jožko opustil svoj úkryt, odvážne sa priblížil k bojujúcej   skupinke a ― to predsa nebolo možné! To bolo nejaké nedorozumenie,   Pane Bože! ― začal dupať po skromnej zásobe streliva, pripraveného do   bitky. Zničil pár tuctov tvrdých snehových gúľ.
    </tei:p>
    <tei:p>
     Karolko užasol. Vyskočil a vo veľkom rozčúlení sa pokúsil chytiť   Jožka za rukáv.
    </tei:p>
    <tei:p>
     Ale Jožko sa s úsmevom zohol, umiesil guľu a prudkým, cieľavedomým   pohybom hodil ― na svojich.
    </tei:p>
    <tei:p>
     Karolko nabral dychu. ― Sviňa! ― skríkol a na smrť sa zľakol toho   slova vo vlastných ústach. (Nikdy ho nevyslovoval.)
    </tei:p>
    <tei:p>
     ― Sviňa, ideš s nimi!
    </tei:p>
    <tei:p>
     Jožko sa obrátil. Začudoval sa, vyrušený. Na okamih sa prestal   usmievať. Rozohnal sa a udrel Karolka do pŕs. Úder zadunel, a Karolko   spadol naznak do špinavého snehu.
    </tei:p>
    <tei:p>
     Ešte videl, že Jožko vyskočil na násyp a pridal sa k nepriateľom z   cvičnej. Zaliaľa ho horkosť. Potom chvíľu nevidel nič pre slzy.
    </tei:p>
    <tei:p>
     ― Hybaj v čerty! Budem za vami zametať, čvarga, čo? Odrazu sa za      násypom ozve krik. Chlapci sa zháčia. Nad Karolkovou hlavou   poskakuje dlhý človek s drevenou lopatou. Rozháňa sa ňou na všetky   strany. Čižmy sa mu boria do snehu a biela para sa mu valí z úst.
    </tei:p>
    <tei:p>
     ― Ta sa, háveď, lebo z vás narobím fakličiek! Practe sa!   Hybaj!
    </tei:p>
    <tei:p>
     A za nádobou na odpadky sa zjaví špunt, plechovicu, starý kľúč od   korčulí, všetko povyťahuje zo smetí a so smiechom hádže do rednúcej   bojovej vravy. Nebojí sa strašného dlháňa, ktorý napokon soskočí s   násypu na chodník.
    </tei:p>
    <tei:p>
     Školáci siahajú po taštičkách, opretých o podmurok, dávajú sa na   ústup, a špunt sa raduje. Po chvíli iba porozhadzovaný sneh a   ježovité stopy gúľ na stenách označujú bojište.
    </tei:p>
    <tei:p>
     Špunt pri nádobe na odpadky sa chichoce. Dlháň pristupuje k nemu a   oprašuje ho.
    </tei:p>
    <tei:p>
     Karolko ešte sedí v špinavom snehu.
    </tei:p>
    <tei:p>
     Dlháň sa k nemu obráti a postaví ho na nohy, ako by staval kolky v   kolkárni.
    </tei:p>
    <tei:p>
     ― A už nech ťa tu nevidím! Samý panský drobizg. Však príde na psa   mráz. Povešať!
    </tei:p>
    <tei:p>
     A dlhý Matej sa zarazí, lebo toľko toho odrazu nenarozprával vari   za celý posledný rok.
    </tei:p>
    <tei:p>
     Števko si šúcha kolená. Stále mu je do smiechu. ― Ale sme im dali!   Hjuj!
    </tei:p>
    <tei:p>
     ― Ty ešte nechodíš do školy, ― povie mu Karolko s istou   ľútosťou.
    </tei:p>
    <tei:p>
     Števko sa pokúša získať si zásluhy na inom poli. Nechodiť do školy   je poklesok a nevýhoda, to pripúšťa. Ale: ― Môj otec robí autáky.
    </tei:p>
    <tei:p>
     Šup, šup, drevená lopata dlhého Mateja sa vzďaľuje. Po chvíľke je   už ďaleko za dvojicou chlapcov.
    </tei:p>
    <tei:p>
     ― Ja tu bývam, ― povedal Karolko po chvíli.
    </tei:p>
    <tei:p>
     ― Záhrada!
    </tei:p>
    <tei:p>
     Bola pokrytá snehom a neužitočná. Karolko sa obrátil na špunta a   díval sa mu do očú. Čo v záhrade? V zime.
    </tei:p>
    <tei:p>
     Zámky, hrady, skrýše, chodby! Pane Bože. Špunt sa usmieva a cerí   zuby. Dvorec pred dielňou je plný motorov. Ale tu je biela planina   ako námestie, na ktorom možno postaviť pevnosť nedobytnú.
    </tei:p>
    <tei:p>
     ― Pevnosť! Príď! Príď!
    </tei:p>
    <tei:p>
     ― Pozri na ten zimník, ― povedala matka napajedená. ― Teraz sme ho   kúpili, a aký je: celý zablatený a premoknutý! Čo povie otec?
    </tei:p>
    <tei:p>
     Bola i chrípka, i výprask. Na druhý deň bol v čítanke lístok:   „Počkaj ti somár to si odpikaš!“ s malou čiernou značkou, trochu   podobnou pavúkovi. Ale na tom všetkom málo záležalo, lebo iba Maja   mohla od toho dňa súperiť so Števkom v schopnosti vzrušovať a   ovplyvňovať Karola.
    </tei:p>
    <tei:p>
     Na druhý deň prišiel odmäk a Števko našiel v čarovnej záhrade   vrstvu blata, hnijúceho lístia a čiernych mokrých konárikov. Mamička   odhadla malého hosťa, no vzdala sa kritiky, keď s prekvapením   zistila, s akou úpenlivou prosbou očakával Karolko jej   rozhodnutie:
    </tei:p>
    <tei:p>
     ― Choďte dnu. Dám vám kávy. Ale dobre si utrite topánky a na ten   veľký koberec mi nestúpajte.
    </tei:p>
    <tei:p>
     Števkov úplný nezáujem o knihu Srdce, s krkolomným rizikom vyňatú   z nedotknuteľnej knižnice, bol poslednou príčinou Karolkovej   pochybnosti i jeho váhania. Už nič potom nemohlo otriasť jeho vzťahom   k mladšiemu Števkovi, ktorý hneď prvý deň oblial obrus a rozbil   porcelánovú času.
    </tei:p>
    <tei:p>
     Lebo okolo Števka, práve tak ako okolo Márie, bolo neprehľadné   množstvo nových a nevídaných vecí.
    </tei:p>
    <tei:p>
     ― Dnes priviezli motor. Mercedes. Štvortaktný. Mer-ce-des.
    </tei:p>
    <tei:p>
     ― Ten chlapec chcel vybiť všetky okná na našom dome. A teba a mňa   zabije. Povedal to. „Števka a teba zabijem,“ povedal. Na moju   hriešnu.
    </tei:p>
    <tei:p>
     ― Aký chlapec.
    </tei:p>
    <tei:p>
     ― „Ten chlapec“. Má prak. Fí ― !
    </tei:p>
    <tei:p>
     Pôjdeme proti nemu v dvojplošníku. V ponorke. Pustíme naňho   vodopád iskier, aký sa rojí z Emovho brúsa. Načisto ho zamordujeme,   toho chlapca, nerozlučne spojení spoločným nebezpečenstvom a zlobou   celého sveta.
    </tei:p>
    <tei:p>
     ― Tam sú vám kúpeľne, počujte... Biele, povykladané tou...   majolikou, či ako. Vaňa z porcelánu, a sprcha: nie obyčajná ako na   plavárni, čo ti iba na hlavu čúra, ale na striebornej hadici: môžeš   si fŕkať shora, zdola, ako sa ti zaráči. A to je ešte nič, malú   vaničku majú, s vodostrekom. Už si videl také dačo? Páni musia mať   veru parádne zadky: vanička s vodostrekom... A teplá voda vo dne, v   noci, to by bol život, čo...? Vodostrek...
    </tei:p>
    <tei:p>
     Pre počasie začali na révészovskej stavbe s vnútornými robotami.   Inštalovali, omietali, zapúšťali kamenné schody, zakladali olovené   rúrky na vedenia. Po poschodiach rozostavali železné ohniská, ktoré   trochu hrialy a veľmi opájaly uhoľným plynom. Pretože sa Midriakovo   pole pôsobnosti zúžilo na budovu, bol mu každý neprestajne na očiach:   lietal po chodbách a schodištiach a jeho hlas sa ozýval v   priestoroch.
    </tei:p>
    <tei:p>
     ― Navoziť škvaru pod podlahy na druhom. Kmeťko, Lánik, Belák,   Demeter, hajdy, a friško.
    </tei:p>
    <tei:p>
     Elena musela pomáhať pri peci deň čo deň. Chodila domov vyhriata,   pekná a do zúfania ustatá.
    </tei:p>
    <tei:p>
     ― Viete čo, pôjdem za čašnicu. Taká čašnica má na prepitnom viac   ako ja z celého platu.
    </tei:p>
    <tei:p>
     Balila pečivo do hodvábneho papiera, vyspevovala pozdravy, potom   čistila a zametala pec, aby mohli na dlhých lopatách vsúvať okrúhle   pecne, ovzorkované pletením slamených košov a rozvoniavajúce   kvasom.
    </tei:p>
    <tei:p>
     Sadílkovci pre fujavice prestali vystupovať na strechy, sezóna   prestala. Chlapci sa ponevierali po skladoch, triedili materiál a   hádali sa o bočných veciach. Bola to naničhodná, ubíjajúca   robota.
    </tei:p>
    <tei:p>
     ― Aj ty, Lánik, môžeš ostať doma, aby si vedel.
    </tei:p>
    <tei:p>
     Nebola sezóna: Gusto zostal dvakrát doma. Keď sa po prvý raz   vrátil, dával Sadílek namiesto dvoch korún tridsať dve koruny desať ―   že sa vlastne nerobí, iba leňoší. Keď sa vrátil po druhý raz, bol   Sadílek zrušil poludňajšiu prestávku.
    </tei:p>
    <tei:p>
     Gusto povedal doma, rozhadzujúc sa ako malý pánboh:
    </tei:p>
    <tei:p>
     ― Tí chlapi sa nás boja väčšmi ako my ich, bodaj skazu vzali.   Lichotilo mu náramne, že ho Sadílek precenil. Nazdával sa, že by jeho   zásahy v Gustovej    prítomnosti neboly prešly tak hladko...?
    </tei:p>
    <tei:p>
     ― Vieme, čo si zač, Lánik. Jablko nespadne ďaleko... Tomáš už   dávno bol vytrezvel i vyzdravel, a súrodenci ešte nebalili kufry a   neopúšťali dom. Zavládlo mimovoľne prímerie na tichú spokojnosť   všetkých a zdalo sa, že v jeho ovzduší naštrbená rodinka bola o čosi   odolnejšia proti „Verešom, Sadílkom, Vargom“, ako hovoril otec. Pre   Tomáša to boli proste ľudia, ktorí mohli mať sto kolobežiek, keby   boli chceli. Zmena tohto jednoduchého náhľadu spájala sa u malého   muža s celou sériou výpraskov.
    </tei:p>
    <tei:p>
     Niekoľko hodín po slávnom snežení vyrukovala pred dolnú kasáreň   skupina áreštantov z krajskej väznice. Mali popíliť tucty siah dreva,   nachystaného medzi kasárňou a kaplnkou pri vode a odpratať sneh s   hradskej a s prvého nádvoria. Motkali sa v snehu sem i ta v   bezforemných oblekoch z hrubého šedivého súkna a zelený strážca s   obuškom stál obďaleč a fajčil cigaretu za cigaretou, ohrievajúc si na   nich dlaň.
    </tei:p>
    <tei:p>
     Keď Elena odpratala so stola, ponorila riad do horúcej vody a   omrvinky smietla so strakatého obrusu pred piecku, zastala si v okne   a hľadela na väzňov.
    </tei:p>
    <tei:p>
     ― Ba čo ktorý vyviedol, ― povedala, ― že sú tu.
    </tei:p>
    <tei:p>
     Gusto ležal na lavici a díval sa nad seba na povalu. V tejto   polohe mal vo zvyku vytrvať poobede aj hodinku, od čias, čo ho robota   neunavovala. Unavovala ho nečinnosť.
    </tei:p>
    <tei:p>
     ― Možno, že aj zabili podaktorí. Aj na Ponikách nedávno jeden   zabil švagra, pre nič, za nič.
    </tei:p>
    <tei:p>
     Otec v jednom kúte izby a Tomáš v druhom zbystrili sluch.
    </tei:p>
    <tei:p>
     ― To je iné, ― povedala Elena neodôvodnene prudko.
    </tei:p>
    <tei:p>
     ― Čo je iné?
    </tei:p>
    <tei:p>
     ― Švagra. Ale aj ja si niekedy myslím, že by som zahlušila   šéfkinho muža. Ibaže ho nezahluším, lebo neviem.
    </tei:p>
    <tei:p>
     Chlapci si spomenuli, ako veľká Elena prišla bledá a vysilená   hnevom a hanbou a myslela, že ju smiešny Varga vyženie. Nevyhnal, iba   k peci priviazal, žiarom prinútil kabátik vyzliecť a očami   omaciaval.
    </tei:p>
    <tei:p>
     ― Poď sem, ― povedala Elena, keď Gusto myslel na Sadílka a otec s   úsmevom na Vereša, a šla k záclonke, zakrývajúcej kút izbice; za ňou   bola špajza rodiny.
    </tei:p>
    <tei:p>
     Elena odkrojila velikánsky krajec chleba a natrela ho masťou. Brat   a otec mlčali, bola istá opatrnosť v ich sympatiách k   väzňom-vrahom.
    </tei:p>
    <tei:p>
     ― Tu máš. Tamtoho mladého vidíš? Čo píli s tým skrčkom. Zanes mu.   Zanes im.
    </tei:p>
    <tei:p>
     Elena sa vrátila skúmavo k oknu a Tomáš vzal kabát a cupkal von do   snehu.
    </tei:p>
    <tei:p>
     Mladý trestanec so štetinatou bradou pílil drevo. Druhý koniec   pílky svieral drobný, polohrbatý človiečik. Keď uvideli chlapca,   obaja sa zabudli oprieť do pílky, zasekla sa im na hrči. Potom   horlivo niekoľko ráz potiahli, mladší sa poobzeral, skočil k   Tomášovi, vzal chlieb, složil ho mastným dovnútra a strčil ho do   vrecka. Tomáš sa zasmial a vo vlastných stopách sa vrátil. Tichosť so   sestrou uprostred chápal ako súhlas.
    </tei:p>
    <tei:p>
     Keď deň nato predobedom strážil domec, začul výkrik, ktorý sa pod   bránou bol ozýval často, no vždy iba na jar a v lete, v zime   zostávali drotári doma kdesi na Kysuciach.
    </tei:p>
    <tei:p>
     ― Hrnce plátať, drótovať, ― volal oneskorenec do chodby. Jeho ó   znelo ako pozauna plukovej hudby.
    </tei:p>
    <tei:p>
     Tomáš otvoril dvere a uvidel človeka v šedivom súkennom obleku, s   baranicou, palicou v pravici a drevenou skrinkou na chrbte. Mal   červenú, ružovú tvár, ako by stŕpnutú v neustálom začudovanom   prekvapení.
    </tei:p>
    <tei:p>
     ― Ty si áreštant, ― povedal mu objavne Tomáš. Vyzeral trochu ako   mladý, čo so skrčkom pílil a vydrapil mu krajec z rúk.
    </tei:p>
    <tei:p>
     ― Hrnce, kastróle, ― povedal áreštant, ― nič?
    </tei:p>
    <tei:p>
     ― Počkaj. ― Ešte sa ho chcel opýtať: Koho si zahlušil? ― ale už   bol v izbe. A rovno k špajzi: na stolčeku ležaly dva krajce chleba,   pripravené pre Tomáša. Vzal jeden a vyšiel do chodby. Keď vykročil,   ovial ho náhly prievan, nasýtený vlhkými snehovými chumáčikmi.
    </tei:p>
    <tei:p>
     Tento áreštant vzal chlieb s údivom, váhavo. Odhryzol si a v   očakávaní pozoroval usmiateho chlapčeka. Odrazu sa k nemu zohol a v   skrinke zašuchoril drôt a plech.
    </tei:p>
    <tei:p>
     ― Doma nie je nikto? ― šepol prívetivo, spojenecky. Tomáš zavrtel   hlavou. Čím mu ešte poslúži?
    </tei:p>
    <tei:p>
     ― A čo cukor, hm? Trochu cukru by sa nenašlo? ― Pri pohľade   zblízka bola hladká ružová tvár rapavá a červená.
    </tei:p>
    <tei:p>
     Niet dobrej duše, ktorá by sa pri takejto výzve nezháčila. Tomáš   vedel, že za záclonou je belasá kilová škatuľa, iba nedávno načatá.   Rozpamätal sa na sestru, zanes mu, vraj, zanes mu.
    </tei:p>
    <tei:p>
     Zaniesol.
    </tei:p>
    <tei:p>
     Návštevník sa chytro prestal ponášať na trestanca, ktorý pílil   drevo so skrčkom. Celú škatuľu zabalil do šatky a strčil do koženej   kapsy. Ešte raz zavolal do chodby:
    </tei:p>
    <tei:p>
     ― Hrnce plátať, drótovať, ― ako by nič, a pobral sa preč. Iba v   bránke sa zarazil a vrátil sa o pár krokov.
    </tei:p>
    <tei:p>
     Siahol si za chrbát, vyliahol kotúč žltého drôtu, našiel a uvoľnil   koniec a niekoľkými pohybmi, ako by navíjal, odlomil z neho asi   meter. Potom začal drôt zručne skladať a skrúcať a všelijako prstami   stvárňovať a napokon podal Tomášovi panáčika:
    </tei:p>
    <tei:p>
     ― Tu máš... Cukrového Ďurka.
    </tei:p>
    <tei:p>
     Tomáš vzal Cukrového Ďurka, ponášal sa na drobulinkého strašiaka v   kapuste, namiesto hlavy mal drôtenú hrču. Za árešiantom-umelcom sa   zatvorily vráta. Zdvihol sa nový mokrý prievan a zahnal chlapca do   izby.
    </tei:p>
    <tei:p>
     Gusto, rozumie sa, len čo prišiel domov, chcel kávu a zrezal   Tomáša nebratsky. Tomáš pritom cítil krivdu a vzdor a mal celkom novú   a prekvapujúcu chuť brániť sa, vracať údery, alebo sa aspoň vytrhnúť   a ujsť. No neurobil to, hoci zaiste mohol: Gusto mal svoje právo. Že   bolo v každom prípade treba dať áreštantovi cukor, bola iná vec, a   iná vec bolo aj to, že ho Cukrový Ďurko nemohol vyvážiť.
    </tei:p>
    <tei:p>
     Po bitke odišiel Tomáš z domu, pevne rozhodnutý, že sa už nikdy   nevráti. Zo vzdoru nešiel do mesta, ale k Radvani, a z chuti robiť   zakázané veci, zabočil na pozemok, patriaci k súkenke. Keď vystúpil   na kopček, videl, že sa s neho na sánkach sváža asi tucet detí. Len   čo bol na bližší dohľad, spoznal, alebo si myslel, že spoznáva   námorníka a generála.
    </tei:p>
    <tei:p>
     Boli oblečení rovnako, na kučeravých hlavách mali kožušinové   čiapky a celí boli okrúhli v bundičkách. V tomto nešportovom   ustrojení lomcovali veľkými okovanými sánkami s pleteným   sedadlom.
    </tei:p>
    <tei:p>
     Tomáš sa zaradoval pri pohľade na sánky. Priskočil a chcel ich   postaviť na udlapčenú dráhu. Bratia znehybneli.
    </tei:p>
    <tei:p>
     ― Choď preč, ― povedal jeden z nich, no Tomáš nepostrehol, ktorý,   takí si boli podobní.
    </tei:p>
    <tei:p>
     ― Ty si generál, ― povedal Tomáš obidvom, ― daj sa mi sviezť.
    </tei:p>
    <tei:p>
     Jeho sympatie z biografu sa (nie celkom nezištne) obnovily. Keď   nedostával odpoveď, prikročil k sánkam a zaprel sa do nich.   Navidomoči chcel chlapcom pomôcť uvoľniť ich, aby mal nárok na   odmenu. Boly sa zachytily do kriaka, trčiaceho zpod snehu.
    </tei:p>
    <tei:p>
     V tom okamihu dali sa chlapci do kriku.
    </tei:p>
    <tei:p>
     Tomáš sa v úchytku obzrel smerom, ktorým sa dívali, ale nevidel   nič okrem holých stien súkenky a niekoľkých okien. Uvoľnil sánky.
    </tei:p>
    <tei:p>
     ― Pusť.
    </tei:p>
    <tei:p>
     ― Veď ja len... zmestíme sa. Aspoň raz... generál...
    </tei:p>
    <tei:p>
     Nijaký úspech. Nijaká nádej.
    </tei:p>
    <tei:p>
     A tu pochytí Tomáša zlosť. Živí ju ešte bolesť zpod Gustovej   dlane. Skočí. Zdrapí šnúru. Rozbehne sa proti svahu. A do náručia   krásnej panej z bia.
    </tei:p>
    <tei:p>
     ― Choď domov, zlý chlapec, ― prikázala. ― Nepožiadaš majetku   bližného svojho.
    </tei:p>
    <tei:p>
     ― Hanb sa.
    </tei:p>
    <tei:p>
     Tomáš nemal potuchy, prečo by sa mal hanbiť. Mykol celým telom.   Videl ešte, že krásna pani za ním siahla. Pocítil, že mu dočiahla na   golier. Počul, že sa pára látka kabátika a že mu odrazu visí celkom   voľne podľa tela. Ale nezastal. Sánky za ním poskakovaly ako   živé.
    </tei:p>
    <tei:p>
     Udychčane ich vteperil do dvora a skryl za stôsom dreva. Nijakú   radosť nemal z ich pružného pletenia, ani z ligotavých plieškov. So   srdcom na dlani vbehol do izby.
    </tei:p>
    <tei:p>
     Veľká sestra a čatár-činelista vyskočili s prastarej pohovky.   Uvoľnili sa z prečudesnej polohy, celí červení a zhúžvaní.
    </tei:p>
    <tei:p>
     Ešte nikdy nevztiahla Elena ruku na malého brata. Dnes to urobila   celkom bez príčiny. Kabátik bol zjavne iba zámienkou. Tomáš sa ani   nestačil prebrať z prekvapenia. Čatár-činelista stál pri stene a   tváril sa, ako by mu bolo do zlostného plaču.
    </tei:p>
    <tei:p>
     A znovu pocítil Tomáš chuť brániť sa.
    </tei:p>
    <tei:p>
     Večer, keď celá rodina bola v izbe, zaklopal niekto na dvere.   Okrem otca všetci zadúfali, že sa premlčí, čo sa stalo: cukor,   výprask, činelista, pohovka, strašný pomykov.
    </tei:p>
    <tei:p>
     ― Voľno, ― povedal Matej Lánik.
    </tei:p>
    <tei:p>
     Keď vošiel pán, ktorý u „Ryby“ dúžnato kvitol z nohavíc ako z   kalicha a ktorý teraz v kožuchu vyzeral ako obor, všetci vstali. Otec   vyšiel prichodiacemu v ústrety ― so zdvorilým podozrením.
    </tei:p>
    <tei:p>
     ― Ide o ródle, ― povedal pán a zafučal. Potom sa rozprával s otcom   a stále fučal.
    </tei:p>
    <tei:p>
     ― Prines ródle, ― povedal otec Tomášovi. Tomáš nerozumel.
    </tei:p>
    <tei:p>
     ― Sánky. Chytro, hovorím.
    </tei:p>
    <tei:p>
     Tomáš sa kajúcne vrátil so sánkami. Boly preťažké.
    </tei:p>
    <tei:p>
     Pán za chvíľu nevedel, ako ich vziať do ruky, potom sa mu nechcely   zmestiť do dverí. Napokon bol preč, a otec odpásal remeň. Možno mu   záležalo na tom, aby sa tento čin a tento deň vryly Tomášovi do   pamäti.
    </tei:p>
    <tei:p>
     Vryly sa.
    </tei:p>
    <tei:p>
     Keď to nikto neočakával, Tomáš nadstavil otcovi rameno a zachytil   jeho úder. Odrazil ho, vymanil sa zo sovretia, uskočil a vybehol do   chodby. Za palivom, kde predtým trčaly sánky, učupil sa tíško a srdce   mu tlkotalo od hlavy po oziabajúce päty.
    </tei:p>
    <tei:p>
     ― Čo...? Ty sa priečiš...?
    </tei:p>
    <tei:p>
     Otcove obrysy zapĺňaly na chvíľku svetlý kosodiaľnik dverí.   Nesnežilo, pofukoval studený vietor.
    </tei:p>
    <tei:p>
     Ešte raz sa otvorily dvere, Elena vyšla do dvorca a oslovila   skrytého bračeka:
    </tei:p>
    <tei:p>
     ― Či sa to smie ...? Chceš byť ako tí áreštanti...? Poď dnu,   počuješ?
    </tei:p>
    <tei:p>
     V jej hlase bola tichá zhovievavosť, ako by odrazu chcela napraviť   svoju prchkosť. Akosi sa ospravedlňovala i za čatára-činelistu,   plachého vidiečana.
    </tei:p>
    <tei:p>
     Je nielen dôležité, že niektorí ľudia môžu mať desať kolobežiek a   desať sánok a všetko. Značí to aj to, že ich súčasne nemôže mať   niekto iný.
    </tei:p>
    <tei:p>
     Toho dňa dostal Tomáš toľko bitky ako nikdy. Pomyslel na   okrúhlučkých chlapcov v bundičkách a na krásnu paniu.
    </tei:p>
    <tei:p>
     I Gustov hlas sa vtedy ozval.
    </tei:p>
    <tei:p>
     ― Poď dnu, zmrzneš, ochorieš.
    </tei:p>
    <tei:p>
     No Tomáš čupel za drevom, tam, kde predtým ukrýval sánky bez práva   a bez rozkoše. Nesnežilo, pofukovalo, oziabalo.
    </tei:p>
    <tei:p>
     Viki bola „chudobná príbuzná“ podľa všetkých pravidiel. Bola o   čosi staršia od Maje, no bledá, pretiahnutá a nesmelá. Vedela   obdivovať všedné veci a mala uznanie pre zázraky prepychovej   domácnosti, smiešané so zatrpknutosťou a vzdorom. Dospelým sa zdala   premúdrenou a Maja ňou v podstate opovrhovala.
    </tei:p>
    <tei:p>
     Prichádzala čas od času a zostávala v dome vždy týždeň-dva. Majina   matka správala sa k nej bez prepiatej láskavosti a s hlbokým vedomím   dobročinnosti. Prízvukovala príležitostne, že „nerobí rozdiel medzi   svojou neterou a vlastnou dcérou“, no manifestačná povaha tohto nie   zriedkavého vyhlásenia iba zdôrazňovala, že je to nespravodlivosť a   dobrovoľne prijaté zlo a že sa tým Maji vlastne krivdí. Ak teda   dievčence dostávaly na olovrant po hrnčeku kávy navlas rovnakom a po   rovnakom počte zákuskov, temer vždy musela malá Viki prehltnúť aj   niekoľko poriadne horkých poznámok, o to boľavejších, že ich čakala a   bola na ne chorobne citlivá.
    </tei:p>
    <tei:p>
     Vikin otecko a Majin ujec bol čiernou ovcou rodiny a sestra mu to   nikdy neodpustila. Prepásol príležitosť zámožne sa oženiť a zabudol   si obstarať slušné či dokonca výnosné zamestnanie. No nielen to:   živil sa spôsobmi, ktoré priam odporovaly pochopu slušného povolania   a pre ktoré Majina matka často váhala, či si dnes vôbec môže dovoliť   prihlásiť sa k bratovi.
    </tei:p>
    <tei:p>
     ― Alfonz je básnik, ― povedal raz otec zamyslene. ― Díva sa na   svet celkom ináč ako my. Mať sa dobre značí pre neho čosi celkom iné   než pre nás.
    </tei:p>
    <tei:p>
     Ale matka sa rozčúlila. To ešte neznačí, že má v zime striekať   vodu na klzisko, v lete strážiť kabíny na plavárni a medzitým robiť   najnemožnejšie veci v nejakých skladoch a na stavbách.
    </tei:p>
    <tei:p>
     ― A predovšetkým to neznačí, že sa musel oženiť s tou osobou. Viki   zatiaľ netušila vzťahy medzi Majinými a svojimi rodičmi.
    </tei:p>
    <tei:p>
     Pobyt pri sesternici znamenal pre ňu istý čas pohodlia a pokory,   no ani pri svojej zarážajúcej vyspelosti nebola schopná zaujať k nemu   jednoznačné stanovisko. Mýlila ju okrem iného nepochybná a úprimná   prívetivosť jediného človeka v dome, strýka Ivana, Majinho otca.
    </tei:p>
    <tei:p>
     Maja sama bola náladová. Mala svetlé chvíľky, zbavené póz a   predsudkov, vtedy sa hraly nerušene: Viki bola povoľná a poslušná a   vykonávala Majine príkazy mlčky, i keď niekedy udivene a nechápavo.   No Viki bola beznádejne nepodnikavá a nevynachádzavá, a Maja sa po   čase začínala nudiť. Podráždene nútila Viki robiť nesmyselné veci:   podliezť pod klavírom, obehnúť dom, urobiť kotrmelec. Viki bola   mlčanlivá. Po každom takomto úkone mlčala celé hodiny a Maja z nej   nemohla dostať ani slabiku.
    </tei:p>
    <tei:p>
     ― Je hlúpa, ― povedala matke pobúrene. ― Pošli ju domov.
    </tei:p>
    <tei:p>
     ― Musíš k nej byť prívetivá, ― odpovedala matka, nezdvihnúc oči od   žurnálu.    ― Sú to proste chudobní ľudia. Majú iba nás.
    </tei:p>
    <tei:p>
     ― Ale...
    </tei:p>
    <tei:p>
     ― Mária! ― Uprela na dievča zrak, ktorý ako by vravel: „Chápem ťa.   No my sme ľudia ušľachtilí.“ ― Otecko by sa hneval, ― povedala.
    </tei:p>
    <tei:p>
     Maja odbehla do jedálne. Viki sedela na kožušine pri pohovke.   Dívala sa upreto na náprotivnú stenu.
    </tei:p>
    <tei:p>
     ― Poď, pustíme si rádio. ― Maja sa usmievala.
    </tei:p>
    <tei:p>
     Deťom prísne boli zakázali dotknúť sa prístroja. Stál na polici   pri stene, velikánsky, čierny a tajomný. Málo rodín v tom čase malo   takéto náročné aparáty. Bolo na ňom päť okrúhlych gombičiek a šesť   lámp z neho trčalo. Dve z nich slabo zasvietily, keď sa skrútol   vypínač pod nimi. Prvá gombička zprava chytala stanice, susedná   zosilňovala alebo zoslabovala zvuk. Účel ostatných sa nedal   vypátrať.
    </tei:p>
    <tei:p>
     Viki zaváhala. Maja pristúpila k prístroju. Vzala počúvadlá a   vymanila ich zo spleti drôtov a šnúr.
    </tei:p>
    <tei:p>
     ― Poď.
    </tei:p>
    <tei:p>
     Viki sa nebránila, keď jej Maja nasadila počúvadla. Čakala.   Zmocnila sa jej zvedavosť. Mušle z umelej hmoty ju chladily na   ušiach. Dala sa napäto načúvať.
    </tei:p>
    <tei:p>
     Odrazu vyskočila a vykríkla. Shodila počúvadla.
    </tei:p>
    <tei:p>
     Maja sa dala do smiechu. Vypla prístroj a gombičky vrátila do   pôvodného stavu. Vedela zo skúsenosti, že v ušiach zaľahne   neznesiteľné kvílenie, keď druhú gombičku skrútiš celkom doprava.
    </tei:p>
    <tei:p>
     Matka zastala vo dverách. ― Čo sa stalo?
    </tei:p>
    <tei:p>
     Viki pozrela na počúvadlo. Viselo na drôtiku s police. No mušle z   umelej hmoty akiste narazily na jej hranu. Rozsypaly sa. Malé úlomky   a čierny prach ležal na parketách.
    </tei:p>
    <tei:p>
     ― Kto to urobil? ― opýtala sa Majina matka celkom zbytočne. Od   toho dňa Vikin pocit krivdy neprestal. Svojím zatvrdeným mlčaním im   pomohla urobiť z nej vinníka a prepáčiť mu. Zapamätala si to na mnoho   rokov.
    </tei:p>
    <tei:p>
     A hneď zajtra priviedli na návštevu chlapca v hnedých zamatových   šatách s perleťovými gombíkmi a bielym čipkovaným golierikom.
    </tei:p>
    <tei:p>
     Zjavne tu nebol po prvý raz a Maja sa s ním poznala. No Viki ho   nikdy nevidela a uvedomila si hneď, že sa ostro odlišuje od šarvancov   v jeho veku, s ktorými sa stýkala okolo šatnice otcovej plavárne či   klziska. Pozdal sa jej náramne spôsobným a akosi všestranne   usporiadaným a vyhladeným. Ani nitky na ňom nebolo ináč, ako treba,   ani slova nepovedal, ktoré by sa práve nebolo patrilo povedať. Bol to   podozrivý a rozhodne nesympatický zjav.
    </tei:p>
    <tei:p>
     Dali sa do hry. Najprv skladali čierne tehličky s bielymi bodkami,   a to tak, aby políčka s rovnakým počtom bielych bodiek priliehaly k   sebe. Viki sa akosi nemohla sústrediť a zostala jej hŕba kamienkov,   keď Maja a jej hosť dvíhali nad hlavu prázdne ruky. Nechápala smysel   tejto hry. Keď dohrali, rozhádzali namáhavo usporiadané tehličky a po   dlhej robote nezostalo ani stopy. Potom hrali čosi, čomu Maja vravela   loto. Bola to ešte nesmyselnejšia a márnejšia hra než skladanie   tehličiek. Viki nepochopila význam tabuliek s číslami. Maja a   zamatový chlapec sa na nej zabávali.
    </tei:p>
    <tei:p>
     ― Chceš sa hrať na skrývačku...?
    </tei:p>
    <tei:p>
     Po polhodinke poznali všetky skrýše v byte. Za záclonami, za   veľkými fotelmi, za ľadničkou v predsieni, pod kúpacími plášťami v   kúpeľni, pod otcovým písacím stolom v pracovni. No Viki sa pri hre   správala nepochopiteľne. Nemala radosť, keď objavila Maju v šatníku,   neprejavila nevôľu a namrzenosť, keď ju chlapec s golierikom našiel   pod pohovkou, napokon prestala vymýšľať skrýše a šla sa trikrát za   sebou ukryť na balkón, hoci ju tam hneď našli a hoci vonku   popŕchalo.
    </tei:p>
    <tei:p>
     Maja sa naježila. Zatriasla hlavou a krátke vrkôčiky, ktorými sa   odnedávna pýšila, zašibaly. Sošpúlila ústa, pozrela na hosťa a   pristúpila k sesternici.
    </tei:p>
    <tei:p>
     ― Ty sa nechceš hrať? Nie?
    </tei:p>
    <tei:p>
     Viki čušala a dívala sa na Maju vyčítavými očami. Maja sa   poobzerala po izbe, potom pristúpila ku kredencu a s misky vzala   vanilkový rožtek.
    </tei:p>
    <tei:p>
     ― Tu máš a poď sa hrať.
    </tei:p>
    <tei:p>
     Viki sklopila oči. Nesiahla po zákusku. Myslela na čačaného   chlapca: Prečo našiel vždy mňa? Prečo nikdy Maju? Prečo ju nevyliahol   zpoza záclon, hoci jej naspodku trčaly topánky a on ich videl? Prečo   musela Viki jeho vinou najčastejšie žmúriť? Prečo mal rovnakú radosť   ako Maja, keď nekonečne blúdila po izbách a oni pred ňou utekali z   jednej do druhej? Prečo sa dal Maji hneď chytiť, a jej nikdy?
    </tei:p>
    <tei:p>
     ― Si kazihráč, ― povedala Maja.
    </tei:p>
    <tei:p>
     Viki slýchala toto slovo od galganov a pamätala sa na jeho potupnú   príchuť. Znova pozrela Maji rovno do tváre, ale neprehovorila.
    </tei:p>
    <tei:p>
     ― Dostaneš korunu, ― povedala Maja. Bol to posledný pokus. Ale   Viki stála nehybne a čušala ako zarezaná. Úslužný chlapec sa   zahniezdil a perá pohovky pod ním zapukaly. Chvíľku bolo ticho.
    </tei:p>
    <tei:p>
     ― Si zlé, neposlušné dievča, ― povedala Maja hlasom svojej matky.   Ešte raz ponúkla vanilkový rožtek. Keď nemala úspech, obrátila sa k   úslužnému chlapcovi a opýtala sa: ― Všakver? Je nafúkaná.
    </tei:p>
    <tei:p>
     Úslužný chlapec sa napchával zákuskami. Otázka ho poplietla.   Hľadel na dievčence v pomykove.
    </tei:p>
    <tei:p>
     ― Je nafúkaná, ― opakovala Maja. A pokračovala: ― Hoci je vlastne   chudobná.
    </tei:p>
    <tei:p>
     Hosť na pohovke prestal žuť a iba sa díval. Maja v tom okamihu   dostala pekelnú myšlienku:
    </tei:p>
    <tei:p>
     ― Ktorá z nás je krajšia, ― opýtala sa. ― Ona, a či ja?
    </tei:p>
    <tei:p>
     Chlapec kŕčovite prehltal. Keď zhltol všetko, zahľadel sa na obe   dievčence a začervenel sa.
    </tei:p>
    <tei:p>
     ― Však som krajšia? ― opakovala Maja.
    </tei:p>
    <tei:p>
     Nebolo východiska. Chlapec prikývol. Máličko, ale znateľne. Maja   sa usmiala. Vzala si zákusky. Mľaskala slobodomyseľne.
    </tei:p>
    <tei:p>
     Vtedy bolo počuť, že do otcovej pracovne niekto vstúpil. Hneď nato   sa vo dverách zjavil Majin otec, aby ich zatvoril. Keď uvidel deti,   tvár sa mu rozjasnila. Vošiel, bozkal Maju a chlapca plesol po   zadku.
    </tei:p>
    <tei:p>
     ― Čo robia rodičia? ― opýtal sa. (Chlapcovi sa to pozdalo čudným.   V jeho predstavách sa tento vysoký pán predsa s oteckom denne   stýkal!)
    </tei:p>
    <tei:p>
     No keď pán riaditeľ pristúpil k Vikine, usmial sa na ňu a chcel sa   jej    prihovoriť, rozľahol sa po dome náhle srdcervúci vresk.
    </tei:p>
    <tei:p>
     Vikina sa vytrhla všetkým, vybehla z izby, prebehla chodbou,   vrútila sa do kuchyne, vrhla sa na hromadu dreva, narovnanú pri   sporáku, a revala a vrešťala úpenlivo a v bolestných prívaloch. Matka   vyšla zo spálne. Keď uvidela otca, povedala:
    </tei:p>
    <tei:p>
     ― Sú hysterické, tieto proletárske deti.
    </tei:p>
    <tei:p>
     Keď muž odišiel za maličkou, urobila ustatý a namrzený pohyb   hlavou a vrátila sa do spálne s velikánskym vzdychom.
    </tei:p>
    <tei:p>
     Chlapec vyjavene soskočil s pohovky. Maja k nemu pristúpila. No on   ju obišiel. Nakukol do chodby. Dusivý plač Vikiny a pokojne, dôrazné   slová Majinho otca sa ozývaly z kuchyne.
    </tei:p>
    <tei:p>
     ― Jej otec je plavčíkom, ― povedala Maja s odporom. Neznášala, že   sa Viki stala stredom pozornosti.
    </tei:p>
    <tei:p>
     No chlapec ju nepočul. Bol do hĺbky duše zaujatý čímsi iným.
    </tei:p>
    <tei:p>
     ― Tak pozor. Ešte raz. A pomenšie. Pomenšie, hovorím. Andante,   šepce Ivan pre seba. Fis, nie ef. Pozor.
    </tei:p>
    <tei:p>
     ― Štvrtý prst, Milko. Tak. A pritlač, neboj sa. Tón musí byť   jasný.
    </tei:p>
    <tei:p>
     V tmavej izbietke zneje svetlý tón. Silueta malého chlapčeka s   nemotorne veľkými husľami črtá sa na okne. Jeho pohyby sú neogabané,   jeho nádej velikánska. Upína sa k nástroju, až sa po celom tele   chveje. Čierny pán sa stráca v prítmí a počuť:
    </tei:p>
    <tei:p>
     ― Tretí prst. Len pokojne. Teraz chytrejšie. Tak.
    </tei:p>
    <tei:p>
     A pre seba: Allegro. Pri triolách silnejší dôraz na prvú   osminu.
    </tei:p>
    <tei:p>
     Toho dňa, ktorého po prvý raz nepreniknuteľne snežilo a ktorého   bolo treba hostinského zasvätiť do tajomstva, pretože sa už nedalo   chodiť cez záhradku, toho dňa zas pricupkal vzrušený a za ruku   vliekol to dievčatko. Keď stálo a hľadelo na povalu, dychtivo   vytiahol nástroj z puzdra a neogabane fidlikoval.
    </tei:p>
    <tei:p>
     ― To je Zaleť, sokol, ― overoval si dôverčivo. Dievčatko mlčalo s   obdivom, no nástroja sa naľakalo ako žeravého kutáča.
    </tei:p>
    <tei:p>
     ― Pozor, Milko. Falošne. Pokojnejšie ― aký si dnes nespratný.
    </tei:p>
    <tei:p>
     No sám bol nervózny a znepokojený. Prostredie k nemu prenikalo   citlivými dotykmi, a akokoľvek sa uzatváral, vnímal ho a chápal ho.   Chcel vystríhať chlapov, ktorí po večeroch deprimovane zasadali na   prízemí, chcel im poslúžiť pohľadmi na stav vecí a podnetmi. Zároveň   ho obmedzoval strach z vlastnej výbušnosti i z nemoci, úkladne   nepredvídateľnej. A ochromovala ho potreba mlčať.
    </tei:p>
    <tei:p>
     ― Tretí, piaty, rezko.
    </tei:p>
    <tei:p>
     ― Vivace ― gé, dé, há. Tak. Pre dnešok dosť. Príď zajtra ako   obvykle.
    </tei:p>
    <tei:p>
     A zajtra prvá otázka: ― Čo je v dedine...?
    </tei:p>
    <tei:p>
     ― Vojtech a ešte traja začali kopať u gazdu Hiadeľa.
    </tei:p>
    <tei:p>
     ― A ku Hrúzovi pôjdu...? A na trati...?
    </tei:p>
    <tei:p>
     A tichá, nepresná, roztrasená melódia. Bolestná upätosť a   pozornosť. Starostlivé ťahy dlhočizným slákom. A velikánska nádej a   blaženosť z chvíle.
    </tei:p>
    <tei:p>
     Povíchrica pritiahla zprudka v podvečer prvej decembrovej soboty.   Tých pár chlapov, čo ešte chodilo na štreku, vrátilo sa neočakávane   skoro. Zvoľna kráčali hore serpentínou, na nerozoznanie podobní   pohrebnému sprievodu. Somknutí išli, spoločným krokom.
    </tei:p>
    <tei:p>
     A na ramenách niesli mŕtveho Šimona Chriašteľa.
    </tei:p>
    <tei:p>
     Na rukách ho museli niesť v bielej krajine, lebo sanitka pri   tuneli nepožičala nosidlá, lebo v Ulmanke nezohnali ani sánky ani   vozík, lebo ho nechceli nechať cez noc v baraku, lebo ho chceli   ukázať Doline a povedať:
    </tei:p>
    <tei:p>
     ― Odvážal na hunte, nezhamoval a nesoskočil, zachytilo ho od   chrbta a na mieste bolo po ňom.
    </tei:p>
    <tei:p>
     A Janovi Babicovi, čo sa vrálil z Podbrezovej:
    </tei:p>
    <tei:p>
     ― Do Pravdy chudoby napíš, že nedostatočné bezpečnostné opatrenia   zavinily smrť ďalšieho proletára.
    </tei:p>
    <tei:p>
     A v hornom hostinci všetkým:
    </tei:p>
    <tei:p>
     ― Na našich životoch zarábajú. Hľaďte!
    </tei:p>
    <tei:p>
     Niesli Šimona Chriašteľa, nie veľmi obľúbeného a chorľavého   chlapa, obeť ― a keď prišli ku krížu, roznieslo sa to po dedine.
    </tei:p>
    <tei:p>
     Chriašteľka pribehla bez šatky, prostovlasá, a metala sa po snehu   vedľa Šimona.
    </tei:p>
    <tei:p>
     A keď ho odniesli a jej kvikot, akosi smiešny, sa vzdialil, začali   prichádzať chlapi do hornej a prichádzali a prichádzali a stále ešte   neboli všetci.
    </tei:p>
    <tei:p>
     ― Štvrtý, druhý. Dotiahnuť. Pritlač, neboj sa.
    </tei:p>
    <tei:p>
     Grave. Gis, há, á. A mezzoforte.
    </tei:p>
    <tei:p>
     Tu povíchrica zachváti najprv hornú krčmu a zalomcuje ňou.
    </tei:p>
    <tei:p>
     Starý Duchaj-Hajdúch váži mnoho kíl a nie je silák. Jednako   vystúpi na stoličku a so stoličky na stôl a z plných pľúc kričí:
    </tei:p>
    <tei:p>
     ― Chlapi...! Majte rozum...! Čo tým dosiahnete...? Nepotrebujú   nás, budú radi, ak budú proti nám niečo mať...! Do jari je ďaleko a   ktovie, či sa bude robiť v papierni. Vykašľú sa na nás, ak pôjdu   ulmanskí, harmanskí...
    </tei:p>
    <tei:p>
     Ale všetci majú na mysli iba Šimona Chriašteľa, hoci sa s ním   mnohí neráčili. Niesli ho hore serpentínou alebo ho videli na snehu.   Bezpečnostné zariadenia by boly stály peniaze.
    </tei:p>
    <tei:p>
     ― S jednej strany tamtí, s druhej Hrúz a Hiadeľ...
    </tei:p>
    <tei:p>
     ― Boha im.
    </tei:p>
    <tei:p>
     ― Berte si nás, nate nás!
    </tei:p>
    <tei:p>
     ― Chlapci, ― volá Duchaj-Hajdúch, no nik ho nepočuje. Tu uvidí na   schodoch cudzinca ― ešte je stále cudzincom ― a obracia sa na   neho:
    </tei:p>
    <tei:p>
     ― Povedzte im, aby dali pokoj! Stratili rozum.
    </tei:p>
    <tei:p>
     Vtom vstupuje Jano Babic, o všetkom vie a mení svoj dávnejší   návrh:
    </tei:p>
    <tei:p>
     ― Desiati k Hrúzovi, desiati k Hiadeľovi, ostatní na štreku! No   zarazí sa, keď uvidí muzikanta. Chlapi trocha stíchnu.
    </tei:p>
    <tei:p>
     Chlapi na handlovskom nádvorí trocha stíchnu. Za nimi šachty a   pred nimi muzikant bez nástroja:
    </tei:p>
    <tei:p>
     ― Ak neudriete vy, udrú oni!
    </tei:p>
    <tei:p>
     Zachveje sa. Triaška ho schytí. Díva sa na známe tváre.
    </tei:p>
    <tei:p>
     ― Nie, ― povie. ― Všetci... najprv všetci na štreku. Poďte.
    </tei:p>
    <tei:p>
     Nepodobní smútočnému sprievodu, sostupujú po serpentíne.
    </tei:p>
    <tei:p>
     ― Ani si kabát nevzal, ― hovorí hostinský v kuchyni. ― Marka,   podložte tamhore.
    </tei:p>
    <tei:p>
     ― A ty spi, ― povie otec Ivák chlapcovi, keď hlasy zaniknú. Mať sa   díva na otca a myslí si: „Dobre, že nešiel.“
    </tei:p>
    <tei:p>
     Otec odpovedá pohľadu: ― Nuž čo... poprevracajú panvágle, možno   roztrieskajú barak a namlátia paliera, ak ho chytia. Ani Šimona   nevzkriesia, ani ich nenapravia, ešte horšie bude.
    </tei:p>
    <tei:p>
     ― Bol som u notára, ― dodá napokon.
    </tei:p>
    <tei:p>
     Najsamprv prišiel Vojtech so zprávou: Vzali ho s Fekiačom a   Bošeľom a obidvoma Longaverovcami a cestou umrel.
    </tei:p>
    <tei:p>
     Potom sa rozšírilo, že ten výstrel z revolvera, ktorý zaznel, len   čo sa priblížili k tunelu, zasiahol ho do srdca.
    </tei:p>
    <tei:p>
     Hostinský povedal pri plnej krčme, že mal suchoty a že musel   skapať, ak došiel peši až na štátnu cestu v tom nečase.
    </tei:p>
    <tei:p>
     Napokon Fekiačka prišla z mesta a zvestovala, že sa chlapi vrátia   po Vianociach a že Vojtechova zpráva bola pravdivá. Poznali ho vraj,   mal prísť pred súd, brali ho teda do nemocnice, ale pľuval krv a dušu   vypustil ešte niekde v Kostiviarskej.
    </tei:p>
    <tei:p>
     Ešte dve či tri ďalšie zprávy protirečily tejto.
    </tei:p>
    <tei:p>
     Milo sedel v izbietke pod strechou a čakal. Pretože krčma bývala   plná, chodil odzadu bránicou. Na piaty deň ho našiel hostinský, ktorý   prišiel obzrieť, ako by sa dala izba použiť.
    </tei:p>
    <tei:p>
     ― Choď pekne, ― povedal, ― a neplač, ― hoci Milo vôbec   neplakal.
    </tei:p>
    <tei:p>
     Milo odišiel a keď prišiel na druhý deň, bola izba celkom   premenená. Iba puzdro s huslami ešte ležalo na stole. Minul ešte   jeden deň, a hostinský ho vystriehol:
    </tei:p>
    <tei:p>
     ― Milko, ― povedal. ― Ten pán odišiel.
    </tei:p>
    <tei:p>
     ― A kedy príde? ― povedal dychtivo.
    </tei:p>
    <tei:p>
     Hostinský vyšiel na chodbu a niečo nakazoval žene alebo slúžke.   Pozrel zas na chlapca a čušal.
    </tei:p>
    <tei:p>
     Po rokoch rozpamätal sa Milo na túto chvíľu, ako sa rozpamätúvame   na sny, ktoré sa k nám vracajú a v ktorých očakávame nejaké splnenie:   Ako podišiel ku stolu a vzal puzdro. Ako ho objal oboma rukami a akým   ťažkým sa mu pozdalo. Ako sostupoval po schodoch a počul za sebou   ťažké, vŕzgavé kročaje hostinského. Ako chcel prejsť krčmou, no   obrátil sa k bránici, otvoril si ju horko-ťažko a vyšiel do záhrady.   Ako sa brodil zamrznutým príbojom a vliekol čiernu veľkú vec ako   dedičstvo. Ako ho mať strčila s horúčkou do postele, čajom nalievala   a obkladmi chladila.
    </tei:p>
    <tei:p>
     Potom je v spomienke medzera. Iba husle, ktoré našiel na polici,   mu pripomínaly, čo sa stalo predtým.
    </tei:p>
    <tei:p>
     A husle zostaly na dlhý čas jediným nepremenným bodom v jeho   živote. Všetko naokolo dalo sa do pohybu a bolo dnes iné ako včera a   zajtra ešte inakšie.
    </tei:p>
    <tei:p>
     Dostavali odbočku (Longaverovi Mastnému zlomilo ruku a jedného zo   Starých Hôr celkom dokaličilo) a na jej konci rozvila sa píla ako   veľká plodonosná bobuľa na krivolakom stonku. A hneď začala vysávať   celé harmanské údolie. Urbárske a súkromné hory prudko stúply v cene.   Všetky chodníky a cestičky oživly vržďaním kolies a šibaním bičov,   výkrikmi hajčiarov i erdžaním koní. Biele voňavé drevá začaly splývať   na štátnu, alebo ich lokálka odvážala do mesta, alebo ich gátor   premieňal na rezivo a cirkulárka na laty. Doštiaky zasa stúpaly do   vrchárskych osád, naložené rezinou, škridlami z eternitu, kachľami,   no prečasto živnosťou, nakúpenou v nižšie položených konzumoch.
    </tei:p>
    <tei:p>
     Martina Iváka úradne vyhlásili za mŕtveho a od tej chvíle sa život   okolo Milka zrýchlil. Otec predal polovicu bratovej hory. Spolčil sa   s Hiadľom, najali rubárov a voziarov. Najlepšie drevo sviezli na   Hiadeľových vozoch a s jeho koňmi na pílu, z horšieho dostavali   Hiadľove maštale. Bučinu zpod Hrebienka nahotovali v siahoviciach pre   harmanskú papiereň. To sa stalo jedného leta.
    </tei:p>
    <tei:p>
     Na druhé leto nasťahoval sa gazda Ivák do majera gazdu Hrúza,   ktorému dedina zadarmo ― za nadbytočné zemiaky a ako úhradu za škody,   spôsobené pamätnej noci ― oheň mu posadili na šopu i na kôlňu i na   sýpku    ― postavila nový majer na prekrásnom mieste niže božích múk,   takže teraz vítal cudzincov na začiatku dediny.
    </tei:p>
    <tei:p>
     A veruže ich bolo. Už nie po jednom prichádzali a po pároch a s   plecniakmi, ale na autákoch, ktoré so strašným krikom vytiahly hore   brehom a zastaly pred Babicom. A vystupovali z nich páni v krátkych   nohavičkách a panie a slečny tiež v krátkych nohavičkách a chceli   vidieť kostolík na kopčeku a chodbu, ktorá k nemu viedla a ktorá sa   rozpadávala. Pred latinským nápisom dlho postávali a lúštili a   fotografovali ho. Potom sa vypytovali na niekdajšie strieborné bane,   no museli naďabiť na hodne starého, aby im vedel odpovedať. Autáky   nechali napokon na priestranstve pred krížom alebo ich so šoférom   poslali do mesta a sami sa dali na Panský svah, pod ktorým sa   chystali postaviť turistickú chatu.
    </tei:p>
    <tei:p>
     Potom raz prišli ľudia na troch nákladných vozoch a priviezli   kotúče medeného drôtu, veľkú železnú skriňu a mnoho bielych sklených   valčekov s ryhami. Súčasne odspodku, od štátnej, začali sadiť   dechtované stĺpy, na konci rovnomerne rozvetvené. Na železné vetvičky   nastokli biele sklené valčeky, na ne pripevnili medený drôt a u   Babica vo dvore osadili železnú skriňu, namaľovali na ňu smrtku a   skrížené kosti a napísali Transformátor. Potom vyskúšali, či to v   skrinke hučí, keď Babic zapne páčku, podobnú vidlám, a hučalo.
    </tei:p>
    <tei:p>
     A svolali otcov rodín a oznámili im, že zavádzajú elektriku a že   ich vyzývajú, aby vybrali toľko a toľko korún, aby sa prúd mohol   dostať do stavísk a tam svietiť. Všetci sa ošívali, iba Hrúz, Hiadeľ   a Ivák hneď pristali a montérov pozvali na skleničku. Vyzvedali, či   je pravdivý celkom neuveriteľný chýr, že čím viacej prúdu niekto   spotrebuje, tým je lacnejší. Koľko ho teda musia spotrebovať, aby ho   mali zadarmo...? Montéri sa usmievali.
    </tei:p>
    <tei:p>
     S veľkou zvedavosťou hľadel na toto všetko Milko a ostatní drobní   behaji. V lete bosý a v košieľke, v zime v súkenných kapčekoch a v   kabani, pridŕžal huňatého Feča, aby neďafal na pánov, priečil sa   materi, keď ho doma chcela priprieť, šarkanov púšťal i naučil sa ich   sostrájať, mudroval o veľkých malých veciach dňa i prostredia,   napĺňal si kešeňu dôležitými zbytočnosťami a napokon i do školy   šiel.
    </tei:p>
    <tei:p>
     V Doline dlho boly dve krčmy, no iba veľká zmätená jednotriedka. A   odnepamäti, ešte z čias uhorských, vyučoval v nej učiteľ, ktorého už   temer nikto po mene nepoznal a ktorého prosto volali učiteľom. Nielen   preto sa mu smiali, že nebral na vedomie vymoženosti nových čias a   tváril sa, že ich niet, nielen preto, že mal jedno oko sklené a že to   bolo vidieť, nielen preto, že horlil proti alkoholizmu a osobne   napádal obidvoch hostinských, ale najmä preto, že mal mnoho, premnoho   lásky a po celý život ňou mrhal. Bolestne bezdetný a osamelý priam sa   kúpal v detskej nezbednosti a, zaťažený ešte vari z gymnázia   dejepisnými slabôstkami, rád rečnil o hrdinoch. Nevšímal si, že sa v   jeho slovách vzďaľujú a rozplývajú a že budú šarvancom práve tak málo   príkladom ako on sám, nešťastlivo zaviaznutý v Doline.
    </tei:p>
    <tei:p>
     Iba málo udalostí vedelo sčeriť život okolo Milka. Anton Bošeľa   rozprával s napätím, že videl, ako si učiteľ pred spánkom odkladá   sklené oko do pohára s vodou: s hrušky sa dalo vidieť rovno do jeho   izby. Namiesto skleného oka zostala čierna jamka ― konečne, to je   podrobnosť, ktorú si Anton mohol vymyslieť. Severín Čunderlík si   prepichol ihlou ušnicu (celkom skrz-naskrz) a podržal si pod ňou   zápalku; slzy mu tiekly po tvári, no ani nemukol. Sestričku Barboru   pustil v koryte dolu potokom; iba niekde pri štátnej ju vytiahli   dievky, čo kopaly na Hrúzovom, keď ju počuly nariekať: už sedela po   pás vo vode. Koncom leta ráňali gaštany papekmi a skalami;strúhali z   nich huby, panákov a mištičky. Dežo Fekiač sa ich najedol ― už   vystrúhaných do všakových podôb; vzali ho k doktorovi a ltn mu   vyplákol žalúdok. Tak vraj z neho pumpoval, ako keď v krčme narážajú   pivo. A Jano Babic-Boľševik priharcoval pred otcovu krčmu na motorke.   Keď drkotala a prskala a vybuchovala, zvolal naňho gazda Ivák, ktorý   sa vracal z mesta:
    </tei:p>
    <tei:p>
     ― Neburcuj, Babic. Ticho sa drž.
    </tei:p>
    <tei:p>
     A Jano sa obrátil ako v sedle ― na vojenčine ho tak naučili ― a   pustil motor plnou silou, že sa všetky vrany na okolí splašily.
    </tei:p>
    <tei:p>
     ― Ešte neburcujem, ― zvolal. ― Ale budem.
    </tei:p>
    <tei:p>
     A usmial sa a vypäl bujačie, svalnaté telo. Hlavou mykol a štica   sa mu rozletela.
    </tei:p>
    <tei:p>
     Gazda Ivák postál. Možno sa chystal niečo povedať. Ale sa len   díval na fešáka Babica. Nebezpečným sa mu pozdal.
    </tei:p>
    <tei:p>
     A motorka pod Janom hrmela, ako by ohlasovala búrku. V hrmení   svietil Janov bezstarostný chechot.
    </tei:p>
    <tei:p>
     Učiteľ stál pri obloku, keď sa to stalo. Chytro sa obrátil k   Milovi, ktorý zvedavo prestal hrať a sklonil husle.
    </tei:p>
    <tei:p>
     ― Ďalej, ― povedal a zatvoril oblok. A začal rátať: ― Pr-vá,   dru-há. Pr-vá, dru-há.
    </tei:p>
    <tei:p>
     Večne iba rátal a pritom akosi tŕpol.
    </tei:p>
    <tei:p>
     Keď Milko odchádzal zo školy, pristúpil k nemu Vojtech Mačuga-Kmín   a povedal mu:
    </tei:p>
    <tei:p>
     ― Ttty si mmmyslíš, že bol iba mmmuzikantom, čo?
    </tei:p>
    <tei:p>
     Povedal mu to možno po tisíci raz, vystatovačne a dôverne.
    </tei:p>
    <tei:p>
     ― Rrraz ti o ňom ppporozprávam. Porozprávam. A-až budeš   vvväčší.
    </tei:p>
    <tei:p>
     Vojtech teraz robil u Ivákov pri statku.
    </tei:p>
    <tei:p>
     A Milko išiel domov, trepúc veľké puzdro v náručí. Nad ním šarkan   s krivým úsmevom, hlboko v údolí gátor a siréna papierne.
    </tei:p>
    <tei:p>
     Keď mal Karol deväť a pol roka, dal sa do románu. Mal mať šesť   sväzkov po dvadsatich stránkach a jeho hrdinom mal byť kríženec medzi   grófom Monte Christo, zjavujúcim sa nečakane a konajúcim dobro pod   rozličnými menami, a medzi Briantom z Dvoch rokov prázdnin, odvážnym   chlapcom a odporcom Doniphana. Karolko napísal celé dve strany   historického diela. Potom sa zháčil, lebo už mal priveľa postáv a   mien a ešte nevedel, čo s nimi. Okrem toho boli všetci statoční,   šľachetní, udatní, vznešení, bohatí a vôbec výborní, takže hlavný   účinkujúci, spomenutý kríženec, nijakovsky ich nemal čím prekonať a   tak akosi stratil smysel.
    </tei:p>
    <tei:p>
     Vtedy prišiel Stevo s Karolovou vzduchovkou (Karol dostal na   narodeniny vzduchovku od Márie; zpočialku nevedel, čo s ňou, potom   odstreľoval ozdôbky s fasády domu a dostal za to, napokon podľa vzoru   ostatných chlapcov namieril na vrabca a zastrelil ho; do hĺbky duše   otrasený vraždou, rozobral vzduchovku a hodil ju do nádrže   splakovacieho zariadenia na záchode, čím spôsobil poruchu; keď ju   vytiahli, dal ju Števkovi a zhrozil sa, akú radosť mu spôsobil),   slovom, Števko prišiel, prichytil Karola nad papierom, na ktorý po   štvrtý raz bol prepísal prepracovanú a doplnkami opatrenú prvú   kapitolu románu, a dopustil sa chyby. Usmial sa totiž a Karol urazene   spálil cenný rukopis v sporáku.
    </tei:p>
    <tei:p>
     Karol sa pomstí Števovi: Vie Števo, kto je Krištof Kolumbus? A   vie, kto je Don Quijote, D’Artagnan a Robinson? Ph! A pozná mesačnú   rozprávku Od Apenín k Andám...? Pozná vôbec niečo na tomto   svete...?
    </tei:p>
    <tei:p>
     Števko sa usmieva. Pozná automechanika Ema, ktorého nedávno zase   zatvorili na mesiac pre poburovanie. Potom vie, čo je predný náhon a   čo je diferenciál (veľké zubaté koleso a ešte jedno koleso a ešte   jedno koleso, tiež zubaté) a čo je to Avia. A pozná Lindbergha, ktorý   preletel cez more na svojom hornokrídlom jednoplošníku. Až bude   veľký, bude presne ako Emo a presne ako Lindbergh.
    </tei:p>
    <tei:p>
     V istom čase mal Karol úmysel vydávať triedne noviny, Štvrtácke   slovo. Malo vychodiť vo dvoch exemplároch, jeden mal písať Karol,   druhý Števko a posledný mal obstarávať aj obrázkovú časť časopisu.   Karol už bol aj pripravil zpravodajský príspevok o tom, kto pôjde na   gymnázium, a kto na meštianku, no časopis nevyšiel pre nedostatok   predplatiteľov. Ba došlo i k incidentu, pretože sa rozšírila povesť,   že Karol chce uverejniť známky triedy z počtov, a pretože ho Michal   Klimo podozrieval, neznámo z akých podnetov, že sa v čísle mala   vyskytnúť veta „Michal Klimo má dlhé uši“.
    </tei:p>
    <tei:p>
     V deň svojich desiatych narodenín napísal Karol báseň. Hovorilo sa   v nej okrem iného o vtáčikoch, ktoré na zimu odletujú do teplej   Ameriky. Karolko utrpel hanbu, keď otec polohlasom síce, no veľmi   jednoznačne podotkol, že vtáčiky neodletujú do Ameriky, ale do   Afriky. V nestreženom okamihu opravil Karolko tento omyl, šeptom   vyskúšal, či takto rým neutrpel, a neuspokojený odložil báseň do   priečinka pod knihy.
    </tei:p>
    <tei:p>
     Veľmi rád si vymýšľal o ľuďoch, že sú iní než ostatní. Ako chlapci   sbierali známky, gombičky, nálepky, odznaky a reklamy, sbieral   Karolko géniov a vyvolencov všetkých druhov. Je pravda, že tým   získaval isté právo myslieť si špeciálne veci aj o sebe, no nadbehol   takto množstvu rozčarovaní, s ktorými sa stretal po celý život. Iba   po rokoch bol ochotný zčasti pripustiť, že ľudia hriešni a   neušľachtilí sú hriešni a neušľachtilí.
    </tei:p>
    <tei:p>
     Uprostred svojej šľachty sedel a striedavo si želal umrieť a dobyť   svet. Zmiatol sa, keď začul bránku záhrady, kroky na chodníku,   kamienok na obločnici a Števov výkrik:
    </tei:p>
    <tei:p>
     ― Hybaj k nám! Doviezli traktor! Nevieš, čo je traktor?
    </tei:p>
    <tei:p>
     No okolo chlapcov, ktorí sa zo žiačikov pomaly stávali   študentíkmi, menilo sa i mesto. Navonok sa predovšetkým akosi   ozdobilo. Vznikly parčíky a promenády, aleje a fontány, veľké   asfaltové plochy a goemetrické chodníky, lemované belasými žulovými   obdĺžnikmi. Námestie medzi Pannou Máriou a vodostrekom žlto   vydláždili, sobotňajší a pondelňajší trh odsťahovali na dolný koniec,   starý most, čo cez rieku viedol k malej stanici, nahradili novým,   betónovým, máličko vydutým a takým širokým, že sa na ňom mohly   stretnúť záprahy. Napokon začali stavať budovu za sedem miliónov,   veľkú škatuľu, obloženú mnohými malými škatuľami, deliacimi sa na   ďalšie malé škatule, striešky, okienka, záhyby, ryhy a odkvapové   rúry. A v budove, v Národnom dome, bola kaviareň, divadlo, hotel,   spoločenské miestnosti a najmä veľký počet chodieb a záchodov. Potom   sa pustili i do stavby robotníckej poisťovne a na úžas mešťanov a   samovražednú hrôzu najstarších z nich renovovali pamätnú historickú   baštu a vežu farského kostola, ktorá začala vyzerať, ako by ju   predlani bol postavil murár-ochotník s malým smyslom pre fyzikálne   zákony. A rozmach pokračoval prekrásnymi vozovkami, učiteľským   ústavom na nábreží, novou budovou obchodnej akadémie a veľkým   posádkovým veliteľstvom.
    </tei:p>
    <tei:p>
     No i monumentálne budovy zostaly v podstate ozdobou a vznikaly do   istej miery z podobných podnetov ako fontány, trávniky a s veľkým   umením vyhotovené turistické značky v okrese. Skutočným symptómom, že   sa bohatne, boly stavby iného druhu. Za „sédriou“, za budovou   okresného súdu, potom za riekou na veľkom priestranstve medzi traťou   a futbalovým ihriskom, zvanom „trasovisko“, napokon za Mestským   parkom a všade na okrajoch mesta, často už celkom v zelenom alebo v   poli ― rástly zo zeme stavbičky malé rozmermi, veľké pohodlím a   významné obyvateľmi. Nepodobné jedna druhej, složito a originálne   obalkónené, vydláždené a vyzdobené podľa najmladšieho vkusu, so   spálňami na juh a dobrými vínnymi pivnicami, vznikaly vilky, skupiny   viliek, vilové štvrte. A hneď sa do nich sťahovala honorácia zpod   tristoročných striech z prostriedka mesta. Členovia mestskej rady, čo   múdro spravovali osudy mesta a nezabudli pritom na pozemky, ktoré o   päť rokov maly rapídne pribrať na cene (kto dnes tuší, že sa bude   stavať cesta až henta do Bosoráckeho údolia a k hati?), pri ktorých   dnes pes nôžku nezdvihne, no na ktorých možno postaviť dom z   materiálu, shodou okolností zvyšujúceho zo stavby hasičského domu.   Rozvážni drevári, majitelia píl a lesov, ktorí pokojne vyčkali, kým   drobnú konkurenciu odstaví ruský export, a potom sa vrhli na dodávky   do Holandska a Dánska. Úradníci, daňoví prednostovia, zástupcovia   okresných náčelníkov a bankoví riaditelia s jemne vyvinutým smyslom   pre platobnú neschopnosť stránky. Lekári s rozsiahlou praxou, veľkými   stykmi, malými škrupuľami a nijakou morálkou, z viny ktorej by museli   zotrvávať dlhšie než tri-štyri roky v pôvodnom skromnom byte, kde   začali ordinovať, oženili sa a splodili prvé dieťa. A napokon   obchodníci s dobre podloženými vzťahmi k Obchodnej komore, ktorí sa   šťastlivo vylízali z konkurzu, preniesli svoje predajne na námestie,   na Benešovu a Štefánikovu ulicu, rozšírili ich o sklady vo dvore,   potom o sklady na poschodí, napokon o sklady vo voľnom byte v   susednom dome, vplávali do rozbúrených vôd krízy, pomaly a bezpečne,   kulantne, no v strehu a s iniciatívou. Okrem nich zahniezdili sa vo   vilkách ľudia, o ktorých nevedno, odkiaľ prišli, no ktorí o niekoľko   rokov sedeli na mestskom dome vo funkcii konšelov. Priviezli sa na   autách, boli dobrými rečníkmi a prináležali k politickým stranám, o   ktorých existencii sa mesto dozvedalo po prvý raz.
    </tei:p>
    <tei:p>
     No nie všetko sa menilo v meste a najmä nie pod tristoročnými   strechami. V malebných dvoroch, prudko sa svažujúcich k záhradám, v   bránach ktorých si maliari rozkladali štafle a pražskí a bratislavskí   turisti otvárali fotografické prístroje, žily rodiny a nikam sa   nesťahovaly. Ich otcovia nemali kedy na fontány a turistické značky k   Mokrému vrchu a Panskému svahu. Ich matky sa dostaly na Trasovisko,   iba keď išli po bielizeň, ktorú malý vyprať, alebo pomôcť slúžkam   okopať zemiaky v záhradke za domom. Ich deti iba sporo začaly vnikať   do veľkej školy na nábreží, i to zväčša ustaté a zmätené a   deprimované. Boly teda oblasti, ktoré slávny rozmach mesta   nezasiahol. Nebolo treba, aby ich zasahoval. Nebolo treba pripomínať,   že ich nezasahuje.
    </tei:p>
    <tei:p>
     No slobodomurárska lóža, podľa Lessinga nazvaná, začala rozvíjať   humanistickú činnosť. Dvaja miestni maliari inštalovali výstavu v   malej sieni Národného domu. Ochotníci inscenovali báječné   predstavenie Sna noci svätojánskej. Okresný básnik vydal sbierku   vlastným nákladom a tlačou miestneho kníhtlačiarskeho úč. spol. Dvoje   miestnych novín vychádzalo, jedny v nedeľu, druhé v piatok. Miestny   športový klub kúpil trénera z Lučenca a dostal sa do divízie. Napokon   náhle začali pomýšľať na stavbu železnice, ktorá by spájala Pohronie   s Považím, a na stavbu veľkej železničnej stanice, dôležitého uzla v   blízkej budúcnosti. Založili priemyslovku. Obmedzili žobranie na   piatok. Dostali plukovú hudbu a tri pancierové autá. Vybudovali   plaváreň. Druhé kino. Sokolovňu. Vtedy bolo v meste deväť   cukrární.
    </tei:p>
    <tei:p>
     Chce azda niekto tvrdiť, že čosi nie je v poriadku v tomto   dokonalom svete?
    </tei:p>
   </tei:div>
   <tei:div type="chapter">
    <tei:head>
     <tei:hi>
      II. BALADICKÁ   MEDZIHRA
     </tei:hi>
    </tei:head>
    <tei:p>
     Diaľky sú záhadné, modravé, nekonečné. Klenba nebies je tajomná a   závratná, prípadne nevyspytateľná, miestami tiež prosto vzdialená.   Aké sú dobrodružstvá? Napínavé, nebezpečné a krkolomné. Ďalej u Jacka   Londona zpravidla prvé alebo posledné, u Júlia Verna prečasto   podivné, u Maya juhoamerické, respektíve v púšti a v tôni   padišaha.
    </tei:p>
    <tei:p>
     A po vzdialených moriach putujú plecnatí námorníci s pásikovanými   úsmevmi, opretí o sťažne korábov, plachetníc a jácht, vo výnimočných   prípadoch škunerov a džuniek, striedavo chlastajúc ohnivú pálenku a   nadávajúc po holandsky s prísadou angličtiny, používanej v   holandských kolóniách. Profesionálni morskí vlci prebodávajú pohľadmi   tmu a protivníkov a niekedy si vypomôžu ligotavou čepeľou noža na   tulene. To sa praktikuje najmä v krčmičke v dokoch, kde sa premávajú   ľahké ženy a priekupníci kradnutých vecí, alebo vtedy, keď niekoho s   nasadením vlastného života vylovia z vĺn a s úžasom spoznajú. V tom   čase býva búrka.
    </tei:p>
    <tei:p>
     Súčasne sa v horných poschodiach schádzajú boháči, hľadia   zamyslene na svetlá veľkomesta, používajú slová s mnohými nulami a   chystajú sa uskutočniť nejakú významnú transakciu. Niekedy sa ženia s   manekýnkami a sluhovia im vravia „K službám, pane“, „Rozumie sa,   pane“. Potom sluhovia mlčia a vzápäť zvedú spomenuté manekýnky.
    </tei:p>
    <tei:p>
     V tej istej chvíli získava neznámy kamelot neočakávane milión a   zakladá trust. Iný bývalý kamelot si sadá do rikše a v Pekingu je   zmätok. Tento zmätok sa ešte zväčší, keď medzi papierovými a   trstinovými fajčiarňami ópia zjaví sa pirát (jednooký) a niekomu sa   za niečo ukrutne pomstí.
    </tei:p>
    <tei:p>
     A fakíri a caballeros, gladiátori a kati od gilotíny, indiánski   pohlavári a križiaci, podobní plechovej konzerve, dôvtipní detektívi   a rafinovaní zločinci búrlivo zaľudňujú jedno detstvo, zaplavujú ho   ako stohlavý príboj proti nezdravej nude i proti zdravej skutočnosti,   ako magnet priťahujú a pútajú čerstvú a všetko oplodňujúcu zvedavosť   a oblažujú krátkodychou blaženosťou.
    </tei:p>
    <tei:p>
     A detské lásky a ľúbostné sníčky...! Tých tajomných a náhodných   dotykov a vzrušujúcich stretnutí a pohľadov... Toho vyčkávania a   obhrýzania nechtov pod bránou, z ktorej celkom náhodou má ktosi vyjsť   a zjaviť sa na celých desať sekúnd... A okolo toho všetkého vševedomý   úsmev tety a uštipačná neprítomnosť staršieho brata. A od nich zasa   úteky do šepotavých krúžkov alebo do náhlych návalov úprimnosti. A do   záhad a do sprisahaní a do osudných sľubov, a nech ma zhltne peklo,   ak klamem.
    </tei:p>
    <tei:p>
     A najmä do obrany: Tri kroky od tela, ironickí komentátori! Ruky   preč, Tomášovia a skeptici! Neznepokojujte blažené hniezda   prostovravnými otázkami!
    </tei:p>
    <tei:p>
     Ktoré sú rieky Južnej Ameriky? A čo vieš o aligátorovi nílskom? A   o Mendelejevovej sústave prvkov? A o rovine naklonenej, o vrabcovi   obecnom, o slúčeninách síry, o Zlatej bule, o genitíve   privlastňovacom a o priemete na rovinu svislú...?
    </tei:p>
    <tei:p>
     Aj veľavážení ľudia s titulmi, dôchodkami a verejnými funkciami sú   sentimentálne ochotní priznať sekundánom a kvarlánom právo neodhadnúť   proste totožnosť vypchatej šelmy mačkovitej so sklenými očami,   neurobiť výmyk na hrazde, pliesť si ametyst s granátom, nespomenúť si   na tretiu mocninu trinástich, nevedieť, že arbor, arboris je výnimka,   a obísť fakt, že veľký bol úpadok mravný v dobe cisárskej. Lebo aj   omedailení a ofrakovaní dospelí pamätajú sa radi a nie bez istého   dojatia na chuť rožkov, ktoré školníčka o desiatej nevraživo   predražila, na vôňu kladivkového papiera, ktorý nevpíja tuš, na   juvenes dum su-umus a na sladké a dávno absolútne nič nevraviace   hexametre, krajne nevhodne citované v dámskej spoločnosti. Hovoria   dnes: Sladká nedostatočná z dejepisu, sladký rozbitý oblok na   prírodopisnom kabinete a sladký zápis do triednej knihy so žiadosťou   o exemplárne potrestanie (a na tom trvám, Dr. F. Trousil, riadny   profesor) s malebnou svinkou pod podpisom matikára.
    </tei:p>
    <tei:p>
     Študentíkov ešte neznepokojujú tieto sentimentálne perspektívy.   Pridúša ich tridsaťstranové opakovanie z mineralógie a   pentagondodekaedre ich mátajú po nociach, ligocúc sa nenávistne a   púšťajúc im žilou. No vedľa ich túžob ich trápenia sú malé a oni to   tušia a pokúšajú sa ubrániť si do poslednej chvíľky právo nevidieť   veci.
    </tei:p>
    <tei:p>
     Ale i posledná chvíľa dobre živenej idyly sa minie. A zrazu sa   veci vynoria a vzťahy medzi nimi a vzťahy medzi ľuďmi a všetko sa   akosi rozhýbe a v sluchách klokoče a zuní.
    </tei:p>
    <tei:p>
     Lebo ani mesto sa neprestalo meniť a komplikovať. Nielen neónovými   svetlami sa ozdobilo na každom rohu, že i na špici farského kostola   zažiaril belaso svetielkujúci a jarmočne vyzývavý dvojkríž, nielen   niekoľko parčíkov pribudlo, fontán a turistických orientačných tabúľ.   Mesto sa zmenilo od gruntu, v samých vnútornostiach ― a zmenilo sa i   v tom, ako sa menilo. Zrúcali tri starodávne domy, jeden z   osemnásteho a dva z devätnásteho storočia, a postavili dve banky a   jednu sporiteľňu, obloženú červenkastým mramorom a pásikom   pieskovcového reliéfu. Majiteľ veľkej továrne na súkno kúpil menšiu   továreň na súkno a zamestnal jej majiteľa. Majiteľ veľkej píly za   Kasárenským mostom kúpil malú pílu Pod štrekou a bývalého majiteľa   nezamestnal. A pretože dvojica nových i dvojica starých vlastníkov   mala deti, otvorili Mestskú hudobnú a tanečnú školu.
    </tei:p>
    <tei:p>
     Do Hellerovej kaviarne, ktorá v tridsiatom prvom roku prišla na   bubon, poslal nový majiteľ direktora, aby zorganizoval podnik a   vyšiel mešťanom všemožne v ústrety. Hoci súčasne prosperovala i   kaviareň v Národnom dome, letné reštaurácie U ryby a U strelca v   mičinskom údolí, odvážili sa ďalší dvaja podnikatelia otvoriť podobné   podniky, z nich jeden nočný, ktorý sa rýchlo zmenil vo „Varieté“ so   všetkým, čo k tomu patrí.
    </tei:p>
    <tei:p>
     Počet ľudí, ktorí boli zamestnaní, zase sa zväčšil, kým počet   ľudí, ktorí zamestnávali, o čosi sa zmenšil. Už boli v meste šiesti,   čo mali viacej ako jedno auto, štyri sekretariáty politických strán a   traja portretisti, ktorí dobre vyžili zo svojho remesla, portretujúc   majiteľov dvoch aut, nákladného a osobného, a ich rodinných   príslušníkov, i predstavených troch sekretariátov. Členovia štvrtého,   usídleného v malej izbietke Na riečkach, neskôr v trojizbovom byte   spolu s tlačiarničkou, nedávali sa zpravidla portrétovať.
    </tei:p>
    <tei:p>
     Napokon zbúrali ďalšie stavisko, ani starodávne, ani nijako   pozoruhodné, iba obyčajné staré stavisko na konci slepej uličky pri   Hanákovom záhradníctve, a na jeho mieste postavili Robotnícky dom.   Ponechali pred ním malé priestranstvo, na ktorom sa mohlo tristo ľudí   sísť na prvomájový sprievod, do fasády zapustili tri rúrky, do   ktorých sa príležitostne daly vsunúť žŕdky zástav, a dlaždicami   povykladali malý dvorec, na ktorom po nedeliach stály desiatky   zaprášených bicyklov. Jednako Robotnícky dom vyzeral vedľa   Živnostenskej banky ako humno.
    </tei:p>
    <tei:p>
     A živnostenské banky, alebo aspoň veľkoobchody so sklom a   porcelánom, a humná, alebo aspoň neomietnuté škatuľky zo Senického a   Králického predmestia začaly vyrastať aj z dlážky tried, vo vnútri   starého klasického gymnázia, nedávno zmeneného na reálne. Vedľa   synov, ktorých otcovia zamestnávali, sedeli synovia, ktorých otcovia   boli zamestnaní, pretože bola demokracia. Pomáhali si pri úlohách,   najčastejšie prví druhým, šepkali si pri odpovediach, najčastejšie   prví druhým, a požičiavali si učebnice, najčastejšie prví druhým.   Pretože bola demokracia a pretože prví boli svieži, po celé pokolenie   oddýchnutí, tí druhí síce ružoví v lícach, svalnatí v ramenách a   veselí v slovách, no s neviditeľnými stopami po nedávnych   žobračenkách svojich otcov a po ich únavnej mnohomesačnej nečinnosti.   No nebolo medzi nimi rozdielu, pretože bola demokracia, a oni si toto   i opak tohto uvedomovali v podobe prekvapeného, zarazeného tušenia,   stále silnejúceho a nútiaceho do záverov.
    </tei:p>
    <tei:p>
     A mládenec prišiel do tercie a prišiel do kvarty a v zadnom vrecku   nohavíc začal nosiť pudilár s cipsom, v ktorom bolo niekedy i   dvadsaťpäť korún, celkom tvojich. Mohol si za ne predplatiť   aritmetiku do konca konferencie. Mohol si dať robiť rysy po dvoch   korunách kus a kolega a sused to pokladal za ľahko zarobené peniaze,   i keď sa nad papierom hrbil do polnoci a lišiacky sa pritom usmieval.   A odrazu v triede nielen stály Živnobanky a stodoly, veľkoobchody a   železničiarske byty nad stanicou, ale prúdily sem neviditeľné   chodníčky od Hellerovej kaviarne, od Robotníckeho domu, od mramorovej   sporiteľne a od nebezpečného partajného sekretariátu Na riečkach.
    </tei:p>
    <tei:p>
     Profesori, dve tisícky na mesiac, obkladali toto tušenie úhľadne   rímskymi klasikmi, tetrabóritanom sodným a Antonom Bernolákom. Keď sa   po nejakých pätnástich rokoch sišli so svojimi žiakmi na prvej   maturitnej schôdzke, pobádali nad renovovanými spomienkami, že im   čosi bolo ušlo.
    </tei:p>
    <tei:p>
     No ešte stále nebolo nijakých pochybností o tom, že v tomto   dokonalom svete je všetko v úplnom poriadku.
    </tei:p>
    <tei:p>
     Nuž teda.
    </tei:p>
    <tei:p>
     Riaditeľ Olexa pozorne vložil fľakatý pijak do sošitu s belasými   obálkami, zatvoril ho a rozvážne ho pritisol o dosku stola. Bol to   posledný sošit školských úloh sexty, kde riaditeľ Olexa vyučoval   latinčinu. Neopravoval rád kompozície a odkladal korektúry obyčajne   na posledný termín. Málokedy prinášal oznámkované kompozície do   triedy už o týždeň, ako bolo ináč zvykom. Bola to jedna z hriešne   malého počtu slabostí, ku ktorým sa pred svetom priznával.
    </tei:p>
    <tei:p>
     Pracovňa, v ktorej sedel, bola presýtená slnkom. Drobné tabuľky   okna vrhaly na poldruhej steny obraz mreží, ktoré sa začínaly v   dolnej tretine krásnej reprodukcie Sixtínskej Madony, zavesenej   máličko šikmo, a končily vedľa Pravidiel slovenského pravopisu,   položených na dosah pravej ruky presne rovnobežne s hranami písacieho   stola. Soška prvého prezidenta dívala sa riaditeľovi Olexovi   smierlivo priamo do očú. Jeho knihy tvorily v hornom priečinku   knižnice hnedú koženú plôšku.
    </tei:p>
    <tei:p>
     Riaditeľ Olexa si pretrel tvár, a to tak, že pritisol ruky na oči   a obe líca a zvoľna dvíhal hlavu. Potom urovnal sošity do tehličky a   ochotný nezáväzne sa zamyslieť, zahľadel sa na vrchný. Bol to sošit   sextána Pavloviča. Karol Pavlovič, výborná, veľmi dobrá, výborná,   nula, vtedy mal šarlach, veľmi dobrá.
    </tei:p>
    <tei:p>
     Riaditeľ Olexa si prejde dlaňou po vlasoch, rozčesaných nabok, a   zahľadí sa na pavúka, ktorý liezol po stene a zastavil sa nečakane vo   výške náučného slovníka, svietiaceho na polici zlatou väzbou. Plachý   študent Pavlovič, chalansky pretiahnutý, štetinatý pod nosom a po   brade, nehybný v predposlednej lavici, druhý od obloka, neistý v   pohľade a bezpečný v záhadách mŕtveho jazyka latinského. I jeho   písmo, hľa, je takéto: nevypísané, improvizované, stojaté, no nie   súbežné, pritom plné hrubých ťahov a predôležitých bodiek. Akási   velikánska bezočivosť je za tou jeho nesmelosťou.
    </tei:p>
    <tei:p>
     Keď bol primán a vari po desiaty raz v škole, pochytilo ho   zazvoniť huncútsky na školníkovom zvonci. Nazdával som sa, že sa dá   na útok, keď zbadá, že stojím za ním. On vycengúval, a ja som stál.   Na horných chodbách už začínalo byť rušno a dvere tried na prízemí sa   otváraly rad-radom. Chýbalo dobrých dvadsať minút do konca vyučovacej   hodiny. Keď sa na schodoch ukázaly prvé profesorské tváre, pristúpil   som k novopečenému gymnazistovi a dovolil som si ho prerušiť:
    </tei:p>
    <tei:p>
     ― Ty si nový školník?
    </tei:p>
    <tei:p>
     Díval sa na mňa zdola. Bol červený v tvári. Nepoznal ma ešte alebo   si ma nezapamätal. Uvidel mnoho ľudí, ktorí sa k nemu blížili po   chodbách a po schodoch. Školníkov zvonec bol akosi v ohnisku celej   budovy.
    </tei:p>
    <tei:p>
     ― Nie, prosím. Ja som Pavlovič z prvej.
    </tei:p>
    <tei:p>
     ― A kto ti prikázal cengať?
    </tei:p>
    <tei:p>
     Prudko oddychoval. Školníkov zvonec bol z ťažkej mosadze.
    </tei:p>
    <tei:p>
     ― Strašne sa mi zachcelo.
    </tei:p>
    <tei:p>
     Niekto sa zachichotal. Profesori začali vracať študentov do tried.   O chvíľu všetko dookola stíchlo.
    </tei:p>
    <tei:p>
     ― Dúfam, že vieš, čo ťa čaká, Pavlovič. ― Usiloval som sa tváriť   prísne. Dal som mu slabé zaucho dvoma prstami. ― Ohlásiš sa u   triedneho.
    </tei:p>
    <tei:p>
     ― Prosím. ― Už som odchádzal, keď pošepol: ― Strašne sa mi chcelo   cengať. Iba raz som chcel. Potom som nemohol prestať. Chcel by som   byť školníkom.
    </tei:p>
    <tei:p>
     Riaditeľ Olexa vedel, že sa Pavlovič za túto príhodu neskôr   nesmierne hanbil, najmä v tercii a v kvarte, kde si s veľkou   dôslednosťou obstaral všetky možné zábrany toho veku. S úsmevom sa   chystal, že sa ho raz opýta, či ešte uvažuje o školníckom mieste ― je   systemizované. Ale túto otázku si odkladal na chvíľu, v ktorej by   azda Pavlovič sklamal jeho presvedčenie, že ho má rád. Lebo študent   Pavlovič mal byť zárodkom jedného z budúcich dôkazov, že učiteľský   život riaditeľa Olexu niekam cielil a splnil nejaké poslanie. Ako s   takým bolo treba zaobchádzať s ním opatrne.
    </tei:p>
    <tei:p>
     Preto ho nútil k vrcholným výkonom a draho mu účtoval svoju   priazeň. Ale vyzeralo to, ako by študent Pavlovič bol pochopil   situáciu. Iste nepochyboval o tom, že aj sám riaditeľ Olexa má malú   vieru v súvislosť medzi prospechom v latinčine a budúcimi životnými   úspechmi; jednako nepovolil a utiahol každý náklad. Keď si uvedomil,   že mu latinčina nikdy na nič nebude, a to bolo krátko po matúre,   spomínal na sextu a na riaditeľa Olexu ako na skúšku, v ktorej obstál   a ktorá ho na čosi oprávňuje. S obľubou sa potom sám staval pred   podobné skúšky a pozoroval sa v nich ako iného človeka.
    </tei:p>
    <tei:p>
     Riaditeľ Olexa prelistoval Karolov sošit a jeho oči s veľkou   zhovievavosťou obchádzaly hrubice. Neprístupná povaha, mladý   Pavlovič, a predsa nijako nie podozrivá. Bojazlivá a výbojná zároveň   a nervózne plná nespočetných podnetov na všetky strany. Kamže,   študent Pavlovič? Hm?
    </tei:p>
    <tei:p>
     A niekedy vybúši ako rakétla. ― Zblaznel si, Pavlovič, trieskať   filozofa o zem...?
    </tei:p>
    <tei:p>
     ― Ph! Filozofa! Fiškál a karierista, namyslený, márnomyseľný   potrimiskár...! Čím si zaslúžil náš záujem...? Líška sa bohatým, aby   sa mal dobre!
    </tei:p>
    <tei:p>
     ― Potlačil Catilinovo sprisahanie atque rem publicam in summo   tempore ―
    </tei:p>
    <tei:p>
     ― Do hája s ním! Čoho sa dopustil Catilina? Konkuroval starému   dedovi vo voľbách! Zchudobnelý šľachtic, ktorý sa dal na politiku,   nebezpečný a inteligentný revolučný duch, nepohodlný plešivým boháčom   v senáte! Proti Ciceronovi hotová ľalia! Ale rečníkom bol Cicero.   Málokedy sme to azda videli, že rečník vyhral proti spravodlivému...?   Audiatur et allera pars! Dnes by bol Catilina v parlamente! Máme aj   horších poslancov! Doteraz sa to priečilo učebným osnovám škôl   stredných a odborných. Teraz sa to začína obracať proti úcte   profesorského stavu a vôbec proti štátu.
    </tei:p>
    <tei:p>
     ― Ihneď do sborovne.
    </tei:p>
    <tei:p>
     Študent Pavlovič stojí pri okne sborovne, v ktorom bzučí hmyz.   Riaditeľ Olexa prechádza sem i ta dlhými krokmi. Potom listuje v   papieroch na stole. A ako by si iba teraz bol všimol prítomnosť   sextána.
    </tei:p>
    <tei:p>
     ― Choď. Nejde iba o pravdu. Všetko má svoju formu. Forma dat esse   rei.
    </tei:p>
    <tei:p>
     Pavlovič sa vďačne ukloní. Keď zatvára za sebou vysoké dvere,   usmieva sa. No zbadá, že riaditeľ zazrel úsmev a začervenie sa po   korienky vlasov. ―
    </tei:p>
    <tei:p>
     Cengá. Už nie len mosadzný zvonec, ale elektrický cengáč, ktorý   dali vlani namontovať na všetkých chodbách. Niekoľko sekúnd ako by sa   ticho v rozľahlej budove ešte bolo prehĺbilo, potom počuť chlapčenské   hlasy, to z tercie b, ktorá je najbližšie, vzápäť sa celá chodba dá   do huku a celé stredné krídlo staviska podoby litery U.
    </tei:p>
    <tei:p>
     „Bluf,“ pomyslel si riaditeľ Olexa. „Ten chlapec použil slovo bluf   ― pri tom výstupe o Ciceronovi. Nevedno, či mal na mysli rímske   dejiny, alebo strednú školu vôbec. Dúfajme, že to prvé, dúfajme.“
    </tei:p>
    <tei:p>
     Malá prestávka sa chytro minie a elektrické cengáče zabzučia.   Chodby stíchnu a riaditeľ Olexa pozrie na hodinky. Sluší sa päť minút   meškať. Kým bol dočasným správcom ústavu, meškával iba tri. Až urobí   doktorát ― hovorieva o ňom a používa frázičku „na staré kolená“ ―   bude meškať zakaždým osem minút.
    </tei:p>
    <tei:p>
     V záhradke pred oblokom je ticho, ani lístok sa nepohne, iba auto   prefičí po hradskej medzi školou a parkom. „Voľno“, a sextán Pavlovič   sa zjaví ako v divadle.
    </tei:p>
    <tei:p>
     ― Rozkázali ste prísť po sošity.
    </tei:p>
    <tei:p>
     ― Na. Nekukaj na známky. Všetko má svoj čas. ―    Choď...!
    </tei:p>
    <tei:p>
     ― Po vás, pán riaditeľ. ― Sošily sa mu sošmyknú, málo chýbalo a   boly by sa rozsypaly na prahu riaditeľne.
    </tei:p>
    <tei:p>
     Riaditeľ Olexa ho vystrčí zo dverí. Potom vystupujú na prvé   poschodie. Vztýčený a dôstojný profesor latinčiny a za ním študentík   so sošitmi a so svojím navrchu. Prejdú po malej plošinke poschodia,   potom dlhou chodbou až na jej koniec. Krik v triede sa hneď utíši.   Karol položí sošity na katedru. Riaditeľ Olexa zastane na sekundu na   stupni, so vztýčenou hlavou a s rukami, voľne spustenými pozdĺž   tela.
    </tei:p>
    <tei:p>
     ― Sadnúť.
    </tei:p>
    <tei:p>
     Zo dvora alebo s ihriska sem doznievajú hnevlivé povely   telocvikára a občas jeho píšťalka. O poschodie vyššie je spev. Karol   si sadá na svoje miesto a srdce mu klopká. A čo moja kompozícia?   Obstojí?
    </tei:p>
    <tei:p>
     ― Rozdať sošity.
    </tei:p>
    <tei:p>
     Riaditeľ Olexa sa díva na štyridsaťpäť strapatých hláv. Odrazu ho   ponúka do úsmevu. Obráti sa k tabuli a čosi na ňu píše.
    </tei:p>
    <tei:p>
     Keď takto čičíkavo pršalo ako dnes, zastavoval sa Tomáš v robote a   hľadel otvorenými dverami dielne na briežik dvorca, ale nevnímal, ako   kvapky pučia zprostred odstredivých krúžkov a zpomedzi kamienkov a   ako sa spájajú v súvislé plôšky morí ako na mape. Svieral spodnú peru   medzi zubmi a predstavoval si, že rozžeravil nad mechom klinec   dobiela ― štrnástku, na sbíjanie hrád ― a že ho syčivo ponára do   zadku majstra Šebu ako létkolbňu do hrudky cínu. Tušil, že majstra   Šebu jedného dňa prizabije. No keď sa majster Šebo o chvíľu zjavil v   dielničke, zavalitý a shrbený ako tur, no s vtáčím hlasom a hadím   výrazom v poďobanej tvári, zohol sa automaticky a pilníkoval a vŕtal   a svaroval, čo mal práve vo sveráku. Prítomnosť majstra Šebu   elektrizovala dvoch pomocníkov a dvoch učňov: nikdy neskazili toľko   pocinkovanóho plechu, nitov a drôtu ako po jeho náhlych, triumfálnych   vstupoch.
    </tei:p>
    <tei:p>
     ― Lánik, čo gániš, negáň. Už som si aj mal koho vybrať, no nemal?   Čo si ty vlastne myslíš, za čo ťa chovám, čo? No?
    </tei:p>
    <tei:p>
     Tomáš si myslel, že ho Šebo nechová. Keď majster niekoho   prichytil, že nerobí, vymýšľal si tresty. Prívetivo ich ukladal:
    </tei:p>
    <tei:p>
     ― Pôjdeš do Hámošov, do direktorov, zapchal sa im reterát, páni   tvrdo tentujú, od čokolády, vieš?
    </tei:p>
    <tei:p>
     Päť minút pred fajrontom priniesol skazuvzatý luster ako by   nič:
    </tei:p>
    <tei:p>
     ― Ešte toto vyrovnať, na drébanku vypolírovať a kontakty pospájať   a izolačkou omotať, a potom hybaj domov k mame.
    </tei:p>
    <tei:p>
     Nebolo v tieto časy celkom isté, kam sa podeje Tomáš po robote.   Otec bol palierom u Vereša a vďačne spával po stavbách.
    </tei:p>
    <tei:p>
     Vždy si vedel zariadiť, že mu do stavebnej kancelárie postavili   posteľ alebo aspoň matrace na priči. Verešovi nebolo proti mysli, že   bol Lánik ráno prvý na stavenisku a nikdy z neho vlastne neodchádzal.   Elena sa vydala za toho Skřivánka, čo pracoval ako sadzač v tlačiarni   Industria. Ba, robil aj za metéra, typografa, skladníka a účtovníka;   robil za piatich a volal sa Vlasta, hoci každý vie, že Vlasta je   dievčenské meno. Mali druhé dieťa, polročné, prvé zomrelo na záškrt   tej jesene, čo boli Tomáša dali za učňa. Vlasta Skřivánek bol   málovravný a ako by si sám neustále hľadel do žalúdka; niekedy sa   celkom neočakávane rozľútostil nad maličkosťou, ktorej smysel nikto   nepostriehol, a často ho mrzely veci, po ktorých ho navidomoči nič   nebolo. Gustovi povedal, že mu obstará miesto v tlačiarni, no to bolo   už pred rokom. Vyhováral sa, že chceli kúpiť starší rýchlolis, no   ešte nekúpili. Keď Gusto povedal „to sú reči“, prestal sa s ním   shovárať. Gusto pracoval v zápalkárni pri chemikáliách, a keď sa ho   dôverčivo pýtali, či mu to neškodí na zdraví, zblčal, ako by sa bol   tej síry nalogal, či čoho. A tak Tomáš spával niekedy s otcom, to   vtedy, keď robili na väčšej stavbe, ku ktorej sa vyplatilo vystavať   múranú kanceláriu, niekedy pri sestre, ktorá s mužom bývala v domci   medzi Huštákom a kasárňou, no ktorá tvrdila, že má málo miesta, hoci   sa Gusto dávno bol odsťahoval do Handzov a hoci po Jankovej smrti a   pred narodením malého Tomáška v jednej izbe nebolo spáča. A stalo sa   i to, že sa Tomáš prosto nemohol vyspať pri svojich.
    </tei:p>
    <tei:p>
     ― Nemám mamy ani nikoho, ― odpovedal zpočiatku, no potom zakaždým   hlavato čušal, lebo Šebo, tur-vták-had, mal bizarné sklony k   súcitu.
    </tei:p>
    <tei:p>
     Obaja pomocníci robili u Šeba vyše piatich rokov, a to bola   zvláštnosť. Šimčisko sa zajakával a všeobecne sa o ňom predpokladalo,   že onedlho umrie, pretože jeho traja starší bratia a jedna sestra   umreli, a to s jedinou výnimkou v poradí, ako prišli na svet. Nemetz   bol rusovlasý šikovný Spišiak, ktorý vo voľných chvíľach z tenkého   plechu sletoval model nedávno preslávenej parolode Európa. Učniská sa   striedaly chytro, nevydržaly. Šebo si vážil starých zamestnancov a   bál sa nových; neveril, že by niečo mohlo byť lepšie než to, čo bolo   predtým. No na učňov bol tvrdý, aby uňho zaručene nevydržali do času,   po ktorom im podľa zákona mal začať platiť. Odo dňa, čo bol Tomáš   „pripovedaný“ u plechárskeho a inštalatérskeho majstra Šebu,   vystriedali sa vedľa neho traja. Prvý, Jozef, vyjavený a nekonečne   pomalý chlapec, ho odpudzoval, lebo bol sprostý ako porisko.
    </tei:p>
    <tei:p>
     ― Chumaj, ― prihováral sa mu Tomáš v olejnatom buchote dielne, ―   veď sa nedaj, keď ťa mláti! Aspoň sa riadne mykni a utekaj!   Truľo.
    </tei:p>
    <tei:p>
     Jozef bol stratený prípad, čo do ruky vzal, sfušoval, slova si   nezapamätal, veci strácal, nijaké podozrenie od seba neodvrátil. To   pri ňom Tomáš po prvý raz objavil, o čo vyššie sa cení a ako Jozefom   opovrhuje. Jednako bol lepší než jeho nasledovník a menovec.
    </tei:p>
    <tei:p>
     Tento druhý Jozef priťahoval. Často sa bezpečne a sebavedome   rozvravel a Tomáš ho počúval a oči sa mu pritom zúžily ako dve   pukliny v nedobre skalenej oceli. Do všetkého sa rozumel: do peňazí,   do klavírov, do šiat, do autákov ― do ženských. A čo bolo   najčudnejšie, ulieval sa z roboty. Vypočul, keď sa naňho Šebo   rozkvikotal, potom povedal tíško:
    </tei:p>
    <tei:p>
     ― Hovädo. Si myslí, že zo mňa spraví plechára či čo.
    </tei:p>
    <tei:p>
     Tomáš zarazene čušal. Prečo je tu?
    </tei:p>
    <tei:p>
     ― A čím budeš... ty, čuješ?
    </tei:p>
    <tei:p>
     ― Čím? ― Jozef sa usmial. Nozdry sa mu pritom roztiahly. ― Takých   ako si ty, budem vyplácať drobnými, rozumieš?
    </tei:p>
    <tei:p>
     Tomáš sa zohol nad železnú platňu, nasadil americkú vŕtačku na   miesto, označené kriedovým krížikom, a ako krútil, myslel si do   rytmu: „S pánčatami sa ― kamaráti ― videl som ho ― anciáša ―“
    </tei:p>
    <tei:p>
     Závidel mu mlčky, keď mal pekné veci. Raz priniesol poniklovanú   pištoľu na náboje, aké sa dávajú do flóbertky. Mala čiernu hruškovitú   hlavičku na hlavni a ryhovanú rukoviatku. Medzi chlapcami bola známa   pod menom forini-husaška.
    </tei:p>
    <tei:p>
     ― Tvoja?
    </tei:p>
    <tei:p>
     ― Moja, ― luhal. ― Hore ruky.
    </tei:p>
    <tei:p>
     Tomáš sa díval. Čo stálo medzi týmto chlapcom a ním? Prečo by bol   ešte aj hlúpemu Jožovi dal prednosť pred týmto? Mamľasovi,   chrapúnovi...?
    </tei:p>
    <tei:p>
     ― Hore ruky! ― opakoval Jožo podráždene a pôsobivo dvíhal   revolver. ― Boha ti, zdvihni ruky, lebo ju dostaneš rovno do pupka,   vravím ti.
    </tei:p>
    <tei:p>
     Čo je na ňom vlastne iné ako na Tomášovi? Všetko. Prečo nespraví   rovného kroka? Prečo sa teraz jeduje, ako by mu niekto ubližoval?
    </tei:p>
    <tei:p>
     Nepochopiteľná vec. Raz ho spráskam, rozhodol sa vtedy Tomáš, hoci   mladší. Spráskam ho, lebo je takýto.
    </tei:p>
    <tei:p>
     ― Strel, ak sa nebojíš. Figu strelíš.
    </tei:p>
    <tei:p>
     Jožo vypučil oči na pištoľu, ktorú mal v ruke.
    </tei:p>
    <tei:p>
     Poruvali sa tichučko po sobotnom fajronte, ako by boli bývali   dohovorení. Keď Tomáš ležal na supiacom tele a tlačil ho do zeme   rukami i čelom, opýtal sa, ako bol uvažoval:
    </tei:p>
    <tei:p>
     ― Keby som len vedel, prečo si taký sviniar, Lichý.
    </tei:p>
    <tei:p>
     Ohromne ho to navidomoči trápilo!
    </tei:p>
    <tei:p>
     Keď sa telo pod ním náruživo vzoprelo, zdvihol hlavu a uvidel   škodoradostnú tvár nad múrikom.
    </tei:p>
    <tei:p>
     ― Mhm. Chcel by si byť pán.
    </tei:p>
    <tei:p>
     Jožo sa spínal. Dva razy sa mu nakrátko podarilo dostať sa navrch.   Boli obaja špinaví a doškriabaní.
    </tei:p>
    <tei:p>
     ― Pusť ma, ― zaprosil náhle Jožo. ― Pusť, dám ti dačo.   Forini-husašku, chceš?
    </tei:p>
    <tei:p>
     Tomáš pochopil, že zbavuje Joža predôležitej prestíže pred tamtým   na múriku. Špicatá tvárička sa zabávala. Tomáš vstal a oprášil   sa.
    </tei:p>
    <tei:p>
     ― Tak už máš dosť? ― zvolal Jožo a hneď sa dal na ústup. Klial. Na   múriku už nebolo nikoho.
    </tei:p>
    <tei:p>
     Jožo sa nevrátil do dielne. Šebo ho sháňal a každému vravel, že mu   chýbajú štemajzne a nejaký materiál. Obviňoval učňa, ktorý ušiel,   zabezpečoval sa pre prípad, že by Jožo niekde ohováral majstra: Šebo   bol presvedčený, že ho vyhuckal.
    </tei:p>
    <tei:p>
     Tretí učeň zavítal iba nakrátko. Na druhý deň prišly dve ženičky,   že si to rozmyslely, že ho vezmú domov, do Seliec, ku koňom.
    </tei:p>
    <tei:p>
     A tak žil Tomáš nejaký čas sám so Šimčiskom, ktorý ide zgegnúť, a   s obratným Nemetzom, čo sa piple s plieškami, zametal kovové piliny,   nosil za tovarišom debnu s nástrojmi, díval sa na dvor pred dielňou,   keď pršalo a keď kvapky čľapotavo vyvieraly zpod kamienkov, a sníval   o tom, ako raz ublíži Šebovi, majstrovi plechárskemu a   inštalatérskemu, poďobanému, piskľavému.
    </tei:p>
    <tei:p>
     No keď majster vtrhol do dielne, rýchlo sa vrátil k robote,   bystrými prstami povkladal skrutky do bielych závitov, presnými   pohybmi nasadil nástroje a za účasti celého mladého tela spriahal   kovové súčiastky. Keď sa jeho pohľad stretol s pohľadom Šimčisku a   Nemetza, beľmo jeho očú odrazilo sa ešte prudšie od zamazanej tváre a   prsty boly ešte pohotovejšie a driek a nohy ešte pružnejšie v   zamastených čiernych montérkach, čo ich Elena ušila, keď čakala   Tomáška.
    </tei:p>
    <tei:p>
     Keď Maja pohodí šticou, zavlní sa jej plavá obruba ako kruh na   vode. Ejka sa rozchicholala a poskočila s nohy na nohu, ako by práve   bola vyliezla z bazéna a vytriasala vodu z ušú. Niet pochýb: videla   ich, ako šli do zadnej izby a ani nezažali lampu, hoci je tam iba   okienko do svetlíka, a zostali tam dlho a keď vyšli, boli červení ako   raky, aj pán inžinier, aj sestra, a sestra povedala, keď uvidela Ejku   pri šijacom stroji ako by hľadala nožničky, choď sa hrať na dvor   alebo si rob úlohy, ale nepostávaj tu, lebo ťa namočím, až príde   otec... Ale Maja už nepočúva. Sústreďuje sa na predstavu svojho   Garyho. Má ho doma na sto štrnástich fotografiách a teraz si ho   predstavuje podľa najväčšej z nich, na ktorej je v civile a má biely   klobúk so širokým, hodvábne lemovaným okrajom. Tak ho videla tiež v   Mužovi medzi dvoma ženami a práve tu bol najúžasnejší. Ešte v ten   večer mu po štvrtý raz písala do Hollywoodu, a že podnes nedostala   odpoveď, tomu na vine je iba naša pošta. To, pravda, najmenej mení na   tom, že Gary je božský.
    </tei:p>
    <tei:p>
     Ejka bola vždy reálnejšia a zaujímajú ju najmä miestne klebety. Má   dospelú sestru a tu sa človek kadečo dozvie, iba oči treba mať   otvorené, drahá moja.
    </tei:p>
    <tei:p>
     Čo je to proti Garymu Cooperovi? Je vôbec niečo na svete, čo sa mu   vyrovná? Maja si prehodí tašku z ruky do ruky a perá a ceruzky   zahrkocú pritom v drevenom puzdre.
    </tei:p>
    <tei:p>
     Na nároží sa lúčia a Maja ide lenivo domov. Oprie sa plecom o   záhradnú bránku, hoci ju mamička už niekoľko ráz bola prichytila so   stopou po čiernej mreži na svetlom kabáte, prejde po betónovom   chodníku a cengá pri vchode. Klárka otvára dvere, Klárka sa konečne   bude vydávať, za toho svojho strojníka vraj, nie je to slávne, lebo   bol už dvakrát zatvorený, pre nejaké politické veci, preto dala   Klárka výpoveď, ale mama povedala, že možno bude chovať.
    </tei:p>
    <tei:p>
     ― Kde si bola tak dlho, ― pýta sa hlas z jedálne, keď Maja   prechádza cez predsieň a odhadzuje kabát a tašku.
    </tei:p>
    <tei:p>
     ― Mali sme zas to kreslenie, to ti bola nuda, potom som sa trochu   tárala po nábreží s Ejkou a Filou, zajtra je beztak nedeľa. A prišli   nejakí noví vojaci v takých čudných uniformách. A možno, že to neboli   vojaci, ale žandári. Fila vraví, že hasiči.
    </tei:p>
    <tei:p>
     ― Vykúpeš sa ešte pred večerou. Po večeri máme hosťa.
    </tei:p>
    <tei:p>
     ― Ktoré si vziať? Belasé s mašľou?
    </tei:p>
    <tei:p>
     ― Dobre.
    </tei:p>
    <tei:p>
     ― A náušnice. Tie jednoduché, okrúhle.
    </tei:p>
    <tei:p>
     ― Ale chytro.
    </tei:p>
    <tei:p>
     ― Áno, mama.
    </tei:p>
    <tei:p>
     Tie belasé okrúhle sú najapartnejšie. Sú, ako sa ujo Fabián   vyjadril, pikantné. Presnejšie povedané, Majina tvárička je v nich   pikantná, tak. Okrem toho sú aj pikantné jedlá, napríklad niečo s   majonézou, a pikantné vtipy, pri ktorých sa všetci dívajú na Maju,   niekto povie, nech ide po pohár vody, nato iný, že je už veľké   dievča, a zas niekto, práve preto.
    </tei:p>
    <tei:p>
     Ale aj náušnice sú pikantné a Gary by to s radosťou potvrdil.   Ostatne, či nie on je dnešným hosťom, pre ktorého sa treba   preobliekať, alebo aspoň niekto hodne mu podobný? Čo na tom, že sa   bude hovoriť zas o peniazoch, o ktoré niekto prišiel alebo ktoré   niekto získal, a o voľbách, ktoré možno prehrať a vyhrať, stačí, ak   hosť bude podobný Garymu Cooperovi. Lebo vtedy sa Maja preoblečie aj   trikrát.
    </tei:p>
    <tei:p>
     Napokon ktovie? Aj Gary raz musí prísť na myšlienku navštíviť   Európu. Prečo by neprišiel náhodou, celkom náhodou do tohto mesta? A   prečo by sa náhodou neprechádzal v parku práve vtedy, keď náhodou...   áno: Maja bude čítať útly sväzok básní. Alebo ešte lepšie, ročnicu 20   th century Fox-filmu. A bude mať knihu otvorenú práve na tej strane,   na ktorej je veľká fotografia božského Garyho. Náhle zdvihne zrak, to   už ako Maja, a on sa zastaví a ― Prosto stačí prísť do Európy.
    </tei:p>
    <tei:p>
     ― Kúpeľňa je pripravená, ― hovorí Klárka. ― Poďte, slečna.
    </tei:p>
    <tei:p>
     Vždy som taká ustatá po tom idiotskom kreslení. Ale v kúpeli je   únava v podstate príjemná. Ejka si bráva rádio do kúpeľne, ale mama   to nedovolí, vraj by som ostávala pridlho vo vode a v kúpeli sa   chudne, a kto chudne, stráca sexappeal a na štíhlu líniu vraj mám čas   od sexty. Ak to bude zasa niektorý z otcových úradníkov, ten   tajomník, čo má iba dvadsaťšesť rokov, alebo archivár, ten čierny,   tak je to v poriadku. Iba aby to nebol Hrmo, brucháč, ten vie vravieť   iba o monopoloch. Ejka si dáva do vody akúsi soľ, mne to mama nikdy   nedovolí, že to nepotrebujem. Ejka sa má doma vôbec lepšie. Za jej   sestrou chodia páni, a ona, totiž Ejka, má z toho pravidelné príjmy.   Pán Hrmo by povedal, že má na svoju sestru monopol, nie? Zato v   tanečnej už asi päťkrát sedela a predminulý raz sa dostala k slovu   vlastne iba pri dámskej volenke! To sa Maji nikdy nemôže siať. Len čo   klavirista začne hrať, prihrnú sa tanečníci so všetkých strán a   vzdychajú a stoja v pozore.
    </tei:p>
    <tei:p>
     V kúpeľni je vlhko a teplo. Voda na bielom porceláne je zelenkavá   a lampa sa na nej zajakavo hojdá. Maja zatvorí dvere. Vyťahuje sponky   z vlasov, ktoré sa jej rozlejú po pleciach. Spúšťa si sukňu a   uvoľňuje golierik, potom si stiahne blúzku, má hladké, pomerne tučné   ramená, s ktorých po celú zimu nezmizly stopy letného slnka. Je stále   dospelejšia, keď vystúpi z nohavičiek, spustených na dlážku a stiahne   kombiné. Keď sa zohne k vani, skĺzne sa jej zlatý medailónik medzi   prsníky. Zaviaže si vlasy šatkou a nedočkavo namočí nohu, potom   druhú. Pomaly si zvyká na horúcu vodu, kľakne si do nej, sadne si a   napokon si ľahne. Velikánska nedočkavosť sa jej zmocní, Maja pozná   tento pocit, už vari pred troma rokmi sa s ním po prvý raz stretla,   to vždy, keď ju voda pri vstupe do vane akosi vecne ohmatáva. Voda   ticho čliape o biele steny nádrže a Maje sa zmocňuje známy nepokoj.   Siahne za mydlom a o chvíľu je celé telo klzké a pokožka napäta v   rýchlych pohyboch, ktoré ako by niečo chcely zastrieť.
    </tei:p>
    <tei:p>
     ― Ponáhľaj sa, ― počuť matkin hlas zo spálne, ― zameškáš večeru a   nahneváš otca. Klárka, nevideli ste Dámu? Poobede som ju čítala v   posteli. Sú tam také slušné modely...
    </tei:p>
    <tei:p>
     Nie je vylúčené, že Gary teraz náhle otvorí dvere, hoci som ich   zatvorila na kľúč. Ešte šťastie, že som spotrebovala toľko mydla.   Voda je teraz nepriehľadná a Gary by videl iba toľko, koľko by som mu   chcela ukázať, a to je dôležité. Shaw napísal, že čím menej vidí muž   zo ženy, tým väčšmi ho dráždi. Neviem, či ten Shaw napísal aj niečo   iné, ale toto je vtipné. Dobre, že som narobila toľko mydlových   bublín.
    </tei:p>
    <tei:p>
     A čo Karol? Keby Karol náhle otvoril dvere? Odniesol by ma do   spálne ako Gary Selmu v Mužovi medzi dvoma ženami? Pravdepodobne by   ma neuniesol, pustil by ma na kamennú dlážku kúpeľne a ja by som sa   poudierala. To je rozdiel medzi Garym a Karolkom. A predsa... prečo   ma chcel bozkať? Prečo bozkávať, keď vieš, že neunesieš...? Mal   dopukané pery a strašne bol rozčúlený, keď sa ku mne zohol v otcovej   pracovni. Bolo rozhodne správne, že som sa urazila. Hoci keby som sa   nebola, bol by sa pokúsil ešte raz. Pery mal dopukané, ale v podstate   to nebolo nepríjemné.
    </tei:p>
    <tei:p>
     ― Miloslivá pani vám odkazuje, aby ste sa ponáhľali, slečna.
    </tei:p>
    <tei:p>
     Čo by urobil Klárkin strojník, keby otvoril dvere a Klárka by bola   vo vani? Nie je vôbec pekný, Gary je krajší, ba i Karol. A predsa sa   zaňho Klárka vydáva: budú spolu bývať a spolu spať. Raz povedal pán,   ktorý tu bol na návšteve, že by ma chcel za ženu. Smial sa pritom,   ale povedal to, a keby som bola bývala staršia, bola by som s ním   musela bývať a spať. Mal fúziky, a tie ja nerada. Zjavne som sa   nemohla siať jeho ženou.
    </tei:p>
    <tei:p>
     Kristepane, veď ja Klárke závidím!
    </tei:p>
    <tei:p>
     Vstane vo vani a díva sa do náprotivného zrkadla. Potom sa chytro   ponorí do mydlovej vody. Keď rozrušená a neistá vystupuje z kúpeľa,   privrie oči a odvráti sa od zrkadla. Zahaľuje sa do plachty, trie si   údy a odfukuje. Obyčajne si v tejto chvíli spieva, ale dnes akosi   nemá odvahu. Spievala by Klárka na jej mieste?
    </tei:p>
    <tei:p>
     Vtom sa otvorily dvere. Otec.
    </tei:p>
    <tei:p>
     ― Prepáč, myslel som, že si už hotová. Ponáhľaj sa, prosím ťa,   budem sa holiť. Teta Vilma príde na večeru.
    </tei:p>
    <tei:p>
     Predsa teda neboly na kľúč! Bola veľmi strapatá a vyzerala ako   školáčka. Horlivo sa začala obliekať.
    </tei:p>
    <tei:p>
     Keď sa Beňadik po rokoch vrátil do rodného mesta, mal na sebe   všetky stopy po kríze a len veľmi málo sa ponášal na niekdajšieho   „primladého“ strojníka z frišovského mašinhauzu.
    </tei:p>
    <tei:p>
     Mnoho nepremýšľal a dal sa Striebornou uličkou k „medenému hámru“,   podniku na elektrolytickú výrobu medi, v ktorom bol pracoval pred   nedobrovoľným odchodom do sveta.
    </tei:p>
    <tei:p>
     Naoko bolo všetko pri starom. Továrnička usilovne kalila   Ľubomiersky potok. Starý hámor ešte vždy nebol renovovaný a veľké   ťažké kladivá, kedysi poháňané kolesom na bystrine a buchotavo tepúce   medené kotliska, odpočívaly ešte vždy nehybne v pustom priestore. I   kopec za hámrom bol ako kedysi, ibaže na ňom stavali vysielačku s   dvoma stožiarmi, zďaleka podobnými ihliciam, v skutočnosti vraj do   pol treťa sta metrov vysokými: na vrcholci sa vraj kníšu na šesť   metrov sem i ta.
    </tei:p>
    <tei:p>
     Iba ľudia boli iní. I vedúci inžinier Mačiatko už bol kdesi za   horami za dolami: veselý kompan od štvrťlitra, bodrý kartár a   bezstarostný umelec života. Ani majstra Koudelu nebolo a na jeho   mieste sa pohyboval človiečik, samý nos a samé okuliare, starému   Koudelovi ani po kolená. A v kancelárii slečinka.
    </tei:p>
    <tei:p>
     ― Scarlati? Vás sme tu mali v tridsiatom prvom. Vylúčený pre   nedbalosť v službe.
    </tei:p>
    <tei:p>
     Sklapla knihu a zadívala sa na Beňadika s víťazoslávou. Taká som   ja úradníčka.
    </tei:p>
    <tei:p>
     ― To som nebol ja, slečna. Možno brat.
    </tei:p>
    <tei:p>
     Napodiv vzali Beňadika a on chodil chodbičkou pomedzi kade a díval   sa, ako skalica čurkoce belasým pramienkom z jednej do druhej. Keď   bol čas, na retiazke vytiahol z roztoku železnú platňu a zaviezol ju   na druhý koniec haly, kde s nej lúpali medené tabličky, hrboľaté ako   sliačske skameneliny.
    </tei:p>
    <tei:p>
     A vtedy si uvedomil, že bol vlastne pripravený na to, že ho   nevezmú, a začudoval sa. Súčasne bez dojatia, no jednako v akomsi   tichom zamyslení poznával staré miesta, bral do ruky známe nástroje a   vdychoval známu vôňu v povetrí. Pred spomienkou na pivovarský dvor sa   ostražito zastavoval.
    </tei:p>
    <tei:p>
     Ešte raz sa prihnal majster ― nos a okuliare a otázka:
    </tei:p>
    <tei:p>
     ― Nevyrazili sme vás v tridsiatom alebo v tridsiatom prvom?
    </tei:p>
    <tei:p>
     ― Nie. Vtedy som bol vo Vítkoviciach.
    </tei:p>
    <tei:p>
     Ako mnohí iní, napríklad Vavrečka, ktorý tiež robil v hámre, bol   vo Vítkoviciach.
    </tei:p>
    <tei:p>
     ― Aha. No, tak dobre.
    </tei:p>
    <tei:p>
     Ibaže sa mal o niečo lepšie ako oni. Dali mu žeriav a on na ňom   robil cezčasy, takže si vyšiel na svoje a mnoho výluk sa ho nedotklo.   Vtedy žil s Eliškou. Pretože všetko mohol dostať na splátky, žili na   tie pomery slušne.
    </tei:p>
    <tei:p>
     Iba keď došlo na Beňadika, hoci mal žeriav a robil cezčasy, odišla   Eliška kamsi preč a prišli ľudia a poodnášali všetky skrine a   stoličky a lampu a ešte aj tie štyri knihy, pretože nič nebolo celkom   zaplatené a nič neprestalo byť majetkom firiem, ku ktorým putovaly   výplaty.
    </tei:p>
    <tei:p>
     Pokiaľ ide o Elišku, bola teda trochu iná, než si Beňo myslel. Od   tých čias toho o ženách nikdy mnoho nenamyslel, všetky boly napokon   vlastne iné. A pokiaľ ide o Beňa, pobral sa do Bratislavy.
    </tei:p>
    <tei:p>
     Tu mu odopreli i robotu i podporu v nezamestnanosti a tak dostal   strašne pendrekom po ľavom pleci, keď polícia hnala demonštrantov od   námestia Špitálskou. S páľou v celom ramene prevzal večer toho dňa   legitimáciu politickej strany, ktorá mala v mene robotnícka, a s   legitimáciou vo vrecku ho posbierali a odviezli do nemocnice na tej   istej Špitálskej. Keď na deviaty deň začal hýbať rukou, dostal zápal   pľúc.
    </tei:p>
    <tei:p>
     Oslepený, otupený, plný podvedomej túžby dostať sa odtiaľto kamsi   ďaleko, opustil nemocnicu a narazil na špedičné auto s kolínskou   firmou. Medzi klubovkami a bielizníkmi, vysilený cestou a hladom,   dostal sa do Kolína, vyspal sa u šoféra Vávru a najedol sa. Pokúsil   sa robiť v zasielateľstve, no nevládal po chorobe. V čokoládovke   zostal temer pol druha mesiaca. Hoci časť platu odvádzal Vávrovej za   obživu, mal na cestu do Prahy.
    </tei:p>
    <tei:p>
     V Prahe žil Beňadikov život akýsi cudzí, cynický a podozrivý tvor,   podobnejší zauškovaciemu panákovi alebo mechanickému povrazolezcovi   na motúziku ― potiahni, vyleziem ― než človekovi. Čo je týždeň dlhý,   svetla božieho neuvidel, v automate Koruna odpratúval taniere po   zákazníkoch, čo malo výhodu, že ho neoziabalo a že nehladoval, no   zato vstával o piatej a líhal si pred polnocou a celý deň bojoval s   ľuďmi vo vyhrnutých golieroch, čakajúcich, kde kto čo nedoje, a   nenávidel sa za to.
    </tei:p>
    <tei:p>
     Raz sa pokúsil navštíviť sekretariát strany, ktorá bola   robotnícka, no pravdepodobne sa ho zľakli. V tom čase mnoho kašľal a   v kuchyni mu hovorili „hejl“, čomu nerozumel.
    </tei:p>
    <tei:p>
     Keď sa po tretí či štvrtý raz dostal do ulíc, díval sa na   preplnené výklady a počúval, ako sa Praha ženie okolo neho, a bolo mu   jasné, že sa do bufetu nevráti. Raz tam ešte bol so sliedivým zrakom   a vyhrnutým golierom.
    </tei:p>
    <tei:p>
     Keď stál na veľkom námestí, myslel si temer s láskou na vítkovickú   montážku, ktorá takto hučala a vybuchovala a ktorej vravievali peklo.   Do Mosta sa dostal na aute, ktoré viezlo stávkokazov.
    </tei:p>
    <tei:p>
     A tam hlboko dolu sa ho konečne zmocnil hnev a tento hnev ho   celého premenil a rozriešil mu mnoho vecí.
    </tei:p>
    <tei:p>
     Lebo tento hnev sa rozkladal rovnomerne na mnohých a uprostred   neho sa cítili plece pri pleci. Boli tam aj takí ako Beňo: zarazení   neuveriteľnosťou vecí na svete, unavení pochybnosťami a uzavretí zo   studu nad všetkým, čím prešli. Ale boli aj iní: pokojní a rozvážni,   ako by boli predvídali každý úder, plánovití v hneve a rečníci, najmä   rečníci. Beňo nikdy netušil, že človek môže človeka presviedčať. A   pretože bol jediný Slovák v šachte, popýtali ho o mienku.
    </tei:p>
    <tei:p>
     A on keď počul svoj hlas a porozumel svojim slovám, vydržal   najhoršie a zostal. A hnevom sa sýtil a úžasné množstvo panváglov   previezol po dĺžke štôlne.
    </tei:p>
    <tei:p>
     ― Soudruhu Benedikte.
    </tei:p>
    <tei:p>
     Prezývali ho „páter Benediktus“. A on premýšľal o Frišovcoch a o   Mikulčíkovi na píle, o drobnom pánovi Krnovi, ktorý sa zjavil v hámre   každú sobotu s výplatou a strašne ponižoval inžiniera Mačiatku   hlúpymi vtipmi na jeho meno, i o človekovi, ktorého nikdy nevidel a   ktorého meno nepoznal, ale ktorý ho vlastnil aj s chlpmi, kým   upratoval v automate. Prezývali ho, pôsobil vraj dojmom farára,   pokiaľ boľševik môže pôsobiť dojmom farára.
    </tei:p>
    <tei:p>
     Tamdolu totižto dozrelo všetko, čo sa prijalo na píle, i v pekle,   i na Špitálskej ulici. Čím viacej mašín, tým rýchlejšie takéto veci   dozrievajú. Čím viacej ľudí, tým rýchlejšie sa pozná, že dozrely. A   všetko bolo priamočiare a veľmi prirodzené a keď sa Beňo s niečím   nemohol vyrovnať, so zúrivou prudkosťou tĺkol do stien tunela, až v   tom nesmiernom vypätí všetko premyslel a pochopil. Najrozhodnejšie sa   človek dá na cestu, ak nieto druhej.
    </tei:p>
    <tei:p>
     Keď začali písať o východisku z krízy, uvažoval o prekvapujúcom   návrate domov, hoci sa prichytil, že vlastne vôbec nevie, koho by   mohol svojím návratom prekvapiť. Vynorila sa mu spomienka na hámor, v   ktorom strávil dva roky.
    </tei:p>
    <tei:p>
     Keď odovzdával svoju pracovnú knižku slečinke vo vybielenej   kancelárii, poznal, že iba on sám je prekvapený svojím návratom.   Slečinka so záujmom zalistovala v pestrom a krivolakými pečiatkami   omíľovníkovanom životopise Beňadika Scarlatiho a do poslednej rubriky   napísala, čo stálo v prvej.
    </tei:p>
    <tei:p>
     A ešte raz prihnal sa toho dňa malý majster:
    </tei:p>
    <tei:p>
     ― Politiku tu nechceme, rozumieme? ― prevravel a potriasal pritom   hlavou, ako by vopred odmietal polemiku. Beňo sa naňho díval, a   myšlienkami bol hneď bohviekde.
    </tei:p>
    <tei:p>
     ― Neboja sa, ― povedal neprítomne. Necítil v tej chvíli hnev,   ktorý v ňom pred rokmi násobil silu i rozum. Poprechádzal sa medzi   potôčikmi belasej skalice a uvažoval, do čoho sa pustí najprv.
    </tei:p>
    <tei:p>
     A plus b a to na druhú. Rovná sa. A plus b a to na druhú rovná sa,   a na druhú plus b ― doma som to ešte vedel. Jasne sa pamätám, že som   to doma ešte vedel, prisahám. Napíšem a na druhú plus b, na to   ostatné sa medzitým rozpamätám. Plus b, ták.
    </tei:p>
    <tei:p>
     Trieda čaká.
    </tei:p>
    <tei:p>
     Mnohí to už majú, obhrýzajú perá a dívajú sa z oblokov. Nevypláca   sa začínať si niečo s matikárom. Už zvuk, ktorý vydávajú jeho   topánky, keď sa prechádza pomedzi lavice, je strašný. A keď tento   zvuk stíchne, je zle.
    </tei:p>
    <tei:p>
     Krieda škrípe po tabuli, mrví sa, aby ju. Toto b je celkom   nečitateľné, treba ho sotrieť a napísať krasopisne znova. Doma som to   ešte vedel, veď som sa drel do úmoru. Plus b.
    </tei:p>
    <tei:p>
     Profesor stojí a hojdá sa na vŕzgavých podpätkoch. On má čas. On   má vždy dosť času. Tak prosím: A plus b a to na druhú. To má vedieť   každý. Na to niet ospravedlnenia. Vzorce sú základom matematiky. A   vôbec života. Ako môže byť niekto riadnym občanom a nevedieť pritom   vzorce, ako keď bičom plieska?
    </tei:p>
    <tei:p>
     A na druhú plus. Je to zúfalé. Tabuľa zlovestne zapácha po vlhkej   kriede, tento zápach ťa budí zo sna. Za chrbtom hučí prázdny   priestor. A nikto nepomôže, pretože profesor je vzadu.
    </tei:p>
    <tei:p>
     Skúsime to naslepo. Za tým je tam plus, to viem určite. Plus dve   b. Na druhú? Nie. Bez na druhú. Plus dve b mínus ― ― Ivák.
    </tei:p>
    <tei:p>
     Hotovo. Už nepíše ďalej. Vie, že je po všetkom a že zasa prehral.   Hľadí na to béčko. Je to smutná, osirelá litera.
    </tei:p>
    <tei:p>
     Profesor svižne prejde triedou a siahne po zápisníku. Keď sa   obráti ku študentovi pri tabuli, zastaví sa na jeho okuliaroch   skreslený odraz okien.
    </tei:p>
    <tei:p>
     ― Ivák, vy si pravdepodobne neuvedomujete, čo vám hrozí.
    </tei:p>
    <tei:p>
     Prosím, ja si uvedomujem. Učil som sa, chce povedať ako vždy, ale   vie, že to nemá cenu. Rezignovane odloží kriedu, je po bitke. Utiera   si ruky.
    </tei:p>
    <tei:p>
     ― Chcete sa o to ešte pokúsiť? Je to s vami zlé.
    </tei:p>
    <tei:p>
     Namáhavo, meravo sa brodí pamäťou. Na začiatku bolo a na druhú.   Ten vzorec sa začínal na pravej strane sošitu hore. A na druhú plus ―   a potom akýsi väčší shrk čísel. Preboha, je človek ozaj takým   zločincom, ak nevie, čo potom nasledovalo?
    </tei:p>
    <tei:p>
     ― Ja to s vami myslím dobre. Vyvolávam vás na opravu, a vy ste   úplne nepripravený. Neviem, ako si to predstavujete. Nepustím vás do   kvinty.
    </tei:p>
    <tei:p>
     Je človek veľkým zločincom, ak sa nedostane do kvinty? ― Ja... ja   prosto nemôžem.
    </tei:p>
    <tei:p>
     ― Čo nemôžete?
    </tei:p>
    <tei:p>
     ― Všetko. Nič.
    </tei:p>
    <tei:p>
     Ťažká vec. Stromy a okná prebehnú po vypuklých okuliaroch. Ja to s   vami myslím dobre. Vystríhal som vás.
    </tei:p>
    <tei:p>
     ― Sadnite si. A plus b a to na druhú, to musí vedieť každý   tercián. Poďme, Hamada.
    </tei:p>
    <tei:p>
     Krieda škrípe po tabuli a poltopánky vŕzgajú v pravidelnom rytme.   Sused rýchlo píše, úzkostlivo sklonený nad sošitom. Keď profesor   prejde okolo, treba prichýliť pijak, alebo ho odveje závan   vzduchu.
    </tei:p>
    <tei:p>
     ― Plus b na druhú. Tak.
    </tei:p>
    <tei:p>
     Študent Ivák má hlavu v zabielených dlaniach. Nenávidí tieto čísla   a je akosi rád, že ich nenávidí. Je plný vzdoru. Nechce pozrieť na   tabuľu. Keby to urobil, zistil by, že to predsa vedel, že to bolo   predsa hriešne jednoduché! Pátral by, prečo to nevyslovil, prečo to   nenapísal? A jeho roztrpčenie by sa ešte zväčšilo.
    </tei:p>
    <tei:p>
     ― Píš, ― šepce sused, keď sa profesor blíži.
    </tei:p>
    <tei:p>
     Nuž píše akési číslice. Chlapec pri tabuli už dokončil príklad.   Veľmi pohotove utrel druhú polovicu tabule a úslužne čaká. Profesor   listuje v notese a na jeho okuliaroch sa teraz neodráža nič.
    </tei:p>
    <tei:p>
     ― Neviem, čo s vami spravím, Ivák, ― povie náhle.
    </tei:p>
    <tei:p>
     Milo vstane. Dookola je ticho. Bože, čo mám odpovedať? Že to   všetko nenávidím, že sa mi to hnusí, že sa toho už nedotknem, že sa   to nenaučím, nikdy, nikdy?
    </tei:p>
    <tei:p>
     ― Ja sa vynasnažím.
    </tei:p>
    <tei:p>
     ― Lechner.
    </tei:p>
    <tei:p>
     Odpisuje s tabule rovnicu, ktorá sa nebezpečne rozrastá, až odrazu   nevieš, čo odpisuješ, iba kreslíš čiary, ktoré nemajú smyslu. Čo je   to plus? Čo je to osem b?
    </tei:p>
    <tei:p>
     Keď cengá, keď trieda vstáva a keď profesor odchádza, predstavuje   si osem b, po zuby ozbrojených a dorážajúcich strieškami z   odmocnín.
    </tei:p>
    <tei:p>
     ― Prestávka, nejdeš?
    </tei:p>
    <tei:p>
     Trieda je už prázdna a z chodby počuť iba ojedinelé výkriky,   vyčnievajúce zo súvislého šumu. Prievan medzi oknami a dverami dvíha   papiere a shadzuje ich na olejovanú dlážku. Na tabuli možno prečítať   posledné rovnice príkladu. A plus b a to na druhú. Pohorie kaše,   ktorým sa máš prehrýzť. Môj syn bude učený, povedal gazda Ivák a   profesor povedal: Nepustím ho do kvinty. A Ivák syn povedal: Ja   prosto nemôžem. Nepoznám to zaklínadlo.
    </tei:p>
    <tei:p>
     Vonku pod gaštanmi obchádza chodník budovu gymnázia, potom sa   pridá ku hradskej a zmizne za vŕškom, za ktorým je niekoľko úzkych a   zaprášených pásikov polí; ešte raz sa zjaví, kým sa načisto stratí   medzi lesmi tam v pozadí, to nad Prašnou vežou, vojenským muničným   skladom, vidíte ten biely fliačik. Za ním je už všetko samá zeleň až   po oblohu.
    </tei:p>
    <tei:p>
     Počuť odtiaľ cirkulárku celkom zreteľne. Ba i tiahle volanie počuť   a čľapnutie vody, keď veľké brvná padajú do splavu a voda ich strhne.   I vôňa čerstvej    svrčiny prichádza odtiaľ, ba i vôňa kávy,   nalievanej žblnkotavo do hrnčeka. A potom, keď sa husle dotknú ľavého   pleca, všetok výskot razom prestane, sedemnásťročné sa prestanú   chichotať a chlapi sa zastavia na ceste.
    </tei:p>
    <tei:p>
     ― To Ivákovie zasa hrá.
    </tei:p>
    <tei:p>
     Anča, pričupená pri schodíkoch, hladká psa a díva sa na gazdu   Iváka. Čo mu je? Prečo sa smeje? Gazda Ivák si nasadí okuliare, v   ktorých svieti osem bielych štvorčekov okna a povie múdro:
    </tei:p>
    <tei:p>
     ― A plus b a to na druhú? No?
    </tei:p>
    <tei:p>
     Rovná sa a na druhú plus... Tlčie sovretou päsťou o hranu lavice,   až mu hánky sčervenejú. Zassská bolesťou. Nechápem, nechápem,   nechápem.
    </tei:p>
    <tei:p>
     ― Ty plačeš?
    </tei:p>
    <tei:p>
     Veľký a červený Čík tu stojí. Vyťahuje z nadutej aktovky desiatu,   zaváňajúcu vajíčkom a bryndzou. Dvere plesly v prievane.
    </tei:p>
    <tei:p>
     ― Nejdeš von?
    </tei:p>
    <tei:p>
     Sústredene a dlho strúha ceruzu. Potom píše na štvorčekovaný   papier. Obradne kreslí číslicu za číslicou. A plus b a to na druhú.   Rovná sa. Rovná sa. Rovná sa.
    </tei:p>
    <tei:p>
     Otec si utrie ruky do handry, potom si nasadí okuliare s tenkou   striebornou obrubou a siahne po novinách. No preruší pohyb a s   pohľadom na chlapca povie: ― Keby si sa radšej trochu učil. ― Jeho   obočie sa pritom vysoko vytiahne a čelo zvráskavie.
    </tei:p>
    <tei:p>
     Števo sa započúval do tichého bzukotu vrtuľky a jeho pery sa   pomaly      chystajú na úsmev: Či som to nepovedal? Keď sa sväzok   čiernych gumových nití celý rozkrúti a uvolní, počne Števo znovu   natáčať vrtuľu a jeho pery teraz šepocú čísla, označujúce počet   obrátok. Napokon nežne položí lietadielko na betónový pásik pred   dielňou, kostra z drevených tyčiniek sa zachveje, vrtuľa rozoženie   prach, model sa nadhodí, poskočí na skalke, zdvihne sa do vzduchu a   po malom oblúku narazí nosom do betónového múrika. Mám zjavne krátky   sväzok, treba ho predĺžiť, a Števo sa rozbehne za aeroplánikom,   červený od radosti a od horlivosti.
    </tei:p>
    <tei:p>
     Emo stojí vo dverách dielne, jeho biele zubiská sa zaligocú a   niekde za ním zarachotí brús, ako by tu štartovala stíhačka   OK-56.
    </tei:p>
    <tei:p>
     Raz nám uletíš, chlapče, krucifix, pôjdem potom s tebou, niekam,   kde nezatvárajú komunistov! Ale Števo už zmizol v byte. Nedočkavé   ruky odsunú učebnice a školské sošity, ktoré sa rozťahujú po stole,   pritiahnu veľkú lepenkovú škatuľu, plnú záhadných drôtov, kovových   súčiastok a celuloidových koliesok a vrtúľ, bystré prsty vyliahnu   odkiaľsi zo spodku klieštiky, a lietadielko sa odrazu rozkladá na   ľahučké a pritom pevné a pružné časti.
    </tei:p>
    <tei:p>
     Po štvrťhodinke je jednoplošník zasa pokope, je to dolnokrídly typ   s krytým podvozkom a s vysokou, vykrojenou smerovkou, podľa plánku má   vydržať vo vzduchu dve minúty a uletieť trať dvesto osemdesiat   metrov. Je to už druhý Števov model tohto typu, prvý visí pod lampou   vo fyzikálni na väčšiu slávu triedy a oktaváni pri hodinách chémie   vymýšľajú vtipy a posmešky, ktorými by zakryli svoj údiv nad   gracióznosťou jeho tvarov a nad dokonalosťou jeho stavby. Veľká pýcha   opanúva Števa pri tomto pomyslení.
    </tei:p>
    <tei:p>
     No to ešte nie je všetko. Až prídu prázdniny, pustí sa do   trojmotorového a zúčastní sa s ním na pretekoch Leteckej ligy. Možno   sa mu podarí obstarať si malý motor na stlačený vzduch, jeho nádrž sa   vraj nahustí ako pneumatika a tri drobné valčeky poháňajú strojček   plných päť minút; alebo ― prepánajána, je to vôbec možné? ― kdesi   sostrojili miniatúrny benzínový motor, ktorý pracuje celú   štvrťhodinku a s ktorým môže model slušného rozpätia vydržať s   nadstavenou smerovkou niekoľkominútové krúženie nad terénom...! Celý   plán má Števo v hlave, profily budú z balzy, ktorú Emo vyľahčí   motorovým vrtákom, základná kostra z hliníka a poťah z jemného   hodvábu, impregnovaného celonom, lakovaného a označeného veľkými   literami OKY-5. A potom nám ukážte odvážlivca, ktorý by si na nás   trúfal!
    </tei:p>
    <tei:p>
     ― Dáme ho za inžiniera, ― povedala mamička skusmo.
    </tei:p>
    <tei:p>
     ― No ba, ― na to otec, ― neviem za čo. Prevezme dielňu, a bude.   Môže ju rozšíriť o plecháreň a robiť aj karosérie. Alebo pribrať   niekoho a opravovať ich. Keby sa tak spojil s niektorým čalúnnikom,   zbohatol by. Toto som čítal v novinách, že po piatich rokoch by mohol   každý dvadsiaty človek mať voz. Tak vidíš.
    </tei:p>
    <tei:p>
     Nebol by to Emo, keby sa nezamiešal. ― A Forda by ste z neho   nechceli mať? Len ho nechajte, nech sa papre s tými špajlami. Zajtra   ho možno chytí niečo iné. A autá budú hádam o pár rokov také lacné,   že sa ani nebudú opravovať. V Amerike ich vraj prosto spustia s   kopca, a je to.
    </tei:p>
    <tei:p>
     Ale Števo šepce čísla, päťsto, päťsto päť obrátok, tisíc obrátok,   a opatrne kladie model na betónový pás, potom frrr, vrtuľa sa   rozmaže, útle tielko lietadla poskočí, hup, zdvihne sa do vzduchu,   mihne sa ponad dvor, teraz narazí do steny, ach nie, prehupol ponad   múr a už je kdesi na ulici.
    </tei:p>
    <tei:p>
     ― Emo! Otec! Videli ste?
    </tei:p>
    <tei:p>
     Števo vybehne na ulicu, meravý vták ohnivák je ešte vo vzduchu,   tichučko a zvoľna sa blíži k asfaltu, pozor, auto! ale aeroplánik,   ako by vedel, čo robí, dá sa odviať na chodník a tam sa pokojne   potkne o drievko a postaví sa na nos.
    </tei:p>
    <tei:p>
     Števo dobehne rozjarený a s veľkou nežnosťou dvíha model. Vracia   sa do dvora a zamyslene krúti vrtuľou, keď začuje slová:
    </tei:p>
    <tei:p>
     ― Už si na to myslel, že to vie shadzovať bomby?
    </tei:p>
    <tei:p>
     To asi Emo položil túto otázku a jeho tvár je tentoraz celkom   vážna. Zamastenými rukami si zapaľuje cigaretu a hľadí si pritom do   složených dlaní.
    </tei:p>
    <tei:p>
     ― Viem. Vtedy sa váha prenesie bližšie k vrtuli a v celkovej   konštrukcii treba zmenšiť vzdialenosť medzi krídlami a motorom.
    </tei:p>
    <tei:p>
     Emo zagáni a odpľuje si s gustom. Potom povie, ako by sa posmieval   neprítomnému súperovi: ― Mnoho vecí treba zmeniť, pane.
    </tei:p>
    <tei:p>
     A Štefan neporozumel, keď Emo dodal: ― Mnoho vecí treba zmeniť,   aby z toho necupkaly bomby. Do frasa s tým všetkým.
    </tei:p>
    <tei:p>
     Zo Štefana ešte nestačil vymiznúť velikánsky pocit výhry a   prevahy, keď sa v bránke dvorca zjavila metla Dlhého Mateja.
    </tei:p>
    <tei:p>
     Raz-dva, raz-dva, behala po dlažbe a oblak prachu zakrýval miesto,   kde pred chvíľou pristálo dobrodružné lietadlo. Matej vidí chlapca s   aeroplánom. Nedávno mal koníka, myslí čosi v jeho hmlistom vedomí.   Nedávno mal koníka a dnes má aeroplán a raz sľúbil, že donesie   klobásy, no to už nie je také skutočné. Možno i doniesol, no Dlhý   Matej sa nepamätá a zametá a vdychuje prach, raz-dva, raz-dva. Z   dielne zasyčí svárač a chvost iskier zažiari. Dlhý Matej sa zastaví v   robote a usmeje sa. Príde na psa mráz. Potom budeme vešať pánov.   Chichoce sa tíško, treba len vyčkať.
    </tei:p>
    <tei:p>
     Chlapec sa už od neho odvrátil. Raduje sa tajne z mechanických síl   a zo svojej dychtivej a vzrastajúcej schopnosti ovládať ich.
    </tei:p>
    <tei:p>
     Melody-girls. Dvanásť lepenkových tanečníc dvíha do vzduchu úžasne   dlhé a štíhle nohy. Tri malé reflektory svietia na ne, v jednom z   nich je krátke spojenie. Dvanásť lepenkových tanečníc sa meravo   usmieva a oči im žiaria. Majú dráždivo drobné prsníky a veľmi červené   dlhé šaty, s ktorých dážď smyl hviezdičkovú vzorku. Pod osvetlenou   fasádou chodia ľudia a pneumatiky ako by tíško vysávaly dlažbu.   Neónový nápis svieti do hmly bezočivo a jarmočne. Papierové   tanečnice, dvanásť ústočiek a dvanásť zdvihnutých topánok. Nad   topánkami je nápis Varieté, složený z bielych žiaroviek, zažíhajúcich   sa postupne, ako by niekto písal svetelnú čiaru. Na poslednú literu   je pripevnený drôt a krajná tanečnica na ňom visí za nohu; no medzi   jej kolenom a podväzkom vznikla trhlina, pretože celý ten farebný   plakát je priťažký a noha pritenká. Okrem toho sa naň prenáša i váha   ďalšieho nápisu, Melody-girls.
    </tei:p>
    <tei:p>
     Eva konečne sklopila oči. Zrejme už teraz nemá o čom uvažovať.   Pozná každý detail osvetlenej fasády a vie, že toto bude miesto jej   prvého pokusu. Nieto tu studených chodieb a vysokého portálu ako pri   vstupe do hudobnej a tanečnej školy, stvorených, zdá sa, iba preto,   aby sa od nich panicky utekalo; nieto tu ani tmavého schodišťa, v   ktorom znejú stručné údery paličkou a      úsečné počítanie pr-vá,   dru-há, pirueta na mieste, pr-vá, dru-há, na špice a návrat do prvej   pozície, pr-vá, dru-há. Iba veľká brána je tu, pomerne všedná brána a   za ňou tabuľka Pokladnica. Toto je zjavne miesto najmenšieho odporu.   A hoci je toto stavisko šedivé a ošúchané, kdesi v jeho žalúdku je   malé javisko, pred ktorým sa po treťom cenganí rozhŕňa opona. A   nielen neviditeľní gavalieri, milovníci a únoscovia sú za touto   oponou, ale mnoho iných ľudí, ktorých úlohou je tlieskať a ktorí sa   stavajú významnými tým, že tlieskajú. Je veľmi pravdepodobné, že na   tomto mieste tlieskajú najštedrejšie. Ba je to celkom isté.
    </tei:p>
    <tei:p>
     Srdco jej tlčie ako už toľko ráz, keď vzrušene skúmala tento   vchod. Nútila sa do vypočítavosti. S hanbou spomínala na večer, v   ktorý povolila zvedavosti a opatrne vošla chodbičkou popri hlavnom   vchode na malý dvorec, akých je v meste na stovky. Keď videla pusté   stony s veľkými tôňami, ktoré na ne vrhala slabá žiarovka, a akési   potvorné drevené konštrukcie, preplnené nádoby na odpadky a otvorený   kanál, zaváhala, či si nezmýlila budovu, a želala si, aby ju tu nikto   neuvidel. Pozdalo sa jej, že je náramne smiešna s naivnou taštičkou,   plnou učebníc, s veľkým strachom, napísaným na čele, a s obavou, aby   niekomu nemusela odpovedať na otázku, prečo prišla. Ale z diaľky   začula hudbu a živé hlasy ako by poškriepené. V prítmí nahmatala   nejaké dvere.
    </tei:p>
    <tei:p>
     V temnej miestnosti už znely pravidelné takty a kroky. Voňalo tu   čerstvé drevo a sukňa sa zachycovala o vyčnievajúce predmety. Hlasy   zmĺkly a na niekoľko sekúnd zmĺkly aj kroky a hudba. Potom sa všetko   zasa ozvalo.
    </tei:p>
    <tei:p>
     Eva postupovala popri stene. Keď zistila, že sa dostala k ďalším   dverám, zväčšilo sa jej rozčúlenie. Práve sa rozhodla vstúpiť, keď   silné nepravidelné údery prehlušily hudbu.
    </tei:p>
    <tei:p>
     Vošla práve pod rebrík. Kdesi vysoko stála na ňom postava a tĺkla   kladivom do čohosi, čo siahalo od dlážky po povalu.
    </tei:p>
    <tei:p>
     ― Klince, ― volá ten na rebríku, ale hneď zase zatĺka   kladivom.
    </tei:p>
    <tei:p>
     Eva prešla popod rebrík a zastala v miestnosti, v ktorej zapáchal   glej. Zhlboka vdýchla prach a bola v pomykove, ako sa tváriť. Naproti   nej ukazovalo podväzky dvanásť tanečníc, podobných sestrám s fasády.   Ich úsmevy boly kŕčovitejšie.
    </tei:p>
    <tei:p>
     Kladivo prestane búchať, a počuť hudbu. Teraz ju preruší nervózny,   piskľavý hlas, možno kapelník.
    </tei:p>
    <tei:p>
     ― Klince, počuješ? Vyšlý.
    </tei:p>
    <tei:p>
     ― Je tu ktosi, ― hlási zachrípnutý hlas za stenou zo sladkých   papierových ozdôb.
    </tei:p>
    <tei:p>
     Ak sa podívaš na chlapa na rebríku, oslepí ťa oslnivá lampa, ktorá   visí v tom smere. Z tejto miestnosti už nevedú nijaké ďalšie dvere.   Iba zadná stena dá sa pravdepodobne celá sklopiť alebo odsunúť. Možno   vedie na dvor. Toto rozhodne nie je to pravé miesto.
    </tei:p>
    <tei:p>
     No vtedy muž na rebríku urobí krok. Tak ho urobí, ako by rameno   rebríka bolo pokračovaním jeho nohy. Stojí teraz tak, že prakticky   zatarasilo vchod.
    </tei:p>
    <tei:p>
     ― Nepoznám.
    </tei:p>
    <tei:p>
     ― Tu máš. ― Balík klincov letí do výšky a už nepadá. ― To by mohla   byť Viktorova. On rád kuracinku.
    </tei:p>
    <tei:p>
     ― Aba. Tá tu ešte nebola.
    </tei:p>
    <tei:p>
     ― Viktor je v lokále, maličká, ― hlas zpoza papierovej steny ― a   fúka saxofón. Ale ja by som mu na tvojom mieste neveril. Pobabre, a   nechá tak. To on vždy. A ty si ešte mliečna.
    </tei:p>
    <tei:p>
     Reflektor zhasne a na niekoľko sekúnd sa zdá, že v miestnosti   nastala tma. Muž sostupuje s rebríka. Kladivo a modrý balík hodí na   debničku.
    </tei:p>
    <tei:p>
     ― Ľaľa. A koľko máš rokov?
    </tei:p>
    <tei:p>
     Chcela by mu povedať, aby odstavil rebrík. Druhý medzitým vyšiel   zpoza haraburdia a začal miešať krémovú farbu v plechovke po   hrachovej konzerve.
    </tei:p>
    <tei:p>
     ― Šteňa. To bude z tých nových. Budete tu tancovať?
    </tei:p>
    <tei:p>
     ― Nevidíš, že je to študentka? Treba s ňou slušnejšie.
    </tei:p>
    <tei:p>
     Hudba prestala. Iba farba čvachá vo vedre. Ten s rebríka pristúpi   bližšie.    Tvár má posiatu malými priehlbinkami. Vytiahne   cigarety.
    </tei:p>
    <tei:p>
     ― Na, vezmi si. ― Sám si zapáli a skúmavo hľadí na dievča.
    </tei:p>
    <tei:p>
     ― Poď, natrieme tie hrany a do rána nám to uschne.
    </tei:p>
    <tei:p>
     Mládenec s rapľavou tvárou vtiahne dym a ide za druhým.
    </tei:p>
    <tei:p>
     ― Z postele by ti nevypadla, ale tancovať nemôže. Ešte nemá ani   šestnásť. Čo tu chce?
    </tei:p>
    <tei:p>
     ― Prosím vás, ― povie Eva konečne.
    </tei:p>
    <tei:p>
     Ten s farbou sa vráti a odsunie rebrík. No keď Eva chce vyjsť na   chodbu, otvoria sa niekde dvere a z nich sa vyhrnie niekoľko mladých   gumených tiel v plavkách, ohrievačkách, šortkách a tričkách. Eve sa   zatají dych a vyčká, kým na chodbe znovu nastane ticho. Keď už počuje   iba ojedinelé hlasy, vykĺzne.
    </tei:p>
    <tei:p>
     ― Čo jej je?
    </tei:p>
    <tei:p>
     Melody-girls. Dvanásť tanečníc ukazuje ružové stehná. Keď Eva   vybehla pod fasádu, padlo na ňu mŕtvolné neónové svetlo. V ušiach jej   zneje treskol plechovej nádoby, ktorú prevrhla cestou.
    </tei:p>
    <tei:p>
     Pneumatiky párajú dlažbu a ľudia idú v daždi. Len Eva, balerína,   stojí a zápasí s pocitom nevoľnosti. Siahne si na sluchy a cíti, ako   jej pulzuje krv.
    </tei:p>
    <tei:p>
     Balerína stojí a vie, že tuto je miesto najmenšieho odporu.   Prekĺzne lacno a bezpečne. A všetko na svete sa podstatne   zjednoduší.
    </tei:p>
    <tei:p>
     Odrazu sa uspokojene zvrtne a odchádza. Po chvíľke odbočí z   hlavnej ulice, prejde niekoľkými uličkami a začne únavne vystupovať   na tretie poschodie, kde sa už desiaty rok oblieka do predstáv   svojich budúcich úspechov i vyzlieka sa do nich.
    </tei:p>
    <tei:p>
     K moci dostal sa Filip Scarlati na prvý pohľad shodou okolností.   Na schôdzke výboru ŠK Slavia, na ktorej sa vzrušene rokovalo o   pripravovanom zápase medzi ŠK Slaviou a odvekým nepriateľom,   zvolenským ZTK, prihlásil sa o slovo ináč mlčanlivý podpredseda   Majerík, hodinár zpod Komornej brány, a povedal:
    </tei:p>
    <tei:p>
     ― O tribúnu sa ja nebojím, páni. Ale na druhej strane, prosím! Na   Turčianskom Svätom Martine tam bolo aspoň dvesto ľudí, ak nie viac, a   vybrali sme osemdesiat korúm. Driapu sa cez plot od Medrických a s   Mrveníkovie poľa, to je to. Treba dačo robiť, však áno.
    </tei:p>
    <tei:p>
     Usniesli sa na ráznych opatreniach. Zpomedzi dorastencov treba   povyberať dvoch-troch mládencov a narobiť z nich kontrolórov na   druhej strane. Musia to byť chlapáci, ktorí sa neboja, a spoľahliví.   Tajomník Ferianc im pridelí pásky s odznakom klubu, a ak bude treba,   bude im vyplácať desať korún od zápasu. V prípade, že hrali   predzápas, a predsa nastúpili do kontrolorskej služby, pätnásť   korún.
    </tei:p>
    <tei:p>
     Vyberali, vyberali, vybrali iba Filipa. Ostatní nechceli prijať.   Nešikovalo sa im to z mnohých príčin, všetko akosi stavovských. A tak   zavládol Filip nad druhou stranou, po prvý raz s páskou na ľavom   ramene.
    </tei:p>
    <tei:p>
     Na druhej strane nebolo miest na sedenie. Iba jednoduchá rampa tam   bola a diváci so vstupenkami na státie opierali sa o ňu ako o   zábradlie nad riekou. Pred nimi sedeli chlapci na trávniku a striehli   na auty, aby sa mohli vrhnúť za loptou a krátkym kapášom ju podať   vhadzujúcemu. Za nimi chodili zmrzlinári a malí predavači limonády.   Celá druhá strana bola iba o šírku šatníc dlhšia než samo hrisko. A   predsa to bol revír bohatý na víťazstvá a na rozkoše.
    </tei:p>
    <tei:p>
     Na zvolenskom zápase sa Filip zapracoval. Premohol svoju   náruživosť a nedíval sa dovedna ani štvrťhodinku na významný divízny   zápas. Nerozptyľoval sa. Vykonával úrad. Vládol.
    </tei:p>
    <tei:p>
     Po týždni hrala Slavia v Brezne a domáce hrisko zostalo pusté.   Jednako Filip prišiel ako do služby, chodil po druhej strane, skúmal   pevnosť plotu, odolnosť drôtenej vypchávky v dierach, výšku striešok,   s ktorých sa dalo bez úrazu soskočiť do revíru druhej strany, šírku   štrbín v plote, ktorými bolo možné zadarmo sa zúčastniť na zápase, a   architektúru šatníc, či do nich niet spojenia zo susedných pozemkov a   Medrických dvorca. Filip si umienil, že sklenárskym gitom zatrie   škáry v plote, ostnatým drôtom vyšperkuje vrch plota a veľkou hadicou   na kropenie trávnika dôkladne zmočí hlinitú pôdu na druhej strane,   aby nikto nemohol soskočiť so striešky bez nebezpečenstva, že sa   pošmykne a že sa celý domaže. Keď toto všetko uvážil, zmocnil sa ho   hnev, že nemá poruke prostriedkov proti okienkam susedných   stavísk.
    </tei:p>
    <tei:p>
     Keď tej pustej nedele odchádzal s ihriska, zastavil sa pred   tribúnou a díval sa na ňu. Lístok tu stál dvanásť korún. Honorácia   mesta sa tu schádzala, vŕtala bambusovými vychádzkovými palicami do   prachu a diskutovala o situácii v lige. Postúpiť s druhej strany na   tribúnu...! Na týchto raz dozerať! Vládnuť nad ľuďmi, čo platia   dvanásť korún za miesto v prvom rade! ― Filip opustil hrisko SK   Slavie. Ticho. Vydrž. Dočkáš sa.
    </tei:p>
    <tei:p>
     Najbližšie tu hrala iba Handlová a návšteva bola oveľa slabšia ako   pri tesne prehratom zápase so Zvolenom. Jednako začali sa trúsiť   ľudia na druhú stranu a Filip si zastal pri bránke trhať lístky.
    </tei:p>
    <tei:p>
     Stál rozkročený a uprelo sa ľuďom díval na ruky, v ktorých mali   tmavočervené vstupenky s číslom a pečiatkou klubu. Keď mu niekto   podal zelenú, zdvihol tvár a zadíval sa na chlapca.
    </tei:p>
    <tei:p>
     ― Koľko máš rokov?
    </tei:p>
    <tei:p>
     ― Deväť.
    </tei:p>
    <tei:p>
     ― No... ― zapochyboval, ale ďalší sa tisli za ním, nuž ho pustil.   Iba veľmi zriedka sa stalo, že niekto podal neplatný lístok alebo že   sa pokúsil prekĺznuť bránkou bez vstupenky. Vtedy sa Filip usmial,   vzal previnilca prudko za zápästie a napäto sa rozhliadol:
    </tei:p>
    <tei:p>
     ― Strážnik!
    </tei:p>
    <tei:p>
     No najväčšia radosť spočívala v tom rozkročení na mieste, vo   vedomí, že stovky ľudí voľky-nevoľky musia podať vstupenky, že on,   Filip, súhlasí s tým, aby vošli, že nemôžu, nijako nemôžu vojsť bez   jeho súhlasu, že smie pochybovať o ich práve existovať na druhej   strane a nerušene sa vzrušovať.
    </tei:p>
    <tei:p>
     Keď sa bariéra naplnila hlava pri hlave, keď sa zápas začal a keď   ľudia prestali chodiť, venovali sa ostatní kontrolóri zápasu.   Filipova činnosť sa ešte len začala: prechádzal sa po druhej strane,   hlboko uspokojený, že podľa vlastného rozhodnutia môže pristúpiť ku   komukoľvek a osloviť ho:
    </tei:p>
    <tei:p>
     ― Kontrola vstupeniek, prosím, ― a že dotyčný musí s klobúka sňať   poskladaný papierik a predložiť ho alebo hľadať po vreckách, do   čerta, kde som ho len dal, a potom tu stáť s rozpačitým úsmevom,   vydaný na milosť a nemilosť Filipovi Scarlatimu, ktorý môže   povedať:
    </tei:p>
    <tei:p>
     ― Nabudúce si ho odložte! ― a dodať: ― Človeče...
    </tei:p>
    <tei:p>
     Ale môže tiež povedať:
    </tei:p>
    <tei:p>
     ― Ľutujem, musíte si kúpiť nový, alebo opustiť ihrisko. Dvakrát sa   odhodlal obetovať korunu osemdesiat za sódovku a pichať britkým lúčom   vody do škár a do dier po vypadnutých hrčiach, za ktorými sa blyšťaly   dychtivé oči. Zakázali mu síce oblievať druhú stranu, pretože voda sa   šírila a zmáčala hrisko, no nenamietali nič, keď párkára a lahôdkára   prinútil, aby si kúpili vstupenky, a keď aj uprostred zápasu čochvíľa   niekoho priviedol k pokladníkovi:
    </tei:p>
    <tei:p>
     ― Pán si praje lístok.
    </tei:p>
    <tei:p>
     A potom ― sviatok ― hral sa medzinárodný zápas. Hosťoval tu   maďarský klub MTK a obecenstvo zaplavilo tribúnu, druhú stranu i   miesta za obidvoma bránkami. Zápas už bol v prúde, obecenstvo   rozčúlené a Filip chodil popri plote a uskutočňoval právo. Na   betónovom podstavci vysokého elektrického stožiara stála dvojica   chlapcov, o hodne mladších od Filipa. Na jedného z nich, na chlapca v   štvorčekovaných pumpkách a v nepremokavom plášti do vetra, sa Filip   pamätal z vchodu. Mal v ruke jeho právoplatnú vstupenku, i keď iba   študentskú. No na jeho druha sa nepamätal a usúdil, že sa musel na   ihrisko dostať nezákonnou cestou. Pristúpil k dvojici a povedal:
    </tei:p>
    <tei:p>
     ― Kontrola. Lístky!
    </tei:p>
    <tei:p>
     Ale chlapci sa dívali ponad jeho hlavu na hru. Betónový podstavec   siahal Filipovi po plecia.
    </tei:p>
    <tei:p>
     Natiahol ruku a zadrmal prvého za pumpky. Druhou rukou vytiahol z   vrecka poskladanú kontrolórsku pásku. Už ju nenosil na ramene,   pôsobilo mu potešenie prekvapovať ňou ako policajným odznakom.
    </tei:p>
    <tei:p>
     ― Ale, daj pokoj, ― začal ulízaný chlapec na podstavci. Tu uvidel   pásku, našiel vo vrecku vstupenku a s nechuťou ju Filipovi natrčil   pred oči.
    </tei:p>
    <tei:p>
     ― Ďakujem, ― povedal Filip nepriateľsky a obrátil sa na druhého.   No nedočiahol naň.
    </tei:p>
    <tei:p>
     ― Lístok! ― zvolal.
    </tei:p>
    <tei:p>
     ― Jožo, ― povedal chlapec v nepremokavom plášti, ― chce lístok.   Máš?
    </tei:p>
    <tei:p>
     Vtedy obecenstvo zhíklo, pretože sa hralo v šestnástke Pešťanov a   domáci vlastenci si chceli vynútiť bránku.
    </tei:p>
    <tei:p>
     ― Čo? ― obrátil sa vysoký chlapec v šedivom svetri na svojho   spoločníka. Vtedy uvidel Filipa a Filip ho poznal.
    </tei:p>
    <tei:p>
     ― Lichý, máš vstupenku...? ― opýtal sa.
    </tei:p>
    <tei:p>
     Oslovený sa natiahol a bol odrazu ešte dlhší. Medzi svetrom a   nohavicami zasvietila krikľavo strakatá košeľa. Zachytil sa železného   rebra konštrukcie stožiara a zahojdal sa pôžitkársky. Náhle sa   obrátil na Filipa.
    </tei:p>
    <tei:p>
     ― Čo chceš, človeče?
    </tei:p>
    <tei:p>
     Usmial sa. ― Lístok, ― povedal a pokúsil sa napodobniť lakotnícky   pohyb Joža Lichého. Potom zvoľna vytiahol ruku zpoza chrbta a otvoril   dlaň, v ktorej mal funkcionársku pásku. ― Lístok by som si dovolil   prosiť. ― Potešila ho možnosť sporu, ktorý navidomoči musel vyhrať. ―   Lístoček. Vstupenôčku.
    </tei:p>
    <tei:p>
     ― A vieš čo, ― povedal neočakávane dlháň na podstavci. ― Bozaj ma,   hej?
    </tei:p>
    <tei:p>
     ― Strážnik, ― zavolal Filip pohotove, no nie prihlasno. A   rozhliadal sa na všetky strany ako maják.
    </tei:p>
    <tei:p>
     Pamätal sa dobre na Joža Lichého. Stretli sa raz vo Vajdovej   reštaurácii, presnejšie povedané, za ňou vo dvore. Joža najal hlavný,   aby zo stanice doviezol akési preťažké debničky a uskladnil ich za   sudmi v pivnici, Filipa, aby z dobrého pol metra dreva narúbal celkom   tenké fakličky na podkurovanie. Robil na tom do desiatej večer a   nenávidel Joža, ktorý okolo pol deviatej pískajúc odišiel.
    </tei:p>
    <tei:p>
     Keď Filip dôrazne naberal povetrie, aby znovu volal policajta,   tentoraz hlasnejšie, povedal náhle chlapec v panských šatách:
    </tei:p>
    <tei:p>
     ― Neblbni, nevrieskaj, počkaj. ― A siahol do vrecka a zahrkal   mincami.
    </tei:p>
    <tei:p>
     ― Čo to stojí, ― opýtal sa, hoci to vedel.
    </tei:p>
    <tei:p>
     ― Dve päťdesiat, ― usmial sa Filip. ― Pokutu ti odpustím. ― Pokutu   si vymyslel.
    </tei:p>
    <tei:p>
     Chlapec zaváhal. Vytiahol voslep dve mince a podal ich Filipovi.   Filip ich vzal a povedal:
    </tei:p>
    <tei:p>
     ― To je iba koruna.
    </tei:p>
    <tei:p>
     ― No? ― urobil chlapec na betóne. ― Nemusíš mu dávať vstupenku. Tú   korunu si nechaj a nám daj pokoj, hej? A už sa syp.
    </tei:p>
    <tei:p>
     Díval sa naňho pritom bystrými očami a jasnou tvárou. Filip   smraštil čelo. O tejto možnosti nikdy neuvažoval. Postál niekoľko   sekúnd. Znovu sa díval na dvojicu. Obidvaja naňho hľadeli v zvedavom   očakávaní. Jožo s úsmevom.
    </tei:p>
    <tei:p>
     ― Aha, ― povedal Filip napokon. Dva päťdesiathalierniky pustil do   vrecka a dobre začul, ako o seba cvengly.
    </tei:p>
    <tei:p>
     ― Tak vidíš, ― povedal Jožo shora. ― Kožkár...
    </tei:p>
    <tei:p>
     Filip, ktorý už odchádzal, zmeravel. Začul posledné slovo skoro   súčasne s mosadzným zvukom mincí. Horúčava ho zaliala. Do krvi sa   hanbil za svoje potupné zamestnanie. To preň preniesol vo svojom   živote dôraz na nedele, to preň žil v duchu neustále na ihrisku ŠK   Slavie.
    </tei:p>
    <tei:p>
     Ale už sa nemohol vrátiť. Ani keby bol Jožo pokračoval vo   výsmechu, nijako sa nemohol vrátiť. Dve drobné mince cvengotaly mu vo   vačku neprestajne.
    </tei:p>
    <tei:p>
     Najbližší zápas, iba akési náhradné stretnutie medzi mužstvom A a   mužstvom B ŠK Slavie, vynieslo Filipovi Scarlatimu takto sedemnásť   korún. Zápas s Považskou Bystricou tridsaťjedna korún.
    </tei:p>
    <tei:p>
     Filip Scarlati začudovane myslel na chlapca v pumpkách a   nepremokavom plášti, autora myšlienky.
    </tei:p>
    <tei:p>
     Kedykoľvek Viki pocítila únavu a číslice pokladničných dokladov,   potvrdeniek a účtov jej začaly tancovať pred zrakom, zdvihla oči a   hľadela na chodbu štvorhranným okienkom učtárničky. Tudnu zaváňal   kopírovací papier a páska do stroja, tamvon stará bielizeň a   obstarožné farbotlače, podlepené tvrdým zvlneným kartónom. Tudnu boly   dva písacie stoly, medzi ktorými človek sotva mohol prejsť, tamvon   obzor, rozťatý dvoma červenými pásmi behúna ako dvoma poludníkmi a   lemovaný zelenými kvetináčmi, vždy jedným párom medzi dvoma vysokými   lakovanými dverami. Musela to byť zaiste nedozierna nuda, ak   uprostred nej pohľad na pochmúrnu chodbu ústavu mohol znamenať   úľavu.
    </tei:p>
    <tei:p>
     Iba zriedka zjavila sa niektorá starena na chodbe. Najčastejšie   kráčaly ku dverám kúpeľne, aby nabraly vodičky pre rýchlo vädnúcu   kyticu, prinesenú v úchytku vzdialeným príbuzným. Pri zábradlí   schodišťa sa niekedy zastavily a hľadely tadolu. No nič odtiaľ   nečakaly, i vrátily sa s vázou do zátišia a dvere za nimi zapadly a   kľuka sa posledný raz pohla a nastala nehybnosť a Viki sklopila oči   na udúšajúce stĺpce číslic.
    </tei:p>
    <tei:p>
     Pán Zoltán bol priniesol zprávu, že sa predávajú akési počítacie   stroje. V Ústrednej stavebnej videl dva z nich: spočitujú, odčitujú a   násobia. No nie je pravdepodobné, že by si starobinec mohol dovoliť   takýto stroj pre jedinú úradníčku.
    </tei:p>
    <tei:p>
     Viki je tu jedinou úradníčkou a na svoju robotu stačí. Pán Zoltán   nie je úradníkom. Má svoj písací stôl v tejto cele a na ňom kalendár.   No málokedy tu sedí. Je väčšmi správcom než sám správca, väčšmi   vrátnikom než vrátnik, väčšmi poslíkom, inštalatérom, skladníkom,   poštárom, advokátom, daňovým odborníkom, kuchárom a všetkým. Veľmi   často si prihládza svoje priliehavo pričesané vlasy, veľmi rýchlo a   bezpečne sa pohybuje, všetko neomylne zariadi a každému vyhovie. A   hneď: šup pravou rukou nad ucho a malý pohyb dozadu so zdvihnutým   lakťom. Pán Zoltán je trochu nižšej postavy než ostatní chlapi a   trávi svoj život tým, že sebe i iným dokazuje, aká malá je to chyba.   Preto je výtečníkom od hlavy po pätu a vyhráva na každom kroku stoj   čo stoj.
    </tei:p>
    <tei:p>
     Rátacieho stroja niet a Viki usilovne sčituje stĺpce v hlavnej   knihe, podčiarkne ich lineárom a potom starostlivo vypijakuje. Pán   Zoltán sedí na stole, vtedy nevidieť, aký je nevysoký, prihládza si   vlasy nad pravým uchom a so strojeným sebavedomím a s pohľadom na   nechty poznamená:
    </tei:p>
    <tei:p>
     ― Vy si to napokon rozmyslíte, slečna Viktória. (Všetky si to   nakoniec rozmyslia.)
    </tei:p>
    <tei:p>
     Pán Zoltán pohotove obstaral Vikine toto miesto, takže mohla   nastúpiť, len čo skončila obchodnú školu. Pán Zoltán soznámil sa s   Vikiným otcom na autoštande pred okresným súdom, keď pristavoval   auto, ktoré vydával za svoje. S pochopením prijal zprávu človeka,   ktorý strážil stanovište vozov, že má dcéru a že jej treba nájsť   miesto. Pán Zoltán si nemyslel, že jeho voz treba strážiť, a to ešte   za poplatok, no v bleduškom dievčati vytušil bubúcu krásavicu a   otužený investíciami a fiaskami všetkých druhov, prudko zatúžil mať   zásluhu na jej osude. Vzal dievča do ochrany a vzápäť sa v ňom   pateticky sklamal. Prihnal sa do kancelárie, vyhupol na svoj stôl a   zdesený začal:
    </tei:p>
    <tei:p>
     ― Slečna Viktória, je to pravda ?― A keď neodpovedala,   nastráchaná: ― Prekristapána, slečna Viktória, je to pravda, že ste   tam boli? Že ta chodíte? Neverím svojmu sluchu! ― Nepovedal „ušiam“.   Mal neprimerane veľké ušné laloky.
    </tei:p>
    <tei:p>
     A Vikine zmizol z očú strach a plachosť. Nepochopiteľne sa   nafúkala a hľadela pánu Zoltánovi do tváre. Ten zmätený soskočil so   stola rovno do vedomia svojej nevýhodnej prízemnosti. Pošeptal niečo   o zákone, uvedomil si, že sa dopustil chyby, a už nikdy ju   neopakoval. Tušil, že nesmie uraziť práve to, čo dievčaťu vracalo   sebadôveru, a zároveň vedel, že práve to mu ju neodvratne odcudzí.   Mlčal teda, keď Viki začala nosiť ten ohavný odznak, nebránil jej   chodiť na schôdzky a nekritizoval filmy a knihy, ktoré chválila. V   slabej chvíľke zašiel ešte ďalej:
    </tei:p>
    <tei:p>
     ― Vy si to istotne rozmyslíte, slečna Viktória, ― povedal. ― Veď   ja... ja som koniec-koncov tiež socialista...
    </tei:p>
    <tei:p>
     Bol koniec-koncov parazit, i keď často vtipný. Investoval štyri   stovky do fotografického prístroja. Potom v pravidelných prestávkach   chodil na matričný úrad a robil si výpisky. Vystriehol novorodeniatka   v kočíkoch a fotografoval ich. Snímky predával rodičom. Kupovali ich.   Nebol lacný.
    </tei:p>
    <tei:p>
     ― Nie sú zlaté? Pozrite, napríklad tento. Veď vy si to rozmyslíte,   ja počkám.
    </tei:p>
    <tei:p>
     Čakal a komplikovanými intrigami hatil Vikine pokusy zmeniť   zamestnanie. V ústave jej vymohol zvýšenie platu, v špedičnom   podniku, v malej konzervárni a napokon i na pošte, kde sa Viki podľa   jeho informácií uchádzala o miesto, šíril legendy o jej neschopnosti.   Napokon sa rozhodol a kúpil jej náhrdelník z falošných perál a so   sponkami z amerického zlata. Potom zvedavo a netrpezlivo skúmal   účinky darčeka.
    </tei:p>
    <tei:p>
     Viki, roztrpčená nevkusom daru a brániac sa odporu proti pánovi   Zoltánovi, presedela dlhé hodiny za okienkom účtárne a myslela na   sesternicu Maju, ktorú bola stretla s tetou a ktorým vyhla na celú   šírku ulice. Na vzdialenosť ešte väčšiu vyhla úvahám o otcovi, ktorý   mal veľké úspechy s patentnými napínacími perami.
    </tei:p>
    <tei:p>
     No vtedy sa otvorily dvere, tretie od učtárne, a na chodbu vyšiel   muž s koženým kufríkom. Složil ho na stolček pred zrkadlo a zapínal   si kabát. Správcovi ústavu, ktorý ustarostený vyšiel za ním, povedal   ponad plece:
    </tei:p>
    <tei:p>
     ― Dlho nevydrží. O chvíľu ju pochováte.
    </tei:p>
    <tei:p>
     Viki pred chvíľou vyplácala práčku a okienko bolo otvorené. Bola   to mimoriadna zpráva a počula ju zreteľne.
    </tei:p>
    <tei:p>
     Stará Adamovička odlišovala sa od ostatných žien, ubytovaných na   tomto poschodí. Viki si to uvedomila, len čo vošla do jej izbice a   opýtala sa na príkaz pána Zoltána:
    </tei:p>
    <tei:p>
     ― Mali ste nejaké pohľadávky, kým ste sem prišli, pani   Adamovičová?
    </tei:p>
    <tei:p>
     Vo väčšina izieb bolo po troch posteliach a po troch skriniach.   Medzi posteľami boly nočné stolíky a na nich sto rokov rodinných   dejín: fotografie z čias mladosti so zlatými firmami prvých   fotoateliérov, podobizne príbuzných v smiešnych šatách, potom knihy   stokrát krátkozrako prečítané, ružence a poháre s vodou na umelé   chrupy, prikryté tanierikom. V skriniach škatule a v nich ďalšie a   ďalšie škatule, často polstoročné, a šatstvo, zaváňajúce plesňou, a   rozchodené, čaptavé topánky.
    </tei:p>
    <tei:p>
     Stará pani Adamovičová sa vtedy usmiala: ― Nie, dieťa, ― povedala   a vytiahla kúsok čokolády, zabalený v stolistom hodvábnom papieri.   Prichádzala k okienku klebetiť.
    </tei:p>
    <tei:p>
     ― Ten jej úsmev sa mi nechce páčiť, ― sipel pán Zoltán. ― Zažila   lepšie časy. Čosi má.
    </tei:p>
    <tei:p>
     A keď prichádzala stále častejšie a keď ju Viki nežne   navštevovala:
    </tei:p>
    <tei:p>
     ― Budete dediť, slečna Viktória.
    </tei:p>
    <tei:p>
     Prihládzal si vlasy a smrkal a opakoval, že počká, počká, do   čerta. Mnoho vecí okolo slečny Viktórie ho začalo poburovať. Že mu   nezatajila nechuť nad lacným náhrdelníkom. Že začala používať podivný   slovník. Že prestávala cúvať. Najprv oponoval, ťažiac zo   situácie:
    </tei:p>
    <tei:p>
     ― Ženy patria k sporáku a ku kolíske.
    </tei:p>
    <tei:p>
     Potom sa strašne zľakol a pripravoval si cestu na ústup:
    </tei:p>
    <tei:p>
     ― A či ja nie som proletár? Som proletár. Vykorisťujú ma. Ehm.
    </tei:p>
    <tei:p>
     Už nemal iného spôsobu, ako pohnúť Viki k reči:
    </tei:p>
    <tei:p>
     ― Vezmime napríklad vašich rodičov. Pozrite ―
    </tei:p>
    <tei:p>
     Ale ona napodiv mlčala i tentoraz. Nevyskočila, ako očakával.   Usmievala sa na pani Adamovičovú, ako by jej brblanie malo nejaký   smysel.
    </tei:p>
    <tei:p>
     ― Čertovská baba!
    </tei:p>
    <tei:p>
     Mal o nej teóriu, že vlastní tajnú vkladnú knižku a domy.   Vodopádom rečí pokúšal sa od nej odvrátiť Vikinu pozornosť. V   starobinci sa to zjavne len tak hemžilo dobrodružstvami.
    </tei:p>
    <tei:p>
     Pani Wurmová mala zase vidinu. Snívalo sa jej, že Spasiteľ   sostúpil k jej lôžku a dotkol sa jej čela. Poď, Jozefína, povedal jej   a ona prišla k prameňu, z ktorého vyvierala krv. Pani Wurmová   navštívi Rakytovce, hoci sú ďaleko. Zázračná baba tam lieči lámku   dotykom ruky. Lieči aj na diaľku, podľa fotografie, no nespoľahlivo.   Pred mesiacom vyliečila z obrny osemročného chlapčeka. Haliera   nevzala, iba sviečku žiadala zapáliť za mŕtvu dcéru. Táto mŕtva dcéra   zjavila sa vlani na sv. Annu a zástupy pútnikov za ňou tiahnú k   Briežikom. Nemá liečivej moci, ale prináša posolstvo Panny. Zažiadali   u biskupa, aby vybavili jej vyhlásenie za svätú. Vec je už v   Ríme.
    </tei:p>
    <tei:p>
     Pani Hrivnáčka objavila nové zločiny. V Michalovciach zavraždili   Valériu Pilcovú a v kufre ju poslali do Bohumína. Gazda Grič v   Dolných Štiepnikoch chytil ženu s paholkom na sene, zatvoril šopu a   zapálil celý majer i s milencami. V Bratislave, kdesi v Slávičom   údolí, našli znásilnenú maloletú. Na hrdle boly známky škrtenia, no v   nemocnici dievča, bohužiaľ, náhle ožilo.
    </tei:p>
    <tei:p>
     Pani Andreadisová ďalej rozvíja kariéru svojho nejestvujúceho   synovca. Rozhodla sa k náhlej zmene, poprela, že bol Joachim   tanečníkom v opere, urobila ho riaditeľom cukrovarského družstva a že   bude poslancom za živnostníkov. Spravila ho otcom rodiny a jeho   synov―gymnazistov pomenovala na Benjamína a Rolanda. O veľmi starej a   všetkým známej taštičke uverila, že ju dostala od Joachima na   mena.
    </tei:p>
    <tei:p>
     Pani Legéňová mala ďalší záchvat. Potrhala záclony a rozbila   nejaký porcelán. Dlane mala skrvavené od nechtov a do jazyka si   zahryzla. Potom sa nepamätala na nič. Nuž tak.
    </tei:p>
    <tei:p>
     ― Do frasa, nesmejte sa! Obráťte sa, keď s vami hovorím!   Počujete?
    </tei:p>
    <tei:p>
     Pán Zoltán poskočil na písacom stole. Prudko si pritisol šticu o   lebku. Niekoľko kvapiek slín sa mu zachytilo v okolí úst.
    </tei:p>
    <tei:p>
     Viki sa usmiala. Pani Adamovičová sa vtedy uberala chodbou. A   teraz: Chorá, nevydrží, o chvíľu ju pochováte.
    </tei:p>
    <tei:p>
     Nenávisť zápasí v pánovi Zoltánovi s drobulinkou nádejou a veľmi   chytro a rozhodne víťazí.
    </tei:p>
    <tei:p>
     ― Kurva! Ako by som nevedel, čo sú to zač, čo pre nich nechceš ísť   so mnou! Pangharti! Nikdy nebudú nič mať! A ja budem spoločníkom u   Frankmanna!
    </tei:p>
    <tei:p>
     Pred mnohými, mnohými rokmi zatiahli chlapci Vikinu do   zapáchajúceho bludiska veľkoskladu starého železa, nad ktorým vládol   obor s ozrutnou adamčutkou, Frankmann. Vykrádali mu magnety zo   starých elektrických hodín, ktoré predával po päťkorunáku.
    </tei:p>
    <tei:p>
     Viktória sa dala do smiechu.
    </tei:p>
    <tei:p>
     Po niekoľkých dňoch umrela pani Adamovičová na srdečnú slabosť.   Prišli a odišli: lekár, dve slečny, pán, zriadenec, notár, ešte jeden   zriadenec. Všetci zvedavo pozreli do malého okienka, za ktorým trčala   bledá a rozkvitajúca tvár panny účtovníčky a pokladníčky   Viktórie.
    </tei:p>
    <tei:p>
     A keď už všetko stíchlo a keď bola chodba zase prázdna a tichá a   keď sa dva červené poludníky začaly strácať v temnote, zjavil sa pán   Zoltán s výrazom, aký na ňom Viki ešte nevidela.
    </tei:p>
    <tei:p>
     Dievča sklopilo oči, keď kráčal k učtárni, no cítilo, ako sa   neodvolateľné blíži priestorom, ako sa pozastavuje predo dverami, ako   siaha na kľuku a ako odrazu efektne vstupuje.
    </tei:p>
    <tei:p>
     ― Dedila si! ― zreval a ako by sa dusil.
    </tei:p>
    <tei:p>
     A potom roztvoril dlane ako kaukliar a pustil na dosku stola   náhrdelník z falošných perál a s dvoma sponkami z amerického zlata.   Vôbec nebol nepodobný zavrhnutému daru pána Zoltána.
    </tei:p>
    <tei:p>
     ― Bola žobráčka!
    </tei:p>
    <tei:p>
     Dusil sa. Odrazu sa prestal smiať, zakuckal sa a vyjavene hľadel   na dievča. Bolo pokojné a sústredené na náhrdelník.
    </tei:p>
    <tei:p>
     Knihy ležia nedotknuté na stole a bledé svetlo večera na ne padá.   Milo sedí na posteli a díva sa meravo na farbotlač, ktorá visí   naproti nemu a z ktorej ostávajú už iba kontúry. Ešte neslobodno   zažať svetlo, domáca nadáva, že sa nešetrí, a má toľko, toľko   príležitostí na odplatu: nezobudí zavčasu a človek zamešká školu,   nedoleje plný hrnček kávy a to najhoršie ― napíše otcovi. Táto hrozba   visí nad všetkým a domáca ju zneužíva: Ak... to a to, napíšem otcovi.   Bouprisám, napíšem tvojmu otcovi, čo vystrájaš. Čo vystrája?
    </tei:p>
    <tei:p>
     Pri obloku na stolíku leží nedokončená úloha z matematiky. Lepšie   povedané, nezačatá. Škodoradostne složitá je a predstiera, že je   jednoduchá, táto úkladná úloha z matematiky. „Teraz vstanem a dorazím   to,“ myslí si Milo a temer súčasne si myslí: „Viem, že nevstanem a   ani sa toho nedotknem.“ A ďalej sedí a zaborí tvár do dlaní a je mu   ustato na tomto svete a v tomo prítmí.
    </tei:p>
    <tei:p>
     Cez oblôčik vidieť iba veľmi blízky náprotivný požiarny múr a   rebrík, uprostred sa končiaci. Po oboch jeho stranách sú okienka, no   ešte nikdy sa v nich nezažalo svetlo, nikdy sa v nich nezjavila tvár.   A pod tým všetkým malý dvor, vydláždený veľkými, nepravidelnými kusmi   tehál, betónu, kameňa.
    </tei:p>
    <tei:p>
     Keď sa šero mení v tmu, zacíti sa Milo bezpečnejšie. Ako by bol   čakal na tú chvíľu, soskočí s postele a zpod stola vytiahne   podlhovastú čiernu vec. Jeho prsty poodsúvajú drobné niklované   závorky, otvoria vrchnák puzdra, vyliahnu husle a ticho ladia.   Obdĺžnik okna je vtedy už celkom matný. Pri prvých tónoch zdvihne   domáca hlavu a narovná chrbát, zohnutý nad vyšívaním.
    </tei:p>
    <tei:p>
     S prekvapujúcou istotou a prítulnosťou priľahnú husle na plece a   pod bradu. Sláčik spočinie na strunách. Prsty ich pritlačia. Rameno i   celé telo je v miernom pohybe.
    </tei:p>
    <tei:p>
     Cis, hovorí zo šera Ivan, cis a nie cé, šepce z obdĺžnika okna,   sláčik sa zarazí, ach, pravdaže, cis, nie cé. Staccato, radí cudzinec   z kúta izbice, pozor, jemne a pichľavo, stac-ca-to. Sláčik máličko   poskočí. Ták, raduje sa postava pri posteli, a ďalej, len odvahu.
    </tei:p>
    <tei:p>
     Kdesi vo vyšších poschodiach starého nájomného domu niekto zažal   svetlo a pri obloku leží sošit, plný nesmyselných číslic. Čo s   nimi?
    </tei:p>
    <tei:p>
     Keď Milo ukladá husle do puzdra, narazí čosi na struny a ony   protestne zabzučia. Závorky sa zasunú a puzdro putuje pod stôl.   Celkom sa stratí vo tme.
    </tei:p>
    <tei:p>
     Bolí ma hlava. Ostatne, ani nehorí svetlo. Pravdepodobne ja krátke   spojenie. Je už noc.
    </tei:p>
    <tei:p>
     Skrútil vypínač a izba sa vynorila. Ix plus ypsilon na druhú   lomené ―
    </tei:p>
    <tei:p>
     Slzia mi oči. Číslice sú také drobné. Musím začať na novej strane.   Na novej strane sa začína akosi s novou chuťou.
    </tei:p>
    <tei:p>
     Keď obrátiš stranu, nájdeš v sošite štvrtku papiera, na ktorej si   čosi nedopovedal. Milá Anička.
    </tei:p>
    <tei:p>
     Som tu tak sám a mal by som sa učiť, niekedy tiež hrám a vtedy je   tu plno kamarátov, čo ma počúvajú, vieš, mám veľkú izbu a mnoho slnka   v nej a tri obloky s výhľadom na velikánsku záhradu, konca-kraja   nevidíš, iba samé záhony, myslievam na teba, ako sme chodili na   pstruhy, až zasa pôjdeš, nestup do pŕhľavy, mnoho aut chodí okolo,   zle sa mi pritom píše a domáca striehne.
    </tei:p>
    <tei:p>
     Ix plus ypsilon. Ix vyzerá ako veterný mlyn, ktorý stojí uprostred   tej záhrady,    ktorá sa rozprestiera pred mojimi oknami. Keď vietor   pofúka, krúti sa ako koleso na voze. Ako keď sme sa viezli s   Vojtechom Mačugom, čo viezol cement.
    </tei:p>
    <tei:p>
     Hoci sa Zubor mal vrátiť a hoci už bola noc a hoci boly ešte deti   a maly hrôzu pred tým všetkým. Triasly sa na celom tele, a predsa sa   nepustily. Ešte nikdy neboly celkom bez príčiny tak blízko seba.   Vysoko nad nimi spala dedina a deti vedely, že ich čaká hodina cesty.   Predsa zostávaly nehybné a tajily dych a bolo to úžasne hriešne.
    </tei:p>
    <tei:p>
     A nad nimi svietily dva mesiace, obidva akosi vypuklé a ako by   zamrežované, to odraz okien ich prikrýval a skackal po nich. Ivák,   neviem, čo s vami spravím, ak to pôjde takto ďalej, nepustím vás do   kvinty. Nenávidí ma, nenávidí ma!
    </tei:p>
    <tei:p>
     A Milo vyskočí zo zimomravého objatia, na ktoré sa už spúšťa rosa,   má v ruke čosi ako kosu alebo hrable alebo motyku, urobí prudký a   rozhorčený pohyb a obidva sklené mesiace sa s rinčaním rozsypú.   Anička, kde si? Už sa nechveješ a tvoja tvár už nie je ako   krieda?
    </tei:p>
    <tei:p>
     Ix plus čosi a mnoho značiek a bodiek a čiaročiek a klikyhákov.   Milo vyskočí a stolička sa za ním prevrhne. Otvorí dvere a vybehne do   kuchyne.
    </tei:p>
    <tei:p>
     ― Pani domáca, pani domáca ―
    </tei:p>
    <tei:p>
     Stará žena zadriemala nad kratochvíľou. Z nejakej príčiny sa za to   hanbí a zakrýva to hnevom a krikom.
    </tei:p>
    <tei:p>
     ― Hybaj ku knihám! Keby tvoj otec vedel ―
    </tei:p>
    <tei:p>
     ― Pani domáca, dajte mi tri šestáky, dajte mi korunu...!
    </tei:p>
    <tei:p>
     Stará žena hľadí na chlapcovu mokrú tvár.
    </tei:p>
    <tei:p>
     ― Korunu? Načo. Nemám.
    </tei:p>
    <tei:p>
     ― Dajte mi korunu, viem, že vám otec nechal pre mňa peňazí...!
    </tei:p>
    <tei:p>
     Stará žena vstáva a mrmle: ― Dal-nedal, sveril mi ťa a musím   vedieť... ― Ide ku skrini, vytiahne zásuvku, v tej má kľúč, tým   otvorí inú skriňu, v tej má drevenú škatuľu a kľúč k nej má zasa v   zásuvke nočného stolíka.
    </tei:p>
    <tei:p>
     ― Mám len štyri šestáky, ― klame.
    </tei:p>
    <tei:p>
     ― Dajte.
    </tei:p>
    <tei:p>
     ― Na čo ti to...?
    </tei:p>
    <tei:p>
     Sbehne tichým, studeným, tmavým schodišťom, svierajúc v hrsti   peniažteky. Pred bránou zastane, rozhoduje sa, ktorým smerom sa má   rozbehnúť, potom uteká, uteká smutným večerom a pred ktorýmsi   obchodom sa zastaví a prudko oddychuje.
    </tei:p>
    <tei:p>
     Predavač sa chystal zatvoriť obchod. Bol tu sám a zíval. Ako   zíval, spadly mu okuliare a za nimi mal drobulinké štrbinky namiesto   očú.
    </tei:p>
    <tei:p>
     ― Čo chceš?
    </tei:p>
    <tei:p>
     ― Dajte mi papier. Notový.
    </tei:p>
    <tei:p>
     Predavač sa stratí kdesi vzadu. Po chvíli počuť odtiaľ híkavé   kýchnutie. Predavač sa zjaví a utiera si nos. Díva sa na chlapca,   ktorý si pritláča dlaň na oči.
    </tei:p>
    <tei:p>
     ― Nemáme, ― povie. ― A teraz hajdy, zatvárame.
    </tei:p>
    <tei:p>
     Hámor boli učene pomenovali Elektrolýzou a prevzali do mestského   majetku a správy. Dôrazne to Beňovi pripomenuli pri príležitosti,   ktorú sám privolal.
    </tei:p>
    <tei:p>
     Keď dnes bol dovliekol na druhý koniec budoviska tretiu platňu,   zťažka obloženú meďou, vrátil sa medzi potôčiky skalice, počúval, ako   šumia, a premýšľal. Potom podišiel k tamtým, čo meď oddeľovali od   železných katód, a zavolal:
    </tei:p>
    <tei:p>
     ― Julo. Hybaj sem.
    </tei:p>
    <tei:p>
     Robotník odstúpil od ostatných a Beňo ho viedol k belasej delte.   Zastavili sa pred kaďami. Beňo ukázal rukou:
    </tei:p>
    <tei:p>
     ― Pozri. Zakaždým musím vytiahnuť platňu z roztoku, svesiť ju s   háka a vláčiť ju ta k vám. Riadna šichta. A koľko to trvá.
    </tei:p>
    <tei:p>
     ― A čo?
    </tei:p>
    <tei:p>
     ― Pozri. Stačilo by pripevniť na povalu štyri šíny. Založil by si   na ňu škripcostroj, vytiahol platňu a doviezol pekne-rúče až k vám.   Tam by si ju spustil na zem a bolo by.
    </tei:p>
    <tei:p>
     Kamarát Julo smraštil tvár. ― Ako? Akože?
    </tei:p>
    <tei:p>
     ― Pozri, ― opakoval Beňo trpezlivo. ― Nemuseli by sme spúšťať   platne tuto a mordovať sa s nimi až henta. Škripcostroj by chodil na   kolieskach po šíne. Platňu by ste mali päť ráz chytrejšie a len, čo   by vám ju nosil, by sa nepretrhol.
    </tei:p>
    <tei:p>
     ― A či sa ty pretrhneš? ― opýtal sa Julo.
    </tei:p>
    <tei:p>
     ― Nie. Ale dlho mi to trvá.
    </tei:p>
    <tei:p>
     ― A to ťa trápi?
    </tei:p>
    <tei:p>
     ― Nuž a či nie? Všetko by mohlo ísť chytrejšie. ― Beňo napochytre   nemal slov, ktorými by vystihol, že zapravenie štyroch koľajníc by   uľahčilo a urýchlilo výrobu. Že by sa vyplatilo.
    </tei:p>
    <tei:p>
     Julo povedal: ― Nech ťa to nebolí. Rob pomaly. Kým tu niet   majstra... ― A odišiel za robotou. Od nej sa ešte raz obrátil a   zavolal na zarazeného Beňa: ― A čo sa vlastne starieš? Či je to tvoja   fabrika...? ― Potom čosi hovoril potichu, čomu Beňo nerozumel pre   vzdialenosť. Zamyslene založil škripcostrojček na pevný hák a dal sa   vyťahovať meďou obloženú platňu z pozvoľného hustého prúdu.
    </tei:p>
    <tei:p>
     Najmenej dvaja ľudia dozvedeli sa o Beňovom rozumovaní, Belo Donát   od dynama a majster. Keď Beňo koncom poludňajšej prestávky vylihoval   na múriku nad potokom, pristúpil k nemu Donát, ústa plné zemiakovej   baby, a oslovil ho, hoci sa spolu ešte nerozprávali.
    </tei:p>
    <tei:p>
     ― Ty si ten Beňo? ― opýtal sa mastnými perami.
    </tei:p>
    <tei:p>
     Beňo si sadol a díval sa na okrúhlu tvár. Všetko videl zeleno,   pretože mu slnko bolo svietilo na privreté viečka.
    </tei:p>
    <tei:p>
     ― A ty si myslíš, ― pokračoval Donát od dynama, keď bol zhltol, ―   že som ja na tú myšlienku so šínami neprišiel už dávno?
    </tei:p>
    <tei:p>
     „Prečo hovorí tak ticho?“ pomyslel si Beňadik. Potok čurkotal pod   nimi. ― Tak prečo ste to neurobili?
    </tei:p>
    <tei:p>
     ― A na kieho frasa?
    </tei:p>
    <tei:p>
     Beňo sa neodvážil odpovedať. Donát sa naňho usmial
    </tei:p>
    <tei:p>
     ― Ty si tu nový, čo? Tak podívaj. Teraz stojí pri katódach jeden   chlap. Ty si uľahčíš prácu, a oni prídu na to, že ju môže vykonávať   pol chlapa. Naparia ju Julovi, ktorý bude súčasne lúpať meď, a teba   vyložia. Ako sa ti to páči?
    </tei:p>
    <tei:p>
     V Beňovi to rýchlo začalo myslieť. Povedal:
    </tei:p>
    <tei:p>
     ― Môžu pridať dva-tri tucty katód. Chlap ich obslúži a budú mať   viac medi.
    </tei:p>
    <tei:p>
     ― Tak. ― Donát si odhryzol baby, ktorá mu vychladla v studenom   vánku. ― A čo z toho budeš mať, ako mesto bude mať viac medi? Viac   jej predá a bude viacej uzáverov na mašingvery. Ešte tú svoju meď raz   dostaneš do brucha, uvidíš.
    </tei:p>
    <tei:p>
     ― My sme v bani vždycky všetko urobili, ― povedal Beňo upreto, ―   keď sme na niečo prišli.
    </tei:p>
    <tei:p>
     Donát sa zamyslel. ― V bani je to iné, ― povedal. ― V bani ide o   bezpečnosť, o život, nie? A prečo nie si v Handlovej? ― opýtal   sa.
    </tei:p>
    <tei:p>
     ― Ja som tu doma, ― povedal Beňadik. A prekvapil ho pocit, že   nepovedal pravdu.
    </tei:p>
    <tei:p>
     Keď nastúpili do roboty, prikvitol majster. Tak žmurkal viečkami,   že by bol Beňa ovieval, keby nebol mal okuliare. Spustil.
    </tei:p>
    <tei:p>
     ― Nepočuli ste, že tu nechceme nijaké novotárstvo...? Hovorím vám,   nechajte si svoje rozumy. Nikto tu na ne nie je zvedavý, áno?
    </tei:p>
    <tei:p>
     ― Áno, ― povedal Beňo, aby starkého nahneval. No nešlo mu do   hlavy, ako sa môže Donát od dynama s majstrom shodnúť na rovnakom   stanovisku k jednoduchému návrhu, ktorý by všetkým pomohol. Alebo že   by ich náhľady maly celkom rozličný pôvod? Popremýšľať.
    </tei:p>
    <tei:p>
     ― Sa nazdávaš, ― povedal mu Donát ktoréhosi z najbližších dní, keď   sa bol k nemu pripojil na ceste z roboty, ― že by som nevymyslel   tisíc vecí okolo tej starej kraksne, okolo agregáta...? Figu, takúto.   Týmto nič. Iba akurát aby na plácu vystačilo.
    </tei:p>
    <tei:p>
     Keď prišiel na inšpekciu mestský inžinier, poznal Beňadika po   mene. Zastavil sa pri ňom a dal sa s ním do reči. Hovoril o štyroch   koľajniciach, ktoré by sa daly zapraviť do povaly a ktoré by   zjednodušily výrobu.
    </tei:p>
    <tei:p>
     Pred fajrontom prišiel po Beňa majster, že pán inžinier Böhm by sa   s ním chcel poshovárať. Keď ho viedol hore schodmi do kancelárie,   povedal:
    </tei:p>
    <tei:p>
     ― Vídať vás s tým Donátom. Hlavu vám pomúti.
    </tei:p>
    <tei:p>
     Inžinier ho ponúkol cigaretou a stoličkou. ― Pozor, ― povedal, ―   aby ste nezamazali obruštek. ― A odrazu sa opýtal:
    </tei:p>
    <tei:p>
     ― Vy ste katolík, Scarlati?
    </tei:p>
    <tei:p>
     ― Hej.
    </tei:p>
    <tei:p>
     Inžinier prikývol, prešiel od okna k pohovke, sadol si a rozvážne   povedal:
    </tei:p>
    <tei:p>
     ― Veľa som o vás počul, Scarlati. ― „Nepravda,“ pomyslel si Beňo.   ― A pouvažoval som o vás. Ste Slovák a ste katolík. V Boha veríte,   čo?
    </tei:p>
    <tei:p>
     ― Hej, ― povedal bez premýšľania.
    </tei:p>
    <tei:p>
     ― Správne. Starosta hovoril, že by to mohol byť majster, Vidner.   Ale ja viem, čo chcem: Musí to byť robotník. Medzi robotníkmi je   najväčšie nebezpečenstvo a najmenej ľudákov. Spoľahlivých, myslím.   Vždy som vravel, že musíme pritiahnuť robotníkov. Viem, robotníkom sa   veľa krivdí... To treba napraviť, aj oni sú ľudia. Všetci sme   Slováci, musíme ísť vedno. Najprv sme Slováci, iba potom fabrikanti a   robotníci. Musíme vychádzať z toho, čo nás spája, nie z toho, čo nás   rozdvojuje.
    </tei:p>
    <tei:p>
     Inžinier zase vstal, prešiel k oknu a díval sa spokojne na strechy   Starého hámru, všelijako polámané a poskrúcané. Takto chcel mať k   Beňovi prejav: hľadiac na strechy.
    </tei:p>
    <tei:p>
     ― Ja som totiž starý komunista, ― povedal Beňo.
    </tei:p>
    <tei:p>
     Vôbec nebol starý komunista; jedinú strannícku legitimáciu, ktorú   kedy mal, sociálnodemokratickú, dávno stratil a hoci žil v bani,   akosi sa k tomu nedostal, aby sa dal organizovať. Povedal to z tých   istých pohnútok, z ktorých položil dlaň na bielučký obrus, keď   vstával. Zostaly na ňom červenkavé stopy po medených plátoch.
    </tei:p>
    <tei:p>
     ― Ach tak, ― zašeptal mestský inžinier. ― To mi mali povedať. ― A   Beňovi ledabolo hodil:
    </tei:p>
    <tei:p>
     ― Pošlite mi sem majstra.
    </tei:p>
    <tei:p>
     Toho večera navštívil Beňo sekretariát Na riečkach a odvolal sa na   Vojtecha Donáta. Chcel sa poradiť o tých štyroch šínach a o Pánu   Bohu. Postretol Ema Haviara a prechádzal sa s ním neskoro do noci po   nábreží, pod pazuchy, ako milenci.
    </tei:p>
    <tei:p>
     Vo vzťahu medzi Karolom a otcom sa čosi prevratne menilo a dlho,   dlho dozrievalo, potom ako by vývin odrazu bol poskočil a bola tu   nová situácia.
    </tei:p>
    <tei:p>
     Vo vzťahu medzi Karolom a ženami, ktoré sa nejakým spôsobom   dostaly do jeho blízkosti, sa čosi prevratne menilo a dlho, dlho   dozrievalo, potom ako by vývin odrazu bol poskočil a bola tu nová   situácia.
    </tei:p>
    <tei:p>
     Obidve zmeny stály sa približne v tom istom čase, malý rovnakú   dôležitosť v Karolovom živote a navzájom si ju ešte zväčšovaly,   zväčšujúc jeho citlivosť; Karol sa ešte po rokoch pamätal na významné   chvíle z týchto čias a početné rozhodnutia (v oblastiach zdanlivo   celkom nepríbuzných), staval na ich skúsenostiach. Tieto pozoruhodné   chvíle odlišovaly jeho zážitky od obligátnej ťažkej hodinky jeho   druhov.
    </tei:p>
    <tei:p>
     K prvému uvedomeniu nových skutočností došlo toho večera, keď sa   otec Pavlovič, dávno už nie najmladší v úrade, vrátil z roboty a keď   mu vypadla čaša z ruky, len čo sa chcel napiť. Matka, Karol a chyžná   hľadeli na drobné porcelánové črepiny, porozsýpané po dlážke, a   chystali sa užasnúť, keď zdvihli zraky na otca a on sa odvrátil.
    </tei:p>
    <tei:p>
     ― Doneste inú, Jolanka, ― povedala matka. Odložila servítku a   pristúpila k otcovi. ― Duša, niečo sa stalo...?
    </tei:p>
    <tei:p>
     Otec strčil ruky do vrecka a zdal sa celkom spokojný. Slúžka   vošla, postavila šálku na stôl, uvedomila si, že tu teraz nemá čo   hľadať, a vytratila sa. Potom načúvala za dverami a Karol počul, ako   tam šuchoce jej naškrobená zásterka.
    </tei:p>
    <tei:p>
     ― Zas ten Teslík? ― povedala matka a sopäla ruky. Hanky jej   obelely, ako tisla prsty o seba.
    </tei:p>
    <tei:p>
     ― Áno. A zase stará pieseň. Že nebránim záujmy firmy, že   nepoužívam každú príležilosť, aby som snížil výlohy firmy a   podobne.
    </tei:p>
    <tei:p>
     Matka sa opýtala: ― Bola výplata?
    </tei:p>
    <tei:p>
     ― Áno. Všetko bolo ako predminule a predtým Žiadal urobiť lineárnu   srážku. Ale prečo...? Prečo, preboha? Odovzdali slušnú robotu a mali   nároky na velikánske cezčasy.
    </tei:p>
    <tei:p>
     Karol chcel zdvihnúť chlebík k ústam, no prerušil pohyb na   polceste. Nezdvihol oči k rodičom, ktorí teraz stáli pri kredenci,   ale načúval. Matka totiž zaprosila:
    </tei:p>
    <tei:p>
     ― Ale ty predsa vieš, že ťa prenasleduje pre čosi iné.
    </tei:p>
    <tei:p>
     ― Viem.
    </tei:p>
    <tei:p>
     Karol si s prekvapením uvedomil že rodičia o tejto téme nehovoria   po prvý raz, keď matka pokračovala:
    </tei:p>
    <tei:p>
     ― Nebolo by azda predsa lepšie ...
    </tei:p>
    <tei:p>
     Otec vybuchol: ― Nie! Po politike ma nič! Nevstúpim! A keď, nuž   nie k ním! Môj otec bol prvým sociálnym demokratom na celom strednom   Slovensku! V hrobe by sa obrátil.
    </tei:p>
    <tei:p>
     ― Nuž ale keď ťa po politike nič, prečo sa s ním škriepiš?
    </tei:p>
    <tei:p>
     ― Pretože ma dožierajú tie jeho hlúpe reči! Ten chlap si myslí, že   zožral všetku múdrosť! A je to zlý človek, vieš?
    </tei:p>
    <tei:p>
     ― Ale ti je šéfom ...
    </tei:p>
    <tei:p>
     ― Viem. A iba na to čaká, aby ma dostal z účtárne.
    </tei:p>
    <tei:p>
     ― Čo keby sme tak pánu riaditeľovi... po známosti ―
    </tei:p>
    <tei:p>
     ― Nie, ― povedal otec. ― Vráťme sa k stolu.
    </tei:p>
    <tei:p>
     Bolo by azda bývalo lepšie, keby sa po tomto rozhovore nebola v   Karolovi rozhostila veľká spokojnosť a hrdosť. Ako sa díval na otca,   pocítil hlboké dojatie.
    </tei:p>
    <tei:p>
     No na pozadí tejto pohody stala sa celkom neočakávaná a zarážajúca   vec. Otec odrazu zdvihol hlavu od večere a povedal tichým hlasom:
    </tei:p>
    <tei:p>
     ― Mladý Kachnič len tak čaká, aby sa dostal na moje miesto.
    </tei:p>
    <tei:p>
     Keď som minule pri výplate chýbal, posrážal vari dvom tuctom   robotníkom za nedbanlivosť, aby sa zapáčil. ― A keď nastalo mlčanie,   utrel si ústa a dodal: ― Myslím, že sa s ním už nebudem hádať. Nech   si agituje. Nech si natrie nazeleno pre mňa-za mňa celý svet.
    </tei:p>
    <tei:p>
     Karol prestal jesť, no netušil, že to najhoršie ešte len príde.   Otec ako by sa bol na nepoznanie zmenil. Dlho rozžúval korku z chleba   a napokon povedal do obrusa:
    </tei:p>
    <tei:p>
     ― Konečne, čo má prísť, príde aj tak. Aj ak budem proti. ― A ako   by s niekým polemizoval, vari so starým otcom, slávnym buričom zpred   polstoročia: ― Keby som aj bol v tej ich strane, neznamená to ešte,   že s nimi súhlasím. Ba ani to ešte neznamená, že ich budem voliť.
    </tei:p>
    <tei:p>
     V matkinom hlase bolo čosi zo smútku, ktorý zakryla prívetivou   tvárou: ― Nedaj sa vyhuckať z miesta, duša. Človek nikdy nevie, čo sa   mu na čo zíde.
    </tei:p>
    <tei:p>
     Karol mlčal a hľadel do kávy. V duchu zasypal otca výčitkami.   Urobil niekoľko gest lyžičkou, ako s ním v duchu polemizoval.
    </tei:p>
    <tei:p>
     ― Čo je, Karol? ― opýtal sa otec s predtuchou.
    </tei:p>
    <tei:p>
     ― Nič. ― Usrkol. Slzy sa mu odrazu tisly do očú. Nevedel, či už   oddávna, a či odnedávna poznal túto otcovu podobu. Netušil, či ju   odhalil pre vlastnú náhlu a prepiatu kritičnosť, a či pre   prekvapujúci objav, že otcov vek pokročil.
    </tei:p>
    <tei:p>
     Keď bol Karol prišiel do gymnázia, otec odrazu prudko omladol.   Prežíval znova svoje študentské časy, oživoval si ich nad Karolovými   úlohami a objavoval spomienky, pripisujúc im významy, dnes príjemné.   Keď Karol obchádzal stôl s knižkou v ruke, keď matka bola kdesi v   kuchyni, keď večerná izba začala byť útulná a keď únava nútila   človeka do tlmeného, intímneho tónu, tu pán Pavlovič, otec   študentíka, sňal okuliare, ktoré už potreboval ku knihe, dlho ich   utieral a zhovievavo a pateticky oslovil chlapca.
    </tei:p>
    <tei:p>
     Ako by to včera bolo, tak to vidím pred sebou, hja, i my sme boli   lapaji, kvadratická rovnice, Ab Urbe condita libri sex a tak podobne   (hrabe sa v zásobníku spomienok, ach, toľko je tam postáv, napodiv   nezvädnutých), napríklad Chmel, triedny básnik, Július   Chmel-Letňanský, to bol jeho pseudonym, on a Schiller napísali drámu   šestnásťroční, alebo Ľupták, taký veľký, trochu tupý mládenec to bol,   pýta sa ho starý Rozner, Ľupták, či vari nechápete básnickú veľkosť   Antigony? Na to Ľupták pokojne, vari nie, pán profesor, nepociťujem,   haha (čo je na tom smiešne, myslí si Karol), alebo keď starý Madarász   vyrušil kriegspartiu v kolkárni, a keď sme ušli cez plot, lebo bolo   pred konferenciou, a keď sme sa radovali, ako sme s ním vyťali, a keď   starý Madarász našiel na čiernej tabuli všetky mená aj s deviatkami a   krígľami piva, podarené, čo? Alebo keď sme treli ferbľa u Šimičku,   alebo, počkaj, mastili sme oko, áno, oko sme mastili, a odrazu sa   zjaví starý (napodiv, všetci naši profesori boli starí, a či sa mi to   len tak vidí? a u vás vyučujú samí sopliaci), teda kde som prestal?   Zjaví sa starý Horvát a prvé, čo urobil, bolo, že z úradnej moci   skonfiškoval kasu, nikdy ju nevrátil, potvora, a Šimička nadával s   okom v ruke, hovorte si, čo chcete, dobrá bola tá stará garda, haha   (pre Boha živého, čo je tu na smiech? myslí si Karol a smeje sa). Ale   aj naši profesori, takých dnes nenájdete, tí proste vymreli, tak je   to, napríklad Lantner, taká figúra, dejepis vykladal v   meteorologických pojmoch, tmavé mračná sa sťahovaly nad Moháčom, keď   kráľ Ľudvik nastupoval do boja, blesk preťal oblohu roku meruôsmeho,   búrka visela nad rodnou krajinou. Alebo ten, akože sa volal, aby ho,   darmo, starneme, starneme, človek zabúda, Hartmann alebo Bergmann, či   tak akosi, slovom, vyvolal toho malého Kuriča a vraj, Pytagorovu   vetu, a on, pravda, kde nič, tu nič, na to Liebermann: Keď Pythagoras   prišiel na túto múdrosť, starí Gréci obetovali bohom desať tučných   býkov, a vraj, hľa, už i my sme obetovali jedného chudého vola...   Alebo keď sme sa učili o tých elektrických výbojoch, anóda, katóda a   tak, fyzik Drličko, totižto vieš, on bol vlastne Ličko, ale písal sa   s doktorátom, teda že nám to ukáže potme, tak sme pozatvárali okná a   kým robil len pokus, dostal si po hlave, na, tu máš a daj to ďalej, a   tak to išlo dookola, až odrazu čuješ vresk: Násilie! Otvorte okná! To   keď Drličko dostal omylom na nos a bol bez seba od strachu. Ach,   Drličko, podozrievali sme ho, že vypil špiritus z kahanca a že nám   preto nemôže predvádzať chemické pokusy... A keď sme skúšali Bellov   telefón a Pántik zreval do telefónu: Drličko je hovädo a Drličko stál   v tretej izbe pri telefóne, haha... A chudák Mišura, mal epilepsiu, a   my sme to zneužívali, keď niekoho vyvolali a nebol pripravený, hybaj,   chylili sme Mišuru a tavon s ním na chodbu, a on sa metal a nič mu   nebolo, ale bol to epileptik, a my sme z toho mali úžitok... Kdeže sú   tie časy. Alebo keď ―
    </tei:p>
    <tei:p>
     ― Otecko... Musím sa učiť.
    </tei:p>
    <tei:p>
     Počul tieto príhody už toľko ráz. Je mu z nich smutno. Cíti, že   otec omladol iba preto, že už starne.
    </tei:p>
    <tei:p>
     I mamka sa vtedy vráti, je už akási tučnejšia a vari i nižšia,   menej sebavedomá, skorej dôstojná ako pekná, a veľmi prívetivá. Otec   zdvihne knihu, ktorú nevidí, pretože dlho hľadel do žiarovky a   pretože si zabudol nasadiť okuliare, ktoré sňal. Možno otec zajtra   podľahne tomu Teslíkovi.
    </tei:p>
    <tei:p>
     ― Tak sa teda uč.
    </tei:p>
    <tei:p>
     Čo sa to s otcom deje? Kam sa to podel ten dokonalý a neomylný   vzor? Karol hľadí do knihy a je mu ľúto na zadusenie. A pocíti odpor:   Karol by urobil čosi iné. Správal by sa vôbec ináč. Nesúhlasí. Mienky   sa rozchádzajú. Karol sa rozchádza s otcom.
    </tei:p>
    <tei:p>
     Otec, ty nemáš pravdu.
    </tei:p>
    <tei:p>
     Napätie prosto vzniklo a vlnovite sa udržiava. Každodenné   stretnutia sú plné iskričiek a pri každej z nich môže vari nastať   výbuch.
    </tei:p>
    <tei:p>
     Smiešne ľahostajné veci vedú k srážkam.
    </tei:p>
    <tei:p>
     ― Nikdy som ho nebil, ― hovorieva otec s istou hrdosťou, a Karol   si pritom obnovuje ironickú spomienku na niekoľko poriadnych,   nespravodlivých a bezúčelných výpraskov.
    </tei:p>
    <tei:p>
     Búri sa nie proti otcovým omylom a proti prísnosti, ktorou ich   zastiera: búri sa proti jeho celkom novým vlastnostiam, proti jeho   pohodlnosti, často slabosti a sklonu ku kompromisu. A kedykoľvek otec   v hneve stratí jasný zrak a dopúšťa sa krívd, Karol ochladne a je ako   bez citu. Synov trpný odpor ubíja otca a i keď po čase prepukne jeho   nežnosť, zostanú stopy po tom, čo sa stalo.
    </tei:p>
    <tei:p>
     Tak vzniká atmosféra, z ktorej sa Karol utiahne do samoty svojej   izby, zaváňajúcej po lakovanom nábytku a po zapustenej dlážke, sedí   pri malej lampke a díva sa. Nie je to prívetivá svetlička, je to   skorej komora, trochu uprataná a civilizovaná niekoľkými policami s   knihami a lôžkom a dvoma perokresbami. No komôrka je dosť veľká, aby   sa do nej zmestil svet.
    </tei:p>
    <tei:p>
     A všetky ženy sveta: len sa to tu nimi hemží.
    </tei:p>
    <tei:p>
     Táto, to je kvintánka alebo sextánka s bielymi zubmi, opálenými   ramenami a krátkou sukňou, ktorá pri hre s loptou lieta sem i ta.   Toto je žieňa v trenírkach a behá po trávniku pri medziškolskom   zápase v hádzanej. Možno sa ho náhodou dotknúť, možno sa oň otrieť a   mnohí to robia napodiv často, a nič sa pritom nestane. Možno, ak   prosto je odvaha, či bezočivosť, či čo.
    </tei:p>
    <tei:p>
     No na rozdiel od týchto nepomenovaných horúcich mladých tiel   pohybuje sa v izbietke i Maja, skúsenosťou overená Maja, o ktorej   možno snívať iba v istých medziach a o ktorej nemožno predpokladať   nič fantastického ako o ostatných, ktoré k tebe neprehovorily. Majinu   ruku možno podržať v dlani, kvôli Maji si môže zabúchať srdce podľa   ľubovôle, na Maju sa možno tešiť ako na čosi značne pravdepodobného a   pred Majou možno mať rozpaky a strach.
    </tei:p>
    <tei:p>
     A ten bozk v pracovni pána riaditeľa, ten stál Karola fúru   zahanbených a rozčúlených spomienok! Či si niekto môže predstaviť, či   všetko nezrúcal a na večné veky nepokazil...? Či Maja vtedy jasne   neukázala, že sa stala strašná vec...? Či nevybehla na balkón,   nekričala, choď domov, ihneď choď preč...? A napokon či mu nebolo   fyzicky nanič, keď sa teperil zo dverí a keď bol presvedčený, že na   tieto poškvrnené miesta do smrti nevkročí...? A hľa: Maja veľmi   blazeovane (ale predsa) zatelefonovala, Karol veľmi rozpačite (ale   predsa) prišiel a hra pokračovala, plodná na úplne neuskutočniteľné   plány.
    </tei:p>
    <tei:p>
     (Zato, že sa to končievalo nad hárčekom papiera a nad obhrýzanou   ceruzkou, neskôr nad malým písacím strojom, zaujímal k sebe Karol   postoj umele opovržlivý a sarkasticky karhavý. No ak raz mal byť   nebodaj básnikom, zaväzovaly si ho za to predovšetkým tieto chvíľočky   a táto nebezpečne oživená izbica.)
    </tei:p>
    <tei:p>
     ― Karol, pst!
    </tei:p>
    <tei:p>
     Zdvihne strapatú hlavu od písania a natrčí sivú špinku pod nosom,   zárodok budúcich fúzov. No nevidí vo tme nič, ak len nie niektorú   postavičku, ktorá sa práve dnes mihla tak blízko neho, že by bolo   stačilo vystrieť ruku a ―.
    </tei:p>
    <tei:p>
     A potom sa skutočne otvoria dvere a otec, rozľútostený škriepkou,   zastane v nich.
    </tei:p>
    <tei:p>
     ― Čo je, Karol? Máš nejaké starosti?
    </tei:p>
    <tei:p>
     ― Nie, otec. Predkladám Aeneidu. Dobrú noc.
    </tei:p>
    <tei:p>
     Otec má na sebe už kabátik pyžamy. Môže azda niečo povedať, čo by   budúci spor aspoň oddialilo...?
    </tei:p>
    <tei:p>
     ― Hm. Arma virumque cano. Raz, predstav si, starý Rozner...
    </tei:p>
    <tei:p>
     Ale ako by si odrazu bol uvedomil, že syn nie je v izbe sám, že je   tu mnoho, mnoho bytostí, ktoré sa azda splašia a odídu, odkašle si a   zatvorí zvonku dvere.
    </tei:p>
    <tei:p>
     ― Karol, pst!
    </tei:p>
    <tei:p>
     Ozýva sa to z kútov izbičky a je to lákavé.
    </tei:p>
    <tei:p>
     Nevydláždený piesočnatý dvor mal obrysy napätého luku; v uhle   tetivy, tam, kde sa o ňu opieral koreň šípa, bola Šebova dielňa, jeho   rameno uhla tvoril múrik susedného dvora, druhé pavlač, navliekajúca   všetky dvojizbové byty na poschodí. Vo vydutom oblúku boly sklady   obchodu so sklom a porcelánom, ktorý na druhej strane domu ústil do   „promenády“, najširšej ulice v meste,    zrkadlovým vchodom a   výkladnými skriňami. Medzi skladmi a dielňou stávaly debny, v ktorých   prišiel tovar a okolo ktorých sa občas trochu buchotalo, ako by boly   miernily protiklady medzi obidvoma podnikmi: v jednom dunely nárazy,   škripel kov, tvrdo sa tu zaobchodilo s vecami, rozrušovaly sa a   násilne sa menily na nové, v druhom sa úzkostlivo dbalo na to, aby   neporušily, opatrne a nežne sa podávaly z rúk do rúk a nebolo   nápravy, ak sa im ublížilo. V jednom sa napínaly svaly pod sčernetými   montérkami a pod zaolejovanou pokožkou, poznačenou jazvami a   chrastami, v druhom biele prsty vynímaly krehké kusy zo stružlín a   utieraly ich pozorne zamatovou    jelenou kožou. V jednom sa starali,   aby tiekla voda, splakovaly splakovače, zažíhaly zapínače a fungovaly   horáky, v druhom rámovali maľby do zlata, zvonili kryštálom a iskrili   brúsenými kalištekmi. V jednom pišťal Šebo, v druhom šeptom   rozkazoval účastinár a obchodvedúci Vrbovec, s hlavou večne nakrivo,   ako by čosi neustále načúval alebo niekoho ľutoval.
    </tei:p>
    <tei:p>
     Tak, ako Tomáš vedel, že do svojich zrnitých a mastných rúk nesmie   vziať bielu porcelánovú sošku, cítil aj to, že väčšina jemných a   drahocenných vecičiek z obchodu ho obchádza, prúdi povedľa neho kamsi   do oblastí, do ktorých nemá prístup. Ako sledoval osudy svojho   výrobku od prvých skusmých úderov dreveného kladiva do plechu po prvé   služby, ktoré nová nádržka vykonala v zaparenej práčovni, bol by   chcel sledovať cestu porcelánovej dámičky z debny ― kam vlastne?   Kdesi tu stál plot ― neprekročiteľný. Dielňa bola na tejto strane   plota, obchod na tamtej. Šebo slúžil ľuďom, ktorí niečo potrebovali,   Vrbovec ľuďom, ktorí si niečo mohli dovoliť.
    </tei:p>
    <tei:p>
     Áno. Niekoľko ráz zatúžil Tomáš mať čačku, ktorá ho očarila svojou   nerozbitnosťou, no zakaždým súčasne pocítil stud: bol by sa chcel   opatrne niekoho povypytovať na zarážajúcu neshodu medzi zbytočnosťou   pekných vecí a medzi túžbou poihrať sa s nimi; rád by si bol overil a   ospravedlnil svoje pochybnosti, no nemal sa s kým o ne podeliť.   Pomocníci v dielni, otec palier, učni vo večerných kurzoch učňovskej   školy, ba ani predavači v čistom, zvonivom obchode nemohli rozhodnúť   o veci. Až keď Tomáš ktoréhosi rána objavil porcelánového Cigána.
    </tei:p>
    <tei:p>
     Cigán bol túlavý pes, neuveriteľne špinavý bastard s   nepresvedčivou prevahou foxteriérčej krvi, ktorý sa zatáral do dvora,   vyňuchal Tomáša a dobromyseľne sa udomácnil. Šebo ho zprvu zaháňal,   no potom ho kázal umyť pod pumpou, prijal ho do svojho vlastníctva   (žiarliac na Tomáša) a začal mu vravieť Princi. Párkrát ho vzal na   prechádzku na remenci a keď sa mu na ulici priečil, zatiahol ho za   obojok pod bránu a skopal ho.
    </tei:p>
    <tei:p>
     Cigána prešlo pred Tomášovými očami dodávkové auto, čo privážalo   ťažké tabuľové sklo a nemohlo zavčasu zhamovať na svažujúcom sa   dvore. Tomáš zbledol, keď začul krátke zavýjanie. Hral sa so psíkom a   koleso ho pritlačilo v okamihu, keď sa vrhal za Tomášovým kamienkom.   Dvor sa sbehol okolo chlpatého tielka, dolámaného, pomočeného v   smrteľnej úzkosti. Čas od času sa kŕčovite zachvievalo.
    </tei:p>
    <tei:p>
     ― Hopte het, ― povedal Tomáš, nemohol sa na to dívať.
    </tei:p>
    <tei:p>
     Vošiel do dielne a vrátil sa so šidlom, ktorým sa dierkovaly   tenšie transmisie, keď sa maly sošívať. Cigán sa uspokojil a jeho   prosebné oči vyhasly. Ako by v tej chvíli bol začal zapáchať.
    </tei:p>
    <tei:p>
     ― Čo si sa to ... odroň!
    </tei:p>
    <tei:p>
     Šebo odstrčil slečnu z obchodu a zastal nad psom, červený v tvári.   Podíval sa na okolostojacich a na Tomáša, ktorý stál medzi   znechuteným šoférom dodávkového auta a medzi Nemetzom ako v obrannom   vale.
    </tei:p>
    <tei:p>
     ― Ty si ho ... sopliak, to bol môj pes!
    </tei:p>
    <tei:p>
     ― Čo je, čo je, ― šeplal v pozadí obchodvedúci Vrbovec, skladajúc   temer hlavu na vlastné plece ako na odpočinok.
    </tei:p>
    <tei:p>
     Tomáš sa díval na Cigána. Pes ako pes... Dlhé krvavé šidlo   zapichol do zeme, aby ho očistil. Pes ako pes, uisťoval sa.
    </tei:p>
    <tei:p>
     ― Odroň! ― kríkal Šebo. Jeho rozčúlenie každého prekvapovalo.   Zohol sa nad mŕtvolkou, zdvihol psiu hlavu, rozčertil sa, keď   odkväcla.
    </tei:p>
    <tei:p>
     ― Čo je? ― opýtal sa Tomáš Vrbovcovým hlasom.
    </tei:p>
    <tei:p>
     ― No počkaj, ― povedal Šebo, dívajúc sa na šidlo, podobné dýke.   Pretože cítil, že ho pozorujú a hodnotia, zvolal ešte:
    </tei:p>
    <tei:p>
     ― Strhnem ti ho! Od pätnásteho ťa platím!
    </tei:p>
    <tei:p>
     Díval sa pritom na ľudí, ktorí pozorovali dvor s pavlače. Pán   obchodvedúci už bol vošiel do skladu.
    </tei:p>
    <tei:p>
     ― Strhnite, ― povedal Tomáš zamyslene. Zakopal psa, fučiac od   rýchlej roboty.
    </tei:p>
    <tei:p>
     Večer povedal neočakávane bruchatej a dojatej sestre Elene: ― Keby   si vedela o štencoch, tak povedz, hej? Čochvíľa ich topia v   škatuliach pod Huštáckym mostom.
    </tei:p>
    <tei:p>
     Sestra si myslela, že to pre malého, čo príde. Vďačne zamihala   šikovnými háčkovacími ihlicami.
    </tei:p>
    <tei:p>
     A teraz vybalili Cigána zo slamy a z hodvábneho papiera: tak ho   postavili na susednú debnu, že oči pučil rovno na dielňu. Bol akosi   čistejší než Cigán, i chvost mu vari väčšmi trčal dohora, no   podobnosť bola nepopierateľná. Tomáš sa usmial na pomocníkov, potom   skryl hlavu vo vani, ktorá tiekla.
    </tei:p>
    <tei:p>
     Slečna povedala v hladkom obchode:
    </tei:p>
    <tei:p>
     ― Dnešnú zásielku ešte nerozkalkulovali. Zajtra príde do   predaja.
    </tei:p>
    <tei:p>
     Zajtra postavili pred Tomáša pätnásť porcelánových psov: vlčiakov,   chrtov s lovkyňami, daxlíkov s hlúpymi augustmi, ovčiakov, dogy a   pinčov. Cigán bol preč, no i keby zaň boli chceli iba toľko, koľko   stála najmenšia zpomedzi týchto oblúd, Tomáš by ho nebol kúpil.
    </tei:p>
    <tei:p>
     Toho večera objavil Vlastu Skřivánka a našiel k švagrovi konečne   cestu. Prechádzali sa po Štiavničke, dívali sa do vody, ako sa pení   za stavidlami, a keď sa sotmelo, spadol s Tomáša stud a on vyhrabal   Cigána.
    </tei:p>
    <tei:p>
     ― Hm, ― povedal Vlasta. ― Prečo bys nemal mať Cigána? Ten Šeba na   tvojej práci vyrába aspoň tisíc procent, že?
    </tei:p>
    <tei:p>
     To nemalo nič spoločného s Cigánom, ani so živým chlpatým, ani s   porcelánovým ligotavým.
    </tei:p>
    <tei:p>
     ― Dajme tomu, ― povedal Vlasta po chvíli, ― dajme tomu, že by na   tebe vyrábal iba sto procent, ačkoľvek to je nemysliteľné.
    </tei:p>
    <tei:p>
     Vlasta záhadne odvíjal svoje myšlienky, dívajúc sa vyčítavo   donútra do seba. Nedaly sa sledovať.
    </tei:p>
    <tei:p>
     ― Ovšem, nikde nie je napísané, že na tebe vôbec musí vyrábať.
    </tei:p>
    <tei:p>
     Tomáš postál a zaostal za rozumujúcim Skřivánkom. Vlasta to   konečne spozoroval, začal sa dívať von zo seba a povedal:
    </tei:p>
    <tei:p>
     ― Som ja to ale pitomec, že? Tak sa pozri. ― Vzal Tomáša pod   pazuchy. Išli povedľa záhradníctva, po ktorom chodili Bulhari a   zohýnali sa. Pri potoku rachotila motorová pumpa, ktorá zavodňovala   záhradníctvo dlhými dierkovanými rúrami. Motor upútal Tomáša.
    </tei:p>
    <tei:p>
     ― Tak pozri. Na svete máš dvojakých ľudí.
    </tei:p>
    <tei:p>
     V pumpe začala bzučať turbínka, ako prišli bližšie. Keď zastavili   motor, snižovala pomaly hlas, podobná siréne na súkenke.
    </tei:p>
    <tei:p>
     Pokiaľ Tomáš dával pozor, vzal na vedomie, že Skřivánek, Elena,   Gusto,    otec, Tomáš a malý, čo príde, patria do jednej skupiny   ľudí, no začudoval sa, že „Šeba“ a Vrbovec patria svorne do druhej.   Ušly mu spojivá medzi nimi; no už vôbec nepochopil, čím by sa mohol   priradiť Šimčisko, Nemelz a on k slečnám v obchode so sklom a   porcelánom, jeho hrboľaté pazúry k ich ružovučkým nepoškvrneným   prstom.
    </tei:p>
    <tei:p>
     Keď si Filip Scarlati spočítal peniaze, ktoré mu vyniesly posledné   tri zápasy, keď si uvedomil, koľko možností sa mu otvorilo a koľko   snov oživilo, bolo mu jasné, že sa dvojici musí pomstiť. No neuvidel   ju na odvetnom zápase s Breznom, neprišla ani na Liptovský Svätý   Mikuláš, ani na Baťu Zlín, ba ani na Meteor Praha.
    </tei:p>
    <tei:p>
     Na bezvýznamnom zápase s posádkovou jedenástkou sa celkom   neočakávane zjavila. Obaja stáli zasa na betónovom podstavci a dívali   sa na hru ponad hlavy ostatných. Na prvý pohľad bolo sväté, že nemajú   lístky.
    </tei:p>
    <tei:p>
     Filip sa k nim blížil pomaly, vychutnávajúc stupňovanú chvíľku.   Pristúpil, usmial sa a povedal:
    </tei:p>
    <tei:p>
     ― Kontrola. Lístky, s dovolením.
    </tei:p>
    <tei:p>
     A chlapec v pumpkách, tentoraz bez kabáta a v koženej veste, tiež   sa usmial a pokojne siahol do vrecka. Vtedy druhý odvrátil od hry   rybacie oči a povedal:
    </tei:p>
    <tei:p>
     ― Počkaj, človeče. Nič mu nedávaj. Vieš predsa... Významne kývol a   Filip bol ihneď v strehu.
    </tei:p>
    <tei:p>
     Jožo dotykom zadržal Vilovú ruku a díval sa ďalej na hru. Filip sa   rýchlo rozhodol, obišiel betónový podstavec a pri plote sa naň   vyšvihol. Zastal celkom blízko Joža a opakoval vážne:
    </tei:p>
    <tei:p>
     ― Kontrola. Lístky.
    </tei:p>
    <tei:p>
     A Jožo urobil náhle toto: pustil sa kovovej konštrukcie, rýchlo sa   obrátil a plesol Filipovi po nohaviciach v tých miestach, v ktorých   mohlo byť vrecko. A bolo a mince zacengaly. A Jožo povedal:
    </tei:p>
    <tei:p>
     ― Nemáme lístky. Ráč nás zaviesť k pokladnici. Kúpime. „Ústup?“   pomyslel    si Filip. „Ak zaváham, je zle.“ ― To si myslím, ― povedal   a ochotne soskočil s podstavca. Dvojica za ním. Bolo tu dosť ľudí.   Začali sa predierať k pokladnici, ktorá bola na náprotivnej strane   ihriska. Cestou mlčali.
    </tei:p>
    <tei:p>
     Predierali sa k pokladnici a mlčali a keď boli od nej asi na   päťdesiat metrov, Filip sa obzrel a videl, že sa k dvojici pridala   ďalšia dvojica chlapcov a brodila sa s nimi k pokladnici. A Jožo sa   neustále usmieval a ten druhý napokon tak isto, ako by bol práve   pochopil, o čo ide.
    </tei:p>
    <tei:p>
     Vtedy Filip videl, že nemá inej možnosti a rozbehol sa voľnou   uličkou k záchodom, za ktorými býval otvor v plote a voľný priechod   do poľa. Lenže otvor v plote bol starostlivo zadrótovaný ― na Filipov   naliehavý podnet. Pod tribúnou sa zjavili štyria chlapci, všetci   usmiali, Jožo v čele.
    </tei:p>
    <tei:p>
     Filip sa bleskorýchle obzrel za seba, uskočil a začapil za sebou   dvere záchodu. Smrad ho obstúpil. Šero. Zvonku doliehal krik   obecenstva, povzbudzujúceho miláčikov a vzrušujúceho sa zadve   päťdesiat.
    </tei:p>
    <tei:p>
     Slnko pripekalo na drevenú búdku a husle, zapáchajúce minúty sa   pomaly míňaly. Filip počul, ako odpískali polčas zápasu. „Prídu   ľudia,“ pomyslel si.
    </tei:p>
    <tei:p>
     Začala ho bolieť hlava. Pokúšal sa zazrieť pomedzi škáry   niektorého zpomedzi tých štyroch. Neznáme postavy sa mihotaly sem i   ta. Vstupovaly do susedných záchodov a plieskaly dvercami, keď   odchádzaly. Zápachy sa množily.
    </tei:p>
    <tei:p>
     Minula sa prestávka a zápas pokračoval. Sudcova píšťalka sa občas   ozývala a niekedy bolo počuť, ako kopačky narážajú na tvrdý remeň.   Podľa kriku divákov domáci vyhrávali. Koľko divákov načierno je teraz   na druhej strane? Filip vyvrátil vrecko, zadržal dych a mince vysypal   do záchodu. Pocupkaly do hĺbky.
    </tei:p>
    <tei:p>
     Odsunul závoru a pootvoril dvere. Štyria stáli neďaleko. Videli i   zápas, i uličku k záchodom strežili.
    </tei:p>
    <tei:p>
     ― Je tam, ― pustil sa Jožo do smiechu. Rozbehol sa k záchodu.   Filip chytro začapil dvere a zasunul závoru. Bola malá, zhrdzavená   nič by nevydržala.
    </tei:p>
    <tei:p>
     ― Otvor, ty prasa.
    </tei:p>
    <tei:p>
     Dnu bolo ako vo vyhni. Na zvracanie. Vonku tlieskali centrovi za   dobre umiestenú šetnástku.
    </tei:p>
    <tei:p>
     ― Ofsajd, ― zvolal ojedinelý hlas. Znel s tribúny. A zblízka sa   ozvalo:
    </tei:p>
    <tei:p>
     ― Veď my si na teba počkáme.
    </tei:p>
    <tei:p>
     Temer do konca zápasu sa nič nedialo, iba občas priletel kameň a   udrel do dverí búdky. Nedalo sa to už vydržať.
    </tei:p>
    <tei:p>
     ― Ty, ― povedal Jožo odrazu, ― vyjdi.
    </tei:p>
    <tei:p>
     Filip mlčal, no nemohol stlmiť sipľavý dych.
    </tei:p>
    <tei:p>
     ― Ty, ide sem Ferianc. Ak nevyjdeš, kým narátam do troch, poviem   mu, že vyberáš groše, a nedávaš lístky.
    </tei:p>
    <tei:p>
     ― Klameš ― nemám ani ―
    </tei:p>
    <tei:p>
     ― Aha. Pustil si ich do diery, čo?
    </tei:p>
    <tei:p>
     Ligotaly sa tamdolu.
    </tei:p>
    <tei:p>
     Keď Jožo povedal tri, vyšiel pokorne. Vrhli sa naňho potichu a   položili ho na trávnik k plotu. Nebolo som vidieť ani s ihriska, ani   s tribúny. Prekutali mu prázdne vrecká. Traja pozreli na Joža.   Usmiali sa pod fúzy.
    </tei:p>
    <tei:p>
     ― Nie, ― povedal. Poobzeral sa, zdvihol okrúhly kameň, vodou   obrúsený. ― Iba futbal si tak chytro nezahrá. To mu postačí, ja ho   poznám.
    </tei:p>
    <tei:p>
     Členok okamžite začal navierať, hoci kameň dopadol pomerne s malej   výšky.
    </tei:p>
    <tei:p>
     Filip si sadol a díval sa pred seba. Po chvíli vstal a doskackal k   šatniciam. Sudca odpískal zápas a mužstvá sa pozdravily uprostred   ihriska. Ľudia na tribúne sa zdvihli, východy sa zapchaly a pred nimi   začaly rachotiť autá a motocykle.
    </tei:p>
    <tei:p>
     Nedaruje im to. Nikomu. Prisahá.
    </tei:p>
    <tei:p>
     Chlapci v červeno-bielo-belasých dresoch sa začali sbiehať.   Cmúľali    citróny.    Po päťdesiatich korunách za vyhratý zápas a po   stovke strelcovi za gól. Vynorili sa funkcionári. Poobzerali sa, komu   plieskať po pleci. I uvideli Filipa.
    </tei:p>
    <tei:p>
     ― Čo je, Škarlát? Nabrali ťa?
    </tei:p>
    <tei:p>
     ― Na tréningu. S Radvaňou asi nenastúpim.
    </tei:p>
    <tei:p>
     Nenastúpil už nikdy. Členok zostal nepohyblivý.
    </tei:p>
    <tei:p>
     Viki si myslela, že sa svojím odchodom k Baťovi zbavila pána   Zoltána načisto, a vskutku, nejaký čas sa neukázal. No potom sa   udychčane zjavil, vyhol trom predavačkám a zastal pred Vikinou,   vyvaľujúc na ňu oči. Belasý plášť, ozdobený bielym baťovským béčkom,   neočakávane zdôrazňoval jej postavu. Pán Zoltán zasipel:
    </tei:p>
    <tei:p>
     ― Čierne lakovky, prosím.
    </tei:p>
    <tei:p>
     Viki sa usmiala a všimla si, aký je pán Zoltán zmeravený a   spotený. Povedala:
    </tei:p>
    <tei:p>
     ― Prosím, ― a odišla ku stene z rovnakých bielych škatúľ. Opýtala   sa so záujmom:
    </tei:p>
    <tei:p>
     ― Číslo?
    </tei:p>
    <tei:p>
     Potom kľačala pred pánom Zoltánom a obuvákom mu pomáhala do   topánky. Konečne sa k nej nahol:
    </tei:p>
    <tei:p>
     ― Viki, ― pošeptal.
    </tei:p>
    <tei:p>
     Zdvihla k nemu tvár.
    </tei:p>
    <tei:p>
     ― Pán si praje?
    </tei:p>
    <tei:p>
     ― Slečna Viktória, pre Boha živého, ako ste to mohli   spraviť...?
    </tei:p>
    <tei:p>
     ― Čo prosím? ― Rozšírila udivene oči a uviedla ho do zmätku.
    </tei:p>
    <tei:p>
     ― Ešte sa pýtate? Ako ste mohli vziať toto miesto?
    </tei:p>
    <tei:p>
     ― Netlačí to tu na päte? Trochu vám to roztiahneme, ak si želáte.   Nebolo iného a konečne, čo máte proti tomuto miestu?
    </tei:p>
    <tei:p>
     ― Bolo vám azda u nás zle? ― Zatváril sa starostlivo. Na čele sa   mu urobily vrásky ako koľajnice preraďovacej stanice. ― Niekto vám   ubližoval? ― A hneď do obrany: ― Nemôžete nám vyčítať ani najmenšie,   my sme vám predsa ―
    </tei:p>
    <tei:p>
     ― Tak? ― povedala. ― Urobte, prosím, niekoľko krokov.
    </tei:p>
    <tei:p>
     ― Ale ...
    </tei:p>
    <tei:p>
     ― Len niekoľko krokov, prosím. Ako sa vám v tom chodí?
    </tei:p>
    <tei:p>
     Vystihol, že sa mu pomstí. Sadol si na stoličku a ďalej sa   potil.
    </tei:p>
    <tei:p>
     ― Radšej som kdekoľvek, ako v tej strašnej kutici, rozumiete?   Pane, ― dodala s veľkou radosťou.
    </tei:p>
    <tei:p>
     ― Ale tu... Za päť stovák, drahá slečna Viktória...
    </tei:p>
    <tei:p>
     ― Môžem azda ja za to, že nedávajú viac? Ale radšej som tu   zadarmo, ako tam za milión.
    </tei:p>
    <tei:p>
     Pán Zoltán vsal vzduch, až mu zavibrovaly nozdry. Jeho lakeť sa   kmitol vzduchom a prsty dôrazne prihladily beztak súvislú a ligotavú   plochu vlasov. „Že sa na tento pohyb nemusím dívať,“ pomyslela si   Viki, „to samo je za všetky drobné.“
    </tei:p>
    <tei:p>
     ― Azda nechcete povedať, že ja... že moja osoba...
    </tei:p>
    <tei:p>
     ― Už je to asi tak. Šesťdesiat deväť korún. Nejaké pančuchy...? ―   Vyzula ho a vložila ľavú topánku k pravej. Zavrela škatuľu   vrchnákom.
    </tei:p>
    <tei:p>
     No keď sa naňho zadívala, zapochybovala: správal sa nezoltánovsky.   Vydesene. Že by bola zle odhadla jeho vzťah k nej? To predsa nie je   možné. Pousiloval sa začať z iného konca.
    </tei:p>
    <tei:p>
     ― Ale prečo ste slova nepovedali? Prečo ste prehovárali správcu,   aby mi zatajil vašu výpoveď...? Prečo ste sa neobrátili na mňa?
    </tei:p>
    <tei:p>
     ― Pán platí, ― zvolala.
    </tei:p>
    <tei:p>
     ― Nie, ― povedal chytro. ― Tie pančuchy. ― Odfúkol si. ― Bol by   som vám našiel čosi lepšieho. Máte predsa školy. Pre vás nie je   takáto robota. Slečna Viki, počúvajte ...?
    </tei:p>
    <tei:p>
     ― Nie.
    </tei:p>
    <tei:p>
     ― Chcel som iba povedať, že som vás mohol dostať do kancelárie...   ― Uprostred tejto vety si uvedomil: „Kristepane, veď ja som ju   prišiel pokoriť.“ ― A pokračoval:
    </tei:p>
    <tei:p>
     ― Je to strašne... strašne ponižujúce, kľačať pred ľuďmi a paprať   sa im v topánkach.
    </tei:p>
    <tei:p>
     Tentoraz sa naňho dívala vážne: ― Prečo myslíte?
    </tei:p>
    <tei:p>
     ― Je to... ― zadychčal sa na tých dvoch slovách, ― nechutné.
    </tei:p>
    <tei:p>
     Čo mala odpovedať? Že to nie je pravda, že je radšej v predajni   ako v kancelárii, že je po šiestej svojou paňou, že sa nepretrhne, že   rada vidí mnoho ľudí, i keď od nôh, že chce byť nezávislá a tak   podobne...? Čo z toho by bol schopný pochopiť a čo z toho by napokon   bolo pravda?
    </tei:p>
    <tei:p>
     ― Čierne, a či hnedé ...? Myslím, pančuchy.
    </tei:p>
    <tei:p>
     Bol začal vetu o tom, že Viki je z lepšieho cesta. ― Čierne. Áno,   čierne. ― Pokračoval, že sľúbil svojho času Vikinmu otcovi...
    </tei:p>
    <tei:p>
     ― Podkolienky? ― zavolala Viki od regála. „Že by bolo naozaj také   nepochopiteľné, čo urobila?“ uvažovala. Proste odišla z toho   strašného miesta a chytila sa prvého, ktoré sa jej naskytlo. Záleží   naozaj na tom, že má dvojtriednu obchodnú školu a že vie účtovať a   písať na stroji...? Zaväzuje to naozaj k dusnému, neuveriteľne   pustému životu...? A spomenula si na otca: žil svoj život od sezóny k   sezóne, od zárobku k zárobku, slobodne.
    </tei:p>
    <tei:p>
     Naraz pocítila na zápästí prsty pána Zoltána a počula jeho hlas.   Uvedomila si, že prišiel za ňou až za španielsku stenu z veľkých   plakátov.
    </tei:p>
    <tei:p>
     ― Viktória. Mám ísť za šéfom a prehovoriť s ním? Možno sa pre vás   nájde robota v učtárni.
    </tei:p>
    <tei:p>
     Keby sa nebol usmial, bola by o tom uvažovala. Ale usmial sa ― tým   svojím vlhkým, slizkým úsmevom. Obrátila sa k brunetke, ktorá   drobčila okolo:
    </tei:p>
    <tei:p>
     ― Helka, prosím ťa, obslúž pána.
    </tei:p>
    <tei:p>
     Vyšla chytro medzi ľudí a pred prvým sa zastavila: ― Pán si   praje...? ― Videla ešte, že sa pán Zoltán zvrtol na podpätkoch a   zamieril k šéfovej kancelárii a že sa Hela za ním udivene díva. No   hneď začula hlboký a rozpačitý hlas nového kupca a obrátila sa k nemu   celkom.
    </tei:p>
    <tei:p>
     ― Tie čierne, čo sú vo výklade. Celé. Za päťdesiat deväť   korún.
    </tei:p>
    <tei:p>
     ― Prosím.
    </tei:p>
    <tei:p>
     Dotieravá a nepríjemná návšteva pána Zoltána stala sa pre Vikinu   podivne významnou. Obslúžiť po nej hranatého a ťarbavého mladého   chlapa, trochu ustatého a trochu roztržitého, bezprostredného v   slovách a v pohľade, bolo pre ňu ako kúpeľ, ako výlet do ihličnatého   lesa.
    </tei:p>
    <tei:p>
     Keď mu chcela stiahnuť vychodené a rozčaptané baganče, rýchlo si   na ne siahol a so sklonenými očami povedal:
    </tei:p>
    <tei:p>
     ― Nie, ja sám, ― a Viktória si pomyslela: „Iste má deravé   pančuchy,“ a odvrátila sa ako by za robotou.
    </tei:p>
    <tei:p>
     Zašnurovala mu nové topánky a on sa usmial, ako by sa   ospravedlňoval: ― Malé sú. Tlačia, aha.
    </tei:p>
    <tei:p>
     Keď sa znovu obul, zastal za Vikinou šéf. Pokýval prstom, no keď   sa Viki nehla, pristúpil k nej a pozrel na človeka, ktorého   obsluhovala. Pravdopodobne sa mu pozdal dosť málo významným, aby   mohol vravieť i pred ním:
    </tei:p>
    <tei:p>
     ― Slečna Viktória. Viete, že absolútne nestrpím, aby sa u nás   personál správal nezdvorile. Náš zákazník, náš pán.
    </tei:p>
    <tei:p>
     Ďaľšie slová bzukotaly okolo Vikinej hlavy ako dve muchy, ktoré sa   naháňajú. Nevnímala ich a myslela si: „Tak ma išiel namočiť.   Vlastného brata by tu na kole zlámali, aby uspokojili človeka, ktorý   má vo vačku stovku. Zo samej zdvorilosti umučia predavačku... ―“ Šéf   dohovoril a jeho krátko ostrihaná svetložltá štica prestala   poskakovať dopredu a dozadu. Tlmene, ale dôrazne skončil, pozrel na   kupca v pracovnom obleku, no nevenoval mu ani ospravedlňujúce gesto a   zmizol vzadu za drôtenými stojanmi na škatule.
    </tei:p>
    <tei:p>
     Viktória si znovu kľakla k mládencovi. Povedal:
    </tei:p>
    <tei:p>
     ― Ten vás ale spucoval, čo?
    </tei:p>
    <tei:p>
     A Viki videla, ako sa usmieva stvrdnutými črtami obličaja a   pocítila k nemu velikánsku vďačnosť. Prsty, ktorými mu chcela   zašnurovať druhú topánku, sa zmiatly.
    </tei:p>
    <tei:p>
     Belasý a zaprášený listár tlačí svoj bicykel do vrchu a polohlasom   kľaje na cestu. Čiapku má zatisnutú do tyla, pod jej strieškou   slievajú sa kvapky potu do kľukatých čiar. Pod pätami sa dvíha biely   prášok cesty a s ryhovaných pneumatík sa sype v podobe jemných   vodopádov. Potom pribúda kamenia a listár si pomyslí, „až pôjdem   zpät, vytrasie to zo mňa dušu, alebo budem musieť hamovať a kúpiť   novú hamovku za sedem korún, tak ju obdriem“. Zastaví sa a zahľadí sa   tahore. Už vidí štíty a striešky a špic vežičky. Až príde medzi ľudí,   rozjasní sa mu tvár a vráti sa mu úrad i patričný vzhľad.
    </tei:p>
    <tei:p>
     Nuž čože? Komu? List, starému Ivákovi; kde je? V maštali? Na   majeri. Starostovi nič? ― Iváková bude hľadať mincu v debničke, od   cesty. Keby nebolo zaslúženej odmeny, naparil by im listár taxu za   doručenie, že by sa hory zelenaly. A sklenička, kdeže je?
    </tei:p>
    <tei:p>
     Natešený starý Ivák, v obličaji samá krv, pozve listára do izbice   a pritom šermuje bielou obálkou. Listár si utiera tvár belasou šatkou   a každým jeho pohybom stúpa dôležitosť zásielky. Iváková pritisne k   oknu stolík a stoličku. Poštár pije a kŕmi sa veľmi nahlas. Zazerá   oblokom na bicykel, či je ešte pri podmurku a či ho obklopili   šarvanci. Iváková sa krúti okolo hrncov a nazerá do nich, no sluchom   je obrátená k Ivákovi, kedy už začne o liste.
    </tei:p>
    <tei:p>
     Konečne. Tak, a teraz sa naň podívame. Žabykláč cvakne a tenká,   dávno nie rovná čepeľ sa zasunie do škáry obálky; veľkým počtom   drobných opatrných rezov ju otvorí. A gazda číta s veľkým sústredením   a s veľkou námahou: obrad.
    </tei:p>
    <tei:p>
     „Má také úhľadné písmo,“ myslí si, no je pochybné, kedy videl   naposledy iné. Dostali nového profesora dejepisu. Milo odpovedal z   prírodopisu, z botaniky. List pána učiteľa odovzdal domácej,   povedala, že pán otec môžu byť spokojný, dala Milovi ešte jednu   podušku, počasie je zlé, musím si dať podbiť pravú topánku (z tých   čiernych), bozkáva váš vďačný syn.
    </tei:p>
    <tei:p>
     A ešte raz a ešte raz treba prečítať predôležitý list, pouvažovať   nad ním, a hybaj s ním k učiteľovi. Ten síce nepridá ani neuberie,   ale je to už taký zvyk, že sa s každým listom chodí k učiteľovi; má   takto v evidencii korešpondenciu celej dediny, najmä ak prichodí z   Ameriky.
    </tei:p>
    <tei:p>
     Podvečer sedí starý Ivák na priedomí s velebným pocitom   spokojnosti. Botanika, rozmýšľa, opýtame sa učiteľa, čo je botanika.   Už sa stmieva, keď nad kávou upiera svoju nežnosť k tomuto slovu. Od   čias, čo predal druhú polovicu hory a čo má toľko voľného času, stáva   sa mu často, že sa mu jedna myšlienka rozrastá ako nafúknutý oblak.   Do večera dostalo sa botanike podoby veľmi složilo zakosílenej   hadice.
    </tei:p>
    <tei:p>
     Vonku je vlhko a dvorec je rozrytý hlbokými koľajami po voze,   ktoré zostaly v stvrdnutom blate. Starý Ivák zamyslene odkopáva   hrudky zeme, vmýšľa sa do budúcnosti a pokúša osud. Ktosi prejde poza   plot a pozdraví, gazda odpovedá radostne a zdvorile, ako by len na   len pozdrav bol čakal, aby mohol urobiť niečo prívetivého.
    </tei:p>
    <tei:p>
     Po večeri vyjde na cestu a kým sa dá k hornej, zastane a pomyslí   si: „Jesto v dedine človeka, ktorý by nevedel, že som dnes dostal   list a od koho? A ktorý by nechcel vedieť, čo je v ňom?“ Potom si   nezakryto ― ako v poslednom čase často ― uvedomí, že by nebol mohol   poslať chlapca do škôl, nebyť tamtoho veľkého hriechu. A pozdal sa mu   ľahším a menej hodným zavrhnutia a trestu. Či pre niečo iného sa ho   dopustil ako kvôli chlapcovi?
    </tei:p>
    <tei:p>
     Vzduch v hornej je nasýtený trpkým alkoholom a chlapi si podávajú   dvere. Za úšustom začali vytínať borovice a všetko sa to sem po   robote hrnie. Tu to vysedúva nad pohárom, v ktorom nahor visí lampa s   bielym kužeľovitým tanierom a trbliece sa.
    </tei:p>
    <tei:p>
     Staručký pán učiteľ sa usmieva, keď znovu a znovu pritíska list   veľkou dlaňou o dosku stola a hladí ho, ako by ho tak chcel urobiť   čitateľnejším a vari aj prameňom väčších zadosťučinení. On to vedel,   on vedel, čo bude z chlapca, málokedy sa mýli, a tentoraz mal   prenikavé tušenie, podobné proroctvu. Starý Ivák vážne hľadí na   papier, pohárik priložil na pery, ale nepije, iba čaká, kedy prenikne   chuť vzdialených slnných kopcov k jeho jazyku.
    </tei:p>
    <tei:p>
     ― Nuž tak. ― Tým myslí starý učiteľ: „Vychovám ich a oni ma   spomenú vo svojich pamätiach s láskou a so slzami. Ja som sám a ich   bude mnoho.“
    </tei:p>
    <tei:p>
     ― Botanika je náuka o stromoch. Ťažká a složitá veda.
    </tei:p>
    <tei:p>
     ― Aha. (Predstava zauzlenej hadice sa rozplynie.)
    </tei:p>
    <tei:p>
     ― Možno bude z neho vedátor, človek nikdy nevie. Nebodaj niečo   vynájde.
    </tei:p>
    <tei:p>
     Tu pri susednom stole niekto s buchnutím položí pohár a povie:
    </tei:p>
    <tei:p>
     ― Nate, Zúbor.
    </tei:p>
    <tei:p>
     Stál vo dverách a obzeral sa po okolí zpod privretých mihalníc.   Napokon prikročil k polici a skríkol na hostinského:
    </tei:p>
    <tei:p>
     ― Čo gániš na mňa?
    </tei:p>
    <tei:p>
     Krčmár slova nepreriekol, sovrel ústa do vydutého oblúčika a   vytiahol obočie; namočil pohárik a postavil ho na plech pred Zúbora.   Keď nalieval, díval sa s očakávaním do izby.
    </tei:p>
    <tei:p>
     ― Ešte jeden, ― povedal Zúbor, keď sa narovnal; ak pil na dúšok,   vždy sa nahol hlboko dozadu. Pritisol mincu o pult ukazovákom a   stredníkom, takže cvakla ako pukajúca struna.
    </tei:p>
    <tei:p>
     Potom sa oprel chrbtom o policu a rozhliadol sa po stíchnutej   miestnosti.    Tváril sa pritom prívetivo a táto prívetivosť bola   podozrivá.
    </tei:p>
    <tei:p>
     ― Ivák, brat môj, ― dal sa odrazu do smiechu. ― Čo ti robí doktor?   Míňa peniažky a kašle na teba, čo?
    </tei:p>
    <tei:p>
     ― Pod obraz boží, ― šepol učiteľ, ktorý v tomto smere vždy   prepínal.
    </tei:p>
    <tei:p>
     ― Nič, ― povedal starý Ivák. ― Učí sa.
    </tei:p>
    <tei:p>
     ― Starú belu sa učí, ― zvolal Zúbor a oči sa mu zaradovaly. ―   Vypisuje mojej dievke, že sa neučí a že chce domov.
    </tei:p>
    <tei:p>
     Ivák sčervenel a učiteľ mu chvatne pošepol: ― Cigáni, ledva vie   čítať. Či to nevieš?
    </tei:p>
    <tei:p>
     ― Choď, Zúbor, a vyspi sa, ― povedal gazda Ivák a mnohí si s   uznaním všimli, že to povedal pomerne pokojne, hoci zasiahnutý na   najcitlivejšom mieste. Vzápäť pochopili, že Zúbor sem prišiel po   takúto príležitosť, hostinský mu vzal pohárik z ruky a ostatné   odsunul nabok. Ale bolo to zbytočné, lebo Zúbor prešiel pomedzi   stolíky a zastal pred učiteľom a Ivákom.
    </tei:p>
    <tei:p>
     ― Ale, Zúbor!
    </tei:p>
    <tei:p>
     ― Choď domov a ―
    </tei:p>
    <tei:p>
     ― Držte papuľu! ― Díva sa zdĺhavo na dvojicu pri stolíku. Vidí, že   učiteľ zakrýva rukami list papiera.
    </tei:p>
    <tei:p>
     ― Tak z tvojho syna bude pán, čo? ― opýtal sa ticho a v kútikoch   úst mu dvakrát výsmešne trhlo.
    </tei:p>
    <tei:p>
     Gazda Ivák naňho uprelo pozrel a prikývol.
    </tei:p>
    <tei:p>
     ― Tak aby si vedel, ― dal sa Zúbor do smiechu, no zarazil sa, ako   by priam v tom okamihu bol začal účinkovať lieh. Zatackal sa a bolo   zrejmé, že niekde pil už pred príchodom sem. ― Tak aby si vedel, ―   opakoval zmeneným hlasom, no náhle zabudol koniec vety. Namiesto   toho, nahnevaný, že stratil niť, ustúpil niekoľko krokov a   zvolal:
    </tei:p>
    <tei:p>
     ― Mám tu vykričať, za čie peniaze bude z tvojho sopliaka   pán...?
    </tei:p>
    <tei:p>
     Ivák vstal, ale nebolo mu treba zasiahnuť. Zúbor by bol možno   pokračoval, keby ustupujúc nebol narazil na susedný stôl, prevrátil   ho a porozlieval víno.
    </tei:p>
    <tei:p>
     ― Včera bol baraber a šichník, ― kričal Zúbor, keď ho vynášali z   izby, ― a dnes je gazda! Či ste takí somári, že neviete ―
    </tei:p>
    <tei:p>
     Ivák pokročil, no učiteľ ho chytil za kabát.
    </tei:p>
    <tei:p>
     ― Len sa ho opýtajte, ako bolo s Martinovou horou, ― jačal Zúbor,   kým ho nevysotili zo dverí.
    </tei:p>
    <tei:p>
     Posadali si a karty začaly plieskať o drevo. Učiteľ má odrazu   mnoho rečí. Ale Ivák sedí nehybne a hľadí na určité miesto v kúte   izby. Na polici zvonia poháre, narážajú na seba hranami a ligocú sa.   Nápoje zažblnkocú.
    </tei:p>
    <tei:p>
     Vyhodili ma.
    </tei:p>
    <tei:p>
     Zase ma vyhodili. Zúbor sedí na schodíku a prezerá si dlaň, ktorá   ho zabolela, keď sa o ňu oprel. Po chvíli s námahou vstane. Zase ma   vyhodili: Po koľký raz, boha im. Vracia sa k dolnej krčme. Iba jediný   jej oblôčik svieti do tmy. Hostinec je prázdny a Babic práve vyťahuje   kľúče.
    </tei:p>
    <tei:p>
     ― Zatváram. Choď spať, Zúbor.
    </tei:p>
    <tei:p>
     ― Ešte mi dáš pohárik, bodaj ťa. Zaplatím. ― A hľadá mincu vo   vrecku nohavíc.
    </tei:p>
    <tei:p>
     ― Nedám. A odkiaľ máš peniaze?
    </tei:p>
    <tei:p>
     ― Nalej, jebenti ―
    </tei:p>
    <tei:p>
     ― Mám zavolať Jana? Janooo!
    </tei:p>
    <tei:p>
     Jano Babic je z najmocnejších chlapov v dedine. Žije zasa s otcom,   no slova zbytočného s ním neprehovorí. Kuje plány a nikto mu   nerozumie. Ťažkej robote nevyhýba, hoci sa vyučil v meste za šoféra.   Sám snáša sudy s voza do pivnice. A aké!
    </tei:p>
    <tei:p>
     ― Idem, no.
    </tei:p>
    <tei:p>
     Za Zúborom zašramotil kľúč. „Raz vám všetkým vylámem zuby,“ myslí   si mechanicky vari desaťkrát. Psi.
    </tei:p>
    <tei:p>
     ― Psi!
    </tei:p>
    <tei:p>
     A ta de. Ivák príde domov a čaká ho žena a všetko, myslí si a   naširoko roztvára oči, aby sa potme do dačoho nenaviezol.
    </tei:p>
    <tei:p>
     A i doma má čo piť. ― Odbočil dolu kopcom po chodníku, ktorý sa   slabo črtal pred ním. Je dôležité osopiť sa na Anču. Je dôležité   zistiť, že nie sú všetci silnejší. Okná u Hodorovskovcov sú z   neznámej príčiny vysvietené. Ale nižšie je tma, ničím už neprerúšaná.   Tma až po Zúborovu chalupu a od jej prahu vlhko.
    </tei:p>
    <tei:p>
     Pred ním naberie vzduchu ako potápač, ktorý sa chystá opustiť   atmosféru. Potom vkročí a zatvára za sebou vŕzgajúce dvere. Načúva:   pomalé, tiché oddychovanie. Siaha po petrolejke a vyťahuje zápalky.   Ruka sa mu trasie, od rokov ho prenasleduje pocit, že mu to raz   vybuchne v rukách. Pustí zápalku na zem a stúpi na ňu. Rozžatý knôt   vysúva o niekoľko milimetrov a v chalupe sa trochu rozjasní.
    </tei:p>
    <tei:p>
     Váhavo hľadal zámienku porušiť toto ticho. Sadol si na posteľ, a   tu ho zasiahla prekvapujúca vlna bezvedomia, trvajúca pravdepodobne   iba niekoľko zlomkov sekundy. Keď prišiel k sebe, hľadel upreto na   sviečku, prilepenú na okraji Ančinej postele. Roztiekla sa po dreve,   dievča ju zrejme zabudlo sfúknuť.
    </tei:p>
    <tei:p>
     Pohľad na bezforemný vosk napodiv cele zaujal omámeného   Zúbora.
    </tei:p>
    <tei:p>
     Kdesi ďaleko sa prebúdzalo vedomie, že sviečka by mohla byť   pôvodom jeho zlosti. Kázal som jej nemrhať!
    </tei:p>
    <tei:p>
     Ako keď sa oblaky na chvíľku rozstúpia a ukáže sa belasá obloha,   obklopilo ho triezve okienko.
    </tei:p>
    <tei:p>
     Po niekoľkých sekundách zazrel biely papier v Ančinej ruke. Vzal   ho opatrne zpomedzi prstov a priblížil ho k svetlu. Celkom sa nad ním   spotil od radosti. Ešte skôr, než vykríkol, videl, že sa naň dievča   díva zpoza lampy.
    </tei:p>
    <tei:p>
     ― Anča, ― zreval.
    </tei:p>
    <tei:p>
     Rozhalené útle telo vytiahol z postele. Chvelo sa bezmocne, ale   bez hrôzy. Stálo pred ním mlčky.
    </tei:p>
    <tei:p>
     ― Čítaj!
    </tei:p>
    <tei:p>
     Anča si odhrnula vlasy s čela obzrela sa na posteľ a na sviečku.   Pokúsila sa vymaniť si rameno z otcovej dlane.
    </tei:p>
    <tei:p>
     ― Budeš čítať?
    </tei:p>
    <tei:p>
     Chcela siahnuť po papieri, ale úder po ruke ju zasiahol v polovici   pohybu. Zdvihla oči na Zúbora.
    </tei:p>
    <tei:p>
     ― Tak čo bude, ― povedal netrpezlivo, ale už nie tak divo. Čítala      jednotvárne a miestami vynechávala celé vety. Nepredpokladala, že   by mohlo ísť o iné, ako o opitý rozmar.
    </tei:p>
    <tei:p>
     Odrazu sovretie povolilo. I napätie v izbe, všetko povolilo. Lebo   Zúbor sa dal do smiechu a plieskal si po stehnách.
    </tei:p>
    <tei:p>
     ― Tak on má ťažkosti, ― volal, ― má ťažkosti, prepadnúť ide,   anciáša mu, vyhodiť ho idú...! Botanika ― čo je to?
    </tei:p>
    <tei:p>
     Hľadela na otca s veľkou ľútosťou. Iba teraz jej stiekla slza po   líci, hoci sa jej uľavilo.
    </tei:p>
    <tei:p>
     ― Hahaha. ― Smial sa a neočakávaným pohybom jej vytrhol list. ― Ja   vám ukážem doktora. Ja vám dám doktora.
    </tei:p>
    <tei:p>
     Keď vybehol do tmy a keď sa jeho smiech trochu vzdialil, vrátila   sa Aničke myšlienka, ktorú mala večer: až ho vyženú, nebude z neho   pán a vráti sa.
    </tei:p>
    <tei:p>
     Úplne triezvy uteká Zúbor hore brehom a máva papierom, ktorý   vystupuje z tmy v prudkých oblúkovitých čiarach. Dobehne udychčaný k   škole a búši na vráta a kričí a hlas mu preskakuje.
    </tei:p>
    <tei:p>
     Učiteľova gazdiná otvára okno. ― Čo je? Čo chcete?
    </tei:p>
    <tei:p>
     ― Otvorte. Pusťte ma!
    </tei:p>
    <tei:p>
     ― K pánu učiteľovi...? Teraz? Načo?
    </tei:p>
    <tei:p>
     ― Musí mi, ― odmlčí sa, pozor, bratku, ― musí mi prečítať list.   Dôležitý list.
    </tei:p>
    <tei:p>
     ― Príďte zajtra.
    </tei:p>
    <tei:p>
     Pobúrila ho možnosť, že sa k učiteľovi nedostane. ― Otváraš ho,   striga! A hneď, lebo ťa ―
    </tei:p>
    <tei:p>
     Okno sa zatvorilo. Škola stíchla. Ihneď sa Zúbor obrátil a na   okraji cesty zdvihol hranatý kameň. Zadíval sa na okná staviska. Ešte   počkal, či nezačuje dvere alebo kroky ženy, ktorá sa blíži ku   vrátam.
    </tei:p>
    <tei:p>
     Kameň dopadol medzi obloky a odrazil sa od múru. Zohol sa po   ďalší. Ešte mal na lícach úsmev, ktorý zabudol zrušiť. Ale vtedy sa   neďaleko ozval spev. Mládenci sa vracali z krčmy.
    </tei:p>
    <tei:p>
     Petrolejka čadila a stála na inom mieste stola, ako na ktorom ju   zanechal Zúbor. A okolo nej kôpky jemného popola, aký ostáva po   spálenom papieri. Keď Zubor otvoril dvere, rozniesol ich prievan po   celej izbe.
    </tei:p>
    <tei:p>
     ― Anča!
    </tei:p>
    <tei:p>
     Dvere zostaly otvorené. Okolo chalupy je ticho a tma. Chladno.
    </tei:p>
    <tei:p>
     ― Ančaaa!
    </tei:p>
    <tei:p>
     Chlapi tamhore už nespievajú. Zúborov výkrik tu zneje celkom   osamele.
    </tei:p>
    <tei:p>
     Zubor sa vráti do izby a sadne si na posteľ. Obrovský pocit   nesmyselnosti všetkého na svete ho prihluší.
    </tei:p>
    <tei:p>
     Anička sa zobudila krátko pred východom slnka. Pritiahla si kabát   pod bradu, ale rosa jej nedala znovu zaspať. Otvorila oči, povedala   „všetko som spálila“ a začala vnímať.
    </tei:p>
    <tei:p>
     Len čo zazrela nad sebou bledú oblohu, rozčesanú suchým haluzím,   zachvela sa chladom. Keď sa vztýčila, dotkol sa jej slabý vánok.   Pocítila ho nepríjemne na vlhkej pokožke. Túto čistinku si včera   predstavovala ako bezpečný útulok, teraz ju cíti ako pranier. Kde   ste, tajní strážcovia a prívetiví hostitelia zo včerajšej noci?
    </tei:p>
    <tei:p>
     ― Všetko som spálila. ― To bolo nepochybné.
    </tei:p>
    <tei:p>
     Vstala. Kabát napodiv oťažel. Rozhliadla sa. Hmla zvoľna stúpala a   vietor ju odvieval. Stromom sa vracala farba. Rozdiel medzi   vzdialeným a blízkym znovu začal jestvovať. S lístia popadaly   posledné kvapky. Čvirikanie preniklo k vedomiu.
    </tei:p>
    <tei:p>
     Spontánne začala sostupovať k dedine, no po niekoľkých krokoch sa   zastavila. Obrátila sa a vošla do hustého lesíka, prostred ktorého   ide cestička, nemôže ju minúť. Za lesom, ešte len medzi pňami, ležalo   slnce. Stromy pustily za seba dlhé tône.
    </tei:p>
    <tei:p>
     Dosiahla cestičku a rozbehla sa po nej. V plytkom sedle sa   zastavila. Naproti nej ležala lúka a za ňou rúbanisko s niekoľkými   zvyšnými smrekmi, ktoré popravovali a po jednom posielali do údolia.   Už sa robilo.
    </tei:p>
    <tei:p>
     Údery sekier prilietaly s druhej strany vždy hodný okamih potom,   čo bolo vidieť mihnutie sa ocele a prudký pohyb bielej košele.   Nasadili pílu, napli povrazy, skríkli, ustupovali, uskočili, vrátili   sa a začali znovu.
    </tei:p>
    <tei:p>
     Aby nemusela ešte raz stúpať, obišla kotlinu. Dívali sa na ňu, ako   prichádza a sadá si na peň trochu povyše skupinky.
    </tei:p>
    <tei:p>
     ― Anča! Poď sem!
    </tei:p>
    <tei:p>
     Opiera tvár o sopäté ruky, díva sa a načúva. Po chvíli pozrie   priamo do nízkeho slnka. Sekery klepocú, ako striedavo dopadajú na   drevo.
    </tei:p>
    <tei:p>
     ― Anča! Si hladná?
    </tei:p>
    <tei:p>
     Nehýbe sa. Hľadí zas na mládencov. Najmladší z nich je iba o málo   starší než Milo. Podobá sa mu postavou a pohybmi, pripomína ho.   Nepripomína ho. Je rubačom.
    </tei:p>
    <tei:p>
     Najstarší, Bošeľa-Vrabec vytiahol z batôžteka jablko a hodil ho   veľkým oblúkom k Anči. Dopadlo celkom blízko do stružlín, prikotúľalo   sa na niekoľko krokov. Keď sa Anička nehla, zastavili sa niektorí   rubači v robote.
    </tei:p>
    <tei:p>
     ― Čo je?
    </tei:p>
    <tei:p>
     ― Počúvam, že ste včera zasa vyniesli Zúbora z hornej, ―   pripomenie Longaver. Pracuje bez košele a pravicu vie celkom skryť v   zarastených prsiach.
    </tei:p>
    <tei:p>
     ― Čuš, ― povie Bošeľa-Vrabec. ― Fúka od nás k nej, ― počuje   všetko.
    </tei:p>
    <tei:p>
     ― Čerta počuje. A potom vraj išiel k Babicovi, i ten vraj ―
    </tei:p>
    <tei:p>
     ― Vravím, čuš. ― Podáva prisťahovalcovi Lajčiakovi-Prísnemu pílu.   ― Prilož.
    </tei:p>
    <tei:p>
     Ale ten sa pozastaví. ― Prečo to vlastne...? ― opýta sa.
    </tei:p>
    <tei:p>
     ― Zadieral do Iváka.
    </tei:p>
    <tei:p>
     ― Spomínal Martinovu horu. Martina Iváka.
    </tei:p>
    <tei:p>
     Všetky tváre sa obrátily doľava, k susednému rúbanisku.
    </tei:p>
    <tei:p>
     ― Zúbor bol opitý. ― To sám Bošeľa-Vrabec týmto obvinením bránil   gazdu Iváka. Keď ho vypovedal, neopovážil sa obrátiť hlavu.
    </tei:p>
    <tei:p>
     ― Dajte už pokoj. Ukáž. ― Vzal z rúk najmladšieho konce povrazov a   dal sa liezť po kýpťoch konárov a vo väčšej výške po hrboľcoch a   vetvách snažiac sa, aby bol celým telom čím bližšie ku pňu. Keď   priväzoval povrazy, zakýval dievčaťu. Ale videl, že vstalo,   preskočilo jamu po koreňoch a beží po stráni. Beží po stráni, nohy sa   pokĺznu, triesočky vniknú do kožky, Anička nedbá. Vbehne do lesa a   prediera sa ním, iba na okraji jedliny zastane a hľadí. Hľadí a zasa   beží a mokrá tráva jej šibe do nahých nôh a krovie je lepkavé.   „Všetko som spálila,“ chce povedať a povie: ― Milko.
    </tei:p>
    <tei:p>
     Roztržito išiel zo školy. Tašku svieral pod pazuchou, a keď   hrozila, že sa vyšmykne, vracal ju trhnutím ramena do pôvodnej   polohy. Nejaký čas sa pokúšal kráčať po žulovom lemovaní chodníka, no   často strácal rovnováhu a musel si vypomáhať krokom na asfalt alebo   na dláždenie vozovky. Neskôr sa pokúšal stúpiť iba na každú tretiu   dlaždicu, no štvrtý krok mu vyšiel pridlhý a musel sa vzdať. Ak má   rožný dom na prvom poschodí párny počet okien, začnem s algebrou, ak   nepárny, s geometriou. (Závisí to od toho, či počítam sklené dvere na   balkón, alebo nie)
    </tei:p>
    <tei:p>
     Pôjde istotne k tabuli, už i preto, aby sa ukázalo, či pracoval s   kružidlom. Musí ho hojne používať, i priamky bude rozdeľovať s jeho   pomocou, i uhly a úseky kružnice. Pán profesor musí byť presvedčený,   že sa kružidlo dostalo do správnych rúk. Z Mila musí byť priam   virtuóz na kružidle.
    </tei:p>
    <tei:p>
     Posledné lúče večera padajú do ulice. Onedlho sa rozsvieti clonená   lampka v izbe s pohľadom na požiarny múr. Štvorčekované i hladké   biele listy vystúpia z tmy a bude ich treba pokryť jemnými čiarami a   drobnými číslami, veľkým počtom čísel, z ktorých každé je ku každému   v istom vzťahu, ktorých väčšina je však k väčšine vo vzťahoch   zakliatych. Tieto vzťahy treba poodkrývať, ako poodkrývali vrstvy a   žily nerastov, keď u nás kopali tunel.
    </tei:p>
    <tei:p>
     Hľaďte, pán strážnik, jednoduchá vec. Objem hranola rovná sa   základnica    krát... krát. Načrtnite plášť hranola o výške rovná sa,   to by som vedel. Premeňte ho na ihlan komolý o tej istej   základnici... ktorého výška vé, aká bude výška vé...? Doma na to   pozriem, stačí jediný pohľad.
    </tei:p>
    <tei:p>
     Hranol, premenený na ihlan rovnakého objemu, bude vyšší,   pravda...? ― Zastane, otvorí tašku a hrabe sa v nej. Vyťahuje sošit a   listuje. Jeho nákresy nie sú veľmi úhľadné a je dosť ťažké sa v nich   vyznať. Vzorce sú často opravované a ich hodnovernosť je ohrozená.   Ihlan komolý. Mám vôbec jasnú predstavu o niečom komolom? U nás doma   niet ničoho komolého. Iba tento svet tu je komolý.
    </tei:p>
    <tei:p>
     Ivák, vidím, že nejavíte záujem o matematiku. Nemôžem ťahať do   kvinty študentov, ktorí odmietajú javiť záujem. Okuliare, štyri okná   triedy, triaška.
    </tei:p>
    <tei:p>
     Ulica odrazu stemnie a zovšednie. Milo zasúva sošit medzi cvičky,   mali popoludní telocvik, a krajec chleba, zabalený v novinách, ktorý   nestačil zjesť. Potom prejde krížom cez cestu, rovno k bráne   domu.
    </tei:p>
    <tei:p>
     Keď vchádza, ide popri akýchsi chlapcoch, ktorí zo vzdialenosti   niekoľkých krokov zapichujú nožík do dreveného rámu dverí. Nevedel by   tak hádzať nožíkom, sú šikovní. Nožík vyletí zpomedzi palca a   ukazováka, dva či tri razy sa obráti vo vzduchu a zapichne sa do   dreva a chveje sa a bzučí. Milo prejde po chodbe a začne vystupovať   po schodoch. Nijaký strach, všetko budem vedieť. Mám to v sošite.   Dnes to bude ľahké. Rozhodne ľahšie než obyčajne.
    </tei:p>
    <tei:p>
     V izbe čaká vychladnutý hrnček na rohu stola. Chuť málo sladenej   kávy a vôňa starého plyšu vyvolávajú spolu akúsi ľútostivú a tiesnivú   náladu. Krajec chleba je kyslý a mrví sa.
    </tei:p>
    <tei:p>
     Po chvíľočke je ponorený do roboty, dychtivý mať všetko za sebou.   Vystrčí trochu jazyk, keď podľa lineára vedie tenkú čiaru, tak. To je   prvá hrana hranola, a ako pomaly to ide. Beda, keď včera nervózne   pritískal lineár o lavicu, odštiepilo sa mäkké drevo na dvoch   miestach a jedno z nich nechalo na čiare krivoľakú stopu. Guma, kde   je guma? Ach, maže. Ako to teraz vyzerá: pokazená strana. Nebude   najlepšie vytrhnúť list zo sošita a začať znova? Šmyk. A znovu beda,   na rube listu je koniec predošlej úlohy. Treba ho odpísať znova a to   je štvrťhodinka zbytočnej roboty. A to nie je všetko: úloha je   signovaná, práve včera prezeral sošity, aby ho.
    </tei:p>
    <tei:p>
     Domáca úloha č. 23. A teraz pozor. Prvá hrana podľa rovnej strany   lineára, druhá hrana. Doteraz je všetko bez chyby. A teraz nájsť   stred základnice. Rozumie sa, s pomocou kružidla, aby videl, že ho   používam. Nervózne prsty sa zasúvajú do tašky a hľadajú v nej.   Nespokojne prevracajú knižky a sošity. Do čerta, kde je podlhovasté   čierne puzdro?
    </tei:p>
    <tei:p>
     Milo vyskočí a vyprázdni tašku. Sú tu cvičky, knihy, botanický   atlas a kôpka omrviniek. Taška je prázdna.
    </tei:p>
    <tei:p>
     Pravdaže, už som ho vyložil a niečím na stole prikryl. Odkladá   postupne všetko na posteľ a zasa zpät.
    </tei:p>
    <tei:p>
     Hoci vie, že puzdro naobed nevyložil z aktovky, začína sa bŕľať v   skrini. Napokon otvorí kufor, hoci isto-iste vie, že ho od soboty   nemal otvorený. Na polici ho niet. Vo vreckách kabáta tiež nie. Ani   po stoličkách alebo pod stolom. Ani na zemi a nikde.
    </tei:p>
    <tei:p>
     So zadubenou dôslednosťou zopakoval pátranie a myslel pritom na   cestu zo školy. Cítil puzdro prstami, bolo naspodku v taške a   vyčnievalo pod koženým povrchom. Alebo že by to všetko nebolo pravda?   Že by som ho nebol dostal? Že by som ho nebol priniesol domov?
    </tei:p>
    <tei:p>
     Nie: pamätám sa celkom jasne na obežník, ktorý profesor matematiky   doniesol do triedy spolu s veľkou bielou škatuľou. Firma, ktorá   ústavu dodala väčšie množstvo kresliarskych potrieb, venovala žiactvu   dvadsať rysovacích súprav, ktoré sa profesorský sbor rozhodol rozdať   podľa vlastného uváženia a podľa potreby. Milo sa prihlásil iba   preto, že sa naňho matikár tak uprelo díval. Bol by to rád odvolal,   keď vzápäť videl úsmev, s ktorým mu vravel:
    </tei:p>
    <tei:p>
     ― Dúfajme, že z Iváka urobí počtára. A nezabudnúť: je iba   požičané! Neporušené vrátiť! Aj druhí naň čakajú!
    </tei:p>
    <tei:p>
     Milo vybehol z izbietky. Chvatne sostupoval po schodoch, pokiaľ mu   to dovoľovala tma. Vybehol pred bránu. Zastal a hľadel na dlažbu.   Potom prešiel cez vozovku na miesto, na ktorom predtým nazeral do   aktovky.
    </tei:p>
    <tei:p>
     ― Hľadáš dačo?
    </tei:p>
    <tei:p>
     Dvaja chlapci stoja pred zapichnutým nožom. Jeden z nich ho   vytrhne a ustúpi niekoľko krokov. Urobí prudký pohyb, nožík preletí   malou vzdialenosťou a ťukne do brány. Opakuje túto zábavu.
    </tei:p>
    <tei:p>
     ― Stratil som kružidlo. Také čierne puzdro. A rysovadlá. Chlapci   na seba    pozrú. Jeden z nich je v červeno-belaso pásikovanej košeli   a v pumpkách. Je na svoj vek neprirodzene pretiahnutý do výšky. Má   drobnú vrabčiu tvár. Druhý je mladší a oblečený ako deti zo   zámožnejších rodín. Mračí sa.
    </tei:p>
    <tei:p>
     ― Kde, ― povie, ― tu?
    </tei:p>
    <tei:p>
     ― Tu kdesi. ― Milova bezradnosť je veľmi zjavná. Obidvaja chlapci   vložia ruky do vrecka. Starší zasmrká.
    </tei:p>
    <tei:p>
     ― A je to... cenná vec?
    </tei:p>
    <tei:p>
     S tohto hľadiska. Milo o kružidle ešte neuvažoval. No v situácii,   v ktorej bol, musel bezpochyby prisvedčiť.
    </tei:p>
    <tei:p>
     ― Akú má cenu?
    </tei:p>
    <tei:p>
     ― Sto korún?
    </tei:p>
    <tei:p>
     Bez rozmýšľania horlivo prisvedčil. Pomôžu mu hľadať?
    </tei:p>
    <tei:p>
     ― Hlúposť, ― povedal mladší. ― Pendrek sto korún. ― Ale druhý   urobil netrpezlivý posunok a on sa odmlčal.
    </tei:p>
    <tei:p>
     ― Možno si to nechal v škole.
    </tei:p>
    <tei:p>
     Vracal sa pomaly ku schodom. Katastrofa naňho doľahla v celej   hrôze. Ivák teda nielen odmieta zaujímať sa o matematiku, ale ―
    </tei:p>
    <tei:p>
     ― Hej, ty!
    </tei:p>
    <tei:p>
     Niekoľkými skokmi sa vráti pod bránu. ― Našli ste azda...?
    </tei:p>
    <tei:p>
     ― Nie. ― Dlháň sa opiera o železnú tyč, ktorá bránu zvnútra   pridržiava. ― Ale ak chceš, požičiam ti také ―
    </tei:p>
    <tei:p>
     ― Kružidlo?
    </tei:p>
    <tei:p>
     ― Hej. Mám svoje. Ešte z meštianky.
    </tei:p>
    <tei:p>
     ― Daj. Zajtra ti ho vrátim. Alebo ešte dnes večer.
    </tei:p>
    <tei:p>
     Ten druhý s neho nespúšťa zrak. Lenivo sa obráti a prejde cez   dvor. Trvá to dlho. Jeho druh stojí v bráne a veľmi ľahostajne sa hrá   s otvoreným nožíkom, prehadzujúc si ho medzi prstami a chytajúc ho za   čepeľ, že sa neporeže.
    </tei:p>
    <tei:p>
     ― Tu máš.
    </tei:p>
    <tei:p>
     Poznáva puzdro, keď po ňom siaha.
    </tei:p>
    <tei:p>
     ― Moje kružidlo! Veď je to ―
    </tei:p>
    <tei:p>
     ― Somár. Mám ho tretí rok. Tak chceš?
    </tei:p>
    <tei:p>
     ― Aha. Ukáž. ― Náhodná podobnosť.
    </tei:p>
    <tei:p>
     ― Večer ho prines. Zapískaj. Takto.
    </tei:p>
    <tei:p>
     ― Áno.
    </tei:p>
    <tei:p>
     Hore v izbe chvatne otvára puzdro. Pravda: nie je jeho. Mal   kružidlo a dvoje rysovadiel, jedno rezervné. Tu je len jediné.
    </tei:p>
    <tei:p>
     A chytro: ihlan, zmenený na hranol ― výška rovná sa dvojnásobku ―   Ivák, Ivák, javíte záujem? ― chytro, treba vrátiť kružidlá.
    </tei:p>
    <tei:p>
     Dolu na dvore stojí dvojica sprisahancov. Dívajú sa tahore, kde na   požiarny múr padá obdĺžnik svetlého okna, a usmievajú sa.
    </tei:p>
    <tei:p>
     ― Dostaneme zaň viac, ako keby sme ho boli predávali.
    </tei:p>
    <tei:p>
     Hoci je už tma, ten menší neodolá a pokúsi sa zapichnúť nožík do   dverí, vzdialených odtiaľto na celú šírku dvorca. No čepeľ nedopadla   na drevo v správnom uhle, skĺzla sa a nožík spadol medzi kamene a   tehly dlažby.
    </tei:p>
    <tei:p>
     „Pritiahol ju jemne za plecia a pocítil vôňu jej vlasov. Ich pery   sa stretly. Mesiac rozsypal svoje bledé svetlo po tichej hladine   rybníka. Pozreli na seba dlhým, nežným pohľadom. Večne sa budú   milovať. Koniec. Náš najbližší román sa volá Láska bez bozku, má 178   strán a stojí iba 5 korún. Nezabudnite si ho zaistiť u svojho   kníhkupca.“
    </tei:p>
    <tei:p>
     Maja pustila knižku na dlážku a pretiahla sa znudená na pohovke.   Zahasila lampu, ktorú mala nad hlavou, a pozrela na hodinky, času   dosť. Tentoraz sa to obišlo bez mŕtveho súpera a bez nemanželského   dieťaťa a bez sobáša na konci. Všeobecný úpadok a nuda.
    </tei:p>
    <tei:p>
     Ležala, hľadela na povalu a výberčivo rozmýšľala, čo teraz urobí.   S pôžitkom si uvedomila, že o tom môže rozhodovať.
    </tei:p>
    <tei:p>
     Nezaškodila by štvrťhodinka učenia pred večerou. Prírodopis? Ba   ešte čo: Maja sa predsa nebude učiť profesorovi, ktorý má dvadsaťosem   rokov a ktorý je zaľúbený do celej sexty. Na toho treba ináč.   Zastaneš pekne, pomlčíš, oči na tebe môže nechať, sčervenie, začne   niečo bľabotať o rozdiele medzi slonom indickým a africkým, ako by to   nebolo celkom jedno, potom hľadá po vreckách notes a rozpačite píše   veľmi dobrú ― povedzte, nie je to zábava?
    </tei:p>
    <tei:p>
     Leží, spomína na zajtrajší rozvrh hodín a zakaždým si nájde   výhovorku aspoň trochu uveriteľnú. Ach, veď už všetko viem. Latinské   slovíčka odpíšem v škole, Lici ich bude mať, potvora, má doma šalát,   a nechce povedať odkiaľ. Matematika nič, prírodopis nič, telocvik,   ulejem sa s bolením hlavy. Zostáva    tá latinčina, vety dôvodové.   Vety dôvodové by som mala vedieť, pretože mi ich Karol vysvetlil a   bolo to úžasne jednoduché. Veci sú najčastejšie úžasne jednoduché,   keď ich Karol vysvetlí, a to je v podstate podozrivé.
    </tei:p>
    <tei:p>
     Zo susednej izby, z otcovej pracovne sa znova ozvaly hlasy. Keď sa   boly ozvaly pred chvíľou, Maja prestala čítať a pokúšala sa rozoznať   slová. Keď sa jej to nepodarilo, vrátila sa k rybníku a k plachej   dvojici, ktorá bola za päť korún ochotná sa milovať.
    </tei:p>
    <tei:p>
     No teraz boly výkriky hlasnejšie a jednotlivým slovám sa dalo   rozumieť celkom bez námahy. Najprv to bol otcov hlas, no ten druhý mu   skočil do reči. Patril vysokému pánovi v čiernom, ktorý neohlásený   prišiel dnes poobede a pre ktorého otec vyzval Maju, aby sa z   pohodlného kresla vysťahovala do susednej izby. Rozhovor bol teraz   zjavne vzrušený. Po svetlom páse, ktorý ležal pod dverami, čochvíľa   prešla tôňa, takže Maja poznala, že sa niektorý z hovoriacich   nezvyčajne chytro prechádza sem i ta. Načúvala, zadržiac dych.
    </tei:p>
    <tei:p>
     ― Nikdy som sa takýmito vecami nezapodieval, ― hovoril otec veľmi   nízkym tónom, takže to bolo, ako by chcel zakryť pobúrenie.
    </tei:p>
    <tei:p>
     ― Na tom nezáleží, ― povedal ten druhý.
    </tei:p>
    <tei:p>
     ― Ale nemôžete predsa odo mňa chcieť, aby som prevzal takéto   postavenie v strane, ktorej členom som nikdy nebol. Nerozumiem sa do   politiky.
    </tei:p>
    <tei:p>
     „To je nie pravda,“ pomyslela si Maja chytro. No nenašla   skromnosti v otcovom hlase.
    </tei:p>
    <tei:p>
     ― Už sme mali aj ministrov, ktorí sa do nej rozumeli menej než vy.   A ktorí mali menej príčin kandidovať.
    </tei:p>
    <tei:p>
     ― Nebudem vašu stranu podporovať finančne, ― povedal otec a   odkašľal si.
    </tei:p>
    <tei:p>
     Druhý hlas neodpovedal. Možno sa ten pán usmieval. Áno, usmieval   sa, bolo to badať na prvých slovách jeho tichej oneskorenej   odpovede:
    </tei:p>
    <tei:p>
     ― Ešte nikdy ste neodmietli dobrú investíciu, pán riaditeľ. Zvolia   vás a my budeme mať vládu.
    </tei:p>
    <tei:p>
     ― Počujte, ― povedal otcov hlas, ― vy ste pricestovali náročky za   mnou?
    </tei:p>
    <tei:p>
     Maja dúfala, že ten druhý prisvedčí. Ale on povedal, pravdepodobne   zasa s úsmevom: ― Naša strana koná v záujme národa.
    </tei:p>
    <tei:p>
     Maja pochopila, že otec vyjednáva iba preto, aby zlepšil svoju   pozíciu a získal priaznivejšie podmienky.
    </tei:p>
    <tei:p>
     ― Kandiduje za vašu stranu v tomto kraji ešte niekto?
    </tei:p>
    <tei:p>
     Po pauze ten druhý hlas: ― To závisí od výsledku nášho rozhovoru,   ráčite rozumieť.
    </tei:p>
    <tei:p>
     ― Nie je tu množstvo stranníkov, ktorí majú za sebou partajnú   kariéru a sú oveľa populárnejší?
    </tei:p>
    <tei:p>
     ― Zásluhy o stranu majú rozličné formy. Niektoré trvajú roky, iné   minúty.
    </tei:p>
    <tei:p>
     ― Povedzte, a prečo ste si tak zasadli práve na mňa?
    </tei:p>
    <tei:p>
     Pán sa pravdepodobne zas usmieval. Ale rozhovor sa pri posledných   vetách zasa stíšil a Maja ho prestala rozumieť. Z otcovej izby sa   ozvaly zvuky pohárikov, z ktorých sa pije a do ktorých sa opäť   nalieva. „Čo budem mať z toho, ak otec bude poslancom?“ pomyslela si   Maja.
    </tei:p>
    <tei:p>
     Konkrétne: zlepšia sa moje šance vzhľadom na Garyho Coopera, ak   otec bude v parlamente? Alebo, pusťme Garyho k vode, zlepšia sa aspoň   vzhľadom na Karola, ktorý donedávna nebol ochotný vziať na vedomie,   že jeho otec je zamestnancom našej továrne...? Prestane ma už praskať   v ping-pongu? Bude už konečne aspoň trochu zdvorilý v mojej   spoločnosti a uvedomí si, že, ako povedala teta Vilma, som mladá   dáma...? A začne sa konečne holiť, aby nevyzeral ako strašiak, a   prestane konečne hovoriť o Rimanoch a vzdá sa úmyslu poučovať ma na   každom kroku o každej hlúposti...?
    </tei:p>
    <tei:p>
     Maja si v hneve sadla na pohovku. Čo ma len znepokojuje na tom   chlapcovi? Je neogabaný a má trému, o tom niet pochýb. Nevtipkuje ako   ostatní a nemá úspech v spoločnosti, to je tiež zrejmé. Nedotýka sa   ma pri každom pohybe ako moji partneri s tenisu, a keď sa náhle   obrátim, rýchlo odvráti zrak s môjho drieku. A predsa... a   predsa.
    </tei:p>
    <tei:p>
     ― Uvedomte si, prosím, pán riaditeľ, že ľudia našej vrstvy musia   držať spolu, ― zvýšil sa odrazu hlas za dverami. ― Kam by to viedlo,   keby sme sa nesjednotili, pane? Po jednom by nás dostali a   odpravili.
    </tei:p>
    <tei:p>
     Ale otec neodpovedal. Aspoň nie dosť nahlas.
    </tei:p>
    <tei:p>
     A moje krátke nohavičky ho uviedly do pomykova, dobre, že proti   nim neprotestoval. Dobre, že sa nad nimi nepohoršoval ako ženičky,   ktoré šly na púť v tom istom autobuse, ako my na výlet. Nech vidia,   že mám pekné nohy, a basta. A nech Karol vidí, on predovšetkým.
    </tei:p>
    <tei:p>
     ― Na pôde parlamentu budete mať možnosť veľkorysých podujatí. I   keby ste si kampaň financovali sám, vaše výlohy sa vám vrátia s   úrokami.
    </tei:p>
    <tei:p>
     Napokon sa mu nechcem páčiť...?! Karol namiesto Garyho ― hu...!   Pije Karol vôbec coctaily? Fajčí turecké cigarety? Hrá na rulete?   Nepije, nefajčí a nehrá ani sedmu. Iba rozumuje.
    </tei:p>
    <tei:p>
     ― Upozorňujem vás na svoje malé politické vzdelanie.
    </tei:p>
    <tei:p>
     ― A ja vás na svoje. A budem zajtra generálnym sekretárom strany.   Bránime záujmy, a nie dogmu. Prečo by sme si to nepriznali?
    </tei:p>
    <tei:p>
     Karol, mal si vôbec už rande s dievčaťom? Nie. Nechceš viesť auto,   motocykel, či dokonca lietadlo? Nie. Prečo si ma chcel bozkávať?   Neviem. Chceš byť slávny? Nie. Preboha, máš ty vôbec nejaké   ideále...?
    </tei:p>
    <tei:p>
     Ideále... Musí to byť úžasné: plný, hutný, významný život.
    </tei:p>
    <tei:p>
     Čo?
    </tei:p>
    <tei:p>
     Život, ktorý stál za to. Chápeš?
    </tei:p>
    <tei:p>
     Aha.
    </tei:p>
    <tei:p>
     Život, po ktorom niečo zostane. Ktorý mal nejaký smyslel. Ide o   náplň života, to je to.
    </tei:p>
    <tei:p>
     Náplň, rozumiem. (Nerozumiem.)
    </tei:p>
    <tei:p>
     Treba prosto niečo postaviť. Možno stroje, alebo mosty, alebo   budovy. Alebo knihy. Alebo obrazy, sklady a tak.
    </tei:p>
    <tei:p>
     Hm. Karol nie pekný, je azda dokonca škaredý. Nuž musí robiť veľké   plány. On nemôže čakať, kým Gary Cooper jedného dňa príde do   Európy.
    </tei:p>
    <tei:p>
     ―Uisťujem vás, že v novom poslaneckom klube bude mnoho ľudí, ktorí   sa vám nevyrovnajú ani... povedal by som osobnostne, ani..
    </tei:p>
    <tei:p>
     ― Ani, povedali by ste, majetkovo.
    </tei:p>
    <tei:p>
     Druhý hlas sa po prvý raz nahlas zasmeje. Vtedy sa otvoria dvere   od predsiene a matka vojde v dlhom župane a s vlasmi v sieťke. Keď   vidí, že v izbe nehorí svetlo, zarazí sa, no Maja sa pohne na pohovke   a matka povie:
    </tei:p>
    <tei:p>
     ― Prečo si nezažneš? ― Ale nevyčká odpoveď a hneď pokračuje: ―   Neviem, čo sa tam toľko jednajú. Počúvala som ich v spálni a   nechápem, čo chce otec dosiahnuť. Zažni.
    </tei:p>
    <tei:p>
     Stisla gombičku pod elekrickou lampou. ― Mama, Karol píše básne,   vieš to?
    </tei:p>
    <tei:p>
     ― Čo píše?
    </tei:p>
    <tei:p>
     ― Básne.
    </tei:p>
    <tei:p>
     ― Hlúposť. Tvoj otec bude do roka ministrom.
    </tei:p>
    <tei:p>
     Zo susednej izby sa ozvaly dotyky pohárikov.
    </tei:p>
    <tei:p>
     ― Pst.
    </tei:p>
    <tei:p>
     Čo bude na večeru? Vajíčka, šunka, syr... nesmiem jesť priveľa,   lebo stučniem. Vezmem si tmavohnedé zamatové a nechám si výstrih, je   skoro ako na plesových, no dá sa sopnúť brošňou. Vedel by sa Karol   vôbec správať v dome ministra...? Smiešne.
    </tei:p>
    <tei:p>
     Vysmiať sa mu, blamovať ho, pokoriť ho. Opovážil sa poučovať ma o   vetách dôvodových. Neotesanec.
    </tei:p>
    <tei:p>
     Ku dverám otcovej pracovne sa priblížily kroky. Matka vykĺzla do   predizby. Dvere sa otvorily.
    </tei:p>
    <tei:p>
     ― Maja, povedz mamičke, aby sa pripravila. Pán generálny musí   odcestovať ešte dnes večer.
    </tei:p>
    <tei:p>
     Čo sú Rimania proti pánu generálnemu, ktorý mi dnes bozká ruku? Do   hája s vetami dôvodovými a s Karolom.
    </tei:p>
    <tei:p>
     Dlho sedel nad nedokončenou úlohou a pochyboval o správnosti dvoch   výsledkov, ktoré sa mu podarilo vyčísliť. Hľadel na drobný trepotavý   hmyz, ktorý oblietal lampu, hľadel na štvorčekované pole sošitu a   bezradne spínal ruky medzi sovretými kolenami, až ho zabolely palce.   Potom sa odrazu vzdal. S tragickým pocitom a výrazom vložil sošit do   aktovky a v niekoľkých sekundách prudko znervóznel, pretože sa mu   nepodarilo zatvoriť ju s dôrazným ťuknutím. Posbieral rysovacie   potreby a povkladal ich do puzdra. Pozrel do dvora. Ležal tamdolu,   tmavý a tichý, zo stolárskej dielne vzadu prenikalo slabé svetlo,   už-už pohasínajúce.
    </tei:p>
    <tei:p>
     Sostupoval po schodoch a zdalo sa mu, že kráča po nebezpečne   ostrých a vratkých hranách komolých ihlanov a kužeľov o výške vé a   základnici zet. Predstava, že o chvíľu bude bez puzdra a že ho   povolajú na zodpovednosť za jeho stratu, vyvolala mu teplý a vlhký   pocit okolo žalúdka. Zajtrajšia hodina matematiky dôsledne   zatemňovala všetky obzory.
    </tei:p>
    <tei:p>
     Okrem studeného prievanu nebolo pod bránou nikoho. Pod oblúkom,   popod ktorý sa vstupovalo na dvorec, Milo zapískal. Keď sa nikto   neozýval, zapískal znova.
    </tei:p>
    <tei:p>
     Potom sa naraz obrátil. Dvojica stála v bráne a čakala nehybne.   Hoci v tej chvíli pocítil nápor nevôle, podišiel k nim. Podal   staršiemu puzdro.
    </tei:p>
    <tei:p>
     ― Ďakujem. Ďakujem.
    </tei:p>
    <tei:p>
     Keď mu ho bral z ruky, znovu mal dojem, že odovdáva svoje   kružidlo. Bolo navlas také isté! Ibaže, pravda, bolo kompletné.
    </tei:p>
    <tei:p>
     Mlčali, nuž chcel odísť ― vedel, že sa mu uľaví, až zmizne za   zákrutou schodišťa.
    </tei:p>
    <tei:p>
     ― Už ho nebudeš potrebovať?
    </tei:p>
    <tei:p>
     Milo prisvedčil. Pátravý pohľad staršieho a výsmešné očakávanie   mladšieho ho prenikavo znepokojily.
    </tei:p>
    <tei:p>
     ― Nie.
    </tei:p>
    <tei:p>
     Už bol vari na treťom schode, keď začul:
    </tei:p>
    <tei:p>
     ― Hej, ty!
    </tei:p>
    <tei:p>
     Zastavil sa. Pomaly sa vrátil. Zažiarila v ňom drobulinká nádej,   že sa omyl vysvetlí a že mu vari povedia:
    </tei:p>
    <tei:p>
     ― Prepáč, to kružidlo je tvoje. Bolo to nedorozumenie. Namiesto   toho mu povedali:
    </tei:p>
    <tei:p>
     ― Toto je všetko?
    </tei:p>
    <tei:p>
     A on, pravda, nerozumel. Začal tušiť, že sa dnešná zásoba nehôd   ešte nevyčerpala.
    </tei:p>
    <tei:p>
     Ten menší zatvoril bránu. Pretože za Milom bol dvor, mohli vidieť   jeho siluetu, kým on vnímal temer iba hlas, ktorý vravel:
    </tei:p>
    <tei:p>
     ― Kde je druhé rysovadlo?
    </tei:p>
    <tei:p>
     Niekto vchádzal do domu. Keď otváral bránu, padlo do chodby trochu   svetla. Milo zazrel puzdro v rukách hovoriaceho. Bolo zatvorené.
    </tei:p>
    <tei:p>
     Počkali, kým návštevník prešiel a kým jeho kroky doznely vysoko v   schodišti. Potom sa otázka ozvala znova.
    </tei:p>
    <tei:p>
     ― Bolo tam iba jedno, ― povedal Milo. Vôbec nechápal, čo sa robí.   Pocítil bezprostrednú blízkosť tamtoho.
    </tei:p>
    <tei:p>
     _ Ty, ― povedal tamten čudným hlasom, ― so mnou sa nehraj.
    </tei:p>
    <tei:p>
     A menší povedal pripravene: ― Bolo tam kružidlo, nulátko, tuhy a   dve rysovadlá.
    </tei:p>
    <tei:p>
     ― Také rysovadlo stojí aj tri stovky, ― povedal prvý s uznaním. A   celkom bez úvodu skríkol:
    </tei:p>
    <tei:p>
     ― Ihneď mi dones druhé rysovadlo. Lebo ťa zmastím, že sa do rána   neposbieraš.
    </tei:p>
    <tei:p>
     Milo sa strhol, keď pocítil úder do pŕs a vydal grgavý zvuk, možno   aj od prekvapenia a úľaku. Vedel bezpečne, že rysovadlo nestálo tri   stovky a že ho v puzdre nebolo, keď ho po prvý raz otvoril.
    </tei:p>
    <tei:p>
     ― Ja sa podívam, ― šepol.
    </tei:p>
    <tei:p>
     Prišiel na tretí schod, zastavil sa a čakal, že sa za ním i   tentoraz ozve „hej, ty“. Keď sa neozvalo, vybehol, prudko dýchajúc,   do svojej izby a poprehadzoval ju celú.
    </tei:p>
    <tei:p>
     Bezradne chcel vykĺznuť z bytu, keď ho prekvapila domáca. S   profesionálnym podozrením sa opýtala:
    </tei:p>
    <tei:p>
     ― Kde ideš?
    </tei:p>
    <tei:p>
     Povedal, že sa hneď vráti, že ho pred bránou čaká kamarát s   latinskými slovíčkami. Ale stávalo sa čas od času, že domáca chcela   vidieť jeho úlohy. Nazerala do sošitov, a on jej ich predkladal bez   strachu, pretože vedel, že sa do nich nerozumie a že mu nič nebude   vyčítať. Vrúcne si zaželal, aby dnes vynechala tento obrad.
    </tei:p>
    <tei:p>
     ― Máš už úlohy na zajtra? Ukáž.
    </tei:p>
    <tei:p>
     Nekonečne dlho prezerala sošily. Milo stál pri nej a neskrýval   svoje roztrpčenie.
    </tei:p>
    <tei:p>
     ― Čo je to dnes s tebou? ― začudovala sa domáca a vzala s police   tri ďalšie sošity, aby raz mohla chlapcovmu otcovi povedať, že   dozerala na jeho učenie. Vtedy sa na dvore ozvalo zapískanie.
    </tei:p>
    <tei:p>
     ― To pískajú na teba? ― opýtala sa domáca, prikročila k oknu a   zatvorila ho.
    </tei:p>
    <tei:p>
     ― Nie, ― povedal. Podarilo sa mu ukryť zemepisné a dejepisné   poznámky pod hŕbku sošitov, ktoré už videla.
    </tei:p>
    <tei:p>
     O hodnú chvíľu pribehol pod bránu. Nebolo tu nikoho a nikto   neprišiel, keď opätovne pískal.
    </tei:p>
    <tei:p>
     Zaspávajúc uvažoval nejasne o troch stovkách a o možnej pomste   dvojice chlapcov, ktorí vedia zo vzdialenosti niekoľkých krokov   spoľahlivo hádzať nožíkom.
    </tei:p>
    <tei:p>
     V dušičke, plnej ihlanov komolých, zatrblietala sa na okamih   pochybnosť, či by nebol mohol odoprieť vydať puzdro, či by nemohol   trvať na tom, že rysovadlo chýbalo, a či by nemohol vôbec klásť odpor   sebavedomej dvojici, no táto myšlienka pohasla vzápäť. Alebo to bol   blízky spánok, ktorý jej nedovolil dozrieť.
    </tei:p>
    <tei:p>
     Už veľmi dávno nebola rodinka takto dojímavo-smiešne pokope ako   dnes. Vlasta Skřivánek sedel predsednícky za vrchstolom, svietiac do   večerného šera pásikovanou košeľcu a dvoma ligotavými plieškami na   trakoch. Vedľa neho palier Lánik zakladal ruky ako pri modlitbe, s   druhej strany Elena s deckom na kolenách a s odhaleným veľkým   prsníkom. Naproti nim Gusto s Belou: Bela pracovala u Durdu v   kaderníctve, ondulovala paničky a leštila im nechty; raz bol za ňou   Tomáš s Gustovým odkazom, a vtedy naňho urobila silný dojem   naježenými niklovanými mašinami, prenikavou sladkou vôňou, ktorá ju   obklopovala, a oblečením ― tenkým plášťom, ktorý priliehal na telo.   Teraz sedela bez hnutia, plavá a ružová, a snažila sa mlčky pochopiť,   o čo ide.
    </tei:p>
    <tei:p>
     Tomáš nepohodlne kľačal na prastarej pohovke, ktorej struny   pukaly, kedykoľvek ho zabolely šľachy a zmenil polohu. Čítal   Letem-světem a poddával sa velikánskej túžbe. Striedavo listoval a   zamýšľal sa za svrašteným čelom; no s pribúdajúcim prítmím myšlienky   vytláčaly z jeho vedomia šedivé stránky s literami a ilustračnými   fotografiami. Pochopil, že sa musí stať cestovateľom po trópoch a   Arktíde a že musí objaviť ostrov. Ihneď sa dal objavovať ostrov,   pristál a pomenoval ho svojím menom.
    </tei:p>
    <tei:p>
     V tú chvíľu Skřivánek prestal rozkladať svojím zábavným nárečím a   vyrušil Tomáša medzi cyprusmi a ľadovými kryhami. Povedal:
    </tei:p>
    <tei:p>
     ― Tomáši, poď sem.
    </tei:p>
    <tei:p>
     Tomáš zdvihol hlavu a pomalým pohybom odložil časopis.
    </tei:p>
    <tei:p>
     ― No poď, poď.
    </tei:p>
    <tei:p>
     Iba teraz si uvedomil, že hovorili o ňom. Dívali sa naňho nehybne   zpoza stola, ako by sa dávali fotografovať.
    </tei:p>
    <tei:p>
     ― Zažni, ― povedal Gusto;Bela poslušne vstala a šla k vypínaču.   Tomáš zažmurkal do svetla a dieťa v Eleninom náručí krátko zaplakalo.   Hneď potom sa usmialo nafúknutou červenou tváričkou.
    </tei:p>
    <tei:p>
     ― Ale prehovárať ho nebudeme, ― povedal otec Lánik a urobil   dlaňami pohyb, ako by ich odliepal od stola.
    </tei:p>
    <tei:p>
     ― Ani myslieť. ― Skřivánek sa načiahol a pritiahol Tomáša za   rameno. Tomáš si pozorne naprával opasok. Ako naňho hľadeli, pozdaly   sa mu vlastné ruky obludne dlhými a zbytočnými.
    </tei:p>
    <tei:p>
     ― Rád robíš u Šeba? Nerád, viď?
    </tei:p>
    <tei:p>
     Tomáš sa zarazil. ― No... ― povedal. Možno chcel naznačiť, že   nerád, že by radšej chodil v tropickej prilbici, v tuleních   nohaviciach alebo aspoň v mokasínoch. Viete čo sú mokasíny, to sú...   Zároveň si neočakávane spomenul na Šimčisku a na Nemetza a na paroloď   Európu a nemohol sa odhodlať prisvedčiť Skřivánkovi.
    </tei:p>
    <tei:p>
     ― Nechcel bys toho nechať? Mám pre teba prácu u nás, v tiskárne.   Tak čo?
    </tei:p>
    <tei:p>
     Tomáš sa rozpamätal, že takúto robotu bol Vlasta sľúbil Gustovi.   Pozrel na brata, Gusto neprotestoval, zrejme boli dohovorení.
    </tei:p>
    <tei:p>
     ― No, ― povedal znova a v tom slove sa srazil jeho záujem o   tlačiareň, jeho prekvapenie, že by mohol opustiť Šimčisku a Nemetza a   drsno triezve konštatovanie, že tlačiareň je tu na Kapitulskej ulici   sedemnásť, a nie v Kongu ani v Laponsku.
    </tei:p>
    <tei:p>
     ― Já si myslím, ― začal vetu Vlasta Skŕivánek a dokončil inú,   pokrčiac ramenami: ― Treba sa ti tam bude páčiť.
    </tei:p>
    <tei:p>
     ― Budeš sa tam mať lepšie, ― ozvala sa Elena verne. Dieťatko pri   prsníku otvorilo oči. ― Cicaj, chlapček, bumbaj.
    </tei:p>
    <tei:p>
     ― Počkaj, ― povedal Gusto výstražne a otec ho prerušil:
    </tei:p>
    <tei:p>
     ― Počkaj, dievča! Čo to má za smysel, navrávať mu dačo. Budeš sa   tam mať horšie, to si zapíš za uši.
    </tei:p>
    <tei:p>
     ― Ale viacej zarobí, ― pošepla Bela skusmo. Ženy chcely Tomáša   navidomoči učičíkať.
    </tei:p>
    <tei:p>
     ― Ani by som neriekol. ― Skřivánek hovoril mierne a pomaly. ―   Zpočiatku nie. Potom, až sa vyučí, ovšem. Potom si bude žiť.
    </tei:p>
    <tei:p>
     Tomáš hľadel na svojich. Jeho nedôvera sa stupňovala.
    </tei:p>
    <tei:p>
     ― No, ― zopakoval a nedostal sa ďalej, lebo Skřivánek sa   usmial.
    </tei:p>
    <tei:p>
     ― To je vážna vec. Choď a rozmysli si to, platí?
    </tei:p>
    <tei:p>
     Tomáš sedel na pukajúcich strunách a hľadel do časopisu. Počul,   ako Skřivánek vraví:
    </tei:p>
    <tei:p>
     ― Možná, že začne trochu príliš skoro. Ale iného riešenia neni.   Mňa by vyrazil a každého iného tiež.
    </tei:p>
    <tei:p>
     Palier Lánik sa obzrel za seba s akousi úctou. Chlapec vypliešťal   oči do časopisu, zacláňajúc si lampu.
    </tei:p>
    <tei:p>
     Tlačiareň Industria bola na prízemí veľmi starého domu. Vstupovalo   sa do nej zpod brány malými železnými dverami v metrovom múre, popod   složitú sústavu klenieb, po tristoročnej kamennej dlažbe. Bola   neúčelne rozmiestená v troch väčších a jednej menšej miestnosti.   Stredná, najväčšia, sa rozdeľovala napoly: na sadziareň, v ktorej   stály police, priečinky a zásuvky s literami pre ručnú sadzbu, a na   vlastnú tlačiareň s veľkým, nemotorným, stále sa kaziacim strojom pre   kníhtlač. V prednej miestnosti s oknami do ulice boly tri starobylé   kancelárske stoly: pre korektora Ondreičku, veľmi okrúhleho a   mlčanlivého človeka v čistom belasom plášti, pre Vlastu Skřivánka a   jeho denníky a pre majiteľa podniku, pána Šafránka, ktorý trávil svoj   život v Hellerovej kaviarni a do tlačiarne prichádzal iba   príležitostne, v deň výplaty a v piatok poobede, pred lámaním   týždenníka Fakľa národa. Riaditeľ Šafránek sa podľa Vlastu ponášal na   Hindenburga, no toto pripodobnenie zostalo pre Tomáša jalové. V   zadnej miestnosti bol malý stroj na drobné tlačivá, „vizitkový“, a   betónový podstavec pre ďalší rýchlolis; kupovali ho odnepamäti a   stále ho z nejakej    príčiny nekúpili. Napokon v kutici, oddelenej   od ostatného nevetraného priestoru tlačiarne iba záclonkou, bol   sádzací stroj najstaršieho typu, za ktorý v nepravidelných, ale   veľkých prestávkach chodil čupieť nezdravý a skoro celkom hluchý   sadzač Vajs. Popravde povedané, iba sa čakalo, kedy Vajs „pôjde do   kelu“, ako vravieval Ondreička. Ondreičkovi veľmi ležal na srdci   rozmach tlačiarne. Forsíroval kúpenie rýchlolisu a vedel, že iba   nedostatok čerstvej sadzby mu zabraňuje presvedčiť Šafránka. No Vajs,   i keď vyslal pár dní, zakaždým sa vrátil pod žiarovku k temer už   nečitateľnej klaviatúre a ťukal a smrkal a vrtel sa a vôbec na nič   nereagoval. Správal sa s veľkou úctou ku kaplánovi Kronerovi, ktorý   každý utorok prinášal rukopisy pre Fakľu národa. Chodil denne na omšu   a pripomínal to Kronerovi dotieravo pri každej návšteve. Kňaz sa   zhovievavo usmieval. Pobožnému starcovi na rozlúčku podával ruku.
    </tei:p>
    <tei:p>
     ― Zveľaďujeme sa, ― hovorieval pán Šafránek na námet rýchlolisu. ―   Treba opatrne, bezpečne. Božie mlyny... vidíte, vystačíme.
    </tei:p>
    <tei:p>
     Vystačili so zanedbanou, smetím zanesenou tlačiarňou, v ktorej sa   človek ani vystrieť dobre nemohol. Do starého skladu vo dvore tieklo,   nuž zapratali všetok priestor papierom, čerňou a cínovou kombináciou   na litery. Pretože všetky miestnosti okrem uličnej boly tmavé,   svietilo sa i vo dne a pretože hrozilo nebezpečenstvo požiaru, kúrilo   sa aj v zime iba v kancelárii a u Vajsa. Stroje dunely pod starými   klenbami ako rušne v staničnej hale a obyvatelia na poschodí žili v   neustálej triaške.
    </tei:p>
    <tei:p>
     Tomáš robil s Vlastom Skřivánkom. Rozoberal sadzbu plakátov a   veľké drevené litery s vlnitým okrajom triedil do škatúľ, rozmetaval   nápisy týždenníka, sbieral a roztápal použitú sadzbu a na vozíku   rozvážal hotové tlačivá. Neskôr začal pracovať na „vizitkovom“, ktorý   bol vlastne „samočinný“, no pri ktorom bolo treba dozerať, aby čisté   listy papiera správne zapadaly do rámčeka pod sadzbu.
    </tei:p>
    <tei:p>
     Onedlho sa soznámil so všetkými, čo sem chodili ― bolo ich veru   menej ako u Šebu. Okrem Kronera prichádzal raz do týždňa zriadenec   veľkého biografu, sokolského, a správca malého, „spolkového“.   Prinášali texty na týždenné plakáty a povýšene nevražili na seba.   Podúradník z Obchodnej komory chodil objednávať účtovnícke tlačivá a   policajt z mestského domu formuláre na „občianske papiere“. Prvý   správal sa ako magnát a jeho predstava spája sa v Tomášových   spomienkach s prečudesnou chvíľou: dostal od neho prepitné, po prvý   raz v živote, nezabudnuteľné tri mince. Ostatní návštevníci a   zákazníci prichádzali nepravidelne. Chceli sa rozprávať s neprítomným   Šafránkom, objednávali, jednali sa, platili, hundrali, plieskali   dverami. Nevracali sa. Nevšímali si Tomáša. Tomáš za nimi hľadel a   najväčšmi ho na nich zaujímalo, že prichádzali a odchádzali. On tu   bol a zostával. V troch dusných, rozochvených miestnostiach. Dýchal   prach. Keď vonku čľapotal dážď a kvapky kvitly zpomedzi fialových   dlaždíc, ani o tom nevedel.
    </tei:p>
    <tei:p>
     Medzi Šafránkom a Tomášom sa zdanlive neutvoril nijaký vzťah. Ako   by Šafránek vôbec nebol vzal na vedomie, že prišiel nový učeň.   Preniesol naňho svoje správanie sa k predošlému. Volal ho Edmundom,   vedel, že je, potvora, nespoľahlivý, podozrieval ho, že odnáša a   rozpredáva kov a ponechal v platnosti všetky obvinenia, pre ktoré   Edmunda boli vyhodili.
    </tei:p>
    <tei:p>
     ― Učeň ako učeň, všetko rovnaká čvarga, koruny by ti to driapalo z   vrecka.
    </tei:p>
    <tei:p>
     Alebo odrazu telefonoval od Hellera:
    </tei:p>
    <tei:p>
     ― Nech Edmund zabehne do Svätej Trojice urgovať tú vec. Vlasta   musel opatrne vytelefonovať, o čo ide. Svätá Trojica bola lekáreň,   ale do „tej veci“ bol zasvätený iba pravý Edmund. (Nešlo o liek, ale   o sľúbenú subvenciu pre Fakľu, už raz urgovanú)
    </tei:p>
    <tei:p>
     Alebo prekvapil pri výplate:
    </tei:p>
    <tei:p>
     ― Tomáš Lánik? Nič. Neplatím.
    </tei:p>
    <tei:p>
     ― Už je dávno pripovedaný. Rok má za sebou. ― Skřivánek vravel        mäkučko. A keď Hindenburg zatváral pokladnicu:
    </tei:p>
    <tei:p>
     ― Radím zaplatiť... Dozvedia sa komunisti... Povláčia po   novinách... budeme mať nepríjemnosti.
    </tei:p>
    <tei:p>
     Množné číslo obmäkčilo Šafránka. Pripomienka socialistického   „Demokrata“ ho vzrušila.
    </tei:p>
    <tei:p>
     ― Darmožráči! Vydierači! Čvarga!
    </tei:p>
    <tei:p>
     V piatok, pri lámaní Fakle národa, tlačiareň sviatočne ožila.   Tomáš musel pozametať, upratať v kancelárii a pripraviť stoly a   police. Ondreička si vysúkal rukávy a obnažil bielučké predlaktie a   aj Vajs vyliezol zo svojho brloha, hotový poslúžiť. Kroner vkročil   optimisticky a temperamentne, veselo pochválil Krista, zašuštil   kvalitnou látkou a s rozkošou rozložil „zrkadlá“ na polici.
    </tei:p>
    <tei:p>
     ― Všímaj si ho, ― povedal Skřivánek švagrovi, ako by mu pripomínal   čosi náramne dôležitého.
    </tei:p>
    <tei:p>
     ― Tak do toho! ― zvolal Šafránek na Vlastu a tlieskal rukami ako   na predstavení.
    </tei:p>
    <tei:p>
     A začalo sa chodiť hore-dolu po tlačiarni; nosily sa stĺpce   sadzby, ktoré Skřivánek umiesťoval mlčky podľa želania redaktora.
    </tei:p>
    <tei:p>
     ― Quo vadis, kurzíva, perex. Máte to?
    </tei:p>
    <tei:p>
     ― Tomáši, rýchle, tam je, pri okne.
    </tei:p>
    <tei:p>
     Tomáš sa naučil čítať negatívne texty. Q-u-o v-a- ― Mám!
    </tei:p>
    <tei:p>
     ― Ako úvodník, pán brat.
    </tei:p>
    <tei:p>
     Tomáš sa zohýna nad sadzbou. I jeho sa zmocňuje chvat, v ktorom sa   zmieta celá tlačiareň.
    </tei:p>
    <tei:p>
     ― Od „V mene božom“ až po „ti prisaháme“?
    </tei:p>
    <tei:p>
     ― Hej-hej. ― Kaplán má radosť zo svojho časopisu. Rezko sa   pohybuje a nahlas vraví. Navidomoči je rád na svete.
    </tei:p>
    <tei:p>
     Vlasta hovorieval s veľkým dôrazom: ― Až budeš prenášať sadzbu,   nikdy neber viacej ako sedemdesiat riadkov. Neunesieš, stŕpnu ti   prsty. Podlož si plech.
    </tei:p>
    <tei:p>
     A Tomáš naozaj nebral viac sadzby do prstov. Svieral ju úzkostlivo   a predstava, že sa mu vyšmykne, že sa liate riadky rozsypú po dlažbe,   že bude treba článok znovu úmorne sostavovať alebo dokonca znovu   vysádzať, táto predstava, Vlastom sugestívne obnovovaná, desila ho   neustále.
    </tei:p>
    <tei:p>
     Niekedy prišli i ďalší páni s rukami vo vreckách alebo s   prechádzkovými palicami, hrubými ako saláma a so všakovými nápadnými   rukoviatkami. Nazerali do obťahov zpod stroja, pomáhali pri revízii,   radili sa s Kronerom a so Šafránkom. O Tomáša zaujímali sa iba vo   chvíli, keď prenášal sadzbu s police na stôl, tisnúc riadok o riadok   až po bolesť stŕpnutými palcami a ukazovákmi. Poniektorí pozdali sa   Tomášovi aj známymi, no nemal kedy spomínať a nerozpamätal sa presne.   V piatok v noci sa tlačila Fakľa národa.
    </tei:p>
    <tei:p>
     Raz v sobotu ráno pristúpil Tomáš k Vlastovi Skřivánkovi a   vyčkával, kým si švagor poutiera čierne ruky.
    </tei:p>
    <tei:p>
     ― Ty niečo chceš, že? ― povedal Vlasta a pozrel na chlapca.
    </tei:p>
    <tei:p>
     ― Hej, ― povedal Tomáš. ― Pusť ma zpät k Šebovi.
    </tei:p>
    <tei:p>
     Vlastovo obočie vyletelo do výšky. ― Tak? A prečo? ― A hneď ďalej:   ― K Šebovi? Nevezme ťa, poneváč si mu ušiel.
    </tei:p>
    <tei:p>
     ― Tak k inému. To je jedno. Tu je otupno.
    </tei:p>
    <tei:p>
     ― Otupno, ― opakoval Vlasta zamyslene. Nepoznal to slovo, no   pozrel znova na Tomáša a domyslel si, čo značí. ― Podívaj, ― povedal.   ― Teraz nemôžeš len tak vypadnúť. Máme tu prácu, vieš?
    </tei:p>
    <tei:p>
     Prešiel po miestnosti a pri záclone do Vajsovej cely sa pomaly   obrátil. Tváril sa, že chce pokračovať, no čušal. Ale iste cítil, že   by mal vysvetliť.
    </tei:p>
    <tei:p>
     ― Akú? ― povedal Tomáš vyčítavo.
    </tei:p>
    <tei:p>
     Vlastov hlas akosi osmutnel starostlivosťou. ― Uvidíš. ― Náhle sa   rozhodol.    ― Podívaj ku príkladu.
    </tei:p>
    <tei:p>
     Vytiahol čerstvé číslo Fakle národa a roztvoril ho na druhej a   tretej strane. Bol tam článok s nadpisom „Dokedy budeme medzi sebou   trpieť rozvracačov poriadku a neznabohov?“ s úhľadnou petitovou   značkou k. k. dolu v rohu.
    </tei:p>
    <tei:p>
     ― Rozumieš?
    </tei:p>
    <tei:p>
     Tomáš zavrtel hlavou. Nechcelo sa mu rozumieť. Švagor bol za   horami, za dolami. A otec, sestra, brat a voňavá Bela, všetci. Nemetz   a Europa boli blízo.
    </tei:p>
    <tei:p>
     ― Čo sa tebe môže stať? Vyhodia ťa alebo dostaneš pár faciek, to   je všetko. Naproti tomu ―
    </tei:p>
    <tei:p>
     ― Nedostanem.
    </tei:p>
    <tei:p>
     ― Dostaneš, ― povedal Vlasta Skřivánek ticho. ― Robia sa vážne   veci, Tomáši. Ty si predsa už veľký chlapec. Dočkaj času. Hej? ―   opýtal sa slovom, z ktorého sa často vysmieval, a plesol chlapca po   pleci.
    </tei:p>
    <tei:p>
     Kým dnes Karol vstúpil do internátu, do nepokojnej, vrenej nádrže,   plnej dospievajúcich alebo práve dospelých tvorov, bola v študovni č.   3 na druhom poschodí takáto situácia:
    </tei:p>
    <tei:p>
     Malachovský sledoval divadelným ďalekohľadom dvojicu, ktorá   vystupovala po svahu za plotom gymnaziálnej záhrady, odhalil v nej   Fábryho zo septimy a Gebhartovú zo sexty sesterského ústavu a   reportoval o ich činoch živým spôsobom rozhlasového hlásateľa.
    </tei:p>
    <tei:p>
     Frič z príkazu dozerajúceho profesora márne umýval fúzy,   nakreslené atramentovou ceruzkou na gypsovej buste Aeskulapa,   prinesenej z lekárne U zlatého rohu a postavenej na skriňu vo funkcii   busty Platónovej, zjavne vzhľadom na veľkú podobnosť. (Opakoval   pritom prísahu, že sa mu činí krivda, pretože fúzy nenakreslil.)
    </tei:p>
    <tei:p>
     Andreadis verejne fajčil cigaretu, hoci sa jeho previnenie   automaticky násobilo okolnosťou, že mal vlastne ležať v posteli, kam   sa bol ráno uchýlil pred odpoveďou zo zemepisu v sprievode detektívky   a fialovej vodičky proti angíne.
    </tei:p>
    <tei:p>
     Strasser stál pred zrkadlom a s nevôľou pozoroval množiace sa   ostrovčeky červenej krvi, ktoré prenikaly hustou penou na namydlenom   obličaji. Holil sa iba raz do týždňa a nedostatok cviku mu bránil   oholiť sa nekrvavo.
    </tei:p>
    <tei:p>
     Filipko obchádzal izbu v pravidelných štvorcoch a dôrazným dupotom   k recitovaným hexametrom vyrušoval Filipka II., ktorý si tlačil dlane   na obe uši a zachrípnuto volal, že vtedy, keď Caesar uvidel Pompeiovu   hlavu, horko zaplakal, čo sa viaže s konjunktívom imperfekta, resp.   plusquamperfekla.
    </tei:p>
    <tei:p>
     Hanula cvičil na obálke Pražákovho slovníka otcov podpis, aby ho   mohol falšovať na ospravedlnení, oznamujúcom, že menovaný pre ťažkú   chrípku nemohol dlhší čas školu navštevovať. Pritom nahlas uvažoval o   tom, že ten Hitler na vec ide v podstate správne a že drobný národ   potrebuje bič.
    </tei:p>
    <tei:p>
     Hornák polemizoval s Pondelníkom A-Z o šanciach Slavie na ligové   víťazstvo. Tiež nahlas.
    </tei:p>
    <tei:p>
     Karol si sem rád chodieval po kúsok samopaše a ľahkomyseľnosti.   Vedel ― nešportovec ― že si skôr získa úctu týchto chlapcov, než ich   sympatie, jednako s úsmevom predstieral zasvätenosť do stavu Davis   cupu a atletickej sezóny. Neverili mu, no vysedúvali spolu pod lampou   a drótovali logaritmické rovnice alebo rozmnožovali francúzske   slovíčka, ktoré idealisticky bol vyhľadal a priniesol. Akokoľvek,   toto bolo prvé Karolovo stretnutie s kolektívom a on po rokoch   bezpečne vedel, že malo svoje jedinečné pôvaby a že ony o mnohom   rozhodly a mnohé predurčily.
    </tei:p>
    <tei:p>
     Po prvý raz tu tiež pocítil náklonnosť okrem rodičovskej a   erotickej. Na rozdiel od mnohých iných, ktorí si svojich druhov zo   štúdií obľúbili iba v spomienkach, mal mládencov s nosom v knihách a   s mysľou v oblakoch rád hneď a uvedomoval si to. Hoci mu často   bolestne chýbal pocit spolunáležitosti s nimi a hoci ho hamoval väčší   sklon ku zhovievavosti než k družnosti, priťahovali ho temer rovnako:   čudácky brčkavý oktaván, ktorý sa chcel stať kňazom a zároveň vedel,   že sa ním nikdy nestane, ulízaný a svojou márnomyseľnosťou   príslovečný septimán, ktorý spával so sieťkou na vlasy a čistil si   zuby po každom jedle, i drobný a zavalitý muzikant zo sexty, ktorého   ideálom bolo uviesť operetu a chodiť so subretou. Preto mnoho voľného   času strávil v tomto prostredí medzi nedokončenými rysmi, pumpami na   futbal, Bibliou, Školou moderných tancov, raketou na tenis,   príložníkom na deskriptívu, fľaštičkami atramentu, fotografiami   filmových hviezd, hroziacimi reparátmi a bucholajúcimi srdcami.   Zúčastňoval sa na vybrakovaní balíkov z domu (takže adresátovi po   koláčoch zostalo iba rodičovské požehnanie), veselo huckal na svojich   profesorov, Olexu vynímajúc, starostlivo vyratúval vzdialenosť   prázdnin a búrlivo sa rozhorčoval nad nedostatočnými, o ktorých   oprávnenosti v podstate nepochyboval.
    </tei:p>
    <tei:p>
     Študovne internátu boly plné slnka a prachu a priam provokovaly k   lenivosti. Ich priestrannosť a teda prítomnosť veľkého počtu kolegov   otvárala prístup neustále novým podnetom z mimoškolských oblastí a   len naliehavý tlak blížiacej sa konferencie mohol chovancov internátu   prinútiť k sústredenému štúdiu. Striedaly sa tu teda viacej alebo   menej pravidelne obdobia záujmu o školu s obdobiami úplnej   rozptýlenosti, pričom prvé bývalý krátke a vnímaly sa ako nevítané   prerušenia druhých, ktoré trvaly zvyšok roku a odpadávaly vari iba v   druhom polroku oktávy.
    </tei:p>
    <tei:p>
     Najstálejší a najprenikavejší dojem, ktorý sem Karola lákal a   ktorý ho tu vždy znova a znova prekvapoval a opájal, bol pocit   neviazaného životného optimizmu.
    </tei:p>
    <tei:p>
     No vzťah medzi Karolom a chovancami internátu upravovalo odnedávna   ešte čosi významného, totižto jeho literárne pokusy a známosť o nich,   verejná tajnosť. Treba hneď dodať, že ironické napätie, ktoré takto   vzniklo, malo svoj pôvod nie v tom, že Karol „písal“, a ostatní nie,   lež v tom, že nebolo temer študenta v priestrannej budove, ktorý by   tiež nebol „písal“; no kým Karol mal dosť odvahy či dosť naivnej   bezočivosti vystúpiť nie bez neprekonateľnej trémy na   samovzdelávajúcom krúžku alebo v študentskom časopise, prepĺňaly   stôsy samoľúbych a často zaujímavých rukopisov priečinky jeho   kolegov, ktorí mu vzápäť tento rozdiel nevedeli prepáčiť. Jedine   báječné neúspechy a blamáže zachraňovaly mu prijateľné postavenie v   triede.
    </tei:p>
    <tei:p>
     Jednako na miestach najmenej vhodných znášal starostlivo   pripravené a na najväčší účinok uvedomele vyrátané sankcie. Takýmto   miestom bola najmä tanečná. Mnoho vecí, ktoré totiž v ovzduší   študovne alebo spoločenskej izby internátu znely prirodzene a   vonkoncom nie nebezpečne, doslávaly zákerný zvuk, keď sa vyslovovaly   medzi dvoma valčíkmi v prítomnosti dievčeniec. Predstava, že by   niekto bol napísal báseň, bola v tomto prostredí nevysloviteľne   trápna a hodna výsmechu a rozčuľujúce na veci bolo, že ho vyvolávali   predovšetkým kolegovia, ktorí nepochybne už po celé mesiace sami   písali básne, ibaže úplne nedokázateľne.
    </tei:p>
    <tei:p>
     Byť pokladaný za čudáka je dobrodružné a príjemné iba za istý čas.   Potom prídu nevítané dôsledky. Hrozí, že človeka prestanú brať vážne.   Keď si to Karol uvedomil, bolo mu jasné, že tomu môže čeliť práve len   jediným spôsobom, akokoľvek bizarným. Tými básňami. Jeho priateľov to   zarazilo, no vzali to na vedomie tak, ako o inom brali na vedomie, že   vrhal guľou dvanásť nula päť. Ironické napätie sa prenieslo na iné   póly a slečny v tanečnej sa medzi dvoma valčíkmi musely obzrieť za   ďalšou obeťou. Karol sa nafúkol velikánskym sebavedomím, ktoré mu   dovolilo dopúšťať sa chýb a pokleskov na každom kroku.
    </tei:p>
    <tei:p>
     ― Pavlovič! Čo robí milenka za námesačnej noci? A bezodné   priepasti? A nekonečný smútok? Čo?
    </tei:p>
    <tei:p>
     A on si dodal krkolomnej odvahy a vyskočil na plošinku, utvorenú   štyrmi lavicami, postavenými čelom k sebe, vylial atrament na dve z   nich, poshadzoval sošity s ostatných a dal sa brániť svoje   štvorveršia rozčúleným mutujúcim hlasom, preskakujúcim v každej   cezúre.
    </tei:p>
    <tei:p>
     ― Priepasti! Smútok! Do popuku! ― To zvolal Špidla, oktaván,   usadený v rohu miestnosti s nohami na stole a s politickou brošúrou v   lone. Mal českého otca, ruskú matku a marxistickú knižničku. Bol   jediným mužom na ústave, ktorý si nechával rásť fúziky a mal dvakrát   vyletieť, podľa rozhodnutia profesorského sboru „pre zanášanie   politiky do školy a pre štvavé reči“. ― Hovorím, do popuku! ― volal.   ― Meštiačik ružovučký! Snobíkl Snobček! Snobíček!
    </tei:p>
    <tei:p>
     Niekoľkí sa naňho vrhli príložníkmi a so smiechom ho páckali po   chrbte a po rukách.
    </tei:p>
    <tei:p>
     ― Štváč! ― vykrikovali.
    </tei:p>
    <tei:p>
     Ale Karol stál nad tým všetkým a hľadel pred seba zamyslene a   neprítomne. Už zas: zase sa s tým dostáva do styku. Nečítaval noviny.   Bol beznádejne neinformovaný o veciach politiky. Posledné voľby, na   ktorých sa, pravdaže, ešte nezúčastnil, prehnaly sa okolo neho so   všetkým agitačným hurhajom a nechaly ho úplne nedotknutého.   Nepokladal politiku za svoju vec. Partaje ho odpudzovaly. Politická   prax ho uvádzala do pomykova. Komunisti ho znepokojovali.
    </tei:p>
    <tei:p>
     Všetci boli ako tento Špidla. Absurdne istí sebou a akosi zaťatí a   zatrpknutí vo svojom složitom presvedčení. No pri všetkej jeho   složitosti nepochopiteľne jednoznačne vedeli, čo chcú, a akékoľvek   absurdné a fantastické boly ich plány, s poburujúcou prirodzenosťou   odmietali každú inú možnosť. Nonšalantne vyslovovali svätokrádežné   veci a zdalo sa, že im neubližuje, keď na nich nadáva každý človek z   lepšej rodiny. Aj Karol bol z lepšej rodiny a vzrušovala ho   zvedavosť, prečo si napríklad nevie zanadávať tuto na Špidlu. Nebolo   predsa nič ľahšieho na svete, Špidla bol navidomči v nepráve,   profesorský sbor s Olexom v čele to potvrdil.
    </tei:p>
    <tei:p>
     Teraz sa bránil strnisku príložníkov úplne nesmyselnými citátmi z   politickej brošúrky. Potom odrazu všetko stíchlo.
    </tei:p>
    <tei:p>
     ― Rečníš? ― opýtal sa riaditeľ Olexa so záujmom a zatvoril za   sebou dvere.
    </tei:p>
    <tei:p>
     Všetky zraky sa obrátily na Špidlu, ktorý zasunul brošúrku rýchlym   pohybom do aktovky.
    </tei:p>
    <tei:p>
     ― Áno, ― odpovedal Karol chvatne. Zraky sa s údivom vrátily k   nemu. Špidla si oddýchol a ľavým okom žmurkol na Karola.
    </tei:p>
    <tei:p>
     Olexa povedal: ― V starom Ríme bol pán, ktorý mnoho rečnil. Našli   ho potom v senáte s celou kolekciou dýk v prsiach.
    </tei:p>
    <tei:p>
     Nikto sa nezasmial. Karol stál tamhore.
    </tei:p>
    <tei:p>
     ― A bolo to práve v deň tretej klasifikačnej konferencie,   Pavlovič. Pätnásteho marca.
    </tei:p>
    <tei:p>
     Obrátil sa a chystal sa opustiť študovňu. Vo dverách sa obrátil a   podotkol: ― Ale ten pán okrem toho aj bojoval, Pavlovič.
    </tei:p>
    <tei:p>
     Keď Olexa vyšiel, prepukol chichot. A Karol stál tamhore a burič   Špidla sa naňho díval uprelo a s vážnou tvárou, no ich pohľady sa   nestretly. Karol stál tamhore a premýšľal o poslednom Olexovom   poučení. Iba po dlhej chvíli sa spamätal a soskočil s lavice. Vôbec   si pritom nevšimol, kto mu podal ruku a pomohol.
    </tei:p>
    <tei:p>
     ― Rozdelil Galiu do troch častí, ― povedal dôverne okolostojacim.   Netušil, že to bol posledný súboj s riaditeľom Olexom.
    </tei:p>
    <tei:p>
     Beňo žil s Viktóriou celkom ináč než s Eliškou. Viktória totižto   bola bláznivá ženská a viedla bláznivé reči.
    </tei:p>
    <tei:p>
     ― Pozri, ― povedala mu napríklad v kúte Handzovej reštaurácie, keď   už všetci odišli spať a keď sa metrákový starý Handzo chystal   zatvárať, ― pozri: Predstav si, že pôjdeš do obchodu, pretože budeš   mať chuť na maďarskú salámu a povieš, prosím vás, mám chuť na   maďarskú salámu, dajte mi pol kila, a vezmeš pol kila a pôjdeš domov   a saláma bude tvoja.
    </tei:p>
    <tei:p>
     ― A nezaplatím.
    </tei:p>
    <tei:p>
     ― Nie. Alebo prídeš a povieš, prosím vás, ja mám ďaleko do roboty,   mohol by som robiť o hodinu dlhšie, keby som mal motorku, a oni ti   dajú motorku, lebo ju potrebuješ. Alebo povieš: Chcel by som mať doma   obraz, na ktorom by bolo jablko a vidlička.
    </tei:p>
    <tei:p>
     ― Prečo jablko a vidlička?
    </tei:p>
    <tei:p>
     ― Tak Belo Donát, ako stojí nad motorom. Alebo by si, povedzme,   chcel ísť do kina. A šiel by si, lebo by si to proste potreboval.
    </tei:p>
    <tei:p>
     ― Ale, Viki, to sú hlúposti. Či ja potrebujem ―
    </tei:p>
    <tei:p>
     ― Nie. Nijaké hlúposti.
    </tei:p>
    <tei:p>
     ― O tisíc rokov...
    </tei:p>
    <tei:p>
     ― O sto! Čo ja viem, o päťdesiat. Alebo si pomysli, že by si dačo   vynašiel so štyrmi šínami na plafóne a za to by si si kúpil   klavír.
    </tei:p>
    <tei:p>
     ― Ja ― klavír?
    </tei:p>
    <tei:p>
     ― No, tak mne. Alebo, ak chceš, Jawu dvestopäťdesiatku.
    </tei:p>
    <tei:p>
     ― Ale, Viki ―
    </tei:p>
    <tei:p>
     ― Alebo keby mnoho ľudí vynašlo čosi so šínami a možno, že by ani   nemuseli nič vynájsť, iba robiť by museli, a odrazu by si sa už o   tretej mohol vrátiť z fabriky a hrať sa s Olinkou.
    </tei:p>
    <tei:p>
     ― S akou Olinkou?
    </tei:p>
    <tei:p>
     ― So svojou dcérkou. ― Viki sa náhle zapýrila. ― Proste s nejakým   dievčatkom.
    </tei:p>
    <tei:p>
     Takéto bláznivé reči viedla.
    </tei:p>
    <tei:p>
     Ale Beňo s ňou žil celkom ináč než s Eliškou pred rokmi. Keď u   Handzov zatvorili, šli tichými ulicami cez dolný koniec mesta až na   Gartničku, odľahlú prízemnú, záhradami preriedenú štvrť okolo   vojenských muničných skladíšť, kde Viki spávala v izbici s výhľadom   na jazierko. V lete sa po ňom kĺzaly kačky pomedzi oblaky, v zime z   neho rúbali ľad a uskladňovali ho v pilinách v dutom vrchu na leto,   pre freibergovský pivovar.
    </tei:p>
    <tei:p>
     Keď sa Beňo rozlúčil s Vikinou a kráčal do mesta po skalách   pomedzi ploty a kôlne, mal vedomie, že nežije sám. Hoci Vikinu uvidí   iba zajtra o štvrť na sedem a na niekoľko krátkych hodín.
    </tei:p>
    <tei:p>
     Ale Viktória, akokoľvek mladušká, ukázala sa premúdrou, keď Beňa   podľa očakávania prepustili z mestských služieb.
    </tei:p>
    <tei:p>
     ― Ako mohol byť inžinier taký neopatrný, ― povedal Beňo. ― Hrnúť   sa do toho ako bez hlavy. Najprv má opáčiť. Poštekliť ľudí,   vyskúšať,
    </tei:p>
    <tei:p>
     Keď uvažoval o možnostiach, povedala:
    </tei:p>
    <tei:p>
     ― Nie, do Zlína nepôjdeš, viem, ako je tam. Dievčence z opravovne   tam boly na kurze. Nahovoria ti, že je všetko tvoje a ešte aj za vodu   im vrátiš celú mzdu. Vycucajú ti špik z kostí.
    </tei:p>
    <tei:p>
     V tom čase stretol sa Beňadik so Šimalom, s Ferom Šimalom.   Preložili ho do výhrevne a on sa dušoval, že bude nábor na nejaké   práce, od samého vedúceho inžiniera to bol počul.
    </tei:p>
    <tei:p>
     ― Som rád, že som doma, ― povedal. ― Na moj’ dušu, úrad bude robiť   nejaké väčšie veci. ― Myslel úrad na udržovanie trate.
    </tei:p>
    <tei:p>
     ― Počkám, ― povedal Beňo. Uvažoval, či by tiež chcel mať belasú   uniformu ako Fero Šimala.
    </tei:p>
    <tei:p>
     Ale toho večera stretol brata Filipa, keď čakal Viki. Niekoľko   sekúnd mal pocit, že je rád, že ho vidí.
    </tei:p>
    <tei:p>
     ― Poď, ― povedal Filip, ― a daj si štamperlík. Už ani neviem, že   mám brata.
    </tei:p>
    <tei:p>
     Vošiel do bodegy. Krivkal. Dvere boly na strunách a Filip ich   pustil tak, že obe krídla udrely do Beňa. Trošíčku sa zatackal.
    </tei:p>
    <tei:p>
     Keď Filip platil, vyliahol niekoľko papierových peňazí, so tri   dvadsaťkorunáčky a vari aj jednu stovku. Iba ich tak preložil z   vrecka do vrecka.
    </tei:p>
    <tei:p>
     ― Kde robíš? ― opýtal sa Beňa. ― Tu máš. ― Prisunul k nemu   skleničku.
    </tei:p>
    <tei:p>
     ― Teraz nikde. Bude vraj nábor na trať.
    </tei:p>
    <tei:p>
     ― Ph.
    </tei:p>
    <tei:p>
     Beňadik Scarlati tu stál s týmto cudzím človekom. Pomyslel si na   detstvo a na otca úradníka.
    </tei:p>
    <tei:p>
     ― A ty?
    </tei:p>
    <tei:p>
     Chcel zjavne vedieť, kde robí brat Filip. Museli byť nekonečne   ďaleko od seba v tomto okresnom meste. „Mám zlé svedomie?“ pomyslel   si Beňo. Filip sa iba usmieval. Kde robí? Iba sa usmieval.
    </tei:p>
    <tei:p>
     ― Prečo sa riadne neoblečieš? ― opýtal sa Beňadik a pozrel na   Filipovo vrecko, ako by chcel dodať: keď máš z čoho.
    </tei:p>
    <tei:p>
     ― Ešte som nemal kedy, ― usmial sa Filip. Mám ich iba od   obeda.
    </tei:p>
    <tei:p>
     Znovu preložil peniaze z vrecka do vrecka. Bola tam viac ako jedna   stovka.
    </tei:p>
    <tei:p>
     ― Pi.
    </tei:p>
    <tei:p>
     Mnoho sa v izbe fajčilo. V zadnej miestnosti sedeli ľudia za   stolmi a ozývalo sa odtiaľ rádio, no v šumote sa nedalo rozoznať, čo   vlastne hrá.
    </tei:p>
    <tei:p>
     ― Ty si sa za mňa vždy hanbil, ― povedal Filip Scarlati. Ako by   bol popremýšľal:
    </tei:p>
    <tei:p>
     ― Keby sa otec nebol zhumpľoval, čo...?
    </tei:p>
    <tei:p>
     Ale hneď videl, že k tomuto tichému a nehybnému človeku, ktorý sa   skleničky ešte nedotkol, iba ju obracal v znetvorených prstoch, niet   cesty.
    </tei:p>
    <tei:p>
     Beňo bol nedočkavý povyprávať Vikine o tomto stretnutí a dozvedieť   sa tak sám od seba, čo si o ňom myslí a cíti. No Viki prišla dnes   sama so svojím stretnutím.
    </tei:p>
    <tei:p>
     ― Videla som otca, ― povedala. ― Od čias matkinho života nevyzeral   tak dobre. Robí šatnára na „Rybe“. Neviem, ale akosi ma to   uspokojilo. Niekedy si uvedomuješ: tento človek mi je blízky   príbuzný. A je ti, ako by ti povedali: Tento človek je indický kráľ.   A aby som nezabudla, telefonoval ten Haviar. Aby si sa ohlásil, že ťa   potrebuje.
    </tei:p>
    <tei:p>
     Beňo zdvihol hlavu. Starý Handzo kládol na stôl teplú večeru a   zacláňal obzor.
    </tei:p>
    <tei:p>
     ― Čo? Tak to povedal?
    </tei:p>
    <tei:p>
     ― Tak.
    </tei:p>
    <tei:p>
     ― Ivák.
    </tei:p>
    <tei:p>
     Vstane, je navidomoči pokojný a vyvážený, prejde pomedzi lavice,   zapínajúc si gombičku na kabátiku, vyjde na stupeň, zastane, odkašle   si a čaká príklad. Keď profesor sklapne notes, vstane a začne   diktovať, chodiac zvoľna popred tabuľu, obklopí Mila nekonečné   vzduchoprázdno a vedomie úplnej nevedomosti. Profesor dodiktuje,   pohodlne sa oprie a čaká, sršiac spravodlivosťou.
    </tei:p>
    <tei:p>
     A ideme. Milo vysloví nejaké pravidlo o pomere medzi výškami a   základnicami. Profesor radostne prikývne, tak je to, výborne. Milo si   v duchu opakuje pravidlo a snaží sa pochopiť, čo povedal.
    </tei:p>
    <tei:p>
     Profesor prejde k oblokom. Profesor si sadne za katedru. Profesor   listuje v notesa. Nahne sa na stoličke hlboko dozadu. Hľadí na lampu   podoby pologule, je do tretiny plná drobných kúskov kriedy, to   chlapci ich do nej po prestávkach natriafali.
    </tei:p>
    <tei:p>
     Študent Ivák sa dal písať po tabuli náhlu záplavu cifier. No pri   štvrtej rovnici sa zarazí, stratí sotva nadobudnutú istotu a polovicu   sotrie. Okamžite stratí niť a stojí.
    </tei:p>
    <tei:p>
     ― Tak ešte raz. Pekne pokojne.
    </tei:p>
    <tei:p>
     ― Áno, prosím.
    </tei:p>
    <tei:p>
     Ešte dlho nebude cengať. Výška P lomené V, vec je jasná. Objem   rovná sa. Koruny parku hľadia do oblokov. Až sa pán profesor trochu   obráti, bude ich v jeho okuliaroch plno.
    </tei:p>
    <tei:p>
     Pôjdem po hodine za ním, aby ma ešte vyvolal na opravu. Nadrvím   aspoň vzorce. Nepôjdem do kvinty. Pôjdem na obchodnú, tam niet merby.   Ráčte mi to prepáčiť. Ráčte mi to prepáčiť a potom sa ráčte   obesiť.
    </tei:p>
    <tei:p>
     Chlapci sa hrbia nad sošitmi. Potom sa odrazu všetci vztýčia a   hľadia na profesorove ruky, ktoré siahly po notese. Akosi tak sa   obrátil, že sa v jeho okuliaroch neodrazily okná.
    </tei:p>
    <tei:p>
     ― Píš, ― drgne Mila sused, ― čo nepíšeš. ― Drobné číslice   pokrývajú stránku jeho sošitu.
    </tei:p>
    <tei:p>
     Keď cengá, trieda vstane. Profesor stojí na stupni a čaká, kým   všetci podľa príkazu opustia miestnosť. Za ním týždenníci utierajú   hrkajúcu tabuľu, kým sa nezaligoce a kým sa pod ňou neutvorí mláčka.   Papiere zašuštia a vôňa desiatej naplní triedu. Slovníky sa zjavia na   laviciach. Ablatív absolútny a rímske rečníctvo sa vynoria zpoza   obzoru. Profesor stojí na stupni a cynicky rinčí sväzočkom   kľúčov.
    </tei:p>
    <tei:p>
     Musím sa rýchlo rozhodnúť. Nemám čo stratiť. Nesmiem byť komický.   Musím byť chlapský. Poviem: Ráčte uznať, usiloval som sa podľa   svojich schopností. Cum desunt vires, tamen... všakver. V geometrii   som trochu neistý, ale aritmetiku ovládam. Ráčte si to overiť.   Napríklad vzorce. Napríklad áplusbéatonadruhú. ― Profesor opúšťa   triedu, pružne shopká so schodíka na schodík, prejde ku sborovni a   vyberá patričný kľúč.
    </tei:p>
    <tei:p>
     Keď ho Milo dohoní, je chodba prázdna.
    </tei:p>
    <tei:p>
     ― Pán profesor, prosím.
    </tei:p>
    <tei:p>
     Profesor už otvoril dvere a chystal sa vojsť. Jednako sa nakloní   ku chlapcovi s akousi odmeranou, hoci trpezlivou ochotou.
    </tei:p>
    <tei:p>
     ― Áno, Ivák?
    </tei:p>
    <tei:p>
     ― Pán profesor... ja si to ešte opravím.
    </tei:p>
    <tei:p>
     ― Áno. Dúfam.
    </tei:p>
    <tei:p>
     ― Ja som sa toľko učil...
    </tei:p>
    <tei:p>
     ― Neučte sa. Vedzte.
    </tei:p>
    <tei:p>
     A mlčanie.
    </tei:p>
    <tei:p>
     ― Ešte niečo?
    </tei:p>
    <tei:p>
     A ďalšie mlčanie.
    </tei:p>
    <tei:p>
     ― Ostatne, máte ešte pred sebou školskú úlohu.
    </tei:p>
    <tei:p>
     Pridobre vie, že táto príležitosť je beznádejná. Nemôže pracovať s   vedomím, že sa minúty míňajú a že od každej z nich závisí jeho osud.   Nemôže sa sústrediť, keď ho ženú! Jeho vzrušenie stúpne na   nevydržanie, i dopúšťa sa chyby za chybou. Keď ručička ukazuje pol,   keď ostatní začnú zadávať sošity, kým on smolí prvý príklad, keď   profesor začne chodiť pomedzi lavice a nazerať do sošitov a krútiť   nad nimi hlavou, je situácia jasná. Úlohu skope.
    </tei:p>
    <tei:p>
     ― Mne nikto nič neodpustil. Ani ja nikomu nič neodpustím.   Matematika je exaktná veda. Kto chce do kvinty, nech študuje.
    </tei:p>
    <tei:p>
     Do zúfania zahanbený a ponížený, plazí sa kvartán Ivák ku schodom.   Už začínal byť presvedčený, že ho nikto nevidel, keď sa za ním   ozvalo:
    </tei:p>
    <tei:p>
     ― Ivák.
    </tei:p>
    <tei:p>
     Obrátil sa s nenávisťou v očiach. ― Čo chceš?
    </tei:p>
    <tei:p>
     Števo zjavne načúval. Musel stáť vo výklenku dverí do kresliarne   alebo do hovorne. Ale v jeho tvári niet stôp po výsmechu.
    </tei:p>
    <tei:p>
     ― Liezol si za ním po kolenačky, čo? Žobrať? Priznal sa.
    </tei:p>
    <tei:p>
     ― Tie hranoly si svozil, len čo je pravda.
    </tei:p>
    <tei:p>
     ― Svozil. A čo!
    </tei:p>
    <tei:p>
     ― Hračička.
    </tei:p>
    <tei:p>
     Sostúpili na dvor a vrava ich obkľúčila. Sedia na opačných koncoch   triedy, nuž málo sa stretajú. Bývajú na opačných koncoch mesta.
    </tei:p>
    <tei:p>
     Dvor je ako úľ. Septimáni, s tvárami plnými vyrážok, rectujú   Alfreda Musseta, nar. 1810, zom. 1857, oktaváni melú moderné smery   básnické.
    </tei:p>
    <tei:p>
     ― Čo vlastne chceš? ― opýta sa Milo znova, hoci jeho popudlivosť   zčasti pominula.
    </tei:p>
    <tei:p>
     ― Nič. ― Števo premýšľa, ako by čosi povedal.
    </tei:p>
    <tei:p>
     A Milo sa odrazu zháči: ― Myslíš, že ma položí?
    </tei:p>
    <tei:p>
     ― Hm!
    </tei:p>
    <tei:p>
     V rohu dvora je medzera v plote, za ktorou sú gaštany. V ich tôni   vysedúvajú chlapci na betónovom valci, ktorý škola na telocvikárovo   naliehanie pred rokmi bola kúpila pre stoyardovku z jemnej   škvary.
    </tei:p>
    <tei:p>
     ― Na matiku musí mať človek filipa. Alebo ho má, alebo ho   nemá.
    </tei:p>
    <tei:p>
     ― Drieš?
    </tei:p>
    <tei:p>
     ― Ach, ja ti to raz nechápem. Driem.
    </tei:p>
    <tei:p>
     Ktosi sa zmocnil oštepu v telocvičnom kabinete a na ihrisku sa   začal improvizovaný tréning. Nižšie triedy sa nahrnuly k bariére a   nie bez úcty a tajných túžob sledovaly výkony. Školníčka vypredala   svoj skromný bufet. Predné zuby sa boria do lekváru a masla. Prsty s   fľakmi po atramente odhŕňajú s čiel štice vlasov. Dvojica profesorov   vážne obchádza dvor, obklopená malou oblasťou poriadku a ticha.
    </tei:p>
    <tei:p>
     ― Počúvaj.
    </tei:p>
    <tei:p>
     ― No.
    </tei:p>
    <tei:p>
     Čím opatrnejší a šetrnejší chceme byť, tým nám to napokon vypáli   neogabanejšie. Števo začne takto:
    </tei:p>
    <tei:p>
     ― Ak by si chcel, vieš, skočil by som k tebe a vysvetlil by som ti   to všetko. Je to vlastne blbinka.
    </tei:p>
    <tei:p>
     ― Ty by si chcel? ― povedal Milo prekvapený. Zdalo sa mu   neuveriteľným, že sa poznajú toľký čas.
    </tei:p>
    <tei:p>
     Cengali na nástup. Zvoľna sa utváraly trojstupy, I.a vpravo a   VIII. vľavo. Prvé trojice tých najmenších sa už rútily po   schodoch.
    </tei:p>
    <tei:p>
     ― Potom sa dohovoríme. O jedenástej.
    </tei:p>
    <tei:p>
     ― Dobre.
    </tei:p>
    <tei:p>
     Nešlo iba o to, že Milova osamelosť dostala trhlinu. Popravde ho   zarážalo, že sa sišiel so spolužiakom, s ktorým mal tak málo   spoločného. Unikala mu Števova pohnútka k tomuto stretnutiu i k   chystanému. Kolísal medzi radosťou a podozrením.
    </tei:p>
    <tei:p>
     Pri latinčine a potom pri prírodopise hľadí naňho pomedzi chrbty.   Trochu sklonil hlavu a prudko ju zdvihol, aby mu vlasy odletely s   očú. Ku koncu hodiny dostal od neho kartičku, na ktorej stálo: Neboj   sa, vylížeš sa.
    </tei:p>
    <tei:p>
     Veľký údiv je jediným Milovým pocitom v tejto chvíli. Listy   prvosienky obecnej, primula vulgaris... počuje odkiaľsi a takto   rozmýšľa: Možno má rád pesničky. Tak dávno som nehral. Už zase sa ku   mno obracia. Keď sa to takto vezme, matematika je ozaj hračička.   Usmieva sa. Vylížem sa z toho. Vylíže ma z toho. Profesor matematiky   letí po schodoch dlhými skokmi vystrašeného utečenca. Milo priskočí a   jediným úderom ho srazí. Profesor matematiky sa rozplynie ako   bublina.
    </tei:p>
    <tei:p>
     ― Ivák, dávaš vôbec pozor? Zopakuj nám, čo sme si práve   povedali.
    </tei:p>
    <tei:p>
     ― Korienky prvosienky obecnej ...
    </tei:p>
    <tei:p>
     Ale nezáleží na tom. Lebo tam naproti sedí Števo a zhovievavo sa   usmieva. Jediným úderom by Milo mohol sraziť aj profesora   prírodopisu. I on by sa rozplynul ako bublina. A vôbec všetci   profesori. Rozhodne to raz urobí, až bude vhodný čas.
    </tei:p>
    <tei:p>
     Tomáš cítil, že sa pohybuje v ohnisku niekoľkých napätí ― dobre,   že neiskrily, ako sa ich dotýkal.
    </tei:p>
    <tei:p>
     Predovšetkým si postupne všímal vzťah medzi Industriou a menšou,   no modernejšou „družstevnou“ tlačiarňou na Striebornej ulici, v   ktorej vydávali Demokrata. Šafránek o nej hovoril ako o „brlohu“, o   jej pracovníkoch najčastejšie ako o „gauneroch“, o časopise ako o   „plátku“; keď bola o ňom reč, kaplán Kroner sa mlčky usmieval ―   dobromyseľným, odpúšťajúcim úsmevom. Blahoslavení sú. Skřivánek čušal   a ani sval sa mu v tvári nepohol ― jeho mlčanie bolo výstražne   odlišné od Kronerovho ― iba oči mu chodily s postavy na postavu a   pamäť zaznačovala.
    </tei:p>
    <tei:p>
     Lebo napätie bolo aj medzi Skřivánkom a ostatnými. Nikdy sa   nezúčastnil na poradách pri lámaní Fakle národa. Kronerove a   Šafránkove príkazy (čo Kroner vyslovil, opakoval Šafránek ako ozvena,   no s hlbokým vedomím vlastnej iniciatívy) vykonával neosobne a bez   slova. Ba ani keď tlačiareň naplnili páni s vychádzkovými palicami   hrúbky salámy, nepridal sa k diskusii, hoci napríklad Ondreička, ba   niekedy i Vajs horlive prisviedčali. Ak sa na Vlastu obrátili s   otázkou, odpovedal pohotove a úslužne:
    </tei:p>
    <tei:p>
     ― Jako prikážete.
    </tei:p>
    <tei:p>
     A čas od času sa zadíval na mladuškého švagra: ― Vidíš, šteňa?   Počuješ? Všimni si!
    </tei:p>
    <tei:p>
     Tomáš si už všímal. Keď ho stretol Šimčisko, nesúc si pod pazuchou   obed ― z Malachova chodil do roboty ― povedal mu:
    </tei:p>
    <tei:p>
     ― Tak ty robíš v tej Industrii. Pekne. Pekne.
    </tei:p>
    <tei:p>
     „Pekne“?!
    </tei:p>
    <tei:p>
     Šafránek vytiahol z Tomášovho vrecka Skřivánkovho Demokrata. Dvoma   prstami ho zdvihol k lampe ako nečistú vec.
    </tei:p>
    <tei:p>
     ― Hada si hrejeme na prsiach! ― povedal Vajs. Ondreička sa nahlas   zasmial, no hneď zbadal, že strelil capa. Šafránek sa proti   očakávaniu obrátil a slova nepreriekol.
    </tei:p>
    <tei:p>
     Napokon vzal kaplán Kroner Tomáša za rameno, keď odchádzal na   faru. ― Poď kúsok so mnou. ― Cestou sa opýtal:
    </tei:p>
    <tei:p>
     ― V kostole ťa nevídať, nechodíš?
    </tei:p>
    <tei:p>
     Tomáš sa díval na čerstvý asfalt. Bol pehavý drobnými kúskami   bieleho piesku. Trochu sa ligotal.
    </tei:p>
    <tei:p>
     ― Vaši tiež nechodia, ― prehovoril po pauze prívetivo kaplán   Kroner a dodal ako na vysvetlenie: ― Od čias, čo sa tvoja sestra   vydala za toho Skřivánka, nikto od vás nechodí. (Tu sa Kroner   zastavil, vytiahol malý čierny kalendár a zapísal si: Šafránek ―   Skřivánek.)
    </tei:p>
    <tei:p>
     Tomáš odprevadil kaplána Kronera až do jeho izby. Bol tam masívny   Ukrižovaný, veľká knižnica, harmónium a stôs Slováka a Slovenskej   pravdy. Kroner vytiahol z malej zásuvky retiazku s krížikom. Tomáš sa   prudko uhol, lebo sa nazdal, že mu ju dôstojný pán chce zavesiť okolo   hrdla. Naľakal sa pri spontánnom pohybe.
    </tei:p>
    <tei:p>
     Pred švagrom vyliahol darček z vrecka nohavíc. Vlasta ho vzal so   šibalským úsmevom. Odsunul záclonu a pustil retiazku do roztopeného   kovu sádzacieho stroja. Vajsovi zavolal do ucha:
    </tei:p>
    <tei:p>
     ― V tomto čísle nebudú žiadne tiskové chyby!
    </tei:p>
    <tei:p>
     ― Čo? ― povedal Vajs ako človek, ktorého prebudili. ― Prečo?
    </tei:p>
    <tei:p>
     ― Poneváč ho budeme tlačiť posvätenou sadzbou!
    </tei:p>
    <tei:p>
     Večer stretol Tomáš Belu, plavú, ružovú, rozčuľujúcu. Čakala   kolegyňu pred Durdovým kaderníctvom.
    </tei:p>
    <tei:p>
     ― Tak čo? ― opýtala sa a usmievala sa vyzývavo.
    </tei:p>
    <tei:p>
     ―Čo, nič, ― povedal. Uvádzala ho do pomykova. Zjavne očakávala, že   jej bude o niečom rozprávať. O čom, prepánajána?
    </tei:p>
    <tei:p>
     ― Tak poď, Betka. ― Kolegyňa scupkala po troch schodoch, ktoré   viedly do salónu. Odišly, zavesené do seba.
    </tei:p>
    <tei:p>
     Čo chcela počuť? Rozhodol sa, že sa opýta Gusta, no toho dňa ho   nemohol nájsť a na druhý deň bol piatok.
    </tei:p>
    <tei:p>
     Ešte vari nikdy sa Fakľa nedávala do tlače s takou bláznivou   náhlivosťou ako dnes. Kroner sa oneskoril o celú hodinu, potom   telefonoval, že dával posledné pomazanie a že hneď príde, no hneď   nato zasa telefonoval, že príde asi o hodinu a prišiel o pol druhej,   podvečer. Tlačiareň bola plná ľudí, ktorí zaujato diškurovali so   Šafránkom.
    </tei:p>
    <tei:p>
     ― Ideme, páni, ― volal Kroner zo dverí a previal od nich rovno k   pracovným stolom. Rozladenie a smútok s neho spadly na prahu. Naplnil   ho elán a optimizmus. Priateľsky sa usmial na okolostojacich.
    </tei:p>
    <tei:p>
     Sadzba začala ťukať o plechové podložky. Pripravovali významné   číslo, rozšírené o dvojstrannú vložku s rezolúciou okresnej porady   predstaviteľov Hlinkovej slovenskej ľudovej strany. Návštevníci pili   ríbezľové víno z rôznorodých pohárikov a kalištekov. Vlasta,   Ondreička, Tomáš a Kroner mlčky pracovali, posledný   najzaujatejšie.
    </tei:p>
    <tei:p>
     ― Tak. A rezolúciu! Stíchli.
    </tei:p>
    <tei:p>
     A vtom sa pokojný a mlčanlivý Vlasta Skřivánek náhle rozčúlil. Keď   Tomáš opatrne bral do prstov sadzbu, aby ju preniesol s police na   stôl, skríkol tak, že to všetkých prekvapilo:
    </tei:p>
    <tei:p>
     ― Ber po celých stĺpcoch! Nevidíš, že nemáme kedy?! Tomášove prsty   sa zastavily vo vzduchu. Na okamih zaváhaly nad sedemdesiatimi   riadkami, ktoré si oddelily od ostatných, aby ich bezpečne zachytily.   Zachvely sa máličko. Potom priradily dvadsaťpäť riadkov k ostatným a   zdvihly ich. Palce zbelely. Krok a druhý krok a mäkký kov sa nečujne   rozsypal po kamennej dlážke. Toľký stĺpec sa nedal uniesť, musel sa   rozpadnúť.
    </tei:p>
    <tei:p>
     Zaujímavé. Jediný Vlasta Skřivánek sa hneď pustil do kriku:
    </tei:p>
    <tei:p>
     ― Nehovoril som ti, že si máš vziať podložku?!
    </tei:p>
    <tei:p>
     Nehovoril.
    </tei:p>
    <tei:p>
     ― Nevravel som ti: Opatrne! Pozorne!
    </tei:p>
    <tei:p>
     Naopak, súril.
    </tei:p>
    <tei:p>
     Šafránek stál s pohárom v ruke, červený od hnevu a od vína. Jeden   z pánov, čo boli prekvapene vstali, priblížili sa k Tomášovi s   nadutými lícami a s gestom, ako by ho chcel udrieť. Tomáš, nehodou na   smrť naľakaný, bol ihneď v strehu.
    </tei:p>
    <tei:p>
     ― K ničomu sa nehodíš! ― hrmel Skřivánek. ― Ani u Šeba si k ničomu   nebol! Trdlo!
    </tei:p>
    <tei:p>
     Tomáš užasol.
    </tei:p>
    <tei:p>
     ― Moment, ― povedal Kroner. ― Dosť kriku, pán brat. Poskladajme   to.
    </tei:p>
    <tei:p>
     Skřivánek horlivo prikľakol k rozsypanej sadzbe. Hneď vstal a   ukazoval Šafránkovi riadok.
    </tei:p>
    <tei:p>
     ― Takých môže byť dvadsať, ― povedal skormútene. Šafránek   zachroptil. Riadok bol poškodený: pádom sa narušilo niekoľko   litier.
    </tei:p>
    <tei:p>
     ― Vajs! ― zafučal Šafránek-Hindenburg. ― Vajs! Kde je Vajs? Ihneď   presádzať!
    </tei:p>
    <tei:p>
     ― Vajs, ― povedal Ondreička slušne, ― Vajs je doma. Jeho pečeň   ―
    </tei:p>
    <tei:p>
     ― Tak Skřivánek, chytro! ― Hindenburg vari pocítil potrebu   vystúpiť pred hosťmi ako veľký organizátor.
    </tei:p>
    <tei:p>
     ― Už, ― povedal Vlasta. ― Kde sú rukopisy? ― Veľmi dlho sa hrabal   v papieroch.
    </tei:p>
    <tei:p>
     ― Nenamáhajte sa, pán brat, ― povedal zamyslene a pokojne kaplán   Kroner. ― Poslali sme ho po vysádzaní do Slováka. ― Obrátil sa k   Šafránkovi: ― Hneď som vravel, že tri exempláre je málo. ― A znovu   Skřivánkovi: ― Viem to skoro nazpamäť. Nadiktujem vám to,   približne.
    </tei:p>
    <tei:p>
     Šafránek sa bol nedôstojne udrel po čele. Prvý exemplár je u   predsedu, kde je tretí?
    </tei:p>
    <tei:p>
     ― Výborne! ― Skřivánek sa usmial. ― Ale budú v tom chyby. To   viete, moja slovenčina...
    </tei:p>
    <tei:p>
     Bol vždy pyšný na to, ako chytro sa naučil po slovensky.   Presviedčal celú rodinu, že hovorí „bezvadne“.
    </tei:p>
    <tei:p>
     ― Ako dlho to môže trvať? ― opýtal sa pán, ktorý chcel udrieť   Tomáša.
    </tei:p>
    <tei:p>
     No... Skřivánek sa zamyslel.
    </tei:p>
    <tei:p>
     ― Sto dvadsať petit polotučný, je to Vajsov stroj, pozrite na tú   klaviatúru...
    </tei:p>
    <tei:p>
     Hindenburg sa zahniezdil. ― Ondreička, po Vajsa! ― zvolal   zachrípnuto.
    </tei:p>
    <tei:p>
     ― Živého alebo mŕtveho!
    </tei:p>
    <tei:p>
     ― V najhoršom budeme expedovať v pondelok, ― povedal Skřivánek   pokojne.
    </tei:p>
    <tei:p>
     ― Nesmysel. ― Kronerovi na okamih zmizol z okolia úst zhovievavý   úsmev. ― V nedeľu musí byť Fakľa pred kostolmi, v celom okrese, i v   Brezne, rozumiete?
    </tei:p>
    <tei:p>
     ― V sobotu večer sa nerobí. ― To bola posledná veta, ktorú   Skřivánek v tejto veci vyslovil. Pri nej si kaplán Kroner spomenul,   že sa so Šafránkom musí porozprávať o tomto Čechovi. Ako sa vôbec   dostal do Industrie? Alebo je taký nedostatok typografov?
    </tei:p>
    <tei:p>
     Tomáš očakával, že Vlasta Skřivánek bude cestou domov pokračovať v   kriku a v hneve, alebo že sa uzatvorí, bude sa dívať dovnútra a   bolestne čušať. Ale veď... najviac sedemdesiat riadkov, hovorieval, a   dnes ―
    </tei:p>
    <tei:p>
     No švagor pokojne žiaril. Keď prišli na Hušták, znenazdajky sa do   Tomáša zavesil.
    </tei:p>
    <tei:p>
     ― No? ― opýtal sa. ― Už rozumieš? Tomáš sa naňho podíval   neisto.
    </tei:p>
    <tei:p>
     ― Čo ti môžu spraviť? Môžu ťa ―
    </tei:p>
    <tei:p>
     Gusto mal zvyk fúkať do kávy, kým sa v nej utvorila jamka. Keď ju   prehlboval, vyšplechla na obrus a bolo zle.
    </tei:p>
    <tei:p>
     ― To značí, ― uvažoval, nedbajúc na malér, ― že to Slovák prinesie   skrátene, im na to tak nezáleží. A Zvesti to medzitým roznesú na   kopytách. A možno aj Demokrat v nedeľu.
    </tei:p>
    <tei:p>
     ― Možno, že ťa i spráskajú, ― povedal Vlasta Tomášovi. Nahol sa   ponad stôl: ― Nebráň sa, tých pár faciek ti neublíži a hlavu ti   neutrhnú. Neni treba ich dráždiť.
    </tei:p>
    <tei:p>
     Vedel, že sa v chlapcovi všetko búri.
    </tei:p>
    <tei:p>
     ― Nakoniec ťa aj tak vyrazia, ― protirečil si.
    </tei:p>
    <tei:p>
     Žiaci, ktorí chcú byť úplne alebo čiastočne oslobodení od   povinného telocviku, nech sa po malej prestávke o 11.05 hod.   shromaždia pred hovornou, kde sa bude konať lekárska prehliadka.   Riaditeľstvo.
    </tei:p>
    <tei:p>
     ― Karolkova slabá konštrukcia nedovoľuje, aby sa podrobil všetkým   tým neznesiteľným úkonom, ― vyhlásila v spojení s tým problémom teta   Elza. Poznala profesora telocviku; boli susedia. ― Bije tie úbohé   deti, ― vyhlásila.
    </tei:p>
    <tei:p>
     Karol sa svojho času dopustil chyby, keď sa priznal, že na hodine   telocviku dostal poza uši. To zaucho mu ublížilo v celkom inom   smysle, než sa doma vykladalo.
    </tei:p>
    <tei:p>
     ― Nevidím príčiny, ― povedal strýc Tomáš, srkajúc čaj a pohybujúc   pritom nozdrami, ― prečo by sa náš Karol musel vyzliekať s celkom   neznámymi mladými mužmi. Viete, čo mám na mysli. Môže sa niekto na   dnešnú mládež spoľahnúť? A konečne, ide o úsporu energie.
    </tei:p>
    <tei:p>
     ― Nie je celkom fit, ― povedal otec skôr, než sa syn mohol ozvať.   ― Až na rok. Na rok bude iste zdravší. ―
    </tei:p>
    <tei:p>
     Vzrušený ponížením, chodí Karol po chodbe a čaká s ostatnými na   lekársku prehliadku. ― Povedz lekárovi, že máš slabé srdce, ―   pripomenul otec. ― Že sa nesmieš udychčať. Že nesmieš skákať a behať,   nezabudni.
    </tei:p>
    <tei:p>
     Nesmiem, nesmiem, nesmiem.
    </tei:p>
    <tei:p>
     Prezerá si ostatných žiakov, ktorí majú byť oslobodení. Okrem   oktavána, ktorý prišiel o barlách, všetci sú z nižších tried. Jeden z   nich bledý, s vpadnutými prsami, ktovie, či doštuduje, druhý   usmievavý a vykŕmený, tretí syn profesora francúzštiny, obaja   protekčné deti, ktoré neobídu jedinej príležitosti, aby nezískali   privilégiá. Ďalší dvaja neprestajne pobehujú hore-dolu po schodoch,   aby sa im srdce roztlkolalo. Voľná hodina v učebnom pláne, za ktorú   možno odpísať úlohu a čo-to sa naučiť, videla sa zjavne všetkým   neoceniteľnou výhodou.
    </tei:p>
    <tei:p>
     V hovorni je riaditeľ Olexa, rozložený v klubovke pri okne,   telocvikár v belasých ohrievačkách a brnavom svetri so stopami po   klubovom odznaku, a doktor pri stolčeku so zápismi. Hlboko dýchať,   ták, ešte raz a ešte raz. Naháči stoja v rade, iba chromému lekár   kývol, aby sa nevyzliekal, že môže ísť.
    </tei:p>
    <tei:p>
     Pred Karolom stojí ten bledý, suchotinár, a za ním francúzštinárov   syn, protekčné dieťa. Karol na nich pozrie; potom sa zahľadí na svoje   pravidelné, bezchybne zdravé telo. Otrasie sa odporom a smútkom.
    </tei:p>
    <tei:p>
     Po chlapcovi, ktorý si predtým tak starostlivo obstarával búšenie   srdca a nad ktorého chorobou sa lekár usmial, po tej trieske, ktorú   prepustil bez poznámky, prišiel rad na Karola.
    </tei:p>
    <tei:p>
     ― To je Pavlovič, ― podotkol riaditeľ Olexa.
    </tei:p>
    <tei:p>
     A Karol počul, ako by bol povedal: ― To je syn toho pána   Pavloviča, ktorý intervenoval. ― A lekár povedal:
    </tei:p>
    <tei:p>
     ― Ach tak, a pokojne zaradil Karola medzi chromých a   tuberkulotikov a ulievakov, ktorými sám opovrhoval.
    </tei:p>
    <tei:p>
     Pomaly sa obliekal. Díval sa na seba v tmavom skle skrine. Videlo   sa mu, že ešte nestretol zdravšieho človeka. Hlásim, otec, že je   všetko v poriadku a že som kalika. To je dobre, Karolko, musíš sa   šetriť, nie si ako ostatní.
    </tei:p>
    <tei:p>
     Nemal vášnivejšej túžby v živote, než byť navlas ako ostatní.
    </tei:p>
    <tei:p>
     Hoci sa mal vrátiť do triedy, sostúpil pomaly na dvor. Budova   školy bola tichá a strechy sa ligotaly v slnku. Prešiel po dvore a   myšlienke, že by ho mohol uvidieť niektorý profesor z okien tried,   obrátených do dvora, venoval iba málo pozornosti. Vstúpil na ihrisko   a zazrel latku na skok vysoký, ktorá ležala v tráve na niekoľko   krokov od neho ako biela hraničná čiara. Zdvihol ju a vložil ju do   vidlíc. Prečítal výšku. Meter päťdesiatsedem, približne triedny   rekord. Ustúpil po horúcom piesku a rozbehol sa.
    </tei:p>
    <tei:p>
     Keď po oboch bokoch utekal trávnik dozadu, keď sa biela bránka   blížila, uvedomil si Karol riskantnosť tohto okamihu. No zvýšily mu   už iba tri kroky, dva, jediný, napäl všetky svaly, zazrel latu na   niekoľko centimetrov od tela, odrazil sa, počul puknutie v ktoromsi   shybe, pocítil látku nohavíc, ako sa mu zadiera do kolien,   nepreskočím, čo by som nepreskočil, musím, musím. Lata vyletela z   vidlíc a spadla do trávy, jemný piesok sa rozletel pod dopadom   tela.
    </tei:p>
    <tei:p>
     Sedí v piesku a hľadí na podkovovitú budovu ústavu. V ktoromsi   okne tuší lekára, Olexu a telocvikára, vedeli, že nepreskočím,   hlásim, otec, že som naozaj nepreskočil.
    </tei:p>
    <tei:p>
     A predsa to bol úžasný skok. Dopadol po ňom na niekoľko krajne   složitých a záludných pevnín, na ktorých nijaký jemný piesok netlmil   tvrdosť dopadu. Stál na nich ako malý Robinson, ktorý najprv musí   prebádať celý ostrov, aby zistil, čo mu na ňom vlastne hrozí.
    </tei:p>
    <tei:p>
     Ešte stále sedí v piesku a hľadí na budovu, pretože to, čo robí,   pripadá mu ako správanie sa druhého človeka. Z bránky vychádzajú na   dvor prví študentíci, aby využili poslednú prestávku dňa. Oktaváni   zasa hádžu oštepom, teraz dopadol blízko, chvejivo zostal trčať v   tráve ako prekvapujúci konár nejakého veľmi prísneho a triezveho   stromu. Hladké drevo brázdi vzduch: musí byť úchvatné vedieť o   vlastnej sile.
    </tei:p>
    <tei:p>
     Konečne vstane a opráši si šaty. Zdvihne napínacie pero a   peňaženku, čo mu vypadly pri skoku. Overí si ešte raz výšku vidlice a   odchádza. Nepreskočil.
    </tei:p>
    <tei:p>
     A čo z toho vyplýva.
    </tei:p>
    <tei:p>
     Volil som nesprávne hrisko, povie si spontánne. Treba nájsť také,   na ktorom skočím nie meter päťdesiat sedem, ale meter deväťdesiat.   Vzápäť sa utešuje: Čo zostane po tomto mieste o tisíc rokov? A počul   archanjelský hlas riaditeľa Olexu: Aréna ducha! Aere perennius. A   všetko sa usvedčilo z pokrytectva a hanba ho prepadla.
    </tei:p>
    <tei:p>
     Na múriku pod gaštanami sedí dvojica chlapcov v živom rozhovore.   Iba niekoľko Števových slov doznelo ku Karolovi. Zachytil: „nový   fotoaparát“, „expozícia a svetelnosť“, „reportéri majú vysoké platy“,   „človeče, vyvalíš okále“ a videl skutočne, že ho ten druhý sleduje   veľkými udivenými statočnými očami.
    </tei:p>
    <tei:p>
     Rozladený až po nevoľnosť žiarlivosťou na hlúpeho kvartána,   vstúpil do triedy a sadol si na svoje miesto. Nevšimol si, keď sa   kolegovia vrátili, a nevenoval pozornosť hodine, ktorá sa začala.
    </tei:p>
    <tei:p>
     Dobre, povedal a bol nepekný v tej chvíli.
    </tei:p>
    <tei:p>
     Okolo neho sa vyučovalo, ale on sa vznášal nad latkou akéhosi   prečudesného skoku vysokého, v ničom nie podobného tamtomu. Keď   zdvihol oči, videl iba chrbty.
    </tei:p>
    <tei:p>
     Videl iba chrbty. Dobre. Dobre.
    </tei:p>
    <tei:p>
     Stáli naproti sebe pri vchode do domu, ktorý tvoril malý   neosvetlený výklenok. Eva v červenej baretke a hodvábnej blúzke a   skladanej vlnenej sukni, farbisto štvorčekovanej, chlapec v čiernom   gumenom plášti proti daždu. Iba nedávno sa o ňom dozvedela, že sa   volá Ctibor Uhrín, že je pomocným operatérom v malom „spolkovom“   biografe a že nie je veľmi chápavý. Mala k nemu pocit, veľmi podobný   ľútosti.
    </tei:p>
    <tei:p>
     Povedal jej s veľkou dôverou, že chce ísť s ňou hore a zostať tam   do rána. Usmieval sa pritom dobráckym úsmevom, ktorý len málokedy   zmizol s jeho tváre. Pokiaľ sa Eva pamätá, stalo sa to iba raz: keď   jej rozprával, hltavo sa napchávajúc plátikmi krémovníka v   cukrárničke „u Walterov“, že hlavný operatér, jeho šéf, čas od času   ukradne z pokladnice hárček vstupeniek a rozpredá ich vo svojej   ulici. Keď pokladníčka, nešťastlivá staropanenská poštová úradníčka,   potom musí škodu doplácať zo svojho, požmurkáva operatér významne na   Ctibora a Ctibor sa musí tváriť, ako že z toho tiež má radosť, aby si   neznepriatelil šéfa a neletel z miesta.
    </tei:p>
    <tei:p>
     Slovom, že chce ísť s ňou hore.
    </tei:p>
    <tei:p>
     Mohla si vypočítať, že ho poznala iba sedemnásť dní. Zaujal ju iba   preto, že zjavne ona zaujala jeho. Dával jej vedomie, že sa aspoň v   niečom podobá ženám, ktoré podľa jej predstáv očakávali ofrakovaní   páni s kyticami a zamatovými puzdrami. Rozprával jej najčastejšie o   celkom iných veciach, než o ktorých treba rozprávať dáme, ale čakával   ju statočne a neodišiel, ani keď sa naňho vyše hodiny dívala z   obloka, hoci podľa dohovoru dávno mala byť pred domom: Tento chlapík   ju čakal a stal sa tým neobyčajne dôležitým. Stal sa jej tajomstvom a   ona mala právo robiť si s ním plány.
    </tei:p>
    <tei:p>
     Dúfala, že ju bude brávať do toho svojho biografu, ale nemohol.   Dvakrát ju pozval na krémovníky, ale zakaždým výslovne objednal dva   kusy. Odmietla ísť s ním na futbal.
    </tei:p>
    <tei:p>
     Častoval ju zprávami o svojom bratovi, ktorého pri akejsi   demonštrácii stĺkli a ktorý od toho pol druha roka neprehovoril.   Tvrdil, že je to ten Uhrín, o ktorom sa svojho času toľko písalo po   novinách, ale Eva sa nemohla rozpamätať. Rozprával jej obsahy filmov,   ktoré si pamätal obrázok za obrázkom. Rozlaďovalo ju, že o revuálnych   filmoch tvrdil, že sa v nich „nič“ nedeje. Nikdy si nespomenul na   toalety. Nebol veľmi chápavý, to je isté.
    </tei:p>
    <tei:p>
     Včera ju po prvý raz pozval do svojej kabíny. Operatér bol zapíjal   nejaké výročie a nemohli ho prebrať pred predstavením, takže Mencák,   to je majiteľ kina, musel premietanie sveriť Ctiborovi. Ctibor   nasadil úsmev, zapískal pred domom a vliekol Evu po úzkych oceľových   schodoch do kabíny, v ktorej voňaly oleje a horúci celuloid.
    </tei:p>
    <tei:p>
     Na plátne, napnutom pred primitívnym javiskom a viditeľnom   odtiaľto štvorhranným okienkom, sa stále iba vravelo, no film bol už   toľme obdraný, že sa hral temer ako nemý. Hŕstka obecenstva sa   hniezdila a tu i tam niekto zapískal, keď sa Ctibor zahľadel na   dievča a na plátne sa ukázala dolná polovica horného obrázku a horná   dolného.
    </tei:p>
    <tei:p>
     Dúfal, že ju omráči premietacími strojmi, ale ona ich nevnímala.   Našla na debničke v kúte akési fotografie a prezerala ich ledabolo.   Povedala, že je tu dusno, ale on ju utešil, že je hneď koniec.   Usmieval sa na ňu, a ona si pomyslela, že by bolo dobre, keby sa   neusmieval. Dívala sa na jeho ruky a všimla si, že má pravý ukazovák   bez nechta. Poľutovala ho a zadúfala, že azda necht dorastie.
    </tei:p>
    <tei:p>
     ― Všimni si, ― povedal, ― tento malý svetelný lúč. To je zvuk.   Fotografovaný zvuk, vieš?
    </tei:p>
    <tei:p>
     Pozrela zblízka na to miesto. Lúč bol podobný ihle. Chvel sa, ako   sa chvel celý stroj, a niekedy trochu potemnel, to vari vtedy, keď sa   na plátne prestalo vravieť.
    </tei:p>
    <tei:p>
     Prenikavé drobné svetielko ju oslepilo. Keď sa odvrátila, nevidela   steny kabíny, debničku v kúte a Ctibora Uhrína. Pretrela si oči, ale   pohľad sa jej nevracal.
    </tei:p>
    <tei:p>
     ― Hotovo, ― počula. Dolu v hľadisku sa ozval šum. Po niekoľkých   sekundách prestal hučať aj premietací aparát. Potom odrazu pocítila   blízkosť Ctiborovho tela. Zapáchalo ako celá kabína a okrem toho ešte   čímsi.
    </tei:p>
    <tei:p>
     ― Eva, ― povedal prosebne.
    </tei:p>
    <tei:p>
     Stála pri stolici s okrúhlymi plechovicami, v ktorých boly kotúče   filmov. Naraz ju pritisol o policu a ona pocítila na dvoch miestach   na chrbte hrany plechoviek. Naširoko roztvorila oči a obrysy bledej   lampy sa jej konečne ukázaly. Zrak sa jej vracal.
    </tei:p>
    <tei:p>
     ― Eva, ― zajakal sa. Dolná čeľusť sa mu chvela, ale usmieval sa.   Po pauze zvolal:
    </tei:p>
    <tei:p>
     ― Pozri, pozri, čo ti dám!
    </tei:p>
    <tei:p>
     Ale ona sa dívala a videla iba lampu. Bola už jasnejšia, ale   ostatný priestor bol vo tme. Potešila sa, že ju už netisol o policu.   Sovrel jej ruku, a ona si pomyslela, že si ju bude musieť umyť od   oleja.
    </tei:p>
    <tei:p>
     ― Ja si to musím rozmyslieť, Ctibor.
    </tei:p>
    <tei:p>
     Veľmi sa začudovala, čo to povedala. Pravdepodobne ho nechcela   odplašiť. Čakával ju. Aspoň niekto ju čakával, to je dôležité. Keby   sa teraz ešte niekto naskytol, boli by už sokovia. Doslova by sa bili   o Evu.
    </tei:p>
    <tei:p>
     A Ctibor pošepol pokorne: ― Aha. Ja viem.
    </tei:p>
    <tei:p>
     Potom otvoril kovové dvere a do kabíny sa pretisol oblak chladného   vzduchu. Keď sostupovali po ryhovaných oceľových doštičkách, musela   sa ho kŕčovite držať, pretože prosto nevidela. Celou cestou bola   potom zavesená do Ctibora. Ukazoval už dakedy nejakému dievčaťu   oslnivý fotografovaný zvuk? Ctibor sa usmieval.
    </tei:p>
    <tei:p>
     Celé dnešné popoludnie ju prosil, aby šla s ním do kabíny. Nelákal   ju, iba mechanicky prehováral, stále tými istými slovami a stále sa   zastavujúc v chôdzi. Pomstila sa mu a rozprávala mu, že chodila so   saxofonistom z varieté, ktorý sa volal Viktor a nosil jej každučký   večer kytice. S údivom si všimla, ako sa mu pri tých slovách   uľavilo.
    </tei:p>
    <tei:p>
     V lahôdkárstve na hlavnej ulici jej kúpil hlúpo velikánsky balík   kyslých cukríkov. Bolo to množstvo, ktoré sa jednoducho nedalo zjesť.   Zdesene si z nich vzala. Chrumkal ich potom neprestajne. Svaly v   obličaji mu pritom pracovaly ako tlačiarenské stroje.
    </tei:p>
    <tei:p>
     Keď jej navrhol, že pôjde s ňou hore, tváril sa, ako by bol uhádol   jej myšlienku, a keďže čušala, bol so sebou veľmi spokojný. Zahrkal   vo vačku kyslými cukríkmi a vzal Evu za lakeť.
    </tei:p>
    <tei:p>
     Pomohol jej, keď sa silila s kľúčom v starej zámke. Dlhé vrzgnutie   sa rozľahlo po vysokom schodišti. Pošepol jej, aby nezažíhala.
    </tei:p>
    <tei:p>
     ― Ctibor, ― povedala, ale potom sa jej odrazu rozjasnilo v hlave.   Všimla si, ako znehybnel, čakajúc na jej slová. Razom vkĺzla do dverí   a oprela sa do nich zo všetkých síl. Pričapila ich, no nevedela hneď   nájsť kľúčovú dierku, a Ctibor ich teda zas otvoril. Vsunul veľkú   topánku medzi dvere a prah.
    </tei:p>
    <tei:p>
     ― Ešte nie, Ctibor, ― zapišťala.
    </tei:p>
    <tei:p>
     ― Pusť, ― pošepol a Eva počula, ako odfukuje.
    </tei:p>
    <tei:p>
     ― Prídem za tebou do kabíny. Zajtra, Ctibor. Teraz nie.
    </tei:p>
    <tei:p>
     Vošiel a zatvoril za sebou bránu. Pudove po nej siahol. Zachytil   ju za rukáv. Keď sa mu chcela vytrhnúť, počula, ako sa cukríky   rozsypaly po kamennej dlážke.
    </tei:p>
    <tei:p>
     ― Teraz nie, Ctibor. Ja sa tak bojím.
    </tei:p>
    <tei:p>
     Prinútil ju sadnúť si na schody. Hladkal ju po kolene a vravel jej   neustále: ― Ty hlúpa, ty hlúpa. ― Náhle ju zvalil na schody primkol   sa o ňu. ― Ty hlúpa, veď ja si ťa vezmem.
    </tei:p>
    <tei:p>
     Zdalo sa jej pritom, že sa potme usmieva. Vtisla obe ruky medzi   svoju a jeho tvár a prudkým trhnutím ju od seba odsotila. Pocítila   tvrdý náraz.
    </tei:p>
    <tei:p>
     ― Niekto nás tu môže uvidieť, ― zaprosila.
    </tei:p>
    <tei:p>
     Ale Ctibor ležal meravo na nej a neodpovedal. Pokúsila sa vymaniť   sa zpod neho a on jej nebránil. Vstala.
    </tei:p>
    <tei:p>
     ― Ctibor, ― pošeptala. Potom hlasnejšie: ― Ctibor!
    </tei:p>
    <tei:p>
     Zmocnil sa jej strach. Začala chytro vystupovať po schodoch. Keď   bola o pol druha pochodia vyššie, zastala.
    </tei:p>
    <tei:p>
     Na prízemí niekto otvoril dvere a povedal: ― Vravím ti, že som tu   počul hlasy. ― Bol to agent Horec. Stál vo svetle, ktoré vychádzalo z   jeho bytu. Jeho tučná žena sa zjavila vo dverách.
    </tei:p>
    <tei:p>
     ― Nejaký ožran, ― povedal agent Horec. ― Tresol hlavou o to   železné zábradlie.
    </tei:p>
    <tei:p>
     ― Ten je nie od nás. Hej ― vy tam!
    </tei:p>
    <tei:p>
     Po chvíli sa v schodišti rozľahol nárek Ctibora Uhrína, ktorého   prebrali studenou vodou. Eva si s uľahčením vydýchla. Usmiala sa a   veľmi tíško pokračovala vo výstupe k svojmu bytu.
    </tei:p>
    <tei:p>
     Sedia v izbietke, no nemôžu sa dostať k matematike. Leží pred nimi   otvorený sošit s načatým príkladom, Števovo puzdro s kružidlom a   suchopárna Sbierka príkladov pre školy stredné a meštianske. No obaja   chlapci sú v duchu kdesi v autodielni alebo na dvore pred ňou, nad   ktorým sa vznášajú Števove modely, vtáci ohniváci. Milo žasne nad   možným množstvom mestských radostí, ktoré nikdy netušil a ktorých   neuveriteľnosť snižuje iba náhla hodnovernosť výrokov tohto nového   priateľa. Milá Anička, chodí ku mne kamarát, ktorý vie vravieť o   mnohých zázračných veciach a ja mu celkom verím.
    </tei:p>
    <tei:p>
     Keď v nástenných hodinách zahrká, strhne sa Števo a zlé svedomie   sa v ňom ohlási. Vráťme sa ku hranolu. Je to celkom ľahučké. Iba   trochu predstavivosti: Z hranola vznikne ihlan, hej?
    </tei:p>
    <tei:p>
     ― Jeho objem rovná sa tretine základnice krát výška, pretože výška   vé ... počúva? Milo, ty nepočúvaš.
    </tei:p>
    <tei:p>
     Milo hľadel uprelo kamsi na dlážku. ― Sadni si k obloku, ― povedal   tvrdohlavo. ― Sem.
    </tei:p>
    <tei:p>
     Štefan sa zdráhal.
    </tei:p>
    <tei:p>
     ― Sadni si. Počkaj.
    </tei:p>
    <tei:p>
     Ihlan, myslí si s pohŕdaním, ihlan...! ― Seď! ― skríkne   podráždene, keď Števo posunkom ukazuje na sošit a znovu chce niečo   povedať. Vytiahne zpod stola veľké podlhovasté puzdro. Otvorí ho   nežne a za okamih má nástroj v ruke. Prebrnkne po strunách, čosi   pritiahne alebo popustí, ustúpi a nasadí sláčik v nápore pýchy,   smiešanej s akousi túžobnou nádejou.
    </tei:p>
    <tei:p>
     Prekvapený obratom a Milovým vzrušením, znehybnie Števo a načúva.   Hoci mu je hudba cudzia, hoci načúva radšej bezchybnému tichému chodu   dobre olejovaného motoru, hoci vari po prvý raz v živote pozoruje   zblízka huslistu, a to ešte v mnohom ohľade čudného, predsa chápe, že   sa tu robí čosi krajne jemného a chúlostivého, k čomu bude treba   opatrne zaujať stanovisko.
    </tei:p>
    <tei:p>
     Tento útek zo sveta uhlopriečok bol bezpochyby slávnostný. Bola by   bývala úplná svätokrádež narušiť ho. V šetrnej a krehkej nálade   prekvapí Števa pomyslenie, či takáto melódia nie je azda schopná   umlčať alebo prehlušiť bzučanie vrtule a sykot svárača a akosi ich   odsunúť do úzadia. Ale hneď sa úprimne začuduje nad Milovou   virtuozitou (aspoň sa mu videlo, že je to virtuozita). Kde sa to   naučil?
    </tei:p>
    <tei:p>
     Je vôbec totožný s kvartánom Ivákom, ktorý od tabule strápene   hľadí do okien, nie je tento prudký a zaujatý mládenec iba vzdialeným   príbuzným plachého chlapčeka, šeptajúceho ospravedlnenia? Lebo kde sa   vzal, tam sa vzal v akváriu tejto izbice voňavý závan, plný vari   sviežeho sena a niečoho veľmi veselého a bezstarostného.
    </tei:p>
    <tei:p>
     Odrazu signál.
    </tei:p>
    <tei:p>
     Milo prestane hrať. Jeho slák rýchlo skĺzne po najtenšej strune a   zapiští nevhodne. Chlapcova tvár zbledne. Keď kladie husle na stôl,   vidieť, ako sa mu chvejú ruky. Či Štefan nepočul?
    </tei:p>
    <tei:p>
     Signál sa ozýva znova. Tamdolu vo dvore niekto píska.
    </tei:p>
    <tei:p>
     ― Čo je? ― Števo nespúšťa s Milá oči.
    </tei:p>
    <tei:p>
     ― Čo je? ― pýta sa Števo rozčarovane po druhý raz.
    </tei:p>
    <tei:p>
     ― Už zas! On príde!
    </tei:p>
    <tei:p>
     Potom priskočí k nemu, vezme no za ruku, odtrhne ho od okna a   pritiahne ho k posteli. Rýchlymi a nezriadenými slovami rozpráva o   strate osudného kružidla, o náhrade zaň a o nepochopiteľnej srážke.   Nemá dňa a nemá spánku pre túto príhodu a signál zo dvora ho desí.   Predvčerom ho prenasledovateľ vystriehol pod bránou, keď sa vracal z   kreslenia.
    </tei:p>
    <tei:p>
     ― Tak, ― povedal, ― tu si. Máš? Nemal.
    </tei:p>
    <tei:p>
     ― Zajtra zapískam. Rysovadlo, alebo tri stovky. Napíš domov. Na   školské veci ti pošlú, len napíš. A neopováž sa prísť s prázdnymi   rukami, ty srab. Rozsekám ťa na fašírku.
    </tei:p>
    <tei:p>
     Včera pískal, a Milo sa nepohol. Dobrú polhodinku potom sa   neodvážil pohnúť v izbe, aby neprezradil svoju prítomnosť.
    </tei:p>
    <tei:p>
     Dnes hral, a ten tamdolu vie, že je doma.
    </tei:p>
    <tei:p>
     Števo je akosi neschopný postriehnuť tragiku prípadu. Keď pískanie   neprestáva, opýta sa prosto:
    </tei:p>
    <tei:p>
     ― Prečo sa mu neohlásiš a nepovieš ―
    </tei:p>
    <tei:p>
     ― Psssst! Bože, nie ...
    </tei:p>
    <tei:p>
     ― Do frasa, vieš isto, že si to rysovadlo stratil? Vieš isto, že   ti vlastne nedal tvoje kružidlo?
    </tei:p>
    <tei:p>
     Štefan priskočí k oknu a otvorí ho. ― Ohlás sa mu!
    </tei:p>
    <tei:p>
     ― Nie! Nie I
    </tei:p>
    <tei:p>
     Sotí ho k oknu. ― Zavolaj naňho, ― šepce naliehavo.
    </tei:p>
    <tei:p>
     ― Čo je? ― hovorí Milo po pauze.
    </tei:p>
    <tei:p>
     ― Tak čo bude? ― hovorí hlas zdola. ― Dokedy ma ešte budeš vodiť   za nos? Mám prísť hore a dolámať ti kosti, ty sviniar?
    </tei:p>
    <tei:p>
     Milo sa obzrel na Števa, bledý a bezradný.
    </tei:p>
    <tei:p>
     ― Povedz mu, že si mu nič nevzal; aby ti vrátil kružidlo, ―   nalieha Števo.
    </tei:p>
    <tei:p>
     ― Nie, nie, ― zajakáva sa Milo.
    </tei:p>
    <tei:p>
     ― No tak? ― hlas zdola.
    </tei:p>
    <tei:p>
     ― Odmietni! ― Števo neviditeľne sviera Milovo rameno.
    </tei:p>
    <tei:p>
     ― Zajtra, ― pokúša sa Milo, ― ja to zariadim.
    </tei:p>
    <tei:p>
     ― Zasran. Hoď teda dolu, koľko máš. ― Chlapec na dvore si siahne   na krk, rozbolel ho, čo neprestajne hľadí dohora. Nahnevalo ho toto   nepohodlie. ― Basonti, tak mám ti prísť pomôcť?
    </tei:p>
    <tei:p>
     ― Hneď, ― pošepce Milo.
    </tei:p>
    <tei:p>
     ― Zatvor okno, ― zasipí Števo.
    </tei:p>
    <tei:p>
     ― Ale ―
    </tei:p>
    <tei:p>
     Vyrazil mu okno z ruky. Sklo zarinčalo.
    </tei:p>
    <tei:p>
     ― Zjašil si sa? Pre nejakého sopliaka?
    </tei:p>
    <tei:p>
     ― On príde... už sa, už vyhrážal...!
    </tei:p>
    <tei:p>
     Ako by sa chcel poistiť, opýta sa Števo ešte raz, prívetivo a   presvedčivo: ― Ty to rysovadlo naozaj nemáš, čo?
    </tei:p>
    <tei:p>
     ― Nie, ― vydýchol Milo vzrušene, ― nie...!
    </tei:p>
    <tei:p>
     ― V poriadku.
    </tei:p>
    <tei:p>
     Čakajú. Husle ležia na stole v bezprostrednej blízkosti sošitu na   úlohy z geometrie. Milo sedí na peľasti postele, Števo stojí za   operadlom stoličky ako kapitán na mostíku. Ozvú sa kroky.
    </tei:p>
    <tei:p>
     Blížia sa po schodoch. Dupocú. Už sú na plošinke. Zastavia sa   predo dverami. Prešly predstienkou. Kľuka sa pohne. Zámka   zašramotí.
    </tei:p>
    <tei:p>
     Števo náhle pokročí zpoza stoličky. Odstrčí ju zvoľna a prekvapene   vytiahne pravý kútik úst. Potom povie ako drevár, ktorý objavil   drevokaza v strome, pokladanom donedávna za bezchybný:
    </tei:p>
    <tei:p>
     ― Jožko.
    </tei:p>
    <tei:p>
     A hosť, ktorý sa práve efektne oprel o dvere, odpovedá rovnako   prekvapený:
    </tei:p>
    <tei:p>
     ― Utrinos.
    </tei:p>
    <tei:p>
     Števo vykročí a vezme Joža za rameno. Vysotí ho prudkým pohybom za   dvere a zatvorí ich za sebou. Vyjdú na tmavú plošinku. Zamrežovaným   okienkom v hrubom múre starého domu preniká sem iba málo svetla,   nevidia si temer do tvárí.
    </tei:p>
    <tei:p>
     ― Čo chceš?
    </tei:p>
    <tei:p>
     Jožo predovšetkým nechápe, prečo sa dal vytisnúť za dvere   utrinosom, prečo ho neodstrčí a nevybaví svoju vec.
    </tei:p>
    <tei:p>
     ― Čo ťa po tom! Nestrkaj nos do cudzích vecí. Pusť. ― A hneď zas   zpät k Milovi.
    </tei:p>
    <tei:p>
     ― Počkaj. To nie je cudzia vec. ― Zastal mu cestu, hoci mu srdce   splašene tĺklo.
    </tei:p>
    <tei:p>
     ― Teda tak, ― zaspieval Jožo. ― Teba ešte nikto neshodil so   schodov? Nie?
    </tei:p>
    <tei:p>
     Ale Števo čušal a stál. Jožo zaváhal, či má vec hnať do krajnosti.   Zelené kamenné očká sa mu ešte väčšmi zúžily. Postúpil k Števovi, no   nedotkol sa ho, hoci to bolo podivné. Zmlátil obsluhovača benzínovej   pumpy, keď mu chcel vziať cigaretu, zmlátil poslíka z obchodu s   rozličným tovarom, aby mal čokoládu, a mláti čas od času všetkých   chalanov z ulice, aby si zachoval vážnosť.
    </tei:p>
    <tei:p>
     ― Hybaj, ― povie Števo, a Jožo užasne.
    </tei:p>
    <tei:p>
     ― Býva tu priveľa ľudí, ― povie po chvíli, ― a ty by si vrieskal.   Ale my sa ešte stretneme, to vieš.
    </tei:p>
    <tei:p>
     Števo sa tajne zaradoval. ― Iste, ― povedal.
    </tei:p>
    <tei:p>
     ― A tomu srabovi povedz, že počkám do soboty. Rozumieš?
    </tei:p>
    <tei:p>
     ― Do soboty, ― vraví Števo, spokojný so svojím úspechom, ― do   soboty vrátiš kompletné puzdro s kružidlami a so všetkým.
    </tei:p>
    <tei:p>
     Jožo sa dá do smiechu. Nevedno, či sa zabáva, alebo či sa smeje od   zlosti a v snahe zakryť ju. So smiechom sostupuje po schodoch, no keď   sa blíži na prízemie, odmlčí sa. Vilovi, sediacemu na najnižšom   schodíku, povie:
    </tei:p>
    <tei:p>
     ― Je to dobré. Má plné gate. V sobotu budeme mať na tú vzduchovku.   Aspoň uvidíš, že aj ja viem sohnať peniaze, keď treba, nielen ty. A   nebudeš sa mať s čím naparovať.
    </tei:p>
    <tei:p>
     Hore Milo mlčky ukladá husle pod stôl. Števo sedí nad počtami a   premýšľa. Predstav si ihlan, základnica A, výška v. Jeho objem sa   rovná...
    </tei:p>
    <tei:p>
     Odrazu Milo prosebne zdvihne hlavu.
    </tei:p>
    <tei:p>
     ― Teraz neodídeš, čo?
    </tei:p>
    <tei:p>
     Števo nevdojak prisadne ešte bližšie. Na okraj sošita kreslí   ceruzkou všelijaké krivky.
    </tei:p>
    <tei:p>
     Neuskutočnili nábor pracovných síl na trafové roboty, ktorý bol s   toľkou istotou predpovedal Fero Šimala, a tak vydržiavala Beňa nejaký   čas Viki. K roztržke, k rozladeniu, ba ani trápnym situáciám nedošlo,   hoci sa na ne obidvaja vedome alebo podvedome pripravovali. Niekoľko   dní vypomáhal potom Beňo v autodielni, kde robil Haviar, no nevidel   sa majiteľovi.
    </tei:p>
    <tei:p>
     Jednako to bol pre Beňa čas prudkého ožívania a objavovania nových   hľadísk na veci. Soznámil sa i s Haviarovým dievčaťom. Že spolu   chodia vari jedenásť rokov, pozdalo sa mu neuveriteľným. „Prečo sa   neberú?“ pomyslel si a potom si spomenul na Viki a na seba, čo   chodili spolu niekoľko týždňov, a pomyslel si: „Prečo sa neberieme?“   A potom si pomyslel, že ani Haviar a jeho dievča, ani on a Viki nikdy   sa nevezmú tak, ako sa ľudia berú, aby sa brali.
    </tei:p>
    <tei:p>
     Ohnisko Beňovho života sa prenieslo inam. V sekretariáte Na   riečkach soznámil sa s niekoľkými ľuďmi, ktorí v ňom potom žili ako   svetlá: s Valentom, ktorému hovorili redaktor, s malým krikľavým   Lackovičom, ktorý hovoril v citátoch, so starým Lánikom, s doktorom   Ehrenfeldom, do roztrhania obetavým obhajcom pred súdom, jemnučkým   hudobníkom doma a elitným záškodníkom v nepriateľskom revíri, s   nejakým Kristínom a Véberom z Podbrezovej a s mnohými, ktorých poznal   iba po vlastnom mene: Pavol, Béla.
    </tei:p>
    <tei:p>
     Redaktor mu dal Manifest a neskôr Stalinovu brošúru, doktor   Ehrenfeld mu    dal knihu básní, ktoré boly písané tak, že do každého   riadku prišlo iba niekoľko slov, so dve ― tri, a nie všetky riadky sa   začínaly od kraja. Najviac roboty dala tá Stalinova brošúra, lenže   ostatné brošúry a knihy šly po nej už ľahučko.
    </tei:p>
    <tei:p>
     ― To ja poznám, ― povedala na knihu Viki, hoci bola taká   mladá.
    </tei:p>
    <tei:p>
     Ten s menom Béla mu dal knižku o národnostnej otázke, ale bola po   maďarsky. A Viktória ešte povedala ― po krátkom váhaní:
    </tei:p>
    <tei:p>
     ― Boli u mňa dvaja žandári. Hneď ráno, ešte kým som neodišla do   roboty.
    </tei:p>
    <tei:p>
     ― A čo chceli? ― opýtal sa Beňo. Začal sa podobať Ehrenfeldovi a   tým z Podbrezovej, pretože tušil, čo chceli.
    </tei:p>
    <tei:p>
     ― Spytovali sa na teba, museli nás vidieť spolu.
    </tei:p>
    <tei:p>
     ― A?
    </tei:p>
    <tei:p>
     ― Povedala som im, že neviem, ktorý si. Že sa na každého   nepamätám. Beňo sa mlčky díval na Viki. Viki sa usmiala.
    </tei:p>
    <tei:p>
     ― To si povedala? ― opýtal sa. ― Prečo?
    </tei:p>
    <tei:p>
     ― Tak. Plesli ma po zadku a išli preč. A nezabudni, sťahuj sa.   Beňo čušal a díval sa pred seba.
    </tei:p>
    <tei:p>
     ― Viem, čo si myslíš, ― povedala Viki. ― Že by sa to malo zmeniť,   čo? Viem. ― Dívala sa naňho odspodu, bola mu čosi vyše pliec, hoci   nebol vysoký. So smutnou iróniou dodala: ― Vlastne som sa iba tak   chvastala. A ani z teba som ešte nič nemala. Hoci ťa vlastne živím,   však? ― Zasmiala sa a prešla mu rukou do vlasov.
    </tei:p>
    <tei:p>
     Zachytil jej ruku a sovrel zápästie. Akosi mu bolo z toho jej   zdráhania smutno.
    </tei:p>
    <tei:p>
     Len čo si našiel izbu za elektrárňou, temer už v poli, rozhodli sa   Na riečkach a začaly prichádzať delegačky: z nedostatku ľudí to šlo   rýchlo.
    </tei:p>
    <tei:p>
     Keď po prvý raz stál pred ľuďmi a mal hovoriť, keď sa díval do   tvárí, i keď nemnohých, no zvedavých a plných očakávania, prepadla ho   tieseň zo zvedavosti a z vedomia, akú má v ruke zbraň. Keď začul svoj   hlas v priestore dielne alebo pod strieškou kantíny, keď sledoval   svoju myšlienku v očiach a črtách počúvajúcich, rozdvojoval sa v   človeka nadšeného a človeka úzkostlivo pochybujúceho, a tí dvaja si   to medzi sebou rozdávali. Tváre ľudí pred Beňom bojovaly na strane   nadšenca.
    </tei:p>
    <tei:p>
     Po nejakom čase ho pohľady poslucháčov začaly posilňovať celkom   bezprostredne a Beňo sa vo svojich myšlienkach opevnil ako v nejakom   hrade. Zistil zavčasu, že mu chýba znalosť blízkych a skutočných   udalostí, ktorých príklad jediný má moc presviedčať, a presedel   niekoľko nocí nad starými číslami Pravdy chudoby. Nežasol ani toľko   nad tým, koľko sa toho stalo, kým bol v Čechách. Najväčšmi bol   zarazený tým, koľko sa toho stalo na tri kroky od neho doma. A ako sa   ho to všetko týkalo do špiku kostí. A všetkých.
    </tei:p>
    <tei:p>
     ― V nedeľu pôjdom do Bujakova. Dajú mi motorku. Keď Viktórii   vysvetlil, kde je Bujakovo:
    </tei:p>
    <tei:p>
     ― Tak ďaleko? Prečo ta nepošlú niekoho z Brezna alebo z   Podbrezovej?
    </tei:p>
    <tei:p>
     ― Neviem. Možno práve odtiaľ posielajú niekoho sem. Opýtam sa.
    </tei:p>
    <tei:p>
     Studeným ránom sa viezli na motorke Pohroním.
    </tei:p>
    <tei:p>
     ― Spievaj, ― zvolal na ňu do kriku motoru.
    </tei:p>
    <tei:p>
     V továrni na lepenku postavili bunku. Na dne sušiarne sa sliezli   so všetkých strán. Keď padla, zastavili veľké miešačky, vypli rezačky   a točne na úzkokoľajnej drážke založili krížom. Potom sedeli vo   vlhkom drevenom a handrovom zápachu a počúvali Beňa. Viki čupela na   stôse hrubej lepenky, ruky složené ako k modlitbe a sovreté kolenami,   oči upreté pred seba ako v biografe.
    </tei:p>
    <tei:p>
     Keď sadali na motorku, vzala ho odzadu okolo pása a sovrela.
    </tei:p>
    <tei:p>
     ― Beňadik.
    </tei:p>
    <tei:p>
     ― Čo je?
    </tei:p>
    <tei:p>
     ― Nič.
    </tei:p>
    <tei:p>
     Naštartoval. Keď išli Podbrezovou, pomyslel si: „Tu by ťa počúvaly   celé tisíce.“ Presvedčiť tisíce! Chcel práve zavolať na Viktóriu, aby   spievala, keď začala spievať. Pretože motor rapotal, nikto nepočul   ten spev, iba on.
    </tei:p>
    <tei:p>
     Netrvalo dlho, a poznal nielen svojich, ale aj tamtých: riaditeľa   Finku z lesnej správy, brata statkára Finku od Garanseku, majiteľa   píly a velikánskeho revíru so zverou a dvoma bohatými, nevylovenými   potokmi, inžiniera Frýborta,    staviteľa a pilota―amatéra, ktorý mal   na Veľkej lúke svoje športové lietadlo, ako sa povrávalo, okresného   náčelníka Hanuša, vo všetkom vzorného a dôstojného, a kaplána   Kronera, bojujúceho kňaza, húževnatého a hlboko      uvedomelého   malého Savonarolu. Beňo ich poznal, no oni ho nepoznali. Poznali   redaktora a poznali doktora Ehrenfelda, prvého, pretože ho čítali,   druhého, pretože sedel s nimi v mestskej rade a bojoval proti nim za   „svoju“ chudobu, vymáhal verejné miestnosti pre novozaložený spolok   priateľov SSSR a ihriská pre Robotnícku telocvičnú jednotu.   Hovorievali mu: ― Ale, pán doktor, vy ste predsa inteligent a umelec.   Čo máte s čvargou...? Potrebujete to...? Vy ste predsa slušný   človek...! ― Beňo bol pre nich iba jedným z tých pokútnych štváčov, a   dobre si uvedomoval výhody, ktoré preňho z toho plynú. Zaujímali ho   svojím spôsobom a zaujímali ho všetci, ktorí sa premávali okolo nich.   Ozlomkrky sa z nich poúčal a keď s Vikinou triedili svoje poznatky, s   obľubou ich charakterizovali ich menami: menom zeleného Finku,   vypočítavo a z pohodlného závetria budujúceho počtom    sporé, no vo   fundamentoch dôkladné blahobytíky svoj a svojich, menom pružného a   vynachádzavého Frýborta, rovnako opatrného vo vzduchu ako v miestnej   politike, vyváženého na krídlach svojho stroja i medzi   sociálnoreformátorskými heslami na jednej strane a solídnym   stredostavovským štandardom na druhej, menom báječného úradníka   Hanuša, ktorý sa rovnako staral o čistotu povestných plôch i   osadenstva    zápalkárne, mechanickej tkáčovne Dabra a   elektrolytického hámru. Hovorieval:
    </tei:p>
    <tei:p>
     ― Kým som tu ja, bude pokoj.
    </tei:p>
    <tei:p>
     Žandársky veliteľ to opakoval s drobnou obmenou.
    </tei:p>
    <tei:p>
     ― O to sa postarám, ― dodával.
    </tei:p>
    <tei:p>
     No Beňo od počiatku cítil, že všetko, čo by hrozilo od týchto,   bolo by dočasné. Nestretal sa pri nich s ideológiou, iba s kariérami   a túžbou po početných príjemných zábezpekách. Bojovali proti Beňovi,   no za nič. Nechceli nič dosiahnuť, chceli mal iba istotu, že ani   Beňo nikdy nič nedosiahne. Útočili príležitostne:
    </tei:p>
    <tei:p>
     ― Bojujú ažúr, ― povedal doktor Ehrenfeld a večne trpké črty v   jeho tvári ešte stŕply. ― Za tamtie sardínky, za tamten fotel, za   gramofón. Majú podozrenie, že im na to všetko neprisudzujeme právo.   Ako že aj nie. Čo?
    </tei:p>
    <tei:p>
     Iné to bolo s kaplánom Kronerom a jeho ľuďmi. Nad svojimi záujmami   rozprestreli klenbu morálky, na ktorej stojí svet. Nepodceňovali Beňa   a vedeli, čo chcú. Nebojovali iba za privilégiá a zábezpeky, ale za   svet, v ktorom večne budú bohatí i chudobní, a nechceli ho z   nenávisti, ale z milosrdenstva.
    </tei:p>
    <tei:p>
     Emo Haviar ich nenávidel a jeho hnev pramenil okrem iného niekde v   počiatkoch jeho vzťahu ku Klárke. Ehrenfeld hovoril:
    </tei:p>
    <tei:p>
     ― Pribúda ich a je to pochopiteľné. Ak by raz prešli do útoku,   budú silní najmä pre všetkých čistých, čo idú s nimi z nevedomosti.   Nikdy nepochopia, čoho sa dopúšťajú. Zo samej horlivosti proti   Antikristovi si sem pustia Hitlera. A pretože nebudú môcť ísť s nami,   budú musieť ísť s ním.
    </tei:p>
    <tei:p>
     ― Nesmysel, ― povedal Emo. ― „Budú musieť...!“
    </tei:p>
    <tei:p>
     Beňo počúval pozorne. Uvažoval o kaplánovi Kronerovi, o jeho   povestnej bezúhonnosti a obetavosti.
    </tei:p>
    <tei:p>
     Keď Beňa sobrali u Handzov, povedala mu Viki:
    </tei:p>
    <tei:p>
     ― Azda si si nemyslel, že ťa nechajú len tak šarapatiť   donekonečna.
    </tei:p>
    <tei:p>
     Usmiala sa naňho a položila mu dlaň na päsť, ktorou sa opieral o   stôl.
    </tei:p>
    <tei:p>
     Pod celkom neuveriteľnou zámienkou zhaltovali Beňa na mesiac. Čím   bola v cele väčšia tma, tým väčšmi sa mu rozjasňovalo. V sobotu ho   prišla Viki navštíviť. Usmievala sa akosi hrdo.
    </tei:p>
    <tei:p>
     ― Mám pre teba miesto, ― povedala mu potichu. ― Budeš chodiť s   našimi nákladnými autákmi. Dostaneš sa často do Mikuláša, do   Ružomberka, do Lučenca. Slávne ťa Baťa nezaplatí, ale dostaneš sa   všade.
    </tei:p>
    <tei:p>
     ― To je dobre, ― povedal. ― Nič mi neodkazujú?
    </tei:p>
    <tei:p>
     ― Nie.
    </tei:p>
    <tei:p>
     ― Haviar mi musí obstarať vodičský list.
    </tei:p>
    <tei:p>
     Pritisla sa o mreže, zpoza ktorých sa rozprávali, a povedala mu   tak, ako keď ho v Bujakove tesne objala na motorke:
    </tei:p>
    <tei:p>
     ― Beňadik.
    </tei:p>
    <tei:p>
     Karol chodil okolo stola s knihou v ruke a mal pritom grotesknú   predstavu, že sa mu už niekoľkokrát podarilo pred sebou ujsť, no   keďže chodil dookola, vždy sa znovu dohonil a splynul so sebou. Aby   unikol z kruhu, v nestreženom okamihu odskočil k oknu; dýchol na sklo   a mimovoľne začal naň prstom kresliť obrázky, stále neznačiace dosť   málo pre jeho vydráždenú predstavivosť. Do učebnice, ktorú vytrvale   nosil so sebou, ani sa nepodíval a na dva pokusy o rozhovor   nereagoval a neuvedomoval si ich pôvodcov. Bolo mu pritom do kriku;   oči ho zabolely, keď hľadel na sklo priveľmi zblízka. Aeroplán a   kaktus, pomyslel si o blednúcej kresbe a sotrel ju rukávom; dal sa   chodiť dookola opačným smerom a prstami klepal na obálku knihy.
    </tei:p>
    <tei:p>
     Náhle sa rozpamätal na francúzsku báseň o tom, že bolesť v srdci   šíri sa ako trhlinka v stavive krehkej vázy. Bol nadmieru spokojný s   týmto prirovnaním a imponovala mu upotrebiteľnosť jeho vzdelania. No   vzápäť mu bolo celkom nanič od chuti plakať. Začal mechanicky smrkať.   Robieval to do smrti v takýchto náladách.
    </tei:p>
    <tei:p>
     Po koberci pred ním kráčaly, ako by nič, bosé nohy, od kolien   zahalené do ružového župana, lemovaného úzkou bielou kožušinkou.   Kráčaly pred ním okolo stola.
    </tei:p>
    <tei:p>
     Keď dnes išiel zo školy a veľkou okľukou sa blížil k Majinmu domu,   uvidel ju odrazu prichádzať po chodníku s tým človekom. Bol by sa   vyzauškoval. Naozaj nikdy nepočítal s vrcholne pravdepodobnou   možnosťou, že raz uvidí Maju v pánskej spoločnosti. Veľmi dúfal, že   jej sprievodca bude starý a nesympatický, no nebol. Maja sa s ním   dlho lúčila pred bránkou, dívala sa mu do očú a na Karolov vkus sa   trochu priveľa a prizvodne smiala. Nedalo sa na veci meniť: mladý muž   odchádzal s úsmevom. Karol bol v tej chvíli zvnútra i zvonku smiešny   a nepopieral to.
    </tei:p>
    <tei:p>
     Jednako krajne pobúrený prišiel domov, hulákal na každého, potom   sa zahalil do mlčania a trpel. Jeho hnev ― ako každý neodôvodnený   hnev ― rástol nesmyselnou rýchlosťou. Len čo sa najedol a niekoľko   sekúnd predstieral, že sa chce učiť, vybehol z domu. Umienil si, že   pôjde do kníhkupectva, do internátu, k Šimandlovi po nejaký sošit, do   parku premýšľať, k zubnému lekárovi na prehliadku, kúpiť si lístok do   kina. Všetky adresy ležaly shodou okolností smerom, ktorým bývala   Maja.
    </tei:p>
    <tei:p>
     Hupol k nej do izby celkom nepripravený a urputne premýšľal, ako   ospravedlniť svoju návštevu. Maja mu obetavo uľahčila námahu. Ležala   na diváne s knihou ako často. Bola v ružovom župane, lemovanom úzkou   bielou kožušinkou. Zakryla si bosé nohy a usmievala sa na Karola.
    </tei:p>
    <tei:p>
     Hnal vedomím myšlienku: „Ako tu leží predo mnou. Keby som bol do   nej zaľúbený... ale ja, pravda, nie som.“
    </tei:p>
    <tei:p>
     Nie súc zamilovaný do Maje, povedal: ― Požičala by si mi   gramatiku?
    </tei:p>
    <tei:p>
     ― Akú?
    </tei:p>
    <tei:p>
     ― Francúzsku.
    </tei:p>
    <tei:p>
     Vstala, prehopkala k skrini a dala mu knihu, ktorú jej už nikdy   nevrátil. Bezočivo povedala: ― Preto si prišiel?
    </tei:p>
    <tei:p>
     A on prisvedčil a hneď si uvedomil, že by už mal ísť. Ale nešiel a   Majina samopašnosť dnes nepoznala hraníc:
    </tei:p>
    <tei:p>
     ― Soznámila som sa s úžasným mládencom. Je skoro ako Gary.
    </tei:p>
    <tei:p>
     Karol ďakoval nebesám za príležitosť tváriť sa nevšímavo.
    </tei:p>
    <tei:p>
     ― Ale, ― vyhlásil.
    </tei:p>
    <tei:p>
     ― Aj ty si trochu ako Gary. Trošíčku.
    </tei:p>
    <tei:p>
     Chcel povedať sbohom, no neodolal:
    </tei:p>
    <tei:p>
     ― To bol ten... ten? ― opýtal sa.
    </tei:p>
    <tei:p>
     A Maja zajasala a opýtala sa: ― Ktorý?
    </tei:p>
    <tei:p>
     Keď vidí, že Karol odchádza, volá za ním spevavo: ― V nedeľu   prídeš? Prídeš v nedeľu?
    </tei:p>
    <tei:p>
     Sbehol chytro na ulicu a letel domov. Francúzsku gramatiku   zastrčil za ostatné knihy na polici. Začal čítať v dejepise, no po   troch slovách mu unikol význam slov. Bosonohý župan chodil popred   neho okolo stola.
    </tei:p>
    <tei:p>
     Odrazu si uvedomil katastrofálnu vážnosť situácie. Už nešlo iba o   osobné rozladenie, ale o celý rad objektívnych skutočností. „Ktorý z   mojich kolegov by sa správal ako ja?“ pýtal sa. Či by som i medzi   mladšími našiel niekoho, koho by takáto hlúposť vedela vykoľajiť...?   Neznačí to, že niečo nie je v poriadku?
    </tei:p>
    <tei:p>
     Že som iný než ostatní...?“
    </tei:p>
    <tei:p>
     A toto podozrenie bolo najzákernejšie zpomedzi všetkých. Doľahla   naňho neznesiteľná depresia a on sa jej zbavoval domnele   oslobodzujúcimi údermi sovretej päste o dosku stola. Keď na ňu   udieral vari po desiaty raz a keď sa bolesť v červených hánkach už   ani nemohla ďalej zväčšovať, zacengal niekto pri vchode.
    </tei:p>
    <tei:p>
     ― Maja!
    </tei:p>
    <tei:p>
     Myslel si, že to slovo iba pošeptal, no nebolo v byte nikoho, kto   by ho nebol počul. Obzreli sa za ním, keď sa hnal do predizby.
    </tei:p>
    <tei:p>
     Hľadel na prichádzajúceho, ako by ho nepoznával.
    </tei:p>
    <tei:p>
     ― Učíš sa? ― opýtal sa Števko.
    </tei:p>
    <tei:p>
     Spamätal sa. ― Iba sa tak dívam do knihy. Čo gániš...?
    </tei:p>
    <tei:p>
     ― Poď. Negánim.
    </tei:p>
    <tei:p>
     ― Kam? ― Ružový župan. Bolesť v pravej ruke.
    </tei:p>
    <tei:p>
     ― Len poď.
    </tei:p>
    <tei:p>
     ― Hneď. ― Vymyslel si, že ho Števko prišiel oslobodiť.
    </tei:p>
    <tei:p>
     Prešli záhradou a vyšli na ulicu. Po niekoľkých krokoch odbočili s   chodníka, prešli spojovacou uličkou, kráčali pri dlhom múre tichých   budov a počúvali svoje kroky. Išli tak asi desať minút.
    </tei:p>
    <tei:p>
     Karol sa niekoľko ráz pokúsil vyzvedať, kam idú. Števko sa   usmieval a mračil sa zároveň. Konečne povedal:
    </tei:p>
    <tei:p>
     ―    Zmastiť dvoch chalanov.
    </tei:p>
    <tei:p>
     Čo? Nepochopil hneď. Zmastiť? On, Karol?
    </tei:p>
    <tei:p>
     ― Kde...? Prečo...? Ja...?
    </tei:p>
    <tei:p>
     ― Už je to tak. Napokon si to predsa len rozdáme. Ten mamľas   lacnejšie nedá. Chytrejšie.
    </tei:p>
    <tei:p>
     Karol, presvedčený, že ide o omyl, zaostal kúsok za Števkom a   musel ho doháňať. Nemal za sebou bitkársku minulosť ako väčšina jeho   spolužiakov a predstava, že by mal pomáhať „zmastiť“ (hu) dvoch   chlapcov, pravdepodobne celkom cudzích, ho miatla. Ale Števko zjavne   nepripúšťal debatu o veci a tak nezostávalo iné, ako sledovať ho so   stupňovanou úzkosťou.
    </tei:p>
    <tei:p>
     Odrazu si z čista jasna uvedomil, že nebude môcť ustúpiť. Že sa   bude musieť biť, na mieste, v týchto šatách, v tejto chvíli. Veľmi   zbledol. Rozčúlene si pomyslel: „Možno jedným z tých dvoch bude   mládenec, ktorý odprevádzal Maju. V každom prípade to budú chlapci,   ktorí by raz mohli odprevádzať Maju. Ak ich zbije, bude potom stačiť,   aby sa prosto zjavil: dajú sa na útek.“ Ale ani táto možnosť ho   neuspokojila. Srdce mu tĺklo. Neodvažoval sa prehovoriť. Zlá   predtucha ho zahanbila.
    </tei:p>
    <tei:p>
     Boli pred hnedou klenutou bránou starého domu. Zastali. Karol   hľadel na Števa: bol oveľa mladší, bezvýznamnejší. Čosi bolo na ňom   závideniahodne jednoduché.
    </tei:p>
    <tei:p>
     ― Poď.
    </tei:p>
    <tei:p>
     Karol sa zachvel a myslel si: „Zmastiť, nasekať, narezať.   Dofialova. Že ho mater nepozná. Že sa do rána noposbiera. Že ho   odnesú v škarnicli.“ ― V tomto smere vyčerpal svoj slovník i svoju   predstavivosť veľmi chytro a nepomohlo mu to.
    </tei:p>
    <tei:p>
     Pod kamenným oblúkom, vedúcim do dvora, stála dvojica chlapcov, v   tôni, ostražito. Dusná pauza, a Števo vykročí.
    </tei:p>
    <tei:p>
     ― Doniesol si tie hlúpe kružidla?
    </tei:p>
    <tei:p>
     Ten druhý vytiahne ruky z vrecka. Karol vidí iba to, že má úžasne   dlhé ruky a špicaté lakte. Vypľuje na stenu a pozoruje slinu, ako po   nej steká. Bolo to ako obrad. Karola zabolel žalúdok. Pokúsil sa   predstaviť si, že o tomto všetkom iba číta.
    </tei:p>
    <tei:p>
     ― Daj sa vypchať, dobre?
    </tei:p>
    <tei:p>
     Okamih stáli všetci štyria celkom bez hnutia.
    </tei:p>
    <tei:p>
     ― Teda nedáš.
    </tei:p>
    <tei:p>
     ― Utrinos, ― povedali tí dvaja, obaja odrazu.
    </tei:p>
    <tei:p>
     Števo hľadí poza nich do dvora. Potom sa obráti na Karola a   šepne:
    </tei:p>
    <tei:p>
     ― Na nich.
    </tei:p>
    <tei:p>
     A vyskočí, zdrapí väčšieho za rameno, potom za prsia, počuť zvuk   trhajúcej sa látky, údery sa sosypú a telá začnú prudko oddychovať.   Karol si pomyslel: ―
    </tei:p>
    <tei:p>
     Pomyslel si, v tejto chvíli.
    </tei:p>
    <tei:p>
     „Aké šialenstvo, vrhnúť sa na silnejšieho! Keby bol Števko   uvažoval...“ a hneď potom:
    </tei:p>
    <tei:p>
     Chcel priskočiť, hodiť sa na toho druhého, nedbať na údery,   revanžovať sa Števkovi za tamten dávny zimný deň, za pomoc plechoviek   a polien, chcel nesklamať, chcel, ale predovšetkým si pomyslel.
    </tei:p>
    <tei:p>
     I ten druhý sa vrhol na Števka a klbko tiel sa váľalo po dlažbe   podchodu. Iba na zlomok chvíle sa klbko rozmotalo: Števko vyskočil a   oprel sa o stenu, aby oboch protivníkov dostal do jednej línie a mal   krytý chrbát. Mal sotva kedy vydýchnuť, no nakrátko sa zadíval na   Karola. Veľký údiv a veľké sklamanie bolo v tom pohľade.
    </tei:p>
    <tei:p>
     A Karol sa vzoprel, obrátil sa a vybehol z brány, pretože si   pomyslel. Utekal dlho a nezastavoval sa, hoci sa mu zadrhoval dych a   prsia sa mu maly rozletieť. Bol to trápny pohľad: veľký chlapec s   vejúcou košeľou a s bolestne strhanou tvárou.
    </tei:p>
    <tei:p>
     V záhrade ho premohol smiech vysilenia. Slzy mu stekaly po tvári a   cítil, že sa mu nohy po kroku podlomia.
    </tei:p>
    <tei:p>
     Od samých dverí sa vrhol k pohovke. Na nich! Na nich!
    </tei:p>
    <tei:p>
     Matka prišla s liekom. Karol, vravel jej hlas, dieťa moje. Má   zavolať lekára? Kŕčovite plakal. Ružové župany chodily okolo neho   naboso a zabávaly sa na ňom.
    </tei:p>
    <tei:p>
     A súčasne bežal krížom cez udivené mesto, od brány, čo za ňou   dvaja chalani mlátia osamoteného Števka, ktorý si zabudol pomyslieť,   po záhradu, v ktorej ho opustily sily a ľudia sa za ním obracajú,   riaditeľ Olexa s prísnou tvárou: Pavlovič, v podstate si zradil,   profesor telocviku s bielou latkou na skok vysoký, ústavný lekár,   ktorý s úsmevom oslobodzuje protekčné dieťa od telocviku, a Maja.
    </tei:p>
    <tei:p>
     ―Maja... Maja prišla.
    </tei:p>
    <tei:p>
     Matka vyšla po prstoch z izby. Keď za sebou ticho zatvorila dvere,   začala sa pretvarovať.
    </tei:p>
    <tei:p>
     ― Povedz mamičke, Maja, že veľmi pekne ďakujem. ― Kývla za seba. ―   Bude to chrípka. Mal zvýšené teploty. To prejde.
    </tei:p>
    <tei:p>
     Števo a Milo vošli pomaly do izbietky a sadli si na posteľ. Števo   si trel líca. Potom vyzliekol kabát a začal ho oprašovať.
    </tei:p>
    <tei:p>
     Milo povedal: ― Vedel som to. Nedali nám ich. Bola to hlúposť.
    </tei:p>
    <tei:p>
     Števo zdvihol hlavu. Myslel na iné.
    </tei:p>
    <tei:p>
     ― Kto ušiel? ― opýtal sa Milo, keď Števo vyslovil myšlienku.
    </tei:p>
    <tei:p>
     ― A ja som sa tak spoliehal. Nie kvôli mne... Kružidla,   nekružidlá...
    </tei:p>
    <tei:p>
     Števovi sa na konci nosa sbehla červená kvapôčka.
    </tei:p>
    <tei:p>
     ― Tak vidíš, ― povedal.
    </tei:p>
    <tei:p>
     Po schodoch vystupovaly kroky. Nepatrily nikomu z domu, boly   ťarbavé a pomalé.
    </tei:p>
    <tei:p>
     ― Nemáš vreckovku?
    </tei:p>
    <tei:p>
     ― Mám.
    </tei:p>
    <tei:p>
     Kroky zastaly na prahu. V izbe bolo prítmie. Dvere sa   otvorily.
    </tei:p>
    <tei:p>
     ― Ukáž.
    </tei:p>
    <tei:p>
     ― Dobrý večer, ― povie Milo neisto a s veľkým údivom. Šepce: ―   Vitajte.
    </tei:p>
    <tei:p>
     Števo pozoruje starca a hoci je v tej chvíli veľmi zaujatý sebou   samým, zisťuje, že je tu zbytočný. Obíde trochu shrbenú postavu v   čiernom plášti a vytratí sa z izby. Keď sostupuje, rozmýšľa o tom, či   tí dvaja ešte striehnu, a ako im unikne na ulicu.
    </tei:p>
    <tei:p>
     Čakal na prázdnej chodbe gymnázia, kým zacengá. Keď sa ozvalo   zabzučanie elekrického zvonca, vyrútila sa naňho črieda kričiacich   chlapcov a on stál medzi nimi ako v príboji. Nestačil sa im dívať do   tvárí, tak prudko sa hnali okolo neho, otierajúc sa o jeho plášť a   nevnímajúc jeho prítomnosť. O chvíľočku chodba stíchla a krik sa   ozýval iba z diaľky, tlmene. Páni profesori sa začali schádzať do   sborovne. Ako prechádzali chodbou, vyťahovali sväzočky kľúčov a   knižky alebo sošity prekladali z ruky do ruky. Pred dverami sborovne   trochu postáli, kým našli pravý kľúč.
    </tei:p>
    <tei:p>
     Pristúpil ku dverám sborovne a zaklopal. Klopal po prvý raz tak   tíško, že to tamdnu akiste nikto nepočul. Iba na tretie zaklopanie sa   otvorily dvere.
    </tei:p>
    <tei:p>
     „Tento by mohol byť mojím žiakom,“ pomyslel si, hľadiac na mladého   suplenta.
    </tei:p>
    <tei:p>
     ― Informácie rodičom sa už nepodávajú, ― povedal zhovievavo. ― Až   po konferencii. ― Chcel privrieť dvere.
    </tei:p>
    <tei:p>
     ― Moment. Prepáčte. Musím sa rozprávať s istým pánom profesorom.   Je to dôležité. ― Aby oslabil zjavné rozhodnutie profesora, že to nie   je možné, sklonil trochu hlavu a povedal s dôrazom: ― Prišiel som   zďaleka. Náročky.
    </tei:p>
    <tei:p>
     ― Zďaleka, ― opakoval mládenec. Hm. ― A koho by ste radi...?
    </tei:p>
    <tei:p>
     ― Pána, ktorý v štvrtej triede vyučuje počty.
    </tei:p>
    <tei:p>
     ― Hm. ― Obrátil sa do siene. ― Kto má v kvarte matematiku?
    </tei:p>
    <tei:p>
     ― V ktorej kvarte? ― ozve sa ženský hlas zvnútra.
    </tei:p>
    <tei:p>
     ― V ktorej kvarte, ― opakuje mladý pri dverách.
    </tei:p>
    <tei:p>
     ― Čo je v nej Ivák.
    </tei:p>
    <tei:p>
     ― V kvarte á.
    </tei:p>
    <tei:p>
     ― Aha, ― ženský hlas zdnuka.
    </tei:p>
    <tei:p>
     Dvere sa zatvoria, pauza. Potom sa znova otvoria a žena s   okuliarmi vraví: ― Choďte do hovorne, druhé dvere. Kolega hneď   príde.
    </tei:p>
    <tei:p>
     Prečesal si riedke vlasy prstami, zaklopal na polosklené dvere, a   keď sa ani po treťom zaklopaní nikto neozval, vošiel. Izba bola   prázdna, nuž ostal stáť pri dverách. Potom sa ozval smiech tesne za   inými dverami, otvorily sa a chrbtom vošiel človek celkom svetlých   vlasov, verte-neverte, ešte mladší než ten prvý.
    </tei:p>
    <tei:p>
     ― Želáte si?
    </tei:p>
    <tei:p>
     Starý učiteľ zaváhal, či sa má predstaviť. Povedal, po čo prišiel,   a dával pritom pozor, aby profesorovi netykal.
    </tei:p>
    <tei:p>
     ― Ivák, Ivák... aha, kvarta.
    </tei:p>
    <tei:p>
     Prst s prsteňom hľadá v zápisníku. Izba je príjemne svetlá, je tu   kožená súprava kluboviek a sklená skriňa, plná kníh a geometrických   konštrukcií z drôtu, dreva a papiera.
    </tei:p>
    <tei:p>
     ― Ivák.
    </tei:p>
    <tei:p>
     Starý učiteľ čaká. Koľko takýchto mládencov už poslal do života?   Koľko takýchto dôležitých tvárí s vypuklými okuliarmi, hľadajúcich   významne v notese. Z koľkých jeho strapatých a bosých šarvancov budú   raz takíto gentlemani s nosom na plafóne.
    </tei:p>
    <tei:p>
     ― Teda Ivák. Pán otec?
    </tei:p>
    <tei:p>
     ― Nie. Učiteľ.
    </tei:p>
    <tei:p>
     ― Ach tak. Inštruktor. Potrebuje vás, len čo je pravda. Mladý si   premeriava starého. Útrpne a pochybovačne si ho premeriava: ― Ale aby   sme sa dostali k veci. O chvíľu bude po prestávke.
    </tei:p>
    <tei:p>
     Starý učiteľ sa díva na niekoľko drevených gúľ, nastoknutých na   čierne kovové stonky. Pohybujú sa v kruhoch okolo rozličných osí a na   malých bielych štítkoch sú nápisy: Zem, Slnko, Mesiac, Urán, Neptún.   Dômyselná vecička, tento prístroj. Dômyselné je tu všetko, a   pohodlné. Nákresy a modely, chodby a triedy, elektrický zvonec a   školník v sklenej vrátnici.
    </tei:p>
    <tei:p>
     Čo sme mali my? Trstenicu.
    </tei:p>
    <tei:p>
     ― Prosím? ― zarazí sa mladý matematik. Potom pokračuje: ― Kvarta   je zkrátka dôležitá trieda. Z kvarty sa odchádza na iné školy.   Nemôžem nič riskovať. Nemôžem prepustiť študenta, ktorý neobstojí. A   keby aj neodišiel: V kvinte sa začína vyššia matematika. Nie som   pedant, ale vyžadujem primerané vedomosti.
    </tei:p>
    <tei:p>
     „Trstenicu,“ myslí si starý. Hľadí na mladého a usmeje sa láskavo.   Je dobre. Dobre je.
    </tei:p>
    <tei:p>
     ― Váš žiak sa musí pousilovať. Klasifikujem spravodlivo a nerobím   výnimky.
    </tei:p>
    <tei:p>
     Pán učiteľ prepáči, ale pán profesor má ešte plno roboty. Dva dni   pred konferenciou sa informácie i tak podaly iba výnimočne. Pán   kolega, áno, pán kolega, porúčam sa. Dvere sa trochu chvejú, ako sa   zatresly.
    </tei:p>
    <tei:p>
     ― On sa pousiluje, prosím.
    </tei:p>
    <tei:p>
     Či pre toto sem prišiel? Starý učiteľ stojí v hovorni a príliv   mladých hlasov sa blíži a stúpa z chodby na chodbu, z poschodia na   poschodie. Môj Milo sa pousiluje.
    </tei:p>
    <tei:p>
     Ale môj Milo sa nemeria na matematiku, nie veru.
    </tei:p>
    <tei:p>
     Odrazu pocítil potrebu vyhnúť prichádzajúcim detským tváram, azda   zo strachu, aby medzi nimi neuzrel Milovu. Rýchlo odstúpil odo dverí   do sborovne a prikročil ku dverám na chodbu.
    </tei:p>
    <tei:p>
     Stál v nich vysoký pán v čiernom, ušľachtilý a veľmi hrdý pán.   Obaja odstúpili odo dverí.
    </tei:p>
    <tei:p>
     ― Prosím, ― povedali obaja.
    </tei:p>
    <tei:p>
     ― Prosím. Ja som tu doma.
    </tei:p>
    <tei:p>
     Ako vychádzal, pozrel zblízka na toho druhého a poznal v ňom   učiteľa. Zahanbil sa pri myšlienke, že by mu mohol predniesť Milovu   „vec“.
    </tei:p>
    <tei:p>
     (Riaditeľ Olexa hľadel za starcom. Potom prešiel do sborovne a   vzal so stola knihy. Vyšiel na chodbu a zamieril k sexte. Budem   sklamaný a znechutený, a či rozradostený a optimistický, až ju budem   opúšťať, typoval. Dnes je príjemný deň a človek má myslieť vždy na   najlepšie.)
    </tei:p>
    <tei:p>
     Starý pán učiteľ pomaly sostupuje po širokých kamenných schodoch.   Starý pán učiteľ pomaly vystupuje po úzkych drevených schodoch.   Zastavuje sa občas a bielymi prstami si trie bradu proti srsti. V   Milovej izbe vyzlečie kabát, prejde ku dverám kuchynky a opýta sa   domácej, ešte dobre nevie čo.
    </tei:p>
    <tei:p>
     Gazdiná utiera riad v kúte a celé telo sa jej natriasa rovnomerným   pohybom rúk. Jej tvár je profesionálne ustarostená, všetkého má dosť,   so všetkým sú nepríjemnosti a všetky poplatky sa istotne zasa   zvýšia.
    </tei:p>
    <tei:p>
     ― No? Boli ste? Vykonali ste?
    </tei:p>
    <tei:p>
     Učiteľ si sadá na okraj stoličky a rameno vyloží na stôl. Pri   lakti je látka rukáva veľmi tenká.
    </tei:p>
    <tei:p>
     No. Bol.
    </tei:p>
    <tei:p>
     ― Chlapčisko je darebák, čo? Učiť nie, len by to fidlikovalo. ―   Ďalej utiera a v náhlom hneve drúzga taniere o seba. ― Aj sestra má   takého chalana, chceli mať z neho pána a on sa im na to prepytujem,   lozí za dievčenci, a knihu do rúk nevezme, to ja poznám ―
    </tei:p>
    <tei:p>
     Kdesi hore, pod bralami vysokými, medzi chalúpkami skrčenými, Pánu   Bohu za chrbtom je škola. Nad vrátami je štátny znak a nápis. Moja   škola.
    </tei:p>
    <tei:p>
     ― Povedali, že je najlepším žiakom. Alebo aspoň jedným z   najlepších. Áno. Bude mať samé jedničky. Okrem počtov. Z počtov bude   mať dvojku. Nuž ― dvojku.
    </tei:p>
    <tei:p>
     Domáca vyžmýka handru a zavesí ju na okraj sporáka. ― No ba:   Najlepší žiak.
    </tei:p>
    <tei:p>
     Učiteľ sa sústreďuje na dlážku, na ktorej je napodobnenina   linólea: vždy jeden belasý a jeden biely kosoštvorec. Biely znamená   najlepší žiak, belasý znamená slabý z matematiky.
    </tei:p>
    <tei:p>
     ― On si to opraví. Ja viem, že si to opraví. Je to bystrý   chlapec.
    </tei:p>
    <tei:p>
     Gazdiná hľadí na starca. Dáva sa dojímať.
    </tei:p>
    <tei:p>
     ― Tak ho tu opatrujte. Dajte naňho pozor. A za všetko vám ďakujem.   Bol mojím najmilším žiakom.
    </tei:p>
    <tei:p>
     ― No, ― povedala, ― rozumie sa samo sebou.
    </tei:p>
    <tei:p>
     V šedivej Milovej izbe si učiteľ uvedomuje nesmyselnosť tejto   návštevy. Prehadzuje si plášť cez plecia a starostlivo si upravuje   golier. Nepočká na chlapca. Hoci má kedy na vlak, nepočká. Zalistuje   v učebniciach, ktoré ležia na stole a ide. ― Blázni, ― šepce si, ―   nadutí blázni.
    </tei:p>
    <tei:p>
     Prišiel na stanicu, stály tam vlaky a fučaly, potom odišly kamsi a   vrátily sa s druhej strany, rozčarované a premenené.
    </tei:p>
    <tei:p>
     Čo komu poviem doma...? Čo komu zatajím...? Dajte mi kartičku   tretej triedy. Kde je môj vlak? Čo povie Ivák, a čo Zúbor? Tu je   pomerne prázdne oddelenie. Odchod o desať minút. Bol som azda zlý   učiteľ? Pod vozňom to zaškrípe. Už? Teda som vinovatý, a či nie?   Dúfam, že na ulmanskej staničke nebude nikoho. Je tu prievan,   nezatvorili by ste okno? Mladý Ivák je najlepším žiakom. Ďakujem vám.   Akože aj nie, veď ho ja vypravujem do sveta. Decko v náručí ženy sa   natriasa a vydáva škreky. Má zvedavé oči. Nikto nevie, čo z neho   bude, až príde do mojej triedy. A ktovie, čo z neho bude, až ju   opustí? Keby som to vedel, robil by som čistú prácu ako stolár. Do   Paroma, stolár vie od začiatku, aký ten stôl bude. I keď ti vyjde o   tôňu tmavší. Alebo o byľku širší a drsnejší. Vezme sa hoblík a   shobľuje sa. Stolár shobľuje. Ale povedzte, čo urobím ja...? Nate   lístok, štikajte, koľko, chcete. Nikto sa nedozvie o tejto márnej   ceste.
    </tei:p>
    <tei:p>
     Keď sa riaditeľ Olexa dnes ráno vrátil do riaditeľne, hmkajúc   melódiu a poklepkávajúc prstami po kusoch nábytku, našiel na stole   list z Referátu Ministerstva školstva a národnej osvety, ktorý   oznamoval, že sa vyhovelo jeho žiadosti o preloženie a že od jesene   nastupuje na ústav, v žiadosti uvedený. Len čo riaditeľ Olexa   prečítal list, všetko okolo neho sa zmenilo. Miesta, veci a spomienky   dostaly nový smysel. V divadle niekedy takto odrazu zmenia osvetlenie   celej scény.
    </tei:p>
    <tei:p>
     Táto stolička už nebola nepohodlnou stoličkou, ktorú treba opraviť   alebo vymeniť, ale stoličkou, v ktorej riaditeľ Olexa jedenásť rokov   sedával, premýšľal, prežíval sklamania a prekvapenia a o jedenásť   rokov ostarel. Tieto okná neboly oknami na budove štátneho reálneho   gymnázia, ale prostriedkami k toľkým známym a teraz veľmi dojímavým   pohľadom na záhradku so slnečnicami, na cestu, na park. Táto knižnica   nebola knižnicou riaditeľa ústavu, ale prameňom jedenásťročných   osobných zážitkov a rozkoší. Toto svetlo v miestnosti, tento blízky   priestor, tento prievan medzi dverami a oknom, táto chybná perketa a   táto puknutá obločná tabuľka, to všetko bolo predovšetkým čosi, od   čoho sa odchádza.
    </tei:p>
    <tei:p>
     Riaditeľ Olexa sedel za svojím písacím stolom a nevedel ešte dosť   dobre, či je prekvapený príjemne, a či nepríjemne. Je isté, že veľmi   dlho čakal tento list a že si želal jeho príchod. Je ďalej isté, že   preloženie z malého mesta do veľkého, z kultúrnej periférie do   kultúrneho strediska znamená postup, ktorý by hocktorý kolega uvítal.   A predsa ― čosi nepredvídaného prišlo. Možno, že ide práve o to   puknuté sklo a o tú chybnú parketu medzi fotelom a stojanom na   spisy.
    </tei:p>
    <tei:p>
     Nikto sa nedozvedel, že riaditeľ Olexa toho rána ticho opustil   riaditeľnu a pomaly zamieril do studených útrob, rozľahlej, mrhavo   postavenej budovy. Kráčal rovnou chodbou, vyšiel po schodoch, hľadel   na tabuľky, V., VI., I.a, I.b, no nepočul hlasy, ktoré sa zpoza nich   ozývaly; kresliareň, žiacka knižnica, schody, zasa chodba a zasa   schody a dvor a ihrisko. Študentíci v bielych trenírkach sa hádžu do   pozoru, mužstvá po oboch stranách sieťky sa zarazia, potom pokračujú   v hre, dávajúc si záležať na výkonoch. A zasa chodba a zasa schody a   dvere sborovne.
    </tei:p>
    <tei:p>
     Vysoké zelené dvere sborovne. Niektorí sa azda potešia tejto   zpráve, niektorí nie. Jedenásť rokov je jedenásť rokov. Jedenásť   absolventských generácií, jedenásť primánskych čried, jedenásť   výročných slávností. Kolegovia, prišiel som vám oznámiť, že sa   lúčime.
    </tei:p>
    <tei:p>
     Nie.
    </tei:p>
    <tei:p>
     Prešiel rýchlo k iným dverám. Mal pri sebe jeden z dvoch   jestvujúcich kľúčov k tejto miestnosti.
    </tei:p>
    <tei:p>
     Zastal v aule. Bola prázdna a nevymetená, na veľkých klenutých   oknách boly pavučiny a po zemi plno papierov a smetí. Opona malého   javiska bola šedivá od prachu a opusteno visela na motúze. Dlážka   malého pódia puká a prehýba sa. S tohto miesta som hovorieval k   študentom.
    </tei:p>
    <tei:p>
     Náročky som vravel potichu, aby museli stáť celkom nehybne a   počúvať, ak ma chceli počuť. A oni ma chceli počuť: Postávali v   prízemí v krivých riadkoch, opierali sa o zábradlie na galérii,   sedeli na oblokoch a hľadeli na mňa.
    </tei:p>
    <tei:p>
     Hľa, teraz prichádzajú. Primánici napred, ešte dojedajú svoje   desiate a keď ma zazrú, pchajú ich do vrecák. Za nimi sekundám,   ktorým hovorievam „veď už nie si primán“, potom terciáni a kvartáni,   ktorých presviedčam, že navštevujú najdôležitejšiu triedu okrem   oktávy, pretože sa aj z nej odchádza „do života“, napokon vyššie   triedy s kvintou, ktorá „už nepatrí do nižšieho gymnázia“, a so   septimou, z ktorej na rok bude oktáva. Stoja tu, chlapčekovci pehatí   i chalani v puberte, plní pupencov a vyzývavosti, dôstojní maturanti   a jedna slečna zo sexty, ktorá sa nejakým omylom alebo protekciou   dostala na chlapčenský ústav. Všetci prišli, sami bez napomínania si   postávali do radov, prišli a zvedavo čakajú.
    </tei:p>
    <tei:p>
     Čo vám povedať, chlapci, ktorých zauškujem dvoma prstami po líci,   a čo vám, mládenci, ktorým vykám a ktorých si dosť vážim, aby som k   vám bol prísny...? A čo povedať vám, trom-štyrom, ktorých som si   obľúbil a ktorí teraz klopíte oči, pretože tušíte, že som vás sem   nesvolal bez príčiny? Nebude to priveľké sklamanie, až vám poviem, že   odchádzam, a až to prijmete bez poznámky, v myšlienkach kdesi pri   svojich hračkách alebo frajerkách? Nehrozí mi vaša neúčasť? Nezbaví   ma vaša ľahostajnosť všetkého, čo mi uľahčuje odchod?
    </tei:p>
    <tei:p>
     ― Rozchod, ― povie riaditeľ Olexa opatrne. Ako sa pohol, spŕchla   naňho vrstvička prachu s opony.
    </tei:p>
    <tei:p>
     A na druhom konci siene, vo dverách, ktoré zostaly ovtorené, stojí   niekto a vraví:
    </tei:p>
    <tei:p>
     ― Čakáme vás v sexte, pán riaditeľ. Prikázali ste mi pripomenúť   vám to, keby ste meškali. Mám vziať sošity?
    </tei:p>
    <tei:p>
     Ešte než odídem, rozkážem tu pozametať, umyť obloky, vyklepať   oponu, poutierať prach a opraviť pódium. Slávnosti sa budú odbavovať   zasa v aule. Ako kedysi, keď som prišiel na tento ústav. Pred   jedenástimi rokmi.
    </tei:p>
    <tei:p>
     Poďme.
    </tei:p>
    <tei:p>
     Karol sa ani nevie rozpamätať, kedy vlastne odišiel riaditeľ Olexa   z jeho života. Temer si to nevšimol. Keď si to potom uvedomil, zháčil   sa a pozdalo sa mu to celkom neuveriteľným. Myslel na riaditeľa Olexu   mnoho mesiacov, a keď si jeho kolegovia už ani vo sne naňho   nespomenuli, prichytil sa občas pri pocite, ako by sa jeho odchodom   čosi bolo pokazilo v múdrych a dôstojných kolesách starého gymnázia.   Keď sa riaditeľ Olexa po pol roku vrátil, aby si odviezol rodinu,   vyprevadila ho celá sexta na stanicu, a v myšlienkach za horami za   dolami, rozlúčila sa s ním niekoľkými stiskmi rúk. Karol, pravda,   nebol medzi kolegami. Nepokladal za možné, že by mu riaditeľ Olexa   podal ruku práve tak ako desiatkam iných, a to mu tu bezpochyby   hrozilo. Tak sa Olexa a Karol rozišli vlastne bez rozlúčky.
    </tei:p>
    <tei:p>
     Raz v živote pokúsil sa Karol tento poklesok napraviť. Keď mu   riaditeľ Olexa po dvoch rokoch ― niekedy tesne pred matúrou ―   blahoželal k akémusi literárnemu úspechu, sadol si Karol s veľkým   gestom za stôl a napísal najsložitejší, najrozpačitejší a najhlúpejší   list, na aký sa kedy zmohol. Jeho pokus vyznať riaditeľovi Olexovi   svoju niekdajšiu náklonnosť, no najmä pokus shrnúť akosi všetko, za   čo sa Karol riaditeľovi Olexovi cítil byť zaviazaný, stroskotal tak   hanebne, že vari až po najbližšie stretnutie ― nasledujúce temer až o   desaťročie ― hanbil sa Karol za ten list a bolo mu trápne pri   pomyslení, koľkú zhovievavú iróniu musel vyvolať.
    </tei:p>
    <tei:p>
     No odchod riaditeľa Olexu a strata vedomia, že ho niekto sleduje a   podporuje, nebola jediná závažná zmena v Karolovom živote.
    </tei:p>
    <tei:p>
     Predovšetkým začal čítať. Čítaval od čias, keď sa naučil čítať, no   teraz to bolo iné: hltal stovky strán, presedel nad nimi dlhé hodiny   a odkladal ich, iba keď mu oči slzily a keď dostával strach, že by ho   skazený zrak mohol pripraviť o túto rozkoš. Výber jeho čítania bol   náhodný a pomýlený, no na tom nezáležalo. Stačilo, že sa okolo neho   otváraly nové a pestré perspektívy a že ho chorobne priťahovaly a   pútaly. Jeho vzťah ku knihám utváral sa zpočiatku celkom ináč, než by   si to bol želal otec a než o tom mohla svedčiť jeho exkluzívna a   ulízaná knižnička. Karol čítal nerestne a rozkošnícky. Knihy preňho   boly nebezpečným dobrodružstvom a zpomedzi všetkých hriechov tohto   sveta soznamovaly ho najprv s túžbou.
    </tei:p>
    <tei:p>
     No jeho útek zo skutočnosti bol nepodobný poplašeným avantúram   neskorej puberty jeho druhov. Bolo to tak najmä preto, že vychádzal z   konkrétnej predstavy, obetavo poprežúvanej a pripravenej: z predstavy   veľkomesta, románove prekypujúceho a pulzujúceho, úrodného na   „krútňavy“ a „vodopády“, v ktorých mnoho malých, ale vzácnych vecí   môže bez stopy zmiznúť a tak podobne.
    </tei:p>
    <tei:p>
     Keď sa Karol, neskôr stály obyvateľ veľkých miest, usmieval svojej   romantickej formulke, nemohol sa ubrániť dojmu, že mal vtedy príčinu   i právo zachovať si túto búrlivú a súčasne pohodlnú vidinu.   Prebedlené noci a horúčkovité prechádzky, spojené so zámerným lovom   prekvapení a s neukojenými a sklamanými návratmi do postele, mohly   byť iba výrečnými symptómami. Príčiny, ako každý uhádol, boly oveľa   jednoduchšie ― ba boly odrazu zahanbujúco krikľavé:
    </tei:p>
    <tei:p>
     Napodiv sa totižto aj v skutočnom živote odrazu už nevyskytovala   iba Maja. Hoci ho dráždila a provokovala k žiarlivosti a teda do   istej miery aj pútala, bolo celé mesto, ktorého rozmery sa potulkami   na nevydržanie zmenšovaly, náhle plné jej družiek a na každej bolo   čosi, čo v prvom dôsledku rozlaďovalo a znechucovalo. Poburovala   najmä predstava, že väčšina z nich s niekým spávala a že to bol   dôsledne vo všetkých prípadoch niekto iný než Karol.
    </tei:p>
    <tei:p>
     Trvalo mu dlho, kým úplne premohol stud a vnímal ich zblízka ako   reálne a dosiahnuteľné veci. Boly tmavovlasé alebo svetlovlasé,   štíhle alebo mäsité, pružné v chôdzi alebo čaptavé, pokorné alebo   nápadné. Mal sympatie k jedným a vzápäť zisťoval, že ho druhé   neodpudzujú. Naučil sa predstavovať si ich ako svoje milenky a v   obrane nimi začal pohŕdať a hovoriť o nich povýšene a sarkasticky. No   ani jeho druhom, ani jemu samému neušlo, že má s nimi otvorený účet,   ktorý sa rapídne úrokuje.
    </tei:p>
    <tei:p>
     S úžasom začal pudovo rozoznávať ženy, ktoré sa od ostatných a   najmä od Maje odlišovaly tým, že ich mohol mať. Jeho kamaráti   podávali si ich väčšinou v izbičkách za krčmami alebo na trávniku v   mestskom parku, keď po jedenástej zhasili lampy, vodili si ich do   študentských podnájmov po zadných schodištiach a okolo komôr večne   hluchých domovníkov. Krikľúnsky zvali Karola na svoje výpravy a   zasypávali ho podrobnosťami, neveriac úprimnosti jeho odporu. Oni i   on boli zajedno, že jeho nepokoj bude v ktorejsi chvíľke silnejší než   nevoľnosť okolo žalúdka, ktorá ho ochromovala.
    </tei:p>
    <tei:p>
     S vybičovanou zúrivosťou sa teda vrhol na knihy a húževnato pri   nich vytrvával. Pred úsvitom sedával nad stolíkom a vypisoval, aby po   troch dňoch samotrýznivo nespokojný pálil pomaly hárček za hárčekom.   Jeho pomer k rodičom sa skalil. Jeho vzťah ku škole sa zmechanizoval.   Odcudzil sa kamarátom. Prestal myslieť na Števa. Zarastal kôrou ako   osamelý divý strom, ktorému zostáva iba jediné, nájsť si fliačik   oblohy a vyslať k nemu všetky svieže výhonky.
    </tei:p>
    <tei:p>
     Vlasta Skřivánek náhle odišiel z Industrie a začal robiť v   „družstevnej“ tlačiarni na Striebornej ulici. Kaplán Kroner ochorel   na suchoty, presnejšie povedané, vysvitlo, že bol chorý na suchoty, a   šiel sa liečiť do Tatranskej Kotliny,― Fakľu prevzal nejaký Murgaš,   odborný učiteľ slovenčiny a telocviku na meštianke, čierny, shrbený,   zachmúrený mládenec s ježatým hustým obočím a obrovským nosom medzi   hlboko uloženými očami. (Vyzeral veľmi židovsky ― veľmi nenávidel   Židov a usiloval sa nadávať na nich verejne pri každej príležitosti.)   Fakľu nechal bez väčších zmien, uverejňoval bez zásahu články, ktoré   mu Kroner posielal z Tatier, i sám písal úvodníky, nesnášanlivé a   podráždené. Šafránek zle skrýval svoju neúctu k Murgašovi, Ondreičku   odpudzoval, iba Vajs sa mu pokúsil priblížiť, no doslova ho odkopol a   vysmial sa mu. To on prvý nazval učňa Tomáša Lánika ― šteňa ―   boľševickou bagážou.
    </tei:p>
    <tei:p>
     Tomáš z číreho podozrenia začal pravidelne, i keď s námahou, čítať   Fakľu národa a Demokrata. Zvoľna sa rozhliadal: na jednej strane bolo   mnoho ľudí a čosi chceli, na druhej strane bolo málo ľudí a chceli   opak a nedovolili mnohým, aby dosiahli, čo chceli. Mnohí, to bol   otec, Gusto, Vlasta, Elena, Šimčisko, Nemetz a malý Tomáško posíkaný.   Proti nim stál Šafránek, Šebo, Vrbovec a k týmto sa pridali Murgaš,   Kroner a návštevníci Industrie s palicami. (Na chvíľočku sa Tomášovi   pozdalo, že by sa spravodlivý bojovník Kroner lepšie vynímal na   Šimčiskovej strane, no potom, nevediac prečo, zavrhol túto predstavu.   Zasa ho mýlilo pomyslenie, ako by sa Šebo rozbesnel na Šafránka, keby   chcel od neho za opravu kúpeľne, a nedostával by. Keď neskôr začal   čítať Slovenskú pravdu a Národnie noviny ― ako mu čo prišlo do ruky ―   a napokon i Zvesti, ktoré Gusto niekedy nosieval Elene, začalo sa   jeho poznatkom dostávať jednotnej podoby: všetko ako by bol tušil, o   všetkom ako by niekto v ňom bol vedel dávno, od samého začiatku.)
    </tei:p>
    <tei:p>
     ― Gusto, kto je ľavý?
    </tei:p>
    <tei:p>
     ― My sme ľaví.
    </tei:p>
    <tei:p>
     Vyplývalo z toho, že Šebo a Šafránek sú praví?
    </tei:p>
    <tei:p>
     ― A kaplán Kroner?
    </tei:p>
    <tei:p>
     Kaplán Kroner nevdojak akosi začal hrať úlohu v Tomášovom   živote.
    </tei:p>
    <tei:p>
     ― Vykorisťovaný. Kto je vykorisťovaný?
    </tei:p>
    <tei:p>
     ― Ty. A nie si?
    </tei:p>
    <tei:p>
     ― Aha.
    </tei:p>
    <tei:p>
     Vlasta Skřivánek sa zpočiatku zabával na takýchto rozhovoroch.   „Prečo,“ myslel si Tomáš, „prečo sa mi zdal byť uzatvoreným   človiečikom?“ Už sa vôbec nedíval sám sebe do žalúdka.
    </tei:p>
    <tei:p>
     ― A fašizmus, čo je to?
    </tei:p>
    <tei:p>
     Slovo sa vyskytovalo v novinách. Otec palier raz bol povedal, že   fašizmus je svinstvo, čo vôbec nič nevysvetľovalo. Podľa Ahoja a   Ilustrovaného zpravodaja fažizmus boly uniformy. (Do Ahoja a   Zpravodaja sa v Industrii balily tlačivá.) Až jedného dňa prišiel   domov Gusto a Vlasta Skřivánek neprišiel domov a Gusto povedal bledý   a nazlostený:
    </tei:p>
    <tei:p>
     ― Toto je fašizmus!
    </tei:p>
    <tei:p>
     Toho dňa „pre nič, za nič“ zavreli so dvadsať komunistov ― v   spojení s akousi schôdzkou, namierenou podľa všetkého proti   bezpečnosti Republiky. Nebolo treba opýtať sa, čo sú komunisti.   Týkalo sa to všetkých až po malého Tomáška posíkaného.
    </tei:p>
    <tei:p>
     Toho istého dňa priniesol odborný učiteľ Murgaš článok „Trest   rozvracačom poriadku a neznabohom“. Nadpis zazdal sa Tomášovi   povedomým a v tom okamihu sa rozhodol, že článok v poslednej chvíli   rozsype po kamennej dlážke.
    </tei:p>
    <tei:p>
     ― „Nakoniec ťa aj tak vyrazia.“
    </tei:p>
    <tei:p>
     Murgaš, redaktor-začiatočník, zjavil sa hodinu pred lámaním: Vajs   ešte vyťukával zprávičky a Ondreička ručne sádzal inzeráty. Po hodnej   chvíli prišiel Šafránek a traja ďalší, pred ktorých hneď postavil   fľašu bledočerveného ríbezľového vína.
    </tei:p>
    <tei:p>
     ― Tak čo, pán profesor, ― volali na Murgaša, ― máme o čom písať,   máme?
    </tei:p>
    <tei:p>
     Murgaš sa usmieval. Mal úsmev ako po nezrelých egrešoch. Ešte   väčšmi sa shrbil.
    </tei:p>
    <tei:p>
     Tomáš si myslel, že po celej tlačiarni počuť, ako mu bije srdce;   zaliehalo mu v ušiach, ako by sa jeho údery dunivo boly odrážaly od   klenieb. Stál pri okne. Na polici ležal článok. „Trest   rozvracačom...“ čítal Tomáš odzadu. Vezmeš celý stĺpec. Rozsype sa,   kto za to môže?
    </tei:p>
    <tei:p>
     ― Lánik...!
    </tei:p>
    <tei:p>
     Strhol sa. Šafránek dvíhal k nemu fľašu, ako by mu pripíjal na   zdravie. Nepripíjal, bola prázdna.
    </tei:p>
    <tei:p>
     ― Zabehni k Franekovi, povedal. ― Povedz, že pre mňa, rozumieš? ―   Siahol do vrecka po peniaze, štrngal mincami, kým nenahmatal, čo   chcel.
    </tei:p>
    <tei:p>
     ― Tak, môžeme začať? ― opýtal sa za Tomášom Murgašov bas.
    </tei:p>
    <tei:p>
     ― Hej, ― povedal Ondreička, ― Vajs, počuješ?
    </tei:p>
    <tei:p>
     Tomáš stál.
    </tei:p>
    <tei:p>
     ― Čo stojíš! ― povedal Šafránek. ― Tu máš a hybaj! No, tak čo, si   hluchý?
    </tei:p>
    <tei:p>
     Keď Tomáš za sebou zatváral dvere, pristupovali Ondreička a Murgaš   k pracovným stolom.
    </tei:p>
    <tei:p>
     Roztrpčený sa hnal ulicou. Franekov hostinec bol na rohu   Kapitulskej a Mäsiarskej. Bol prázdny, no ako náročky ho nechali   chvíľku čakať. Keď preberal fľašu, narazil ňou na plechom obitý okraj   nálevného stola. Žeravá vlna ho splákla od hlavy po pätu. Fľaša   pukla, ale ostala pokope a netiekla. Niesol ju do tlačiarne ako   poklad. Postavil na stôl a Šafránek z nej začal bez pohromy nalievať;   uľavilo sa mu, no iba na okamih.
    </tei:p>
    <tei:p>
     „Trest rozvracačom ―“
    </tei:p>
    <tei:p>
     Článok ležal neporušený na polici pri okne. Murgaš bol začal   úvodníkom starostu Hlavatého. Svoj príspevok si ponechal na najživšiu   a najčítanejšiu tretiu stranu. Končili s druhou.
    </tei:p>
    <tei:p>
     ― Tak, ― povedal Murgaš pre seba. ― Krásne nám to vyšlo. Teraz   tretia. Začneme s mojím.
    </tei:p>
    <tei:p>
     Tomášovi tĺklo srdce tesne pod jazykom. Pristúpil k polici.   MOHOBANZEN, prečítal mechanicky prvé slovo ručnej sadzby nadpisu.   Nikdy nie viacej ako sedemdesiat riadkov. Tak. Zriadil celý článok,   riadok pod riadok. Mohlo ho byť pol druhého stĺpca.
    </tei:p>
    <tei:p>
     ― Moment, ― povedal Murgaš.
    </tei:p>
    <tei:p>
     Shrbený, smraštený, stŕpnuto usmiaty priblížil sa k polici. Zohol   sa nad sadzbou svojho článku s výrazom napodiv samoľúbym i   ironickým.
    </tei:p>
    <tei:p>
     ― Tak to ta dáme, ― povedal odhodlane.
    </tei:p>
    <tei:p>
     Odstrčil trochu Tomáša, siahol sám po sadzbe, stisol s dvoch strán   dlhočizný stĺpec riadkov, zdvihol ho ako v kliešťach, niesol ho cez   miestnosť, rovný, napätý, už-už sa mu rozsype, už sa mäkký kov kotúľa   po kameni, už je po všetkom. Veľká radosť zmocní sa Tomáša, sám si to   zavinil, nikoho nemožno viniť, viac ako sedemdesiat riadkov nemožno   uniesť, je to vysoká sadzba, staré typy, ťažký kov ―
    </tei:p>
    <tei:p>
     Stĺpec sa zlomí, tetiva pukne. Ale o tri-štyri centimetre nižšie   je už doska pracovného stola. Murgaš si otiera o nohavice presilené   prsty. Iba niekoľko riadkov spadlo.
    </tei:p>
    <tei:p>
     Šafránek priskočí, pozorne prezerá litierky. Vari iba jeden či dva   riadky sa poškodily.
    </tei:p>
    <tei:p>
     ― Vajs, presádzať!
    </tei:p>
    <tei:p>
     A horlivý Vajs už sedí za záclonkou a jeho stroj hučí a matričky   zvonia, ako cestujú po složitých drážkach a vracajú sa na svoje   miesta bezpečne ako do úľov.
    </tei:p>
    <tei:p>
     Nechce sa Tomášovi podľahnúť. Prečo sa to minule podarilo, a prečo   teraz nie...? Nejde to bez Vlastu...? Skutočne to nejde bez   neho...?
    </tei:p>
    <tei:p>
     Murgaš a Ondreička pokračovali v lámaní Fakle národa. Vajs   priniesol ešte teplé novo vyliate riadky, vložil ich medzi ostatné,   stránky sa množily a robota sa chýlila ku koncu.
    </tei:p>
    <tei:p>
     Tomáš hľadel na tretiu stranu týždenníka. Nemohol odtrhnúť oči od   obdĺžnika, složeného z nadpisu v záhlaví strany a z troch rovnakých   polstĺpcov, v ktorých strieborne svietily čerstvé dva riadky. Medzi   týmto kusom sadzby a Tomášom bolo nepriateľstvo.
    </tei:p>
    <tei:p>
     A Tomáš sa bezmocne díval, ako Ondreička omotáva stranu motúzom,   ako ju pripravuje pod stroj, ako s nej sníma posledný obťah a   predkladá ho skupinke pri víne, ako Šafránek cituje z neho, ako sa   smejú, ako Ondreička čiara na obťahu červenou ceruzou a potom   nahradzuje niektoré litery v nadpisoch.
    </tei:p>
    <tei:p>
     Na dosah ruky leží kladivo. Tomáš by ho napríklad mohol schytiť a   búšiť do sadzby. Potom by mohol ponoriť ostrý šraubovák hlboko do   jemných vnútorností sádzacieho stroja, aby Vajs nemohol článok   presádzať. Rukopis by mohol jediným pohybom ponoriť do roztopenej   kombinácie, aby okamžite zhorel a aby nebolo podľa čoho sádzať ručne.   A do tlačiarskeho stroja by mohol nasypať piesku a na vizitkovom   prestrihnúť lanká a v celej tlačiarni popodpaľovať stôsy papiera a   lepenky, aby zničil obdĺžniček, začínajúci sa slovom MOHOBANZEN: tak   hrdinsky naň zanevrel.
    </tei:p>
    <tei:p>
     ― Hotovo, ― povie Murgaš nad poslednou stránkou, ― hotovo, ―   opakuje Šafránek a bohémsky dvíha pohár.
    </tei:p>
    <tei:p>
     Ondreička s Vajsom pripravujú zvyšok sadzby pod valec. Tomáš hľadí   na mohobanzen, rozplýva sa mu pred očami a zase sa vynára. A neurobí   nič. A nič neurobí ani vtedy, keď Ondreička dokončí revíziu, keď   zapnú prúd a keď sa mašina ťarbavo rozbehne. Exempláre Fakle,   potlačené zatiaľ po jednej strane, ukladajú sa na seba a z každého   svieti mohobanzen, mohobanzen...
    </tei:p>
    <tei:p>
     A tu nad čierno lepkavou sadzbou, pobiehajúcou pod papierom sem i   ta, v kyslastom zápachu vína a olejnatom teple a hukote strojov,   stotožňujú sa Šafránkovi kompani odrazu s veselou spoločnosťou v   záhradnej reštaurácii „U ryby“, i títo i tamtí sa hrajú s Tomášom,   ani týmto ani tamtým na ňom nezáleží, i proti týmto i proti tamtým je   Tomáš bezmocný, tacká sa, smejú sa na ňom, tupia ho. Čím sa odlišuje   učeň Tomáš, vzdorovitý, vykorisťovaný, ľavý, od postrašeného   chlapčaťa...?
    </tei:p>
    <tei:p>
     V poslednom okamihu priskočí Murgaš, ruku skrúti za chrbát, má   obrovskú silu, Tomášova bolesť je skoro toľká ako rozhorčenie,   dookola sa hemžia postavy ako tanečníci „U ryby“, stroje stíchnu, ako   stíchla hudba, iba niet nikoho, kto ťa vezme do náručia a vynesie na   trávnik. ― ―
    </tei:p>
    <tei:p>
     A k tomu všetkému Vlasta Skřivánek, ktorý sa po mesiaci vráti,   nemá čo poznamenať na náruživú spoveď, iba:
    </tei:p>
    <tei:p>
     ― Murgašov článok? Blbosť. Neškodný krváčik. Nechať vybúriť. Ale   Hlavatého úvodník, to je zákernosť, to je špina, ten bolo treba   odpraviť. Keď ťa už vyliali.
    </tei:p>
    <tei:p>
     A ešte:
    </tei:p>
    <tei:p>
     ― Nu, na volovinách sa človek učí, že?
    </tei:p>
    <tei:p>
     Pred kostolmi sa predávala ľudácka Fakľa národa a Tomášovi bolo   horúco od hnevu a hanby.
    </tei:p>
    <tei:p>
     Už bola noc nad dedinou, keď sa učiteľ vracal po strmej ceste.   Nepostretol nikoho a začal sa tešiť, že bude môcť prerušiť   niekoľkohodinové mlčanie. Keď sa chalupy priblížily, zrýchlil krok,   hoci prudšie oddychoval a kufrík mu zavadzal. Brána domu, v ktorom je   škola, bola otvorená: malá bránka, i veľká pre vozy. Dookola ani   živej duše.
    </tei:p>
    <tei:p>
     Učiteľ v kuchynke odkladá kabát. Gazdiná stojí pri sporáku, niečo   práve dopovedala, čosi o návrate, o ďalekom meste, o Milovi.
    </tei:p>
    <tei:p>
     ― Bol tu dakto?
    </tei:p>
    <tei:p>
     ― Bol, ― povie gazdiná bezstarostne. ― Gazda Ivák a ten Zúbor.
    </tei:p>
    <tei:p>
     Učiteľ nedokončí pohyb, ruka zostane dopoly v rukáve, z ktorého sa   vysúvala.
    </tei:p>
    <tei:p>
     ― Ivák a Zúbor? Vedno?
    </tei:p>
    <tei:p>
     ― Nie, ― referuje žena nedôležito. ― Po sebe. Najprv len Zúbor.   Rozdrapoval sa, hrešil. Chcel od vás akýsi list. Že je jeho a že...   také niečo povedal, ako že vám kosti doláme. Prepáčte.
    </tei:p>
    <tei:p>
     ― Povedali ste mu...?
    </tei:p>
    <tei:p>
     ― Nie. Ani som ho do domu nepustila, oplana. Že ste chorý. A že   boli pán doktor a že prikázali nepúšťať nikoho.
    </tei:p>
    <tei:p>
     ― A on?
    </tei:p>
    <tei:p>
     ― Dobre. Vraj už nič nepotrebuje. Odbehol, a potom prišiel gazda   Ivák.
    </tei:p>
    <tei:p>
     Zdvihol sa prudký vietor, keď sa učiteľ pustil dolu svahom,   rýchlejšie, ako mu to dovoľoval vek, únava a horšiace sa počasie. Bol   bez klobúka a kabát si len tak prehodil cez plece. Najprv klope na   dvere.
    </tei:p>
    <tei:p>
     ― Zúbor.
    </tei:p>
    <tei:p>
     Potom búcha. Napokon stisne kľučku a dvere povolia. Učiteľ načúva   uprostred tmavej izbice, ale vietor fičí pod strechou a ten zvuk   napĺňa celé stavisko. Dvere sa pričapia. No prievan je ešte vždy dosť   silný, aby sfúkol zažatú zápalku. Iba druhá vydrží až po dotyk s   knôtom.
    </tei:p>
    <tei:p>
     Sviečka sa málokrvne rozžíha za ochrannou dlaňou. Na obchôdzke   okolo izby osvetlí ozrutného gulivera, pripútaného v bezvedomí na   lôžko. Učiteľ približuje svetlo až celkom k jeho nosu a díva sa mu na   privreté viečka, ako by pod ne chcel preniknúť zrakom, až kamsi   doprostred nespasenej duše. Treba ho zobudiť. Človek sa nemôže hrať   na slepú babu s vlastným svedomím! Ale veľké telo nereaguje na   výkriky a pohyby.
    </tei:p>
    <tei:p>
     Už sa učiteľ obzerá za vodou, aby ho oblial, keď uvidí papierik na   stole. Zohne sa nad neogabanými detskými literami.
    </tei:p>
    <tei:p>
     Otecko, ja už pri tebe nezostanem, nemôžem, lebo ma biješ a veľmi   trápiš, pôjdem ďaleko preč a tam ma nenájdeš, ty si ma nemal rád a   pod almarou sú moje veci i tá kniha, čo som mala do školy a ceruzka a   pierka, tvoja verná dcéra Anna. Budú sa mi smiať, ale mne je to   jedno, nezabudni kúpiť zápalky, máme už iba dve, Babic ti sotva ešte   dá na úver.
    </tei:p>
    <tei:p>
     Potkýnajúc sa a lapajúc vzduch, stúpa starý učiteľ znova k dedine.   Sviečku neodložil a podobá sa účastníkovi procesie, ktorý z neznámej   príčiny opustil sprievod a pomäteno sa kamsi ženie.
    </tei:p>
    <tei:p>
     Spotený dobehol k Ivákovskej bráne. Zdvihol železnú zátvoru na   vrátach. Dopadla. Buchnutie sa roznieslo po tme a hneď druhé a   ďalšie.
    </tei:p>
    <tei:p>
     ― Gazda.
    </tei:p>
    <tei:p>
     Niekto sa zjavil vo dverách. ― Kto je?
    </tei:p>
    <tei:p>
     ― Chytro gazdu! Chytro!
    </tei:p>
    <tei:p>
     Zámka zaškripela a starý Ivák stojí oblečený v bráne. Ako by si   ani nebol ľahol.
    </tei:p>
    <tei:p>
     ― Čo je?
    </tei:p>
    <tei:p>
     ― Zapriahajie.
    </tei:p>
    <tei:p>
     ― Zapriahať? Preskočilo vám?!
    </tei:p>
    <tei:p>
     ― Chytro... Zúborová Anča ―
    </tei:p>
    <tei:p>
     ― Aha, ― povie gazda Ivák tak strašne tvrdo, že sa učiteľ zmätie.   Chce predbehnúť gazdove myšlienky a drkoce:
    </tei:p>
    <tei:p>
     ― Ideme na hať ... zapriahajte... pre Boha živého...
    </tei:p>
    <tei:p>
     Ale gazda je neprítomný. ― Počúvajte, bol tu Zúbor, ― povie a   vyslovuje to ako hrozbu.
    </tei:p>
    <tei:p>
     Učiteľ cíti, ako mu pot chladí čelo. Velikánska ľútosť ho ovládne.   A tu starý Ivák vybúši. Všetko je v jeho slovách: príčina, pre ktorú   nešiel spať, roztrpčenie nad večernou návštevou a nechuť zapriahnúť a   utekať na hať, o ktorej možno v noci vravieť iba celkom   jednoznačne.
    </tei:p>
    <tei:p>
     ― Vy ste mi pekní... ― Plecia sa mu zdvihnú, brada zachveje. ―   Všetci ste rovnakí klamári...! Všetci! Klamári!
    </tei:p>
    <tei:p>
     Akási postava čaká pri bráne, že ju zatvorí.
    </tei:p>
    <tei:p>
     ― Dobrú noc. ― Svetlo nad vchodom do domu zhaslo. Zámka zašramotí.   Ruka zvnútra skúsi, či je brána zatvorená. Drevo zapuká.
    </tei:p>
    <tei:p>
     Teda nie.
    </tei:p>
    <tei:p>
     Gazdiná stojí vo dverách kuchynky a ukazuje palcom do izby za   seba. Učiteľ dychtivo vojde, ale izba je prázdna.
    </tei:p>
    <tei:p>
     ― Ale... ― nechápe gazdiná, ― pred chvíľou...
    </tei:p>
    <tei:p>
     ― Anča! Zúborová Anča!
    </tei:p>
    <tei:p>
     ― Pravdaže.
    </tei:p>
    <tei:p>
     Učiteľ si sadne na posteľ. Poutiera sa vreckovkou. ― Ona sa vráti,   ― povie vysilene, ona sa vráti. ― Potom počúva, ako gazdiná v kuchyni   prekladá hrnce s miesta na miesto.
    </tei:p>
    <tei:p>
     Na malom, pravidelne vydláždenom a mlákami pokrytom priestranstve,   ktorým sa končí táto ulička, stojí stará studňa, dávno bez vody, a   niekoľko tichých domov a stodôl, väčšinou so zadebnenými vchodmi a   oknami. Štvorhranné námestie ponáša sa na dvor ozrutného staviska, v   ktorom vymrel všetok život a ktoré sa môže čochvíľa sosypať alebo   proste rozplynúť na všetky strany ako v ťažkom sne.
    </tei:p>
    <tei:p>
     Števo zastal pri dome z nepálených tehál a pátral po vchode. Bol   tu akýsi obchodík, prikrytý roletou z vlnitého plechu, ktorú už dávno   nikto nevytiahol, pred ním voz o troch kolesách, podobný malému   rebrináku a chorobne naklonený nabok a vedľa neho kovový sud, po   okraj plný čiernej olejnatej tekutiny. Nad sudom je nápis. Voľte č.   3! A na stene za rohom, ktorá je už temer celkom bez omietky: Preč so   starostom Hlavatým! Je zlodej! A prázdna búdka pre psa.
    </tei:p>
    <tei:p>
     Števo obišiel domec. Zvuky jeho šmátravých krokov sa odrážaly od   stien. Našiel dvere a chvíľu na ne klopal. Potom stisol kľuku a   vošiel do malého pitvora.
    </tei:p>
    <tei:p>
     ― Hej, si tu? ― zvolal.
    </tei:p>
    <tei:p>
     Za ďalšími dverami čosi zašuchorilo. Otvoril ich, a prúd hustého   skazeného vzduchu ho privítal. V pozadí svietila sviečka; už sa   rozlievala.
    </tei:p>
    <tei:p>
     ― Štefan? ― a keď prisvedčil, dychtivo dodal: ― Doniesol si mi   klobásy?
    </tei:p>
    <tei:p>
     ― Lež, Matej.
    </tei:p>
    <tei:p>
     Dlhý Matej sa zas vystrel. Števko položil balíček k jeho   hlave.
    </tei:p>
    <tei:p>
     Musel sa najprv rozhľadieť. Chyža bola plná drobných vecí   neurčitých tvarov a účelov.
    </tei:p>
    <tei:p>
     ― Prikry sa.
    </tei:p>
    <tei:p>
     Už ho netrápi zimnica. Leží bez pohnutia a hladí na povalu, ktorá   stemnieva s ubúdajúcim plamienkom. Náhle sa Matej vztýči. Števo to   čakal, to zakaždým.
    </tei:p>
    <tei:p>
     ― Ale nemysli si, že to chcem zadarmo. Ja ti všetko vrátim. Píšeš   si to?
    </tei:p>
    <tei:p>
     Prisvedčil a pritiahol mu konskú deku pod bradu. Matejove oči sa   zaleskly a medzi vysušenými perami sa na okamih zjavil konček   jazyka.
    </tei:p>
    <tei:p>
     ― Mám ti to rozbaliť? ― opýtal sa Števko.
    </tei:p>
    <tei:p>
     ― Všetko ti vrátim, ― pokračoval Malej.
    </tei:p>
    <tei:p>
     ― Až príde na psa mráz, ― povedal Števko. ― Mám ti uvariť čaj?
    </tei:p>
    <tei:p>
     ― Vyšiel petrolej. Až budeme vešať pánov. Potom sa vrátim domov a   vyplatím ťa. Vlastne si obišiel dobre, aby si si nemyslel.
    </tei:p>
    <tei:p>
     Dlhý Malej začal prudko oddychovať. Sviečka dohorela. Zápach vosku   naplnil malú miestnosť. Štvorček okna, do tejto chvíle tmavý, začal   sa javiť bledým od svetla, rozptýleného nad mestom. Števko našiel   škatuľku zápaliek a zažal jednu.
    </tei:p>
    <tei:p>
     ― Treba vyčkať, ― povedal Dlhý Matej a prešiel si po fúzoch palcom   a ukazovákom pravej ruky. ― Všetko má svoj čas. Ja ešte budem, kým   som bol. ― Tíško sa usmieval. Ale keď zápalka dohorela a Malej   pocítil pohyb vo svojej blízkosti, opýtal sa úzkostlivo: ― Už   ideš?
    </tei:p>
    <tei:p>
     ― Nie. Nabudúce ti donesiem sviečky.
    </tei:p>
    <tei:p>
     ― Dve, ― povedal Matej a začal sa chicholať. ― Dve, hrubé ako   metla a s knôtom ako prst. A obidve pekne za hlavu.
    </tei:p>
    <tei:p>
     Števko chytro zažal druhú zápalku. Vstal a zapäl si gombík na   kabáte. ― Netáraj, Matej, netáraj.
    </tei:p>
    <tei:p>
     ― Myslíš, že budem mať kedy ich všetkých povešať? Urobíš to za   mňa, a poklad je tvoj. ― Keď znova nastala tma, bez prechodu začal   druhú myšlienku.
    </tei:p>
    <tei:p>
     ― Taká hrubá svieca vydrží aj tri dni. Aj tri týždne. A pri nohách   budem mať veniec s páskou a zlaté litery. Tie litery stoja iba   dvadsať korún. Podaj mi tú klobásu.
    </tei:p>
    <tei:p>
     Dlhý Matej blažené zachroptí. ― Treba len vyčkať, ― povie plnými   ústami. ― Ešte nechoď. Dávno si tu nebol.
    </tei:p>
    <tei:p>
     ― Dávno. Ani som sa potme už nevyznal. Máš horúčku?
    </tei:p>
    <tei:p>
     ― Horúčku, ― opakoval Matej zamyslene. Potom, zasa bez súvisu,   zvolal: ― Raz ma musia pustiť domov. Ulice v mojom revíri boly vždy   ako sklo... Dobre, že si si spomenul na klobásu. Máš dobrú pamäť. Ale   vieš, čo je hemendex? Na to si sopliak, čo?
    </tei:p>
    <tei:p>
     ― Možno, ― povedal. ― Spi.
    </tei:p>
    <tei:p>
     Dlhý Matej sa lišiacky usmial. „Ja viem, chce, aby som zatvoril   oči a aby mohol ujsť.“ Predstavil si veľkú a hrubú sviecu, vyzdobenú   červeným a belasým stearínom. ― Zažni zápalku, ― povedal. ― Už ťa   nebudem trápiť.
    </tei:p>
    <tei:p>
     „Možno, že som tu posledný raz,“ pomyslel si Števko. Dnes ešte   nenadával. Pane Bože, keby len trochu klial! Ale Dlhý Malej onedlho   umrie.
    </tei:p>
    <tei:p>
     Niekto tu vyslovil slovo umrie.
    </tei:p>
    <tei:p>
     ― Neumriem, ― skríkol Dlhý Malej. Celý vystrašený si sadol na   lôžku. Potom povedal: ― Chytro ešte jednu zápalku. ― Mechanicky   dodal: ― Nevie, čo je hemendex. Ja som zažil iné časy. Teraz   vyčkávam. ― A ako by sa z jednej roviny vedomia prepadol do druhej,   ako by si nad skutočnosťami svojho šialenstva odrazu naliehavo   uvedomil skutočnosti tejto chvíle, pošeptal horúčkovite:
    </tei:p>
    <tei:p>
     ― Tajomstvo! ― Začal sa triasť a bľabotal: ― Ty ho odkryješ, ty si   ho vezmeš! ― Tu sa zarazil. ― Si prvorodený? ― opýtal sa. A keď   chlapec prisvedčil, povedal obradne: ― Vstaň.
    </tei:p>
    <tei:p>
     Sám vstal, ale musel sa trochu zohnúť, pretože povala bola   prinízko. Števko odštiepil od dosky stola dlhú triesku a zapálil ju.   Horela prichytro.
    </tei:p>
    <tei:p>
     ― Tretia doska od skrine... deviata od steny... máš?
    </tei:p>
    <tei:p>
     ― Áno.
    </tei:p>
    <tei:p>
     ― Vytrhni ju.
    </tei:p>
    <tei:p>
     Poobzeral sa a našiel kulač. Zaprel ho do škáry a prehnité drevo   hneď povolilo. Húf tučných červíkov sa vyrojil zpod podlahy, pod   ktorou bola iba kyslo zapáchajúca zem.
    </tei:p>
    <tei:p>
     ― Máš? ― chvel sa Dlhý Matej. Stál na posteli dotrhaný a príšerný.   ― Našiel si?
    </tei:p>
    <tei:p>
     ― Tu nie je nič.
    </tei:p>
    <tei:p>
     Matej si kľakol. Bol v tejto pozícii groteskne kostnatý. ― Nič, ―   temer zaplakal. ― Oprobuj ešte štvrtú dosku, piatu, oprobuj!
    </tei:p>
    <tei:p>
     Števko vytrhával dlážku a bál sa trochu. Napokon už iba trieskal   kutáčom do rozpadávajúceho sa dreva.
    </tei:p>
    <tei:p>
     ― Našiel si? ― úpel Dlhý Matej. ― Štefan, synček, našiel si?
    </tei:p>
    <tei:p>
     Tu Števko zdvihne hlavu. Kútiky úst sa mu zachvejú.
    </tei:p>
    <tei:p>
     ― Našiel, ― vraví s údivom.
    </tei:p>
    <tei:p>
     Matejovi vyniknú slzy. ― Ja som to vedel! Pane na nebesiach, ja   som to vedel! Od malička som to tušil! Tretia doska od skrine,   deviata od steny! Pod dlážkou jedálne na prvom poschodí. Celý dom   mohli vydrancovať, ale truhlicu nenašli. Truhlica je tam, nie? Nie je   tam?!
    </tei:p>
    <tei:p>
     ― Tu je. Oceľová.
    </tei:p>
    <tei:p>
     ― Správne. Otvoril si ju? Nahmataj okrúhly hrboľček pod vekom,   vedľa kľúčovej dierky. To je nie ozajstná kľúčová dierka. Máš? ― Mám.   ― Števko hľadí zdesený na Dlhého Mateja a na dvere. Keby sa k nim   teraz chcel dostať, dočiahol by naňho Matej s postele.
    </tei:p>
    <tei:p>
     Vtedy dohorela trieska. Števko ju pustil, aby mu nepopálila prsty.   Červíky sa rozulekaly pod horúcim uhlíkom.
    </tei:p>
    <tei:p>
     ― Hneď navrchu sú peniaze. Stačí zdvihnúť priehradku, pod ňou budú   šperky po sestre. Máš?
    </tei:p>
    <tei:p>
     ― Mám, ― šepol.
    </tei:p>
    <tei:p>
     ― A čo je tam ešte?
    </tei:p>
    <tei:p>
     ― Náušnice. A nejaké papiere, nie?
    </tei:p>
    <tei:p>
     ― Áno, ― zajasal Matej, ― to je štálna pôžička. Mnoho ich?
    </tei:p>
    <tei:p>
     ― Mnoho.
    </tei:p>
    <tei:p>
     Potom nastalo ticho. Dlhý Malej sipel. ― Bojíš sa? ― opýtal sa   náhle.
    </tei:p>
    <tei:p>
     ― Áno, ― povedal Števo.
    </tei:p>
    <tei:p>
     ― To nič. Iba na voskovice nezabudni. U nás to bolo vždy tak. A   horely, kým nedohorely. Už nebudeme vešať pánov.
    </tei:p>
    <tei:p>
     Ako by jeho hlas odrazu bol vystúpil z brehov: ― Choď preč,   Štefan! Odíď, ale nezažíhaj.
    </tei:p>
    <tei:p>
     Položil zápalky na stôl, no nevedel sa pohnúť. Hľadel cez oblok na   neho. Zabudol na mrviace sa červíky.
    </tei:p>
    <tei:p>
     ― Ja viem, že si nič nenašiel. Akosi som si to poplietol. Choď   domov.
    </tei:p>
    <tei:p>
     Predieral sa ku dverám a narážal na predmety. Už v pitvore bol   vzduch opojne svieži. Vonku bola noc ako vždy. Zastavil sa iba pri   studni. Domec z nepálených tehál bol celkom malý. Ako by sa za ten   čas bol scvrkol.
    </tei:p>
    <tei:p>
     Števko sa dal k mestu po pustej rovnej ulici. Postavičku, ktorú   doháňa na chodníku, poznáva hneď. Ale ona sa odrazu naľakane zastaví   a hneď potom sa rozbehne: zjaví sa vždy len pod lampou a napokon jej   niet a je ticho. Iba potom priloží Števo dlane k ústam a kričí:
    </tei:p>
    <tei:p>
     ― Karol! Karol!
    </tei:p>
    <tei:p>
     Ale je sám s náhlym odhodlaním dobehnúť postavičku, priviesť ju k   Dlhému Matejovi, zažať zápalku a ukázať jej tučné červíky,   rozliezajúce sa po dlážke. Naraz mu je do plaču od krutosti a smútku.   A na pouličných lampách visí celý snem pánov, ktorých Dlhý Malej   povešal.
    </tei:p>
    <tei:p>
     A teraz chytro, chytro do záhradky, ako by horelo.
    </tei:p>
    <tei:p>
     Pani Lerchová, prešpurská Nemka, vdova po neobľúbenom a brutálnom   taxikárovi Lerchovi, ktorá Filipovi Scarlatimu prenajímala komôrku s   raňajkami a mnohými rečami o politike, viedla ho cez dvor k záhrade a   robila pritom veľavýznamne posunky. Ledva sa vedela dočkať.
    </tei:p>
    <tei:p>
     Pod lipou sedel svetlovlasý chlapec na operadle lavičky a nohy mal   na lavičke. Druhý chodil po chodníku a trstenicou odsekával hlavy   kvetom, na ktoré dočiahol. Keď šibol dosť prudko, korunka klesla ako   podťatá, a on sa zaradoval, keď menej prudko, odkvicla nabok a   zostala visieť za zvyšky stonka, a to ho nahnevalo.
    </tei:p>
    <tei:p>
     Pani Lerchová priviedla Filipa k chlapcom, ako by im prinášala   darček, pozornosť. Postrčila ho trochu a povedala ako   ospravedlnenie:
    </tei:p>
    <tei:p>
     ― Wissen’s er ist ein Italiener.
    </tei:p>
    <tei:p>
     Filip zagánil na ňu a na chlapcov. Mali kožené nohavičky, zeleno   lemované a traky podoby litery H.
    </tei:p>
    <tei:p>
     ― Ecco, tu parli l’italiano, ― zaspieval chlapec na chodníku a   rozťal povetrie trsteničkou, až to zasvišťalo. Rozohnal sa ešte raz a   tuctom rýchlych pohybov postupne skracoval konárik.
    </tei:p>
    <tei:p>
     ― Nie, ― povedal Filip s nevôľou. Vysvetlil, že nie je Talian, ale   že hovorí čosi po nemecky pretože podnikateľ, u ktorého pracoval, bol   vlastne Nemec. (Kožkár Franc predsa bol podnikateľom, či nie?)
    </tei:p>
    <tei:p>
     ― Mladí páni sú z Darmstadtu, ― oznámila pani Lerchová, ako by to   bola jej zásluha a ako by Darmstadt bol Berlín, a pánom z Darmstadtu   sľúbila záväzne:
    </tei:p>
    <tei:p>
     ― Pán Scarlati vám ukáže mesto a všetko.
    </tei:p>
    <tei:p>
     Nemeckí chlapci navidomoči nemali záujem ani o mesto ani o nič.   Chodili po záhrade a nudili sa. Filip hľadel na nich, hneval sa a   hádal, prečo sú tu a ako prišli. Obidvaja, Heinz i Herbert, boli   mladší ako on, a Filip nemal potuchy, čo by z nich mohol mať.
    </tei:p>
    <tei:p>
     ― Čo s vami, do frasa, ― povedal im zadumano po slovensky. Aký   záujem mala Lerchová, že ho k nim lákala výhodami? Alebo sa prosto   chcela zalíškať pani Haringovej z prvého poschodia, ktorá ich   hostila?
    </tei:p>
    <tei:p>
     ― Do hája s vami, ― povedal im ešte raz po slovensky a zavolal na   nich: ― Also kommt.
    </tei:p>
    <tei:p>
     Váhavo išli za ním a on ich otrávený vodil po námestí a po   nábreží. Pristavili sa vo dvoch cukrárňach. Hltavo jedli. Raz sa ho   opýtali, čo robí, či nechodí do školy.
    </tei:p>
    <tei:p>
     ― Obchodujem, ― povedal.
    </tei:p>
    <tei:p>
     Zaváhal a zaplatil za nich zákusky. Pozorne naňho pritom hľadeli a   čušali.
    </tei:p>
    <tei:p>
     Začala ho dráždiť ich nevšímavosť a mlčanlivosť. Vzal si do hlavy,   že na nich urobí dojem. Zaviedol ich na Zelené pole, kde stál   Lunapark. Ponúkol im trikrát po troch výstreloch v strelnici.   Narábali s puškami, ako by strieľali denne namiesto obeda. Zaviedol   ich k mohutnému stavenisku filiálky Národnej banky. Ukazoval im   šalungy na poldruhametrové piliere a konštrukcie zo železných prútov,   kadejako pozohýnaných a drôtmi posväzovaných, ktoré oblievali   betónom. Palier Midriak dovolil im previezť sa na elektrickom výťahu,   hoci tam bola tabuľka, že je to zakázané. Vtedy sa Heinz podíval na   Herberta a Herbert na Heinza a Filip zachytil ten pohľad, no   neusmievali sa.
    </tei:p>
    <tei:p>
     ― Srabi, ― povedal im zasa po slovensky. ― Čo sa naparujete, boha   vám.
    </tei:p>
    <tei:p>
     ― Was will er? ― opýtal sa Herbert Heinza.
    </tei:p>
    <tei:p>
     Hoci tam nikdy nebol a nemal to v pláne ani vo sne, zavliekol   bratov do mestského múzea v starej bašte a predstieral úžas pred   mučidlami a kanonikmi. Nemeckí bratia si čosi šepkali. Kedykoľvek na   nich pozrel, boli vážni.
    </tei:p>
    <tei:p>
     Keď sa od nich odoberal na schodišti, vystúpili na piaty či šiesty   schod, obzreli sa za seba a objednali si ho ako šoféra.
    </tei:p>
    <tei:p>
     Povedal pani Lerchovej:
    </tei:p>
    <tei:p>
     ― Čo ja mám s nimi? Nech mi dajú pokoj.
    </tei:p>
    <tei:p>
     Pani domáca sa zhovievavo usmiala, ako by čosi podobného bola   očakávala a ako by si tým čosi potvrdzovala. Iba keď Filip   povedal:
    </tei:p>
    <tei:p>
     ― Nafúkanci, ― odrazu prestala maf radosť a neočakávane sa   nahnevala:
    </tei:p>
    <tei:p>
     ― Čo? Príklad by ste si od nich mohli vziať!
    </tei:p>
    <tei:p>
     Ráno počkal, kým bolo pol desiatej, potom mne nič, tebe nič vyšiel   na dvor a chcel ísť preč. Pod schodmi čakali chlapci a pozerali na   hodinky. Mali obidvaja veľké, „letecké“, so stopkami. Nepozdravili ho   a dovolili mu prejsť pomedzi nich. Keď bol už pri bráne, začul:
    </tei:p>
    <tei:p>
     ― Hier.
    </tei:p>
    <tei:p>
     Podávali mu čosi. Pokročil a videl, že sú to peniaze. Boly to do   haliera výdavky za zákusky, strelnicu a múzeum.
    </tei:p>
    <tei:p>
     Zdráhal sa, bola to príležitosť vyrovnať sa. Heinz ho neočakávane   chytil za zápästie a sovrel. Herbert sa usmial a strčil mu peniaze   hlboko do vrecka.
    </tei:p>
    <tei:p>
     Filipovi sa vohnala krv do hlavy. Rozohnal sa. Svetlí bratia stáli   proti nemu, každý s otvoreným nožíkom v ruke. Čepeľ proti Filipovi ―   nesmierne sa zadivil.
    </tei:p>
    <tei:p>
     Bez slova sa vrátil do komôrky a z okna pozoroval dvojicu v   záhrade. Herbert sedel na lavičke a Heinz popravoval kvety švihmi   trstenice. Vtom Herbert privolal Heinza a keď si k nemu prisadol,   vysvetľoval mu čosi a Filip odskočil za záclonku, pretože ukazovali k   nemu.
    </tei:p>
    <tei:p>
     Poobede prišli po Filipa, smiali sa a zviedli ho malým čiernym   revolverom na šesť výstrelov.
    </tei:p>
    <tei:p>
     Strávil s nimi štyri dni a ohromili ho.
    </tei:p>
    <tei:p>
     Boli sa zrejme dohodli, že voči Slováčikovi zmenia taktiku.
    </tei:p>
    <tei:p>
     Povedali mu, aby si predstavil milión takýchto chlapcov v   uniformách a s dýčkami. A všetci na povel pozor!
    </tei:p>
    <tei:p>
     Potom mu povedali, že Herbert pôjde vládnuť do Afriky a že bude   podplukovníkom. A že Heinz pôjde do osobitnej školy a potom do   špionážnej služby. ― Ešte sa tu uvidíme, ― povedal Heinz.
    </tei:p>
    <tei:p>
     Potom ho informovali o vodcovi.
    </tei:p>
    <tei:p>
     Filip už bol informovaný o vodcovi z novín. Odpľul si a povedal im   po slovensky:
    </tei:p>
    <tei:p>
     ― Ste vy tam pekná banda zlodejov, čo?
    </tei:p>
    <tei:p>
     Možno slovo banda zvonilo povedome. A zas: Herbert ho vzal celkom   neočakávane za hrdlo a zvolal:
    </tei:p>
    <tei:p>
     ― Am Ende ist er ein Jude.
    </tei:p>
    <tei:p>
     Filip ho odstrčil, bol oveľa mocnejší. Pustil sa do smiechu.   Uprostred toho smiechu spomenul si na pivovarníka Freiberga. Môcť ho   takto vziať za hrdlo.
    </tei:p>
    <tei:p>
     Spozornel a vyzvedal o Židoch. Okrem toho, čo mu o nich povedali,   páčila sa mu predstava milióna chlapcov v uniformách a s dýčkami, na   môj povel pozzzor. Dali Filipovi odznak s pavúčikom v červenom   kruhu.
    </tei:p>
    <tei:p>
     Myslel na pivovarníka Freiberga a na milión uniforiem. Postaviť sa   pred nich, zrevať ―. Nie: blaženosť ho zaliala z tejto predstavy.   Postaviť sa pred brata Beňadika a rozkázať. Rozkázať.
    </tei:p>
    <tei:p>
     Navrhol, že sa budú pretekať v behu, v skoku, v hádzaní žabicami.   Bil ich, ako mohol. Hoci prehrávali, tvrdili, že vyhrávajú. Pocítil,   že sa tu deje čosi prevratného, hoci veľmi jednoduchého.
    </tei:p>
    <tei:p>
     ― Si hlúpy a slabý, rozumieš?
    </tei:p>
    <tei:p>
     Vedel, že je silnejší a dôvtipnejší. Premýšľal.
    </tei:p>
    <tei:p>
     Keď sa pani Haringová zjavila v okne a volala bratov na večeru,   boli už takí dôverní, že sa k nemu obrátili a zdvihli ruky na   pozdrav.
    </tei:p>
    <tei:p>
     I on zdvihol ruku a podržal ju vo vzduchu. Srazil pritom päty.   Predstava zástupu, ktorému možno rozkazovať, ho neopúšťala.
    </tei:p>
    <tei:p>
     Sú teda na svete ľudia, ktorým prináleží rozkazovať, tak ako iným   prináleží triediť kožky.
    </tei:p>
    <tei:p>
     A keby bol v uniforme a zasa sa čohosi dopustil, keby napríklad   zasa raz predal vec, ktorá by nebola jeho, nie celkom, kto by sa mu   odvážil ublížiť...?
    </tei:p>
    <tei:p>
     ― Kde v hajzli je ten Darmstadt? ― opýtal sa po večeri nedočkavo   domácej, Prešpuráčky Lerchovej, vdovy po taxikárovi.
    </tei:p>
    <tei:p>
     Táto nočná prechádzka ponášala sa v Karolovom živote na semafor,   alebo na fakľu, alebo na zvonec, akým sa na stanici ohlasuje príchod   rýchlika. Akýmsi celkom nepredvídaným sledom krokov dostal sa   doprostred pustej ulice, a keď pocítil okolo seba šírku priestoru,   ktorá ho vo dne deprimovala a teraz prinášala úľavu, držal sa   asfaltového pása, ako by sa mohol o chodníky popáliť. Tak kráčal po   prostriedku hlavnej cesty, chvíľu počítal kandelábre a chvíľu miesta,   na ktorých sa jeho dlhá tôňa prenášala zpredu dozadu. Nikdy nebol mal   tušenia, že sú v tomto meste také dlhé ulice, a práve prichádzal do   pokušenia zvolať čosi hodne nahlas, keď pred sebou uvidel   chlapčeka.
    </tei:p>
    <tei:p>
     Pobehoval tiež po asfalte a veselo si kopkal do čutky z jablka   alebo do kúska koksu. Aj okolo neho sa krútily tône ako rúčky   rozmarných hodiniek, zjavujúce sa znenazdajky a hneď sa zasa   strácajúce. No pohyby chlapčeka v dlhočizných nohaviciach boly vari   bezstarostnejšie a usmievavejšie. Bezpochyby si pritom pískal, i keď   to na tú vzdialenosť nedoliehalo.
    </tei:p>
    <tei:p>
     Prečudná závisť prinútila Karola pridať do kroku. Chlapček hopkal   pred ním, kop, a zase za kamienkom a hneď zas kop od samej dobrej   vôle a samopaše. Pobúrene sa Karol rozpamätal na myšlienky, ktoré ho   prenasledovaly niekoľko minút pred mechanickou púťou po vozovke, a   pocítil roztrpčenie.
    </tei:p>
    <tei:p>
     Rozbehol sa za chlapcom. Pribehol k nemu odzadu. Odkopol mu kúsok   tehly zpod nôh. Dotkol sa pritom chlapcovej štice a postrapatil ju.   „Aký je drobnulinký,“ pomyslel si s údivom.
    </tei:p>
    <tei:p>
     ― Takí chlapci majú byť dávno v posteli!
    </tei:p>
    <tei:p>
     Jeho hnev sa obranne zmenil v povýšenosť. S vedomím hriechu a   slabosti chcel povedať chlapcovi niekoľko potupných viet.
    </tei:p>
    <tei:p>
     Hľadel do tváre vrásčitému štyridsaťročnému trpaslíkovi.   Nafukovala sa od zlosti.
    </tei:p>
    <tei:p>
     Zdesil sa, zbledol a nevládal odskočiť.
    </tei:p>
    <tei:p>
     „Pred rokmi som takéhoto videl v cirkuse, bol to nevinný,   usmievavý panáčik,“ spomínalo čosi v Karolovi automaticky. Prihlásila   sa ľútosť a strach. Hľa, ako sa díva!
    </tei:p>
    <tei:p>
     Díval sa s bezuzdnou nenávisťou. Odrazu sa mu rozpečatily ústa a   zakvákal. Mal havraní hlas:
    </tei:p>
    <tei:p>
     ― Aj teraz...? Aj tu...? Aj ten kúsok tehličky...?
    </tei:p>
    <tei:p>
     Karol nerozumel. „Havraní hlas,“ opakoval si v duchu.
    </tei:p>
    <tei:p>
     ― Ja som nevedel, ― pošepol.
    </tei:p>
    <tei:p>
     Trpaslík sa zarazil. Myslel si, že ho tento človek pokoruje.   Neočakával, že sa niekto takto zľakne trpaslíka. Usmial sa a keď   videl, ako sa ten človek pritom zachvel, popremýšľal chvíľočku.
    </tei:p>
    <tei:p>
     ― Ja som nevedel, ― opakoval Karol a potriasal záporne hlavou. Ako   odvolať, ako napraviť túto strašnú chvíľu...?
    </tei:p>
    <tei:p>
     ― Poď, ― povedal trpaslík a už aj išiel.
    </tei:p>
    <tei:p>
     Karol sa díval za ním.
    </tei:p>
    <tei:p>
     ― Poď! ― Zastavil sa a významne zdvihol tehličku, ktorú mu Karol   odkopol. ― Poď, ― lákal ho a Karol išiel zvoľna za ním.
    </tei:p>
    <tei:p>
     Opustili hlavnú ulicu a blížili sa priečnou k rieke. Hoci tu bolo   menej svetla, trpaslík kráčal rezko a ani sa neobzrel. Karol ho   nasledoval nestvorne dlhými krokmi, ako sa mu zdalo, a premýšľal,   prečo to robí. Už sa uspokojil a vedel dobre, že toto nie je spôsob,   ako zmenšiť urážku.
    </tei:p>
    <tei:p>
     Išli asi päťdesiat metrov po nábreží, a keď Karol zaostával,   zastavil sa trpaslík a vábil ho ako psíka: ― Poď, poď!
    </tei:p>
    <tei:p>
     Náhle odbočil do slepej uličky a zastal. Bola tu plechová skrinka   s bzučiacim transformátorom, dve slepé steny a akýsi obchodík, plot   záhradky a pumpa.
    </tei:p>
    <tei:p>
     ― Nie si zvedavý? ― zachichotal sa maličký.
    </tei:p>
    <tei:p>
     Bol chorobne zvedavý. Čudoval sa, že toto miesto nikdy nevidel.   Bolo tu ticho ako na dne akvária.
    </tei:p>
    <tei:p>
     ― Ty si panské dieťa, ― povedal trpaslík náhle, a keď Karol mlčal,   dodal: ― To je dobre. To je dobre.
    </tei:p>
    <tei:p>
     Karol si umienil, že vydrží odporný chichot. Myšlienku, že sú   vyrovnaní a že by mal odísť, zapudil.
    </tei:p>
    <tei:p>
     ― Počkaj tu.
    </tei:p>
    <tei:p>
     Obďaleč obchodíka bolo pivničné okno. Maličký si vysúkal rukáv a   tenkou rukou siahol za mriežku. O chvíľku vkĺzol do okienka a zmizol.   Privrel mriežku znútra.
    </tei:p>
    <tei:p>
     Karol stál. Iba keď sa prichytil, že si želá, aby sa nezjavil   strážnik, uvedomil si, že tuší, o čo ide.
    </tei:p>
    <tei:p>
     ― Pst.
    </tei:p>
    <tei:p>
     Priskočil a prevzal od trpaslíka balík, ktorý mu podával. Ich   tváre sa pritom priblížily. Znovu sa rozpamätal na zamúčenú tváričku   clowna. Mal veľké červené ústa a ihravé očká.
    </tei:p>
    <tei:p>
     ― Okradnúť teba, ― chichotal sa trpaslík, ― to by predsa bola   bývala sprostosť, nie?
    </tei:p>
    <tei:p>
     Chichotal sa tak, ako by sa v ňom niečo penilo. Potom zasa zmizol   za okienkom a zjavil sa vzápäť s ďalším balíkom. Priniesol ešte   štyri. Boly ťažké, i keď neveľké.
    </tei:p>
    <tei:p>
     ― A teraz poďme.
    </tei:p>
    <tei:p>
     Kráčali po nábreží a každý niesol tri balíky. Trpaslík zasa   zabočil priečnou ku hlavnej ulici.
    </tei:p>
    <tei:p>
     ― Nie. Ta nie!
    </tei:p>
    <tei:p>
     Trpaslík zagánil a kráčal ďalej. O chvíľu boli uprostred vozovky.   Po obidvoch stranách ustupovaly pouličné lampy.
    </tei:p>
    <tei:p>
     Tu trpaslík hodil na dlažbu kúsok tehličky. Kopkal do nej.   Pohyboval sa, pravda, pomalšie než predtým. Bol obťažený tovarom. A   ako by sa v ňom neustále bolo niečo penilo.
    </tei:p>
    <tei:p>
     Karol si pomyslel:
    </tei:p>
    <tei:p>
     „Bol to jeho obchodík.“ ― A hneď nato: „Nie.“
    </tei:p>
    <tei:p>
     „Prinútil ma pomôcť mu. Chcel, aby som bol zlodejom. Pomstí sa mi   za veľa, veľa nedorozumení.“ ― A zas:
    </tei:p>
    <tei:p>
     „Ďalej nejdem. Neublížil som mu. Poviem mu to. Opýtam sa ho ―
    </tei:p>
    <tei:p>
     Vtedy sa trpaslík obrátil a kopol kúsok tehly smerom ku Karolovi.   Ako by chcel zvolať: „Na, kopni si, teraz sme rovnakí.“
    </tei:p>
    <tei:p>
     Karolove balíky žuchly o zem.
    </tei:p>
    <tei:p>
     Trpaslíčí obličaj zvráskavel kŕčom nenávisti.
    </tei:p>
    <tei:p>
     V Karolovi sa náhle rozhostil nedozierny pokoj. Pozdalo sa mu, že   pochopil túto nenávisť, hoci sa s ňou stretol po prvý raz.
    </tei:p>
    <tei:p>
     Keď o krátky čas prišiel do styku s celým mýtom, založeným na   tejto nenávisti, spontánne ho chápal ako mýtus trpaslíčí, ako   náboženstvo nenávidiaceho trpaslíka.
    </tei:p>
    <tei:p>
     S hrôzou si uvedomil, že sa to okolo neho hemží nenávidiacimi   trpaslíkmi, i keď zakuklenými. Nenávideli, súc trpaslíkmi, a   uvedomovali si, že sú trpaslíci, pretože takto nenávideli a ustrnuli   v tomto stave.
    </tei:p>
    <tei:p>
     Až keď nenávisť začala rozhodovať o rozmeroch človeka, stali sa   odrazu všetci obrami.
    </tei:p>
    <tei:p>
     Karol vzal balíky, obrátil sa, vrátil sa na nábrežie a hodil ich   do rieky. Trpaslík, ktorého veľmi poľutoval, zmizol.
    </tei:p>
    <tei:p>
     Od toho dňa sa Karolove potulky ešte rozmnožily a predĺžily. Bolo   treba nájsť dôkaz, že trpaslíka nemá v sebe samom. Bolo treba klin   klinom vybiť.
    </tei:p>
    <tei:p>
     Vilo a Jožo sa navzájom používali a na tom bol založený ich vzťah.   Vyvinula sa medzi nimi akási mechanická oddanosť ― ako by spojenie   sochorom alebo kolieskovým prevodom.
    </tei:p>
    <tei:p>
     Vilo, ktorý nikdy nenašiel priateľa, najímal si Joža ako partnera   do všetkých podujatí a platil si ho. Už dvanásťročný, trinásťročný   mával plné vrecká peňazí, a kedykoľvek mu rodičia prispievali na   biograf, strelnicu, kolotoč,    prispievali dvojmo:
    </tei:p>
    <tei:p>
     ― Vezmi si Joža domovníkovie.
    </tei:p>
    <tei:p>
     Jožo bol silný a výbojný a mohol Vila obrániť, keby bolo   treba.
    </tei:p>
    <tei:p>
     Jožo bol mlčanlivý a ostražitý a užíval priazeň doktorovcov a   Vila. Vedel, že je nielen Vilovým priateľom, ale i pucflekom a   poslíkom, no vedel, že je nielen závislejší a pokornejší, ale i   schopnejší, závideniahodnejší. Poberal poplatky za to, že o tom   mlčal, a časom predstieral opak.
    </tei:p>
    <tei:p>
     Boly chvíľky, keď Vilo túžil prejaviť, že kedykoľvek pretromfne   Jožovu telesnú zdatnosť a bystrosť hospodárskymi prostriedkami, ktoré   mal k dispozícii, a boly i chvíľky, v ktorých by bol Jožo z chuti   srazil tohto panského galgana, aby mu ukázal, že ho pred päsťou   nezachráni ani otcovo auto, ani služobná v čierno-bielom mundúre, ani   lakovky a klavír. Ale nikdy sa nič takého nestalo. Bolo by sa to   nevyplatilo: vyplácal sa dočasný stav. Vilo pripustil, že na Joža   nestačí, s podmienkou, že sa o tom bude mlčať. Jožo pripustil, že pre   Vila vyplývajú z peňazí výhody, s podmienkou, že na nich bude   pravidelne zúčastnený. Vilo potlačil skutočnosť, že Jožo je trhan a   niktoš.
    </tei:p>
    <tei:p>
     Jožo potlačil skutočnosť, že Vilo je zasran a nešikovný. Vzniklo   pevné spojenectvo z potreby a úžitku.
    </tei:p>
    <tei:p>
     No tento sväzok mal i ďalšie dôsledky. Jožo trávil značnú časť   svojho života v prepychovom byte Vilových rodičov a v starostlivo   nalinkovanej a učesanej záhrade. Jeho odpor ku zbytočným krásnym   veciam zmenil sa postupne v prenikavo uvedomelú túžbu mať ich. Mať   ich onedlho a ― vyplývalo to zo vzťahu k Vilovi ― mať ich skôr než   Vilo. Sliedil po spôsoboch, akými sa získavajú takéto veci. Zistil,   že ich stačí mať niekoľko, že jedna priťahuje druhú, že sa ich potom   začne hrnúť nadbytok. Preto k Vilovmu otcovi mal práve toľkú úctu,   aké opovrženie mal k Vilovi.
    </tei:p>
    <tei:p>
     Naproti tomu Vilo dostal sa na ulicu, do dvorov a skladísk, do   ktorých by sa nikdy sám nebol odvážil. Naučil sa od Joža, že vedomie   výhry privoláva výhru a že vyhlásenie víťazstva je polovičným   víťazstvom. Montoval si svoju prevahu vedľa Jožovej z drobných   vetičiek, gest, mlčaní a úsmevov. A hlavne používal drobné vzácne   vecičky: výbušné guľky, baterky, strojčeky, figúrky a podobne. Vedel,   že všetko záleží na tom, mať veci, ktoré iný nemá. Každá vec stúpla   tisícnásobne na cene, ak ju nikto iný nemal, a stala sa bezvýznamnou,   ak sa vyskytol duplikát. Nielen treba mať. Treba mať na mieste a   zavčasu. Treba mať viac.
    </tei:p>
    <tei:p>
     Joža občas bili. Keď sa jeho rev rozliehal po suteréne vilky,   vyšiel Vilo na balkón, ktorý bol práve nad schodišťom do suterénu,   oprel bradu o zábradlie a nehybne načúval. Keď sa Jožo zjavil, mlčky   mu ponúkol, že bude čušať. Za protislužbu.
    </tei:p>
    <tei:p>
     Vila občas zatvárali do kúpelne: keď sa veľmi bol previnil,   najčastejšie v čase divadelných predstavení alebo zábavných podujatí.   Vtedy sa mu Jožo ohlásil pod okienkom, vystúpil po odkvape na   striešku a díval sa na zúrivého Vila. So spavou, malátnou pomalosťou   robil prípravy na jeho vyslobodenie.
    </tei:p>
    <tei:p>
     Obidvaja s obľubou nastupovali do bitky vedľa seba, uisťujúc druh   druha, že sa na seba môžu spoľahnúť. No obidvaja tušili, že tým iba   potláčajú ochotu udrieť na toho druhého, pokoriť ho a zúčtovať s ním   za všetko, za všetko.
    </tei:p>
    <tei:p>
     Keď Vilo odišiel do gymnázia a Jožo na meštianku, trávili spolu   stále kratší čas a bolo to na prospech ich pomeru. Pretože neprestali   užívať výhody, ktoré z neho vyplývaly, predstavovaly ich stretnutia   pevné body v živote, s ktorými sa počítalo a na ktorých sa budovalo.   Keď Jožo „vychodil“ meštianku, pomáhal príležitostne po obchodoch a v   dome a mal mnoho voľného času. Potreboval peniaze a Vilo nástroj s   rozľahlým poľom pôsobnosti. Ich spoločné podniky ešte zdobrodružnely.   Jožo splácal Vilovi zväčšujúce sa dlhy, Vilo sa pomstil rodičom za   všetku slušnosť a eleganciu, ktorú od neho požadovali.
    </tei:p>
    <tei:p>
     A ak aj niektoré príležitostné okolnosti mohly meniť nepísané a   nevyslovené dohovory medzi týmito dvoma, ich vzťah bol už pristarý a   najmä priveľká bola potreba revanšovať sa raz za všetko, za všetko,   aby si mohli dovoliť vzdať sa tejto nádeje. Na nej zosilnelo   spojenectvo a stalo sa prirodzeným ako vzťah k rodičom. Iba že hnevu   bolo v ňom viac a musel byť zatarasený väčším počtom vzájomne   služobných skutkov.
    </tei:p>
    <tei:p>
     Irenka Plonková bola prvou a na dlhý čas poslednou skúškou.
    </tei:p>
    <tei:p>
     Irenka Plonková nebola ani pekná, ani múdra, ani iným spôsobom   vynikajúca. Irenka Plonková zvyšovala. A zvyšovali aj Vilo a   Jožo.
    </tei:p>
    <tei:p>
     Napríklad v tanečnej (i Jožo chodil do tanečnej, na Vilové trovy,   vo Vilovom staršom tmavom obleku, na ktorom mu mať vypustila rukávy a   manžety na nohaviciach; najmä na cudzej pôde, pri prvom styku s   druhým pohlavím potreboval Vilo spoluhráča) tvorily sa sympatizujúce   dvojice, ktoré sa potom vyhľadávaly a dávaly si prednosť; iba Irenka   Plonková zvyšovala, rozpačitá, s vrkôčikom a nechápavým spýtavým   pohľadom. Vilo i Jožo prilipli na Irenke Plonkovej azda práve preto,   že bola nekritická a v pomykove.
    </tei:p>
    <tei:p>
     Dalo sa očakávať, že Irenka Plonková bude prvou príležitosťou   zúčtovať, pohnútkou k prvému úderu. Vilovi mohol byť nebezpečný   vysoký, sebavedomý chlapec Jožo, i keď v tvári nie príťažlivý, Jožovi   zase Vilo, štedro schopný gavalierstva, i keď neistý a čochvíľa sa   obranne uchyľujúci za úškľabok a iróniu. No obidvaja sa triezvo   rozhodli ináč. Alebo bolo priateľstvo pripevné, alebo Irenka Plonková   nepredstavovala dosť významnú príležitosť k obratu.
    </tei:p>
    <tei:p>
     A Vilo pozval Irenku do biografu a pozval i Joža. A Jožo sa   chvastal dobrodružstvami a spomenul v nich Vila v druhej hlavnej   úlohe. Tak vysoko sa obaja povzniesli nad Irenku Plonkovú, že to   vycítila a radšej zostávala úplne nazvyš.
    </tei:p>
    <tei:p>
     A oni, Vilo a Jožo, pripísali túto zdržanlivosť k spoločným výhram   a čakali ďalšiu chvíľu. A Vilo hanbil sa medzi svojimi za   domovníkovie chlapca a Jožo zrádzal tých, čo s nimi v starej tehelni   hrával futbal. A čosi dozrievalo, a čím väčšmi to dozrievalo, tým   lepšie sa k sebe primkli, aby to zostalo tajomstvom.
    </tei:p>
    <tei:p>
     Šijací stroj vrčí v nerovnomerných intervaloch, dlhá ihlica tetuje   tkaninu pravidelnými čiarami, niť sa odvíja s cievky a poskakuje v   niklovaných očkách. Biele plátno sa posúva trhavo a padá za strojom   na dlážku. Všetky pohyby a všetky zvuky tohto deja vyvolávajú   bolestnú a rozľahlú nudu.
    </tei:p>
    <tei:p>
     Matkina krátko ostrihaná hlava sa len občas zdvihne od šitia.   Niekedy ide iba o oddych, ruky zapukajú v shyboch a chrbát sa   narovná, inokedy sa oči nevnímavo zahľadia do obloka, zriedka sa   mihne po mysli pomíjavá myšlienočka a zanikne ako augustový   meteorit.
    </tei:p>
    <tei:p>
     Eva sa neučí. Hľadela chvíľku tupo na stenu, potom odsotila knihu   a sošity, ktoré spadly na druhom konci stola a dolámaly si o dlážku   hrany lepenkových obálok. Dnes má Eva šestnásť rokov a neučí sa,   pretože sa jej škola ešte nikdy nevidela takou nesmyselnou ako   dnes.
    </tei:p>
    <tei:p>
     Prešla túlavo k oknu a dívala sa na ulicu, ako ju vídala dlhé roky   a ako sa jej dávno po krk prejedla. Nárožie s plakátom už zmizlo, po   starom plote ani stopy, namiesto stavenísk stoja novostavby, podobné   kasárňam. Zďaleka počuť ruch križovatiek. Mestečko sa rozvinulo a s   ním aj možnosti v ňom.
    </tei:p>
    <tei:p>
     Stroj sa odmlčí a dlho je ticho. Mať zdvihla obličaj, keď nepočula   v plastickom tichu škripenie pera po Evinou sošite. Prižmúrila oči a   obrátila sa na stoličke.
    </tei:p>
    <tei:p>
     ― Prečo sa neučíš? ― povedala vyčítavo, keď videla, že Eva nesedí   za stolom a keď na jej tvári našla známy výraz hlbokého vzdoru a   znechutenia.
    </tei:p>
    <tei:p>
     Ale táto veta, prečo sa neučíš, už dávno stratila všetok význam a   zostaly z nej iba slová, podobné trom šedivým dlaždiciam mestskej   dlažby. Prečo sa neučíš. Prečosaneučíš.   Prečosaneučíšprečosaneučíš.
    </tei:p>
    <tei:p>
     (Prečo sa neučíš, aby si sa mohla stať pisárkou v úrade a   graciózne protokolovať spis B-fz-13, IV-5, 33? Prečo sa neučíš, aby   si mohla sedieť za okienkom, nalepiť známky a červenú pásku s nápisom   Express a dvakrát na to ťuknúť pečiatkou, prípadne sa usmiať a   povedať prosím? Prečo sa neučíš, aby si „mala niečo v rukách“, pevné   zamestnanie ― mať pri týchto slovách obyčajne sovrie päste, ako by   niečo bola rezolútne chytila do dlaní ― kvalifikáciu a   vysvedčenie?)
    </tei:p>
    <tei:p>
     Eva mlčí, táto pieseň ju unavuje. Díva sa na strechy a na   svetielka, ktoré sa zažíhajú, na oblohu, ktorá potemnela, keď   rozsvietili v izbe, a na tri či štyri nájomné domy, ktoré trčia do   výšky a vycierajú na seba navlas rovnaké pavlače.
    </tei:p>
    <tei:p>
     Eva má dnes šestnásť rokov a v útrobách tohto mesta pravdepodobne   len tak dúžnatejú kariéry a úspechy. Stroj už zas vrčí a jeho ihla   stopuje starostlivo svetlomodrú čiaru strihu.
    </tei:p>
    <tei:p>
     ― Eva! Kde ideš?!
    </tei:p>
    <tei:p>
     Prebehne nečakane izbou, prudko otvorí dvere, schytí v predsienke   kabát a čiapku a dvere sa za ňou zatvoria s buchotom. Knihy ležia po   stole i pod stolom a na doske okna. Za oblokom svietia riadky lámp,   podobné stehom na bielizni.
    </tei:p>
    <tei:p>
     Prečo sa neučí? Možno sa naučí po večeri. Možno sa už dokonca   naučila. Nie je hlúpa, je iba nerozumná. Je s ňou ťažká reč a robí   nevypočítateľné veci.
    </tei:p>
    <tei:p>
     Matka sa skloní nad šitím a stroj zavrčí. Drobná žiarovka ju   pritom osvetlí zdola a jej lícne kosti vystúpia celkom potvorne.
    </tei:p>
    <tei:p>
     Eva beží po schodoch, berie ich po troch a na každú plošinku skočí   oboma nohami a s vejúcou sukňou. Pravou rukou sa pridŕža klzkého   zábradlia a po chvíli je dolu pred domom.
    </tei:p>
    <tei:p>
     Potom sleduje, ako sa k nej mesto blíži, ako pribúda jeho svetiel   po obidvoch stranách, ako sa množia chodci po trotoároch a veľké   obdĺžniky výkladov. Zbytočne často prechádza na druhý breh vozovky,   vyhľadáva miesta, na ktorých je to zakázané, a s pôžitkom sa   preplieta pomedzi húkajúce vozidlá.
    </tei:p>
    <tei:p>
     Vojde zas popod vypočítavo nahé, no dažďom rozmyté baleríny,   prejde dvorcom a úzkou chodbou. Len tu sa zastaví v prvom rozbehu.   Dnes je tu ticho a chodba je celkom prázdna. Dvere do kulisárne sú   otvorené, ale ťukanie kladiva sa neozýva. Iba glej zapácha a akési   olejové farby. Pustota.
    </tei:p>
    <tei:p>
     Eva kráča od dverí k dverám a načúva. Troje dverí je zatvorených.   Štvrté vedú do inej chodby, v ktorej stojí studené a hrdzavejúce   náradie a čosi ako reflektor. Posledné vedú na plošinku, s ktorej   začína sa úzke drevené schodište. Svieti tu červené svetielko. Je   fantasticky osamelé v tomto prítmí a mlčaní. Ako by bolo čakalo Evu:   ako by ju zvalo vystúpiť po schodíkoch.
    </tei:p>
    <tei:p>
     Vŕzgaly, keď poslúchla, no nikto nepribehol. Keď udychčaná zastala   tamhore, rozklepkalo sa jej srdce. Javisko!
    </tei:p>
    <tei:p>
     Bolo osvetlené len matne, no jednako vynikalo zo šera. Biedna   opona bola vytiahnutá a malé hľadisko lokálu zdalo sa nekonečnou   arénou. Podlaha vôbec nebola nebezpečne klzká, ale drsná, hrboľatá a   zanedbaná. Že by toto bolo miesto zázrakov? No srdce tlčie vzrušene   až kdesi v končekoch prstov.
    </tei:p>
    <tei:p>
     Medzi javiskom a hľadiskom je plytká priepasť, v ktorej sa   vznášajú stojany na noty a nejaké debničky a puzdra. Kapelnícky pult   trčí z nej ako kapitánsky mostík, a kto je na ňom? Dirigent je na   ňom, jeho biely golier svieti do tmy, tu sa zjaví aj jeho manžeta a   taktovka zaťuká o plechové tienidlo podlhovastej lampky, ťuk, ťuk, a   les sláčikov sa zdvihne a príboj, podobný morskému, zaleje ti nohy a   ty ako by si strácala rovnováhu a musela si ju zachovať niekoľkými   tanečnými krokmi a nohy sa roztancujú samy od seba a javisko, nad   ktorým zahorelo celé súhvezdie reflektorov, rozkrúti sa okolo   teba.
    </tei:p>
    <tei:p>
     A gavalieri so všetkých plakátov sú odrazu v tomto hľadisku a   zjavne vydrancovali kvetinárstva celého mesta a livrejovaní panáci   prinášajú celé stohy vizitiek alebo revuí s tanečnicou na titulnej   stránke. Ale táto nová balerína, ktorej pred okamihom nebolo a ktorú   nikto nepoznal, neprestáva krúžiť nad javiskom, všetky detské   sklamania sa vracajú uprostred tohto tanca, i dostáva sa im   odškodnenia, na ktoré čakaly.
    </tei:p>
    <tei:p>
     A hľa, zpoza kulís vystúpi pán, ktorý tu bol zrejme od počiatku a   pozoroval tento skvelý výkon, nepýta sa, ako sa sem mladá dáma   dostala, na nič sa nepýta, len keď na seba upozorní jemným   zakašľaním, začne z čista jasna rozprávať o smluve. Eva sa zastaví,   svet sa okolo nej ešte raz zakolíše, potom tu stojí červená a   panenská. Moje auto vás zavezie domov. Spíšeme to hneď. Zaväzujem si   vás na celú sezónu. Máte nejaké priania?
    </tei:p>
    <tei:p>
     A čierne autá a biele telefóny a malí poslíci a veľkí šoféri a   tuční finančníci a štíhli športovci a kvety, najmä kvety a nijaký,   nijaký šijací stroj.
    </tei:p>
    <tei:p>
     Malé červené svetlo žmurkoce nad schodíkmi. Nebola som smiešna, s   taštičkou a v klobúčiku? Neozve sa teraz chechot v pozadí za   mramorovými schodíkmi a vŕzgavými stoličkami?
    </tei:p>
    <tei:p>
     Oziabalo ju v tomto tichu. O posledný schodík si udrela členok,   ako sa na ňom pošmykla. Očko na pančuche jej vybehlo až kamsi pod   sukňu. Zakliala ticho, celkom chlapčensky.
    </tei:p>
    <tei:p>
     V najbližších dverách stál niekto, z koho bolo vidieť iba siluetu   a cigaretu. Keď prišla bližšie, uprely sa na ňu dve ustaté, no predsa   pátravé a zvedavé oči.
    </tei:p>
    <tei:p>
     Šepla: ― Dobrý večer.
    </tei:p>
    <tei:p>
     Dlho sa na ňu díval, ako by o čomsi uvažoval. Pozrel na hodinky,   potom znova na Evu. Videl ju lepšie než ona jeho, lebo svetlo   prichádzalo zpoza jeho chrbta.
    </tei:p>
    <tei:p>
     ― Hľadáte niekoho? ― A hneď nato: ― Čo si prajete?
    </tei:p>
    <tei:p>
     Keď jej ustúpil zo dverí, vošla automaticky. Zatvoril za ňou.   Rozopäla si kabátik, nemajúc potuchy, že to robí. Uvedomila si, že je   už večer a že podnik je dnes zjavne bez prevádzky. No predsa sa   opýtala, pretože sa jej pozdalo, že by už niečo mala povedať:
    </tei:p>
    <tei:p>
     ― Pán riaditeľ... Chcela by som sa rozprávať s pánom riaditeľom. ―   Pomyslela si, že bolo správne, že to povedala.
    </tei:p>
    <tei:p>
     ― V akej veci?
    </tei:p>
    <tei:p>
     Rozhliadla sa. Bola v obyčajnej kancelárskej miestnosti.
    </tei:p>
    <tei:p>
     ― Hľadáte miesto? Mm?
    </tei:p>
    <tei:p>
     Na stene viselo niekoľko plakálov. Boly tu aj slečny s fasády. ―   Začula otázku. Celú večnosť jej vnikala do vedomia, pozvoľna a   ťarbavo. Čosi jej v tejto izbe chýbalo. Telefóny boly čierne a tento   človek už dvadsať rokov nekúpil kyticu.
    </tei:p>
    <tei:p>
     Prisvedčila a ten človek sa usmial. ― Takých už bolo, ― povedal.   Obišiel svoj písací stôl a sadol si naširoko do kresla.
    </tei:p>
    <tei:p>
     ― Nohy, ― povedal. ― Ukážte nohy. Koľko rokov máte, ak sa smiem   opýtať? Vyššie, nebojte sa, videl som už iné veci. Koľko?
    </tei:p>
    <tei:p>
     ― Osemnásť.
    </tei:p>
    <tei:p>
     Odrazu povedal veselo: ― A akú máte školu? ― Bolo zrejmé, že svoju   otázku nemyslí vážne a že vopred pozná skutočnú odpoveď. ―   Klingerovú? Remislavského? Povedal by som, Leontejeva.
    </tei:p>
    <tei:p>
     ― Chcela by som sa rozprávať s direktorom, ― zaprosila.
    </tei:p>
    <tei:p>
     Muž vstane od stola a konečne ponúka Eve cigaretu. Má obnosené   šaty, ale pôsobí úpravne. Je veľmi chudý v tvári a vľavo hore má   zlatý zub. Prezerá si Evu, odspodu. Pri drieku a pri hrudi sa jeho   pohľad zdrží. Na ktorého gavaliera s plakátu sa ponáša? Ponáša sa   vôbec na nejakého?
    </tei:p>
    <tei:p>
     ― Čítate romány a chodíte do biografu, čo? ― Keď videl, že chce   niečo povedať, dodal netrpezlivo: ― Ale dajte už pokoj. Ja som   direktor.
    </tei:p>
    <tei:p>
     Usmial sa na ňu so strojenou prívetivosťou a Eva to chytro   pokladala za úspech.
    </tei:p>
    <tei:p>
     ― Vás mi sem poslal svätý Florián. ― Zarazil sa, ako by sa bol   prichytil pri hlasnej myšlienke, zatváril sa veľmi vážne a rozšafne   nadhodil: ― Skúsiť by sme to mohli.
    </tei:p>
    <tei:p>
     „Kedy má prísť na skúšku?“ pomyslel si.
    </tei:p>
    <tei:p>
     ― Na skúšku... ― povedala.
    </tei:p>
    <tei:p>
     Muž svesil kabát s vešiaka a nasadil klobúk. ― Netreba, ― povedal   a cigareta mu pritom poskakovala medzi perami.
    </tei:p>
    <tei:p>
     ― Smluvu, ― povedala. „Už nikdy sa nebudem učiť do polnoci. Všetky   knihy spálim. Budem dostávať plat.“
    </tei:p>
    <tei:p>
     ― Napíšeme u mňa.
    </tei:p>
    <tei:p>
     Dívala sa mlčky, ako sa oblieka. Začala ju bolieť hlava. Keď ju   vysotil zo dverí, chcelo sa jej povedať, že pôjde domov, no ovládla   sa.
    </tei:p>
    <tei:p>
     ― Poď, maličká.
    </tei:p>
    <tei:p>
     Auto bolo kratučké a zelené, šofér bol drobný a zavalitý a sedadlo   nepohodlné. Trochu zapáchalo. Bol to taxík. Nešli veľmi dlho. Ľavé   dvercia sa neustále otváraly.
    </tei:p>
    <tei:p>
     ― Tresnite poriadne, ― povedal šofér, ― Boh ich skáral.
    </tei:p>
    <tei:p>
     Jediný raz jej prišlo na um, že zastaví voz a vystúpi. Muž povedal   iba: ― Nononono.
    </tei:p>
    <tei:p>
     Niekam došli a vystúpili a išli dlho nevydláždeným dvorom, ktorý   stále klesal pod úroveň ulice. Ale vzduch tu bol svieži, pretože   nablízku boly záhrady.
    </tei:p>
    <tei:p>
     ― No poď, poď.
    </tei:p>
    <tei:p>
     Otvoril dvere a zažal. Stála v malej izbe.
    </tei:p>
    <tei:p>
     ― Vy nie ste riaditeľom, však?
    </tei:p>
    <tei:p>
     ―      Nie, ― povedal. ― Dokončoval som bilanciu. Ale môžem   zariadiť mnoho vecí. ― Usmial sa. ― Napíšeme tú smluvu, dobre? ―   Čičíkal ju ako dieťatko.
    </tei:p>
    <tei:p>
     „Smluvu,“ pomyslela si. Pocítila na sebe ruku. Zapáchala po   cigaretách, ale bolo to znesiteľné.
    </tei:p>
    <tei:p>
     „Smluvu,“ myslela si potme. Keď zažal, bila ho päsťami po tvári.   Bola posadnutá tou myšlienkou: ― Smluvu, ― kričala.
    </tei:p>
    <tei:p>
     Bolo jej ho ľúto, keď sa dal do tichého chichotu.
    </tei:p>
    <tei:p>
     Pamätala sa, že má utekať napravo, ako sa rovina dvora blíži na   úroveň ulice. V podchode sa nadstavila prudkému prievanu. Ťažká brána   bola otvorená len toľko, že mohla prekĺznuť. Veľmi sa kamsi   ponáhľala. Keď videla, že sa na ňu díva staršia žena, uvedomila si,   že je na nej niečo nápadné.
    </tei:p>
    <tei:p>
     ― Ctibor Uhrín nebol nikdy veľmi chápavý, ― povedala jej   zamyslene.
    </tei:p>
    <tei:p>
     ― Ale čakával ma aj celé hodiny. A v daždi.
    </tei:p>
    <tei:p>
     V „družstevnej“ bola, ako sa s úsmevom hovorievalo, smiešaná   spoločnosť. S Vlastom Skřivánkom pracoval sadzač Málnássy, mládenec   podobný vyjavenej slnečnici, bolengajúcej sa vo vánku štíhlo sem i   ta, s korektorom Pohánkom, územčistým, hranatým, holohlavým mužíkom,   účtovník Engler, hroziaci zlomiť sa na početných miestach svojho   útleho, bohato pozohýnaného tela. Pri veľkom tlačiarskom stroji   striedala sa mlčanlivá dvojica: baretky na hlavách, šedivé montérky s   cipsom pod bradou, dlhé ruky, dlhé prsty a veľmi živé, pozorné oči:   Maitner František a Kokrháč Miroslav, obaja tridsaťroční, obaja   desiatnici v zálohe, obaja futbalisti. Keď k pomalému, akosi   rozvážnemu učňovi, ktorého volali „melón“, pribudol Tomáš, povedal   Málnássy:
    </tei:p>
    <tei:p>
     ― Ale sa sbierame, azapád, ani hniličky.
    </tei:p>
    <tei:p>
     Rozmnožovala sa naozaj „štráfkolóna“, ako ju bol nazval účtovník   Engler. A to bola vážna vec, pretože malá tlačiareň bola dávno   preľudnená a nebolo pomaly z čoho platiť zbytočných zamestnancov.
    </tei:p>
    <tei:p>
     ― Onedlho budeme Demokrata rozmnožovať rukou, ― povedal Maitner   František.
    </tei:p>
    <tei:p>
     Korektor Pohánka so svätožiarou robil tu akéhosi šéfa: krotko,   potichu, s otcovskou starostlivosťou a s neustálou ľútosťou.   Zamestnanci zdali sa mu nezbedníkmi do jedného.
    </tei:p>
    <tei:p>
     ― Súdruhovia, ― hovoril ― treba sa krotiť, veľa nás na misu   šošovice.
    </tei:p>
    <tei:p>
     A prišiel Málnássy z Košíc, Maitner z Moravskej Ostravy, i   Skřivánek namiesto Maťašovského, a ujedali z misy. Na Tomáša sa   dívali prívetivo ironicky:
    </tei:p>
    <tei:p>
     ― Čo si vyparatil, že ťa povýšili?
    </tei:p>
    <tei:p>
     ― Súdruhovia, ― hovoril dôstojne jediný nekomunista v tlačiarni,   korektor Pohánka, ― nechcú kupovať Demokrata. Príznak čias.
    </tei:p>
    <tei:p>
     ― Zakape, ― smiali sa. ― Fakľa národa, to je časopis!
    </tei:p>
    <tei:p>
     Príprava týždenníka nebola tu toľkou udalosťou ako v Industrii.   Ani priveľkými, ani primalými stehmi sošíval ho Pohánka pod lojálnym   občianskym dozorom inžiniera Frýborta a málokedy sa niekto prišiel   podívať na sadzbu. Maitner, Kokrháč a ostatní žartovali nad ňou:
    </tei:p>
    <tei:p>
     ― Výborný list. Nikomu neublíži ani nepridá! Objektívny. ― Stredná   zlatá cesta. ― Ibaže nikam nevedie. ― Ja viem, kam vedie!
    </tei:p>
    <tei:p>
     ― Súdruhovia, ― prosil otec Pohánka. Raz sa akosi pozabudol a   pripomenul, že veď sa prvého Maja manifestovalo spoločne.
    </tei:p>
    <tei:p>
     ― Veď tak, ― povedal Maťašovský, ktorý ešte vtedy nebol v   Leopoldove, ― na každom dobrom autáku sú aj hamovky;načo rýchlejšie,   keď sa dá pomenšie...?
    </tei:p>
    <tei:p>
     No vypravili Demokrata statočne, i keď posmešne. Veď ich naň bolo   „ani švábov“. Pohánka a Frýbort, šéf a pán, boli spokojní s   rovnovážnym stavom. Ťahajú konečne za ten istý povraz, iba že sú   „proti extrémom“.
    </tei:p>
    <tei:p>
     Tomáš začal rásť ako z vody. S Vlastovou čulosťou začal vnímať   veci, Maitnerovými a Kokrháčovými bystrými očami sledoval ľudí,   Englerovým jemným čuchom zisťoval vzťahy a napätia medzi nimi. Gusto,   Elena, Bela, Šimčisko, Nemetz (až po Tomáška posíkaného), to bol   zástup. Skřivánek, Málnássy, Maťašovský, Maitner, Kokrháč, Engler, to   bol front. Front v strehu a v pohybe. Niekedy proti Industrii,   niekedy proti Pohánkovej slabosti a proti uvedomelému kompromisníctvu   inžiniera Frýborta, vždy proti Šafránkom, Šebom, Vrbovcom a proti ich   rozličným Murgašom. Vo fronte bolo jednotné    velenie, spoločný   spôsob boja, deľba úloh a ešte čosi, čo sa upínalo od človeka k   človeku ako neviditeľný pevný sväzok, s ktorým sa ľahšie žilo. Ako   sústava pružných gúľ a sústava plavákov: ak Maitner utrpel zranenie,   pocítil ho Skřivánek; naopak zasa, Kokrháč sa nemohol dostať pod   vodu, kým Málnássy a Engler zostali nad ňou, akýkoľvek zlý bol   plavec. Tomáša zaisťovali všetci dookola a cítil k nim vďačnosť.
    </tei:p>
    <tei:p>
     Na konci sietiva týchto sväzkov bol človek, ktorého oslovovali   Beňo.
    </tei:p>
    <tei:p>
     Raz prišiel do tlačiarne a dlho naliehavo vyjednával s otcom   Pohánkom. Tomáš pozoroval rozhovor a všimol si, že i ostatní z   posádky „družstevnej“ zvedavo očakávajú jeho výsledok. Pohánka sa   bránil. Odtískal od seba papiere, ktoré človek menom Beňo položil   pred neho na stôl. Spomínal zákon. Návštevník sa zrakom obracal na   ostatných, ktorí ho, zdá sa, poznali. Napokon vzal papiere a   odchádzal. Chlapci vstali od strojov a pristúpili k nemu. Engler mal   na tvári rozpačitý výraz, ako by sa hanbil za starého Pohánku. Siahol   po papieroch, zašuštily v jeho nervóznych prstoch. Podal ich   Maitnerovi. Maitner ich položil pod kriedový stôs Demokratov.
    </tei:p>
    <tei:p>
     No Tomáš mal dojem, že sa Beňo zaujímal iba o neho, o šteňa. Keď   mu oznámili, odkiaľ a prečo prišiel do štráfkolóny, usmial sa:
    </tei:p>
    <tei:p>
     ― Fešák, ― povedal. ― Partizán!
    </tei:p>
    <tei:p>
     Tomáš vtedy po prvý raz počul toto slovo. Zostalo mu.
    </tei:p>
    <tei:p>
     Vlasta Skřivánek sa usmieval zhovievavo i hrdo. A Tomáš mal pocit,   že všetci títo chlapi na čele s Beňom majú k nemu teplý a dôverný   vzťah, i keď ho nikdy, nikdy neprejavia. Nechápal, že mohol pracovať   u Šebu, a už celkom nerozumel, prečo hneď po desiatich minútach   neušiel z Industrie, partizán!
    </tei:p>
    <tei:p>
     V „družstevnej“ strávil niekoľko mesiacov, ktoré sa mu zdaly   najšťastlivejšími v živote. Bol v tlačiarni celé dni, nechcelo sa mu   z nej odchádzať a vracal sa do nej nedočkavo. Opatrne vyzvedal o tom   Beňovi. Kde pracuje, čím je?
    </tei:p>
    <tei:p>
     ― Šoférom, nie?
    </tei:p>
    <tei:p>
     Raz ráno prosto znova prišiel do tlačiarne, ešte s kýmsi iným,   tiež vari šoférom na pohľad, a s chlapcom, starším o čosi od   Tomáša.
    </tei:p>
    <tei:p>
     Shovárali sa v Vlastom, Maitnerom a Englerom. Chlapec s obdivom   obchádzal tlačiarenské stroje a Tomáš ho sledoval, aby sa, božechráň,   ničoho nedotkol a nič nepokazil. Potom si náhle rozmyslel svoje   stanovisko vartáša a neočakávane povedal cudziemu chlapcovi:
    </tei:p>
    <tei:p>
     ― Toto je linotyp, chyť, aký je teplý.
    </tei:p>
    <tei:p>
     Cudzí chlapec priložil dlaň na nádrž rozpusteného kovu. Vtedy   zavolal ten, čo prišiel s Beňom:
    </tei:p>
    <tei:p>
     ― Števo! A vy dvaja!
    </tei:p>
    <tei:p>
     Beňo zostal v tlačiarni. S tým druhým, nejakým Emom, išiel Tomáš,   „melón“ a cudzí chlapec kamsi dvorom a záhradkou do tretieho   staviska. Tam im dali do rúk balíčky papierov.
    </tei:p>
    <tei:p>
     Večer potom rozniesli papiere po nájomných domoch Štefánikovej   kolónie, po celej Vyšnej ulici, po Riečkach, Grúňoch a po   Železničiarskej. Števo hovoril, že inde už roznášali včera a   predvčerom a že je to dôležitá robota, no vyzvedeli, že sa bojí, aby   mu doma na ňu neprišli.
    </tei:p>
    <tei:p>
     Mnoho dní si potom Tomáš želal, aby sa stretol s Beňom. Hoci sa s   ním nikdy nerozprával tak ako napríklad s Vlastom Skřivánkom, hoci ho   nepoznal ani ako Kokrháča alebo Málnássyho, prial si, aby mu Beňo   niečo povedal, a vedel, že to bude niečo dôležité.
    </tei:p>
    <tei:p>
     No Beňo pri prvej príležitosti nepovedal nič, len sa trochu   usmial, a Tomáš netušil, prečo si želá, aby pre Beňa ― ale hlavne   preto, že je to dôležitá robota ― mohol roznášať pre mňa za mňa   dynamitové patróny.
    </tei:p>
    <tei:p>
     Keď zastal na rohu ulice, nevedel hneď, či si to iba predstavuje,   a či je to skutočnosť. Zastavil dych, kým nepocítil, že mu ide   roztrhnúť pľúca.
    </tei:p>
    <tei:p>
     Poznal ich oboch na prvý pohľad. Ich prekvapené a výsmešné tváre   ho náhle prudko vzrušily. Na sekundu pocítil okolo seba atmosféru   šedivého dvorca, uprostred ktorého ako čudný plamienok blčí biely   zdrap, vytrhnutý zo Števkovej košele.
    </tei:p>
    <tei:p>
     Ale kdesi v pozadí vedomia sa odrazu prihlási neuveriteľný zápis:   Nie, to nebol jediný a prvý okamih, keď videl tieto oči a tieto čelá   a spotvorene dlhé a štíhle prsty na čulých rukách... nie, už dávno   predtým, v ktorejsi bizarne dôležitej a prevratnej chvíli poznal   lišiacky, vecný, neprívetivý obličaj... pred koľkými rokmi? Pred   storočím? Alebo aspoň pred desaťročím? „Ako som ho len mohol   nepoznať. A ― kde sa bol podel za toľký čas...?“
    </tei:p>
    <tei:p>
     ― Lichý, ― pošepol. ― Jožo Lichý.
    </tei:p>
    <tei:p>
     Jozef, Jozef... Poobzerá sa spontánne a úzkostlivo ako by v kúte   slepej uličky, do ktorej ho zahnal tento chlapec. Je mu do smiechu z   nadbytku nenávisti. „Ako som ho len mohol nepoznať.“
    </tei:p>
    <tei:p>
     A druhú tvár, tichú, potmehúdsku, ironicky vyostrenú, druhú tvár   obklopuje nenápadný zimný deň, plný svištiacich tvrdých ľadových gúľ,   ktoré ťa zasiahnu, ako by na tvojom líci, na tvojej ruke boly zákerne   vykvitly, zrania ťa a zahanbia ťa, ponížia, najmä ponížia. A   katastrofálne zamažú nový kabát.
    </tei:p>
    <tei:p>
     Pocítil v prsiach tlmený úder, ktorým ho táto tvár sotila do snehu   a akosi na večné časy potupila. Bolo by možné, že by sa tieto pocity   boly shromažďovaly toľký čas? Je toto okamih, na ktorý čakám?
    </tei:p>
    <tei:p>
     Pozdalo sa mu napokon, že títo dvaja sú zodpovední za jeho zradu   na Števkovi. Bolo odrazu smiešne, že sa míňa stále ešte iba tá prvá   chvíľa.
    </tei:p>
    <tei:p>
     Pocítil, ako mu to vniká do tela, fyzicky. Sovrel päste a   rozjasnilo sa mu, teraz, alebo nikdy. Vrhol sa na nich.
    </tei:p>
    <tei:p>
     Okoloidúci sa zastavovali a tvárili sa udivene alebo znechutene.   Iba dvaja-traja sa usmiali, z nich jeden pekársky učeň s veľmi   okrúhlou tvárou a druhý obchodný pomocník, ktorý donedávna neobyčajne   úctivo leštil pozlátené litery firemného nápisu. Tento sa dal do   smiechu a musel soskočiť s vratkého stolčeka, na ktorom stál.
    </tei:p>
    <tei:p>
     Keď päsť dopadla na tvrdé, bola to zázračná rozkoš, bol by   zaskučal od nej. Bil bezhlavo okolo seba a zakaždým, keď zasiahol do   prázdna, vydal podivný zvuk, podobný začkaniu, ako mu myklo celým   telom.
    </tei:p>
    <tei:p>
     Boli dvaja a boli starší a boli navidomoči silnejší. Boli   prekvapení.
    </tei:p>
    <tei:p>
     Pocítil bolesť v nose a hneď potom vlhkosť na tvári, na krku a na   rukách. V diaľke počul výkrik a pomyslel si rozladene: „Bol to môj   hlas? Ak to bol môj hlas,“ stačil si pomyslieť a vtedy dosial strašný   úder do šije. Uľavilo sa mu, keď prestal vnímať, kde ho čo bolí.   Medzi dvoma kŕčovitými pohybmi zazrel bojovne podliatu tvár, iba na   nej mu záležalo, iba na nej, „do nej musím vtĺcť všetko svoje   roztrpčenie, do nej musím vtrieskať tých desať rokov, svoju starú   bolesť a svoju novú silu a rozkoš z nej.“
    </tei:p>
    <tei:p>
     Protivníci sa spamätali. Zakliali si s chuťou a ich prsty sa   zadrapily do šiat. Zvuk trhajúcej sa látky ho na okamih zarazil. No   hneď zanikol v tom divom tanci. Ja ti dám. Ja ti dám.
    </tei:p>
    <tei:p>
     Bili. Mali skúsené tvrdé ruky. Keď pochopili, o čo ide, dali sa do   toho celkom profesionálne. Trieskali po pleciach, po krku, kopali   bagančami, zasypávali bolesťou ako súvislou vrstvou. Keď ho opúšťaly   sily, pridávali.
    </tei:p>
    <tei:p>
     Zbili ho do krvi.
    </tei:p>
    <tei:p>
     Vracal sa pomaly, sotva sa vliekol, usmieval sa, šaty na ňom   visely. Tu i tam zanechal okrúhlu červenú kvapku s výbežkami. Ľudia   ho s údivom obchádzali. „Ako som sa na nich vrhol,“ myslel si vecne a   vychutnával potom tú predstavu. Ako sa na nich vrhol, sám: ― Juj, ―   povedal podivne vysokým hlasom, a pán, ktorý išiel naproti, pokladal   ho za blázna. Obchodný pomocník odnaproti odreferoval prípad druhému   pomocníkovi a vrátil sa k zlatému nápisu, udržiavajúc rovnováhu na   vratkom stolčeku.
    </tei:p>
    <tei:p>
     Na boľavom tele cítil stopy úderov, ale zároveň velikánsku úľavu a   voľnosť. Živelne hrdý sa teperil ulicou a vravel si: ― To bola bitka,   juj.
    </tei:p>
    <tei:p>
     Našli ho opretého o plot záhrady, ako sa fikavo smeje. Mal   slávnostnú náladu, hoci mal vlasy posliepané a údy opuchnuté a oči   ako v horúčke. Pri známom hlase cengáča sa spamätal a chystal sa   prehovoriť ako s tribúny.
    </tei:p>
    <tei:p>
     ― Preboha, dieťa ―
    </tei:p>
    <tei:p>
     Umýval sa alebo ho umývali. Čo si mať pomyslí o tomto hrdinovi, s   ktorého visia strapce? A tá tvár doškriabaná a chrbát fľakatý.   Kristepane!
    </tei:p>
    <tei:p>
     Karol si myslí: „Bolo to fantasticky jednoduché “
    </tei:p>
    <tei:p>
     Posadili ho za stôl a obstali ho, ako by čakali nejaké   vysvetlenie. Zdesili sa, keď sa znovu pustil do smiechu. Bolo mu, ako   by naňho hľadel celý svet v akomsi velikánskom amfiteátri.
    </tei:p>
    <tei:p>
     ― Podrž.
    </tei:p>
    <tei:p>
     Zaliepali ho leukoplastom a obväzovali ho. Nebolo pod slnkom   blaženejšieho pacienta.
    </tei:p>
    <tei:p>
     Náhle, z ničoho nič, spomenul si na list, ktorý bol dostal ráno a   ktorý ho uviedol do nekonečného pomykova. Vytiahol ho z napodiv   neporušeného vrecka nohavíc: Sextánočka moravského gymnázia   priznávala sa mu ku složitým citom pri čítaní jeho rozprávky, nedávno   uverejnenej. Nevedno, či list vyprovokovala nuda, alebo chystaný   výlet na Slovensko a starostlivosť o spoločníka, jednako bol to   pôvabný lístoček, celý ružovučký a udychčaný a rozpačitý.
    </tei:p>
    <tei:p>
     V nadľudskom prívale sebavedomia vstal a vrhol sa k písacemu   stolu! (Keď sa po rokoch, v časoch univerzitných štúdií, rozpamätal   na heroickú chvíľu, zahanbene sa odvracal od tejto predstavy, no   vzápäť si nie bez dojatia priznával, že dlhočizná sentimentálna   korešpodencia, tým dňom začatá, patrila medzi najmilšie čísla jeho   neskôr prísne disciplinovaného spomienkového repertoáru)
    </tei:p>
    <tei:p>
     Vtedy ho totiž po prvý raz frapovalo poznanie, že vari vie niekoho   oblažiť. Alebo že sa ― chlapčisko ― prosto páči.
    </tei:p>
    <tei:p>
     Prudko a bez rozmyslu pichal do klávesnice svojej písacej mašiny.   Nesmyselne veľa toho vtedy napísal. Ranky sa mu od horlivosti   poroztváraly a všetko pofŕkaly červenými bodkami. Bolo to ako   obrad.
    </tei:p>
    <tei:p>
     A ako tak písal, vracal sa odrazu do prítomnosti, uvedomoval si   prekvapujúco skutočné detaily, zľakol sa svojho vzhľadu a pri pohľade   na známe tváre stŕpol. Potom odrazu pocítil prudkú bolesť v hlave,   vedľa matkinej tváre sa vynorily ustarostené oči otca a potom obidva   obličaje a s nimi knižnica a stôl a napokon i stoličky a pohovka   prudko sa vzniesly do výšky a s dunivým zvukom zmizly.
    </tei:p>
    <tei:p>
     Števko sedel pri stolčeku pod oblokom, keď do dvora vošiel poštár.   Sledoval ho, kým mu nezmizol s očú za skromným obzorom okienka, a   vrátil sa k práci: triedil známky a zaliepal ich do albumu úzkymi a   priehľadnými prúžkami lepiaceho papiera. Jemnou pinzetou oddeľoval   Guatemalu od Hondurasu, podivného vtáka, sediaceho na rímskom stĺpe,   od parníka na širokej rieke, doľava hľadiacich pánov s fúzami od   doprava hľadiacich pánov bez fúzov. Hongkong, Ecuador, New Founland,   Haiti, Hejaz. Celý svet v albume. Celý svet v hrsti. Hejaz ― čo a kde   je Hejaz? Števko sa skloní nad nepekné malé známky s nápisom Posles   Hedjaz  Nedjde, 1 1/2 Guerche. Aká tajomná krajina sa skrýva za   obdĺžnikom nečistého papiera? Akí ľudia tam žijú? Sedí niekde v   Nedjde pod oblôčkom chlapec nad známkou z Československa? Sú tam   vôbec takíto chlapci? Sú tam oblôčky?
    </tei:p>
    <tei:p>
     Keď dielňa na chvíľku prestane dunieť, začul Števko hlasy. To sa   listár rozprával s pomocníkom Ondrom, pretože otec a Emo boli pred   chvíľou vyšli s opravenou károu, aby ju vyskúšali.
    </tei:p>
    <tei:p>
     ― Nie František? Iste nie František? ― pýtal sa Ondro, začadený v   tvári.
    </tei:p>
    <tei:p>
     Poštár hľadel na poukážku a opakoval: ― Štefan. Hovorím vám, že   Štefan.
    </tei:p>
    <tei:p>
     Števko vyšiel na dvor a prikročil ku dverám dielne. Pocítil   vzrušenie.
    </tei:p>
    <tei:p>
     ― Nuž ak Štefan, ― povedal Ondro pochybovačne, ― tak tu ho   máte.
    </tei:p>
    <tei:p>
     A stalo sa čosi značne neuveriteľného: Poštár si overil Števkovu   totožnosť, odtrhol z poukážky pruh papiera, odovzdal ho Števkovi,   potom otvoril koženú tašku, ktorá mu visela pri boku, naslinil prsty   a odrátal deväť dvadsaťkorunových bankoviek.
    </tei:p>
    <tei:p>
     ― Mal si mu dať od cesty, ― povedal Ondro, keď poštár odišiel.
    </tei:p>
    <tei:p>
     A Števko tu stál a mal v ruke sto osemdesiat korún, ktoré došly na   jeho meno, boly nepochybne jeho majetkom a mohly putovať do jeho   vrecka celkom bez niečích námietok.
    </tei:p>
    <tei:p>
     Vracal sa zamyslene do bytu a prezeral potvrdenku, ktorú mal v   ruke. Na jej rube stálo: Za uverejnené fotografie, honorár Kč 180.―,   Fotografický obzor, č. 11―12.
    </tei:p>
    <tei:p>
     Sadol si za stolček a položil zásielku pred seba. Vzal pinzetou   známku z Costa-Rica, no hneď ju zas položil a položil aj pinzetu.   Sedel chvíľu.
    </tei:p>
    <tei:p>
     Toto boly vlastne prvé jeho samostatne zarobené peniaze.
    </tei:p>
    <tei:p>
     (Už vyše polroka pracoval so svojou malou Icarette, nenáročným   fotografickým prístrojom štvorcového formátu s vyťahovacou   harmonikou. Dostal ju pokazenú z fyzického kabinetu, no opravil si ju   bez námahy, pretože na nej nebolo chýb okrem deravého tubusu.   Pozaliepal štrbinky čiernym    papierom, vyskúšal ju na lacnom filme   a začal fotografovať. Vari pred pol druhým mesiacom sa odvážil poslať   niektoré svoje zväčšeniny do reakcie odborného časopisu. Nedostal od   nej zpráv od tých čias, zásielka peňazí prišla celkom neočakávane.   Pred desiatimi minútami netušil, že bude vlastníkom dvoch stoviek, ak   pripočítame mince, uložené v plechovici v zásuvke stolčeka. Netušil,   že bude doslova zarábajúcim človekom!)
    </tei:p>
    <tei:p>
     Vtedy dohrkotali do dvora otec a Emo a zastavili sa pred dielňou.   Emo vypäl motor a otec povedal:
    </tei:p>
    <tei:p>
     ― Na prvú cestu po výbruse sa to ani toľko nehreje. Nejakých tisíc   kilometrov bude musieť behať niže štyridsiatky.
    </tei:p>
    <tei:p>
     Števko strčil dvadsaťkorunáčky do plechovky, zatvoril zásuvku a   vyšiel na dvor. Bol rozhodnutý vystupňovať svoju rozkoš zo mzdy.
    </tei:p>
    <tei:p>
     Emo už bol medzitým pustil veľký brús a priložil naň oceľový ráf.   Iskry sa sypaly vo veľkom mihotavom chvoste. Otec sa nahýnal k nemu,   zakrýval si oči začmudenou platničkou a kričal:
    </tei:p>
    <tei:p>
     ― Aby si neprebrúsil okraje!
    </tei:p>
    <tei:p>
     Števko zastal za ním a zvolal: ― Otec!
    </tei:p>
    <tei:p>
     ― Choď preč! Alebo si aspoň zakry oči! Nejaký kúsok kovu môže   ―
    </tei:p>
    <tei:p>
     ― Potrebujem peniaze!
    </tei:p>
    <tei:p>
     Pred posledným slovom odtiahol Emo ráf od brúsa a obnažil tak   výkrik „peniaze“.
    </tei:p>
    <tei:p>
     Otec sa obrátil. ― Na čo? Na učenie?
    </tei:p>
    <tei:p>
     Števko prudko zavrtel hlavou: ― Na Michelov katalóg!
    </tei:p>
    <tei:p>
     ― Na čo?
    </tei:p>
    <tei:p>
     ― Michelov katalóg! Na známky!
    </tei:p>
    <tei:p>
     Otec sa obrátil k Emovi. ― Ten chlapec nevie, kde má prestať. ― A   Števovi: ― Zbláznil si sa? A nepostávaj tu! ― A pre seba: ― Známky!   Ph!
    </tei:p>
    <tei:p>
     Keď Števo vyšiel z dielne, obrátil sa otec ešte raz k Emovi:
    </tei:p>
    <tei:p>
     ― Čo sa ten chlapec tak uškŕňal?
    </tei:p>
    <tei:p>
     Matka sa vracala z nákupu. Števko sedel na stupienku auta, ktoré   práve vyskúšali.
    </tei:p>
    <tei:p>
     ― Mama, ― povedal zvedavo, ― daj mi nejaké groše. Matka vytiahla   peňaženku z nákupnej tašky. Vyňala z nej korunu. S veľkou výčitkou ju   podávala chlapcovi.
    </tei:p>
    <tei:p>
     ― To je málo, ― pošeptal opatrne.
    </tei:p>
    <tei:p>
     ― Málo? ― zhrozila sa mať. ― A koľko by si chcel?
    </tei:p>
    <tei:p>
     A Štefan nabral dychu a povedal: ― Dvesto korún.
    </tei:p>
    <tei:p>
     Matka naňho hľadela bez hnutia. Potom povedala pomaly:
    </tei:p>
    <tei:p>
     ― O takých veciach sa nežartuje. (Keby som mala dvesto korún,   kúpila by som nový strojček na kávu, nejaké nové obrusy, naše sú   dávno nanič, hanba pozrieť, a hádam nejaké víno pre tvojho otca.)   Dvesto korún ― to je už peniaz. Tu máš.
    </tei:p>
    <tei:p>
     Vzal korunu a hľadel za mamou. Keď zašla do kuchyne, vošiel po   prstoch do izby. O chvíľu sa vrátil a zmizol.
    </tei:p>
    <tei:p>
     Toho večera sedel v kabíne veľkého nákladného auta, neviditeľný z   okien bytu, a premýšľal. Cítil sa veľkým boháčom, predstavoval si   chvíľu, keď rodičia nájdu balík, uvažoval o možnosti predávať svoje   snímky pravidelne a usmieval sa. Po piaty alebo po šiesty raz   vytiahol složený časopis a hľadel na sériu snímok, pod ktorými stálo   jeho meno. Prekvapenie už pominulo a na jeho miesto nastúpila veľká   spokojnosť.
    </tei:p>
    <tei:p>
     Pred ním sa množily svetlá mesta a niekde tvorily súvislé čiary a   oblúky. Nijaké vozidlo neprešlo po ceste a cez okná prvých poschodí   bolo vidieť do bytov.
    </tei:p>
    <tei:p>
     „Až budem robiť a zarábať ešte viac,“ pomyslel si, „podívam sa do   Hejazu a Nedjde.“ Mal v tej chvíli dojem, že tieto dve neznáme   krajiny a s nimi všetky ostatné ležia mu pri nohách a uchádzajú sa o   jeho priazeň.
    </tei:p>
    <tei:p>
     Sedel tak dlho do noci.
    </tei:p>
    <tei:p>
     Ešte vari nikdy, ani prvého mája, nebolo na dvorčeku Robotníckeho   domu toľko bicyklov. I štyri motorky tam stály a pred domom čakalo   niekoľko doštiakov. Vozidlá neboly vyzdobené, červené pásky neboly   povplietané pomedzi špajle bicyklov a na bičoch, zastoknutých vedľa   kozlíkov, nevialy mašličky z krepového papiera. Ani železničiarska   dychová hudba nevyhrávala a deti z blízkeho okolia, ktoré prilákal   nezvyčajný shluk ľudí, nezačuly nič.
    </tei:p>
    <tei:p>
     Vo veľkej sieni, preplnenej na zadusenie, bolo totižto úplné   ticho. Iba jediný hlas hovoril, nevzrušený zpočiatku, vecný a akosi   právnický. A predsa v tom hlase blčaly plamene a jasno-červene   zaplavovaly poslucháreň. Plamene ríšskeho snemu. Plamene ťažkých   plyšových záclon a drahého dubového nábytku, obliateho mnohými   litrami horľavín. Plamene, v ktorých mala zhorieť nemecká Strana.
    </tei:p>
    <tei:p>
     Viki a Beňo stáli pri okne. Viki stála na prstoch, aby dovidela na   mladého rečníka, a oprierala sa o Beňa. Občas sa naňho obrátila a on   sa na ňu usmial: obviňoval ju, že preceňuje berlínsky požiar, a ona   ho obviňovala, že ho podceňuje. Keď rečník povedal:
    </tei:p>
    <tei:p>
     ― A takých požiarov príde viac. V ďaľších krajinách. I u nás, ―   sovrela mu prudko rameno ako často, keď sa potvrdzovala jej pravda.   Naklonil sa k nej a pošeptal:
    </tei:p>
    <tei:p>
     ― Výborne, dievčatko. ― Pošeptal to čičíkavo: ako by to už dávno   nebol tvrdil! Kopla ho žartovne do nohy.
    </tei:p>
    <tei:p>
     Naproti, na druhej strane miestnosti, stál Fero Šimala v okne. Po   celý čas sa nehol, taký bol napätý. I keď ostatní tlieskali, zostával   bez pohnutia, ako by s úžasom vnímal nové veci, horúčkovite si ich   rozkladal v hlave a chytro vyvodzoval dôsledky: nahnutý dopredku,   čiapka na hlave, posunutá do tyla, oči na rečníkovi, svaly napäté.   Tak sa videlo, že vyvíja značnú námahu.
    </tei:p>
    <tei:p>
     Emo Haviar stál pri dverách. Prišiel byľku neskoro. Pri   predsedníckom stole mal voľnú stoličku medzi pokojným a pozorným   redaktorom a medzi upätým Ehrenfeldom, zahrávajúcim sa s papierikmi   na stole. No nemohol sa k nim dostať, pretože mu nehybné telá v   uličke medzi sedadlami zatarasily cestu. Povala zvoľna vlhla a   tmavela od mnohých výdychov a dym zoriek utváral nad všetkými clonu,   priamočiaro rozťatú niekoľkými podvečernými lúčmi z okien.
    </tei:p>
    <tei:p>
     Keď reč prešla od požiaru na drámu lipského procesu, keď plamene   čadivo pohasly nad vzrušenými tvárami a na ich mieste rozpútal sa   súdny súboj, všetci prítomní ako jedno telo vnímali jeho výkyvy a   vlny; prostredníctvom jedného z obhajcov, svojho človeka, svojho   druha, ako živým, citlivým, inteligentným tykadlom poznávali výstrahy   a ponaučenia z tejto strhujúcej tragikomédie.
    </tei:p>
    <tei:p>
     A ako tu všetci sedeli a načúvali, videlo sa im, že sa v nich už   nemohlo nashromaždiť viacej búrky, a keď rečník skončil a začal si   napchávať fajku a keď redaktor vstal a chcel sa mu poďakovať za   prejav, neutíšili sa a hučali ako príboj, rozčúlení jednak   Dimitrovovým víťazstvom, i varovným posolstvom, ktoré potvrdzovalo   ich pravdu. Beňo sa nahol k Vikine a pošepol:
    </tei:p>
    <tei:p>
     ― Pôjdu do mesta.
    </tei:p>
    <tei:p>
     V tej chvíli zvolal Fero a niekoľkí iní, čo Beňo pošepol. Doktor   Ehrenlefd zdvihol ruku a chcel čosi povedať, ale Haviar, ktorý sa   medzitým pretisol k predsedníckemu stolu a rečníkovi stískal rameno,   zastavil ho posunkom.
    </tei:p>
    <tei:p>
     ― Nič sa neboj, ― povedal potom.
    </tei:p>
    <tei:p>
     V meste nemali potuchy, že sa v stredtýždni mohol nashromaždiť   toľký zástup, a oni sami boli prekvapení, že sa pomestili do sály   Robotníckeho domu. Cestou naberali ďalších.
    </tei:p>
    <tei:p>
     A bola to jedna z najtichších demonštrácií, na ktoré sa mešťania   pamätali. Nikdy nepochopili, za čo sa vlastne demonštrovalo.
    </tei:p>
    <tei:p>
     A oni sami, vzrušení demonštranti, iba cestou prišli na to, že   dnes niet hesiel, ktoré by mohli prevolávať a na ktoré by mohli   odpovedať jednohlasným „nech žije“. Nemohli predsa volať:
    </tei:p>
    <tei:p>
     ― Ľudia, majte rozum. Lipsko nie je v Nemecku. Lipsko je tu.   Lipsko zneje v našich uliciach ako signál. Lipsko je povel, aby zlé   bolo dobré a dobré bolo zlé. To nie spupný dom zhorel, nie múry a   strecha a schodištia a ozdoby, ale právo. Ľudia, haste, lebo plamene   zachytia štíty vašich stavísk.
    </tei:p>
    <tei:p>
     Preto zarazene mlčali a šli Briežkom, potom Dlhou, námestím, potom   Striebornou a Stromoradím. V Stromoradí sa ešte raz shromaždili okolo   besiedky, z ktorej redaktor povedal niekoľko slov. Potom sa   porozchádzali, niektorí po bicykle do Robotníckeho, iní rovno   domov.
    </tei:p>
    <tei:p>
     Mešťania boli príjemne sklamaní. Povyťahovali rolety na svojich   obchodoch a poroztvárali obločnice na námestie. Napokon, prečo by si   nezademonštrovali? Nikomu neublížili, poprechádzali sa, boja sa   zjavne. Lipsko? Hlúposť. Aj u nás sú procesy. Ríšsky snem? Vnútorná   vec Nemecka. Ba ešte to, miešať sa im do vnútorných vecí a ťahať sa s   nimi za prsty! A konečne, či sa oni miešajú do našich vnútorných   vecí...? Prekážajú nám azda predávať krepdešín alebo dať sa   portrétovať? Nežijeme si tu pomerne slušne? Nedostali sme sa s božou   pomocou z krízy? Chýba nám niečo...? Lipsko. Čo všetko si tí ľudia   nevynájdu. No nech si demonštrujú, keď im to robí radosť. Ale   dochádza im dych. Čím bola dnešná demonštrácia proti prvomájovej...?   Dochádza im dych.
    </tei:p>
    <tei:p>
     Viki a Beňo chodili chvíľku po parku, potom prešli na huštácky   drevený most a dívali sa do vody. Mysleli na tento mlčanlivý pochod   mestom. Pochopil vôbec niekto zpoza čerstvo a čistučko omietnutých   múrov, o čo ide? Netreba to povedať jasnejšie, jednoznačnejšie? Nie   sme ešte stále trochu neogabaní, ak chceme prinútiť ľudí k rozumu...?   ― Prešli na druhý breh a začali vystupovať listnatou serpentínou na   vrch, ktorému hovorili Strážovka. Premlčali temer celú prechádzku, a   keď sa sotmelo, primkli sa o seba, ako by na obranu proti berlínskym   plameňom.
    </tei:p>
    <tei:p>
     Keď sa lúčili pred domom, Viki zaváhala. Načiahla sa, vzala   Beňadika za rukáv, vtiahla ho do chodby a zatvorila.
    </tei:p>
    <tei:p>
     ― Poď.
    </tei:p>
    <tei:p>
     Jednako v tej velikánskej blaženosti neustále zjavovala sa mu   horiaca budova a mnoho ľudí sa prizeralo, a nikto nehasil, pretože si   myslel, že jeho strecha je ďaleko a pretože nič nenamietal proti   tomu, že iné strechy horia.
    </tei:p>
    <tei:p>
     ― Čo je? ― opýtala sa Viki z polospánku.
    </tei:p>
    <tei:p>
     ― Nič, spi, ― pošepol jej. Ale pokračoval nahlas: ― Nás sa naši   páni boja väčšmi než toho ohňa. Možno si myslia, že v ňom uhoríme   najprv my.
    </tei:p>
    <tei:p>
     Náhle ho roztrpčilo vedomie, v akom neporiadku sú veci v tomto   svete, ktorý predstiera, že je dokonalý.
    </tei:p>
    <tei:p>
     Vlak uháňa krajinou a Milo si bez veľkej dôvery pripravuje   slovíčka a gestá, s ktorými otcovi povie alebo zamlčí, že prepadol z   matematiky. Potom mu zjavne nezvýši iné ako pobrať sa a ujsť s Ančou   do hôr. Budú sa živiť korienkami a lesnými plodinami, kým ich kance   nepožerú alebo zázrak nevyslobodí. Nikomu to Milo neprezradí a s   nikým sa nerozlúči. Otec bude zúriť, ale pomerí sa s osudom a   pamiatka strateného syna sa časom očistí, až bude svetlá, biela.   Hľaďte: Matematika je záludná vec. Radšej korienky a kance ako   matematika.
    </tei:p>
    <tei:p>
     V dlhých, ale nedokončených vetách sa zajakajú kolesá vozňov.   Hlavička skĺzne pod kabát, dobrú noc, všetci. Nad pravým vreckom   kabáta je látka predratá, lebo tam sa o ňu šúcha aktovka, ako ju   nosíš pod pazuchou a pritískaš o seba. Nuž cez to predraté miesto   usmieva sa lampa. Usmieva sa, hojdá sa sem i ta a má okuliare.   Presnejšie povedané, okuliare na druhú lomené druhou odmocninou   Ludolfovho čísla. Lebo kolesá slabikujú matematika, kladúc prízvuk z   nepochopiteľných príčin na predposlednú slabiku, ako to býva v   latinčine často, ale nie vždy.
    </tei:p>
    <tei:p>
     Zvesť, ktorej sa prvej podarilo narušiť idylu, rozšírila sa po   malom meste ako predjarná chrípka.
    </tei:p>
    <tei:p>
     V sprievode jasného slnečného lúča vpadol Málnássy do   „družstevnej“ tlačiarne a čosi kričal, červený v tvári.
    </tei:p>
    <tei:p>
     Kokrháč zastavil tlačiarsky stroj: Málnássyho tvár ho hneď   presvedčila, že sa stalo niečo mimoriadne. Vlasta Skřivánek vstal od   klaviatúry, zelený celuloidový štít si posunul s čela až na vlasy a   stále sa ešte pokúšal namyslieť si, že Málnássyho tvár je rozčúlená   radostne.
    </tei:p>
    <tei:p>
     ― Čo je? ― opýtal sa otec Pohánka.
    </tei:p>
    <tei:p>
     ― Čo je? ― opakoval Málnássy ako hrozbu, ― čo je? Hitler obsadil   západné hranice, to je!
    </tei:p>
    <tei:p>
     ― Čo, čo, čo, ― Pohánka hneď nepochytil obsah zprávy, hoci i   preňho ako pre ostatných od samého začiatku pripomínala front.
    </tei:p>
    <tei:p>
     ― Porýnsko!
    </tei:p>
    <tei:p>
     Účtovník Engler vstal a sňal okuliare ako veľký právnik pred   osudným prejavom. No nerozrečnil sa, iba pre seba povedal znalecky: ―   Demilitarizované pásmo.
    </tei:p>
    <tei:p>
     Také ticho bolo v tlačiarni, že Tomáš počul, ako „melón“ vedľa   neho chrupe „hodvábny“ cukrík. Pukal medzi stoličkami, ktorými ho   drvil, hoci často poučoval, že cukrík celý dlhšie vydrží.
    </tei:p>
    <tei:p>
     ― Čo to znamená? ― opýtal sa Pohánka s úprimnosťou, prezrádzajúcou   úplný zmätok. Nikto nepomyslel na to pustiť znova tlačiarsky stroj a   vrátiť sa k robote, hoci drahocenné sekundy pred expedíciou pokojne   plynuly.
    </tei:p>
    <tei:p>
     ― Krucifix, ― povedal Vlasta Skřivánek a f vyslovil ako fff.
    </tei:p>
    <tei:p>
     ― To znamená, ― povedal Engler, ― že pôjde do tuhého. Ak sa ešte   aj teraz nájde idiot, ktorý si bude myslieť, že sa ho to netýka... ―   Účtovník Engler zakrútil hlavou, čím poprel i pripustil takúto   možnosť.
    </tei:p>
    <tei:p>
     ― O siedmej je schôdzka, ― oznámil Málnássy.
    </tei:p>
    <tei:p>
     Maitner, Kokrháč, Skřivánek, Tomáš, „melón“, všetci sa dívali za   Málnássyho, ako by tam v jasnom slnečnom lúči pochodovaly nemecké   prilbice. Nebolo ich, ale to na veci nemenilo. Veľká svieravá   predtucha vystúpila Tomášovi až do hrdla.
    </tei:p>
    <tei:p>
     Toho dňa Karol vari po prvý raz v živote prečítal všetky noviny:   pozorne, so zatajeným dychom ― a onemený prekvapením, ako málo sa   ľudia medzi sebou ráčia. Stretol sa so slovami, ako „zdrap papiera“,   „medzinárodná prestíž“, „Versailles“. Poznal, že sa deje čosi   prevratné, a s úžasom si uvedomil, že sa to nezačalo dnes. Kde bol,   kým sa to pripravovalo...? Pokúšal sa spomenúť si na veľké   medzinárodné udalosti posledných čias. Vôbec nič si nevymyslel. Kde   to žil?
    </tei:p>
    <tei:p>
     Doma našiel matku zmätenú zprávami, ktoré sa množily po meste.   Boly to vážne zprávy a matka odriekla čaj. Nevedel jej povedať, či   bude vojna. Podľa jeho predstáv musela prísť. Ľudia sa nenávideli. On   o tom nevedel, a nenávideli sa!
    </tei:p>
    <tei:p>
     Jednako ho táto možnosť predesila. Vojna bola preňho výlučným   vlastníctvom minulých generácií, predmetom pyšných spomienok a   námetom dobrodružných románov. Nikdy ani vo sne nepripustil, že by sa   vojna mohla vyskytnúť v jeho vlastnom živote: Medzi kým...? Prečo...?   Za čo...? A čo s tým má on, Karol? Komu ublížil?!
    </tei:p>
    <tei:p>
     A znovu ho prepadla hanba a smrteľné znepokojenie a dusivý pocit,   že čosi nenahraditeľné prepásol. Kde to žil? Ako bude žiť ďalej   nepripravený?
    </tei:p>
    <tei:p>
     Otec sa vrátil naobed deprimovaný, zachmúrený. Bude vojna?
    </tei:p>
    <tei:p>
     ― Tu nie, ― povedal chytro a natiahol sa chvatne, aby matku   pohladkal po zápästí. No matka odtrhla ruku: otec potvrdil jej   obavy.
    </tei:p>
    <tei:p>
     ― Nie, ― opakoval otec úpenlivo. Nemohol uveriť, že by ešte raz   mal rukoväť. ― Nie. To nie je naša vec. Odbavia si to na západe.   Anglicko a Francúzsko, to sú veľmoci. Nemôžu strpieť takú pohanu. Čo   je veľa, to je veľa! Treba toho chlapa naučiť poriadku!
    </tei:p>
    <tei:p>
     Ktorési noviny priniesly kresbu, ako nemecké pluky pochodujú cez   hárok papiera s pečaťou na stuhe.
    </tei:p>
    <tei:p>
     ― Versailská smluva nie je zdrap papiera! Ide o medzinárodnú   prestíž!
    </tei:p>
    <tei:p>
     Karol pozeral na otca rozšírenými, rozľútostenými očami.
    </tei:p>
    <tei:p>
     ― Jolanka, prineste polievku.
    </tei:p>
    <tei:p>
     Otec našiel v novinách vyhlásenie francúzskeho premiéra. Nie, to   Francúzsko a Anglicko nestrpia.
    </tei:p>
    <tei:p>
     ― Hitler nie je silný, je iba bezočivý ― frajter!
    </tei:p>
    <tei:p>
     Francúzsko a Anglicko to tak nenechá! Nenechá.
    </tei:p>
    <tei:p>
     ― Jolanka, počujete? Môžete nosiť na stôl.
    </tei:p>
    <tei:p>
     Kde som to žil? Zapýril sa a rozochvel ako v ľúbostnom   pomykove.
    </tei:p>
    <tei:p>
     Filip Scarlati ležal na diváne v izbietke vdovy Lerchovej, díval   sa na povalu a načúval. Počul dupotavé kroky útvarov a šeptal: ―   Raz-dva. Raz-dva. ― Pätou klepkal o stenu a striasal s nej   omietku.
    </tei:p>
    <tei:p>
     Tiež bol v novinách videl kresbu, ako chlapi s bodákmi pochodujú   cez list papiera, ktorý sa roztrhol pri prvom tlaku. Bola to   najprirodzenejšia vec na svete: vyplývala z pomeru medzi pevnosťou   papiera a tvrdosťou bodáka. No náhle sa Filipovi rozjasnilo:
    </tei:p>
    <tei:p>
     Koľko vecí pod slnkom neodolá tlaku bodáka! Ako málo vecí mu   napokon odolá!
    </tei:p>
    <tei:p>
     Filip si sadol na diváne a usmial sa. Prečo voliť složité cesty a   predstierať veci, ktoré nie sú? S prekážkami sa nekľučkuje, na   prekážky sa pritlačí bodák. A len to, čo je tvrdšie, je naozaj   prekážkou. Aby bolo prekážok málo, treba      mať čím tvrdší   bodák.
    </tei:p>
    <tei:p>
     Raz-dva. Raz-dva. V čele roty pochodoval Filip Porúrskom. V tomto   kraji nebolo stopy po Versailles. Ešte nikto neurobil z belasého neba   červené tým, že sa s niekým dohodol, že je červené. Aká smluva?   Raz-dva.
    </tei:p>
    <tei:p>
     A Filip viedol svoje pluky nielen na francúzske hranice.   Pochodoval s nimi tu po meste: po Vyšnej ulici, po Hlavnom námestí,   potom dolu Národnou a Nábrežím na Dolný rínok. Potom ich neočakávane   zriadil do útoku. Šturmovaly radvanské kasárne a dobyly ich. Zajaly   brata Beňadika a predviedli pred veliteľa. Zajaly mladého Freiberga a   z pivovaru kameň na kameni nenechaly. Freiberga poslavily k stene.   Filip tasil a velil: ―
    </tei:p>
    <tei:p>
     Tu vstal a poprechádzal sa po izbe. Nejde iba o pochodovanie:   Možno tasiť a veliť. Sto pušiek vyletí do vodorovnej polohy. Sto   chlapov, jeden ako druhý, zmeravie na povel. Závery zarachotia.   Blesky vyšľahnú. Všetko na môj povel:
    </tei:p>
    <tei:p>
     ― Páľ!
    </tei:p>
    <tei:p>
     Filip sa pretiahne a má dojem, že mu nadchádza čas.
    </tei:p>
    <tei:p>
     Toto je najnudnejší večer v Majinom živote. Zlorečí otcovi, že   samoľúbo trvá na jej prítomnosti, že musí pôvabne sedieť v kresle,   svietiť sviežou dekoltážou a čas od času štíhlou rukou nalievať do   kalištekov. Obaja návštevníci majú aspoň po päťdesiat rokov, obaja   vážia aspoň po cente a obaja sa po niekoľkých frázičkách celkom   odvrátili od mladej krásavice. Odkiaľ len berie matka schopnosť   predstierať, že ju tento otravný rozhovor zaujíma? Či dokonca chápe,   o čom je reč, keď čas od času prikývne, zažmurká a povie: Áno,   pravdaže...?
    </tei:p>
    <tei:p>
     Obidvaja návštevníci by mohli mať synov. Ten pri kozube vysokého   bledého intelektuála, tento tu naproti opáleného hranatého športovca.   Prečo ich nepriviedli, Jacka a Willyho? A nielen to, ale dobre, že sa   teraz chrbtom k Maji neobrátia! Hej, počujete ...?
    </tei:p>
    <tei:p>
     ― Bude sa páčiť...? Vanilkové sú dobré!
    </tei:p>
    <tei:p>
     Ten pri kozube sa obráti k mamke: ― Milostivá pani, obdivujem   optimizmus pána riaditeľa.
    </tei:p>
    <tei:p>
     ― Môj milý, to nie je optimizmus, ― povedal otec.
    </tei:p>
    <tei:p>
     ― Mne, Ivan, zdá sa trochu ľahkomyseľný, ― povedal strojene   zhovievavo ten naproti.
    </tei:p>
    <tei:p>
     ― To je logika, ― pokračoval otec, upíjajúc po troške. ― Ľudia   chcú robiť obchody, to je podstatná vec. Ak sa s niekým hneváš,   nemôžeš s ním obchodovať. Netreba sa hneď pre všetko škriepiť. A   konečne, či Hitler prekročil svoje hranice? Je trochu naivné chcieť   niekomu prikazovať, čo má robiť doma, kam smie, a kam nesmie zaviesť   vojakov ― na vlastnom území. Ty by si sa tiež podíval, keby som ti   začal hovoriť do tvojho liehovaru, nie?
    </tei:p>
    <tei:p>
     ― Je tu ešte ―
    </tei:p>
    <tei:p>
     ― Áno, tá tvoja Spoločnosť národov... Tá je tu na to, aby   smierovala národy, a nie aby ich huckala proti sebe. A potom, Ženeva   je jedno, Europa druhé. Nemiešajme sa Hitlerovi do vecí, nebude sa on   miešať nám. Anglicko vie, čo chce. Netreba robiť z blchy slona. Ešte   sa nikomu nič nestalo. Nepaprč sa, Egon, ako by išlo o tvoj majetok.   Vermút?
    </tei:p>
    <tei:p>
     „Kristepane, tí chlapi sú nudní. Vstanem a ospravedlním sa. Pôjdem   do svojej izby a ľahnem si. Budem trochu premýšľať, už som dávno   nepremýšľala. Tuším, zaľúbila som sa. To nemení, pravda, na Garym a   Karolovi. Zaľúbila som sa do človeka, ktorého stretám na ceste do   školy.“ (Maja si prehodila nohu cez nohu a dobre si všimla, že   návštevník v klubovke pri kozube na zlomok sekundy spočinul zrakom na   jej lýtkach a na ten istý zlomok sekundy prerušil reč.)
    </tei:p>
    <tei:p>
     V Industrii sa pilo ríbezľové víno temer až do polnoci. Kompani   väčšinou namrzeno mlčali. Po dnešných zprávach museli vyhodiť   vysádzaný úvodník, ktorý kaplán Kroner poslal z Tatier a v ktorom   búril proti všetkým, čo rušia dané slovo, svätou prísahou spečatené;   mnohé pasáže staly sa dvojsmyselnými. Nový úvodník nesohnali,   starosta Hlavatý ho bol prisľúbil na druhé poludnie, Fakľa sa teda   omešká aspoň o dva dni. ― Jedno sa musí nechať, ― opakoval Šafránek   už po tretí raz, ― ten chlapík má odvahu! Takto ― proti celému   svetu...!
    </tei:p>
    <tei:p>
     ― Odvahu, ― hovoril odborný učiteľ Murgaš trochu sťažknutým   jazykom. ― Silu má, bodaj ho! To musíme vziať na vedomie! Nedráždiť   ho! Pokonať sa s ním! Veď ho máme za humnami!
    </tei:p>
    <tei:p>
     ― Pokonať, ― znel zbožný sadzač Vajs ozvenou; bol zpomedzi   všetkých najopitejší.
    </tei:p>
    <tei:p>
     Murgašova medvedia päsť dopadla na stôl. Šafránek vyvrátil   poslednú fľašu dnom navrch a kúty úst spustil clownovsky dolu.
    </tei:p>
    <tei:p>
     ― Boja sa ho! Všetci! Aj Angličania, aj Francúzi, aj Česi!   Neslobodno sa ho báť, to je to. Treba pokojne. Proti vetru sa nedá   síkať, je tak? Ani on nie je čert, aj on je človek ako my, je   tak?
    </tei:p>
    <tei:p>
     Kompani tíško šumeli v prázdnej Industrii. Pod valcom ležala   sadzba nového čísla Fakle národa s neupotrebiteľným úvodníkom   spravodlivého bojovníka Kronera.
    </tei:p>
    <tei:p>
     V zadnej izbe Na riečkach sedeli chlapi, fajčili fajky a cigarety   a ticho sa radili: redaktor Valenta, malý Lackovič, Beňo Scarlati,   Matej Lánik, Peter Véber a doktor Ehrenfeld. Hovorili polohlasom a   dym a prítmie boly také husté, že ani nebolo vidieť, kto práve   prevravel. Nikto nesvolal toto posedenie, sišli sa sami od seba po   dvoch informatívnych schôdzkach, jednej na Huštáku, jednej v starej   tehelni na Senickom predmestí.
    </tei:p>
    <tei:p>
     Dobrá polovica z nich prijala zvesť tak, ako prijímame zprávu, že   je už desať hodín, keď sme si pred hodinou dobre boli všimli, že   odbíjala deviata.
    </tei:p>
    <tei:p>
     Rozumní ľudia, zdá sa, musia pochopiť, že to už nie je iba „ich“   vec, „vnútorná“ vec Nemecka. Že už nejde iba o Židov a o   komunistov.
    </tei:p>
    <tei:p>
     „My sme to, priatelia,“ hovorili od samého začiatku. „Možno ľudia   pochopia, ak im to pripomenieme: Nemožno sa dohodnúť s ohňom, aby   nepálil, s povodňou, aby nezatápala, treba ísť proti Hitlerovi, ak   nie, ideme s ním.“
    </tei:p>
    <tei:p>
     Zbrane, ak ich na správnom mieste stisneš, šíria smrť. Zbraňami   možno mieriť podľa ľubovôle. Aj na ľudí, ktorí spia v tomto mestečku.   Možno si dajú povedať a spoja sa proti nemu.
    </tei:p>
    <tei:p>
     Na západe sa mu nepostavia do cesty. Možno si trochu zakríkajú.   Potom mu pošlú kanóny s vizitkou, aby strieľal na nás, nie na   nich.
    </tei:p>
    <tei:p>
     Možno to pochopia a spoja sa proti nemu.
    </tei:p>
    <tei:p>
     ― Nespoja, ― povedal Emo Haviar. ― Pošlú vizitky.
    </tei:p>
    <tei:p>
     A Valenta povedal: ― Nie všetci. Ale urobíme, čo je v našej   moci.
    </tei:p>
    <tei:p>
     ― Čo je v našej moci?
    </tei:p>
    <tei:p>
     ― Vystríhať všetkých a mobilizovať niektorých.
    </tei:p>
    <tei:p>
     Po strmom chodníku Na riečkach prechádzaly sa tri ženy; Margita   Ehrenfeldová, Viki a Klárka. Už sa veľmi dlho prechádzaly, a vždy,   keď prišly pod lampu, skúmavo pozrely na seba.
    </tei:p>
    <tei:p>
     ― Nebojte sa, ― usmiala sa Viki. ― Vojna, bohužiaľ, nebude.
    </tei:p>
    <tei:p>
     Obe ženy sa mlčky zarazily nad slovíčkom.
    </tei:p>
    <tei:p>
     ― Teraz by bola malá, ― povedala Viki. ― Potom bude veľká.   Prechádzaly sa hore-dolu po tichom meste.
    </tei:p>
    <tei:p>
     Bošeľa-Vrabec mal súd na sédrii a keď sa vrátil do Doliny,   priniesol noviny. U Babica a u Ivákov sa potom dlho počúvalo rádio,   ale veľmi pukalo, vraj od zlého počasia. Nechali teda Nemca Nemcom a   šli spať.
    </tei:p>
    <tei:p>
     Iba Jano Babic nespal. Z regrútskeho kufra vyliahol nejaké papiere   a prezeral ich pri sviečke. Potom išiel do komory, odrezal si veľký   kus slaniny a zdĺhavo jedol. Do kufríka nahádzal nejakú bielizeň,   šatstvo, obuv, pracovnú knižku. Poprezeral, čo vzal, s nikým sa   nelúčil a tašiel.
    </tei:p>
    <tei:p>
     Pri kríži sedel na kameni Vojtech Mačuga-Kmín, do ktorého duša už   iba spávať chodila. No poznal ho.
    </tei:p>
    <tei:p>
     ― J... Jano, Jano, ― povedal mu. ― K... kdejdeš, kdejdeš. Už z...   zasa, zasa do tej Podbrezovej...?
    </tei:p>
    <tei:p>
     ― Do sveta, ― povedal Jano Babic. Na pohľad išiel do sveta ako   jeho otec do Ameriky po peniaze na krčmu.
    </tei:p>
    <tei:p>
     ― N... nechoď, nechoď, ― povedal Vojtech Mačuga-Kmín múdro. ― V...   vosvete, vosvete b... budezle, budezle.
    </tei:p>
    <tei:p>
     ― Vo svete bude veselo, ― povedal Jano Babic, a keď išiel dolu   serpentínou, uvedomil si, že už dávno potreboval nejakú zámienku, aby   sa mohol vrátiť.
    </tei:p>
    <tei:p>
     Do mesta prišiel po svitaní. Stretol policajta, ktorý dôstojne   kráčal prostriedkom vozovky a bedlil nad nerušeným spánkom občanov,   platiacich mestské dávky.
    </tei:p>
    <tei:p>
     Koniec Idyly a Baladickej medzihry
    </tei:p>
   </tei:div>
  </tei:body>
 </tei:text>
</tei:TEI>
