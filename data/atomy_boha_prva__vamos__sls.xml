<?xml version="1.0" encoding="utf-8"?>
<tei:TEI xml:id="slk1936922" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Atómy boha 1. : ELTeC edícia
    </tei:title>
    <tei:author ref="viaf:88126800">
     Vámoš, Gejza (1901 - 1956)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     49370
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Vámoš, Gejza
     </tei:author>
     <tei:title>
      Atómy boha 1.
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Leopold Mazáč, Sväz slovenského študentstva
     </tei:publisher>
     <tei:date>
      1936
     </tei:date>
    </tei:bibl>
    <tei:bibl type="firstEdition">
     <tei:author>
      Vámoš, Gejza
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1928
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-11">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Atómy boha
    </tei:head>
    <tei:head>
     Kniha prvá
    </tei:head>
   </tei:div>
  </tei:front>
  <tei:body>
   <tei:div type="chapter">
    <tei:head>
     ÚVOD
    </tei:head>
    <tei:p>
     BRATSTVO ŽIVÝCH
    </tei:p>
    <tei:p>
     SPÁD
    </tei:p>
    <tei:p>
     <tei:emph>
      Kus stuhlej lávy, tvrdého kryštálu ležal kdesi hlboko pod   zemou. Vrstvy sa nad ním hromadily, bo každé storočie prinášalo novú   a novú, ale ten kryštál len ležal tam pokojne, nehybne. Nerástol,   nezmenšoval sa, o nič sa nestaral, len ležal, ako ho náhoda kedysi   uložila.
     </tei:emph>
    </tei:p>
    <tei:p>
     <tei:emph>
      Nekonečnú tichosť a pokoj anorganického sveta, kryštále   kameňov a zeme neporuší ani súdny deň.
     </tei:emph>
    </tei:p>
    <tei:p>
     <tei:emph>
      Nad vrstvami vecného mieru, na povrchu zeme však pánoval   božský rozmar. Ten Rozmar stvoril život a život je spád.
     </tei:emph>
    </tei:p>
    <tei:p>
     <tei:emph>
      Rozmar, nemajúc lepšej roboty, odpĽuvnul do vesmíru. Jeho   spútum sa rozptýlilo v prach a každý atóm toho prachu bol živou   bunkou. A tak sa zaplnil vesmír prachom života.
     </tei:emph>
    </tei:p>
    <tei:p>
     <tei:emph>
      Ten prach padá, lieta, nákaza života šíri sa na hviezdach,   ako mor. Kde ešte hviezda vrie a žeravie, tam sa zničí, ale na   vychladlých kôrach temných telies vesmírlých život sa   uchytáva.
     </tei:emph>
    </tei:p>
    <tei:p>
     <tei:emph>
      Tak sa dostal i na zem. Panenský povrch vychladlej zemekôry   naraz zasiahla nákaza.
     </tei:emph>
    </tei:p>
    <tei:p>
     <tei:emph>
      Atómy Rozmaru padaly do vody, padaly na zem a tá zmenila sa   naraz v dejište spádu, boja a pominutia.
     </tei:emph>
    </tei:p>
    <tei:p>
     <tei:emph>
      Živá bunka sa usadila. Z jednej sa staly dve, štyri a vela   miliónov.
     </tei:emph>
    </tei:p>
    <tei:p>
     <tei:emph>
      Rozmar však chcel niečo iného. V tejto forme ho život   nebavil. Rozkázal tedy buňkám, aby stvorily klbká, aby zostaly   pohromade v prapodivných útvaroch. Tak prišly na svet zvieratá nižšie   a vyššie. Malý divné, nemožné tvary. A čím boly složitejšie, tým bol   ich život ťažší.
     </tei:emph>
    </tei:p>
    <tei:p>
     <tei:emph>
      Rozmar sa kochal v mukách tých tvorov, ako zúfale sa snažily   udržovať na žive. Ako sa trepaly sem-tam V boji o život. Na nohách   behajúce, po zemi bez nôh sa plaziace, na krídlach lietajúce a vo   vodách plávajúce žalúdky a rozmnožovacie ústroje, čo chcú byt stále   naplnené a čo sa chcú stále množiť. A žerú i plodia húževnaté, ako   keby to malo nejaký smysel.
     </tei:emph>
    </tei:p>
    <tei:p>
     <tei:emph>
      A nemilosrdný Boh kochá sa v mukách týchto bytostí, svojich   výtvorov, ktorým dal nepatrnú iskierku svojej nesmrtelnej podstaty:   život.
     </tei:emph>
    </tei:p>
    <tei:p>
     <tei:emph>
      A život je spád. Plameň, čo stále dohára, čo treba stále   podporovať, oživovať, aby nezhasol. Úbohá snaha stebielka trávy, čo   vylezie zpod zeme, korienkom svojím ssáva si vodu, anorganické sóle,   prerába ich v hmotu organickú, pije slnečné svetlo a všetko, to   všetko, tá námaha, tá húževnatá snaha, zápas s nepriazňou počasia a   okolností, pre tú úbohú, naivne zbytočnú vec: žiť. Boj proti velkému   vyrovnaniu, aby sa stalo všetko, ako kryštál nehybným a na veky   pokojným.
     </tei:emph>
    </tei:p>
    <tei:p>
     <tei:emph>
      Všetko mohlo zostať v pokoji. Nech by tu boly bojovaly oheň   a voda. Nech by bol drtil Boh hory a doly. Načo vytvoril medzi nimi   život organický. Nebolo treba života, spádu, boja, rozkladu, smrti,   beznádejného, zbytočného trepotania sa proti mohutnému a   najsilnejšiemu zákonu vyrovnania. Boh však miluje paradoxon i stvoril   tedy život.
     </tei:emph>
    </tei:p>
    <tei:p>
     <tei:emph>
      Do večného boja vody s ohňom, do hrmenia spadajúcej skaly,   vodou rozrývanej, do úderu bleskov, do povodní, všetko unášajúcich,   búrajúcich, do celého radu brutálnych, drtivých katastrôf vložil   neodolné mäkké zvieracie telá, ktoré nič nevydržia, ktorým stačí   slabé kopnutie, úder, aby ich rozmliaždil na kašu.
     </tei:emph>
    </tei:p>
    <tei:p>
     <tei:emph>
      Biedny plamienok života skapína, živorí, časom vzblkne,   vytvára obrovské telá, strašlivé žijúce komplexy, obrovských   jašterov, lietajúcich drakov, obludy štýlovejšie, hodiace sa viacej   do brutálnych pomerov, potom ich zahladí a zamení ich plemä drobného   hmyzu, ktoré, ako sa nesmyselne rozhojnilo, tak bez ohladu aj   vymrie.
     </tei:emph>
    </tei:p>
    <tei:p>
     <tei:emph>
      A v úzadí osudu každého živého atómu, sústav životných   jednotlivých, celých plemien i celého telesa vesmírového tam číha   spád, pozvoľná skaza, rozklad, smrť. – Aby potom vzplanul život zas   inde na inom telese vesmíru a živoril, umieral pár momentov   večnosti.
     </tei:emph>
    </tei:p>
    <tei:p>
     <tei:emph>
      Načo to všetko?
     </tei:emph>
    </tei:p>
    <tei:p>
     <tei:emph>
      Skúška? Vyššia kontrola dokonalosti živých tvorov? Tá by   platila na človeka, ktorý si namýšla, že je korunou tvorstva a že má   i gestá svojské, neodvislé.
     </tei:emph>
    </tei:p>
    <tei:p>
     <tei:emph>
      Čo však kontrolovať na ostatných živých tvoroch, ktoré sú   vždy len práve také, akými ich Boh stvoril, ktoré všetko robia vždy   len tak, ako Boh káže. Čože kontrolovať na psoch, na rybách, na   vtákoch a na chrobákoch? Načo sdietajú s nami tí naši živí bratia   mrzký náš osud: živorenie a spád?
     </tei:emph>
    </tei:p>
    <tei:p>
     <tei:emph>
      Lebo Boh miluje paradoxon. A Boh je krutý.
     </tei:emph>
    </tei:p>
    <tei:p>
     <tei:emph>
      Ustrašené sústavy atómov, ktorým dal iskierku svojej   nesmrtelnej podstaty – života, ho vyhlasujú milosrdným, dobrotivým a   vecne milujúcim. Biedny ich život, tento nesmrtelný spád je im taký   cenný, úbohá snaha udržovať si ho proti rozkladu žije v nich tak   nesmyselne, húževnaté, že v otrockej podlízavosti svojej za milosť si   pokladajú každý moment, ktorý ich ešte zo zeme nevyhladli. Každý   nepatrný lúč slnca, ktorý ich biedne tela ohrieva a každý kus hniloby   organickej, ktorý do seba napchajú, aby sa ešte pár chvíľ – udržaly   pri svojom živorení.
     </tei:emph>
    </tei:p>
    <tei:p>
     <tei:emph>
      A vo večnej tôni skazy a rozkladu, na večnom svahu svojho   nezadržateľného spádu chrapľavým, ubiedeným hlasom za toto všetky   hymny škuhrú Stvoriteľovi.
     </tei:emph>
    </tei:p>
    <tei:p>
     <tei:emph>
      Úbohí maličkí otroci svojho milovaného rozkladu, svojho   nesmyselného spádu. Opájajúci sa naivnou vierou, že je tak všetko   dobre a v tom svojom opojení zajdú si tak ďaleko, že čím viac ich   drtí brutalita osudu, čím viac nimi krutosť nesúcich pomerov lomcuje,   tým slastnejšou tvárou vedia vychvaľovať Stvoriteľa a jeho nekonečnú   múdrosť, ktorá to všetko napraví.
     </tei:emph>
    </tei:p>
    <tei:p>
     <tei:emph>
      A na koniec vyjde u nich všetko najedno. Ak napravil, čiže   lehota spádu sa o pár momentov oddialila a majú možnosť ešte pár   kilogramov hniloby napchať do seba a ponechať za sebou niekoľko   úbožiakov „dedičov Jeho večnej milosti”, – tu horný otvor črevného   traktu im sotva stačí chrliť chválu nekonečnej dobrotivosti   Hospodinovej.
     </tei:emph>
    </tei:p>
    <tei:p>
     <tei:emph>
      A, ak ich chňapol za krk a nepustí. Ak z nich vytrasie   tisícerým rafinovaným spôsobom ich biedny život, naraz, i tak je   dobre. I to je len znakom milosti Stvoriteľa. Tu vymýšľajú si na seba   sto a sto hriechov. – Isteže nedosť pochvál vychrlili na Neho. S   obľubou si vyčítavajú, že veľa a nedovoleným spôsobom vykonávali akt   rozmnožovací. Bili sa navzájom a črevá si párali. Jeden odlúdil   druhému samičku a zožral jeho porciu hniloby.
     </tei:emph>
    </tei:p>
    <tei:p>
     <tei:emph>
      Takto sa obviňujú, keď ich už drží pominutie za krky. Za   živa však k tým samým svojim hriechom neraz zvali Stvoriteľa na   pomoc.
     </tei:emph>
    </tei:p>
    <tei:p>
     <tei:emph>
      Špinaví, miličkí otroci, úbožiaci opojení vlastnou   obmedzenosťou, ktorá im nedá vidieť, že je život krutosť, že žitie je   spád.
     </tei:emph>
    </tei:p>
    <tei:p>
     <tei:emph>
      A Boh nie je dobrotivý. Boh je krutý.
     </tei:emph>
    </tei:p>
   </tei:div>
   <tei:div type="chapter">
    <tei:head>
     BOJ
    </tei:head>
    <tei:p>
     <tei:emph>
      Boh rozsypal po zemi i po vodách svoje atómy. Rozhojnil   organický život. Toto žitie bolo jednoduché. Potrava na mieste, pravá   nesmrteľnosť, lebo živé atómy sa stále štepily a množily.
     </tei:emph>
    </tei:p>
    <tei:p>
     <tei:emph>
      Boh sa však nudil. Nebavil ho tento spôsob života. Prelo   chcel boj. Naštval atómy proti sebe, aby sa ubíjaly. Ba nechal z nich   utvoriť organizované, súdržné spolky. Spôsob boja u týchto klbiek i   atómov bol už zaujímavejší. A Boh šiel ďalej. Naštval na tie klbká –   zvieratá, jednotné, rozsypané žijúce atómy, ale naštval i tie celky   proti sebe. Zariadil ich život tak, že musely svojich živých druhov   napádať a zožierať, aby sa samy pri živote udržaly. A tak podmienkou   žitia jedného stala sa smrť druhého.
     </tei:emph>
    </tei:p>
    <tei:p>
     <tei:emph>
      Nad nehybnou lávou, nad mŕtvymi skalami rozpútal sa   nekonečný, zúfalý boj živých, ktorých božský rozmar odsúdil. Všetko   to hynulo, kapalo, ale ich spád bol preplietaný stálym divokým   zápasom, až do poslednej chvíle. Nebolo živého tvora, či už   jednobunečného, či už složitejšieho celku zvieraťa, ktorý sa mohol   pokojne chýliť ku konečnému rozpadu. Zrala sa tráva, vyhrabávali sa   červi, vychytaly sa ryby, prenasledovali sa vtáci a vraždily sa   zvieratá.
     </tei:emph>
    </tei:p>
    <tei:p>
     <tei:emph>
      A tento boj stával sa stále a stále rafinovanejším. Boha   tento chaotický, nesmyselný zápas svojich rozsypaných i soskupených   atómov ešte vždy nebavil. Preto si vytvoril najkrutejší,   najnásilnejší a najmazanejší typ bojovných klbiek:   človeka.
     </tei:emph>
    </tei:p>
    <tei:p>
     <tei:emph>
      Kým jeho živým bratom spôsob zápasu obmedzil, kým boli oni   len úbohými automatmi, zatiaĽ človeku dal široké možnosti. Boh dal   človeku z klbku svojej nekonečnej chytrosti jedno vlákienko, uvolnil   mu jednu cestičku, na ktorej mu dovolil poihrávať si, trepotať sa   bezuzdné. V pomere k ostatným živým, tvorom dovolil mu všetko,   najkrajnejšiu krutosť podrývať životy týchto bytostí.
     </tei:emph>
    </tei:p>
    <tei:p>
     <tei:emph>
      Všetko, k čomu len človeka pripustil, čo mu len do ruky dal,   slúžilo vždy len k podmaneniu sveta, k rafinovaným a zdokonaleným   spôsobom získania výživy a k chráneniu vlastného, biedneho, mäkkého   neodolného tela.
     </tei:emph>
    </tei:p>
    <tei:p>
     <tei:emph>
      A človek všetkých živých tvorov zotročil. Žiadna forma   života mu neodolala. Až na jednu.
     </tei:emph>
    </tei:p>
    <tei:p>
     <tei:emph>
      Boly to Atómy Boha neslúčené, rozsypané.
     </tei:emph>
    </tei:p>
    <tei:p>
     <tei:emph>
      A najväčším okamženíin v živote človeka, v celom jeho   jestvovaní na zemi bolo to, ked mu Boh dal do ruky mikroskop, ked   ľudské oko prvý raz uvidelo jednotný živý atóm. Ked mu prvý raz bolo   dané na vedomie, že sám je složený z takýchto nesčíselných,   podivuhodne chytré i poľutovaniahodné zbytočne soskupených živých   Atómov Boha.
     </tei:emph>
    </tei:p>
    <tei:p>
     <tei:emph>
      A ten z ludí, ktorý prvý raz uvidel, ktorému prvý raz bolo   dané nahliadnuť do mechanizmu života, tento najzaslúženejší človek   sveta, ktorý objavil najväčšiu záhadu živých bytostí, – ten je   najskvelejším výkvetom Ľudského plemena, najväčší Jeho zasvätenec zo   živých tvorov, – tento človek dívajúci sa do mikroskopu je: –   lekár.
     </tei:emph>
    </tei:p>
    <tei:p>
     <tei:emph>
      Vtedy sa splnilo poslanie človeka na zemi, vtedy našlo svoj   smysel soskupenie atómov Boha v túto složitú, divnú formu. Vtedy   dostal človek do ruky najväčšiu zbraň, k ovládaniu ostatných tvorov a   ako konečnému účelu jeho poslania na zemi: zabávať krutého, nudiaceho   sa Boha.
     </tei:emph>
    </tei:p>
    <tei:p>
     <tei:emph>
      Boh tým, že dal človeku uvidieť jednobunečnú podstatu   života, urobil ho vládcom všetkých živých bytostí i rozsypaných   atómov – baktérií a korektorom vlastného složitého tela.
     </tei:emph>
    </tei:p>
    <tei:p>
     <tei:emph>
      Najneslýchanejší, najdokonalejší výkvet ľudskej kultúry –   lekár – však nie je ešte vládcom a korektorom dokonalým.
     </tei:emph>
    </tei:p>
    <tei:p>
     <tei:emph>
      Pritom, že je najrafinovanejším bojovníkom medzi živými, je   aj najúbohejším a najviacej napádaným.
     </tei:emph>
    </tei:p>
    <tei:p>
     <tei:emph>
      Zato, že ho určili za vládcu živých, musí kruté splácať.   Jeho veliteľský duch je uzavretý do biednej, smiešne bezmocnej   masy.
     </tei:emph>
    </tei:p>
    <tei:p>
     <tei:emph>
      Celé, hlúpe a zbytočné telo človeka, bezúčelne pospájaná   hromada živých Atómov pozostáva, tak ako telo zvieracie, z dvoch   hlavných orgánov: z aparátu, ktorý žerie, aby sa uživil, a z aparátu,   ktorým svoje plemä udržuje.
     </tei:emph>
    </tei:p>
    <tei:p>
     <tei:emph>
      U nižších zvierat je zažívací aparát len jednoduchá rúra. U   človeka je to ukrutne dlhý, skrúteným chabý trakt črevný.
     </tei:emph>
    </tei:p>
    <tei:p>
     <tei:emph>
      Atómy sa množia štepením. U človeka tento jednoduchý   mechanizmus vykonávajú dve celkom samostatné, nesúvislé telá, ktoré   nemajú nič spoločného, ktoré okrem pohlavného pudu nič neviaže a   medzi ktoré okolnosti života vkladajú hromadu prekážok.
     </tei:emph>
    </tei:p>
    <tei:p>
     <tei:emph>
      Ako tie dve hlavné, základné orgány životné, tak i tie   ostatné prívesky sú vydané tým najrozličnejším nehodám.
     </tei:emph>
    </tei:p>
    <tei:p>
     <tei:emph>
      Človek musí trpieť pre svoju složitosť úrazmi takými, ktoré   ostatné živé tvory vôbec nestíhajú, alebo len v obmedzenej   miere.
     </tei:emph>
    </tei:p>
    <tei:p>
     <tei:emph>
      Okrem úrazov, ktoré mäkké, biedne Ľudské telo drtia a   dlávia, popri nebezpečiach, do ktorých ho vrhá vlastná zbytočná   složitosť tým, že sa najľahšie popletie a pokazí, najväčším   nepriateľom človeka sú naštvané, divoké, bezohľadné atómy Boha:   baktérie.
     </tei:emph>
    </tei:p>
    <tei:p>
     <tei:emph>
      Boh dal človeku ukrutný, dlhý, zmotaný trakt črevný, ktorý   si stále pchá a živí, a pustil na ten trakt divého, bezohľadného   bacila týfu, cholery, červienky, pre ktorých zapáli sa, opuchuje,   zvredovatie, prederavie a vykrváca.
     </tei:emph>
    </tei:p>
    <tei:p>
     <tei:emph>
      Dal mu ústa a zuby a do nich kopu druhov baktérií, čo tam   stále živoria. Zuby a aby ich žral, mrvil: – kaz.
     </tei:emph>
    </tei:p>
    <tei:p>
     <tei:emph>
      Dal mu ruky a nohy, šikovných pomocníkov a do nich klby, do   ktorých sa nasťahuje štafylokokk, až opuchnú, zrudnú, stanú sa   prameňom neslýchaných bolestí, potom nastanú strasty a nehybnosť,   zmrzačenie človeka.
     </tei:emph>
    </tei:p>
    <tei:p>
     <tei:emph>
      Dal mu srdce, nedokonalú pumpu s tenkými, ako papier chabými   chlopňami, Tieto biedne papierky delia od seba komory a predsiene,   zabraňujú zpätnému nárazu a toku krvi a majú odolávať tlaku,   panujúcemu v obehu. To aj činia, pokiaľ sú zdravé, však naraz príde   angína a vnikanie stafylokokku do krvi. Usadí sa v klboch a súčasne i   na chlopniach srdečných. Tie nič iného ani nepotrebujú. Tlstnú,   scvŕkajú sa, ako ich tento mikrób rozožiera. Budú z nich biedne,   scvrklé oškvarky, ktoré už dávno neuzavierajú. Ťažká srdečná vada   potom urobí koniec živoreniu obete. Aký to biedny vynález, že každý   malilinký, milimetrový defekt, čo chlopne stíha, musí srdce do   rovnováhy privádzať stlstením, zmohútnením sa svojho svalstva. Pre   malé, nepatrné scvrknutie svojich záklopiek musí srdce v celku   zväčšovať sa do nemožných rozmerov, ako srdce vola. Biedna chlopeň   nikdy nenarastie a defekt v obehu, nastavší tým, že chlopeň   neuzaviera, snaží sa srdce kompenzovať tým, že zmohutnelou, zväčšenou   silou vrhá krv do obehu. Je to však biedna, jalová pomoc, ktorá za   čas zlyhá úplne.
     </tei:emph>
    </tei:p>
    <tei:p>
     <tei:emph>
      Človeku Boh nedoprial ani len pevného obalu telesného, ako   má chrúst vo svojom pancieri chitinovom. Mäkká jeho koža kdekoľvek   utrpí úraz, čo len najmenší, ničomné škrabnutie už reaguje hnisaním,   opuchnutím, nesmiernou bolestivosťou a kolko ráz celkovou otravou   krvi. Kdejaký stafylo, či streptokok, či huba pliesňová nájde tu pôdu   výbornú k svojej výžive.
     </tei:emph>
    </tei:p>
    <tei:p>
     <tei:emph>
      Boh dal človeku pľúca, aby nimi dýchal, a dal mu do nich   bacila, pevnú, húževnatú, nezničiteľnú potvoru, pravého otužilého   plebejca, ktorý je priamo nevykynožitelný a ktorý drží sa človeka   verne, až do poslednej hodinky.
     </tei:emph>
    </tei:p>
    <tei:p>
     <tei:emph>
      Človek je tvorom jednobunečným, aspoň v okamžení spojenia   ženského vajíčka so semenným zvieratkom. Je pravým bratom amoeb,   infuzórií, bacilov. Boh však chcel, aby sa stal složitým tvorom,   obrovským nemotorným klbkom buniek a na každú súčiastku jeho úbohého   tela naštval zvláštne vybrané gardy tých šťastnejších, jednoduchších   tvorov jednobunečných, gardy bacilov, svojich rozsypaných, útočných,   živých Atómov.
     </tei:emph>
    </tei:p>
    <tei:p>
     <tei:emph>
      Nechcel ho však nechať úplne bezbranným. On chcel vidieť   boj. Dovolil mu tedy istý spôsob sebaobrany. Divnú súhru týchto   nemotorných mäkkých orgánov: rúk, nôh, oka, ucha a čuchu pod vedením   mozgu. A človek bojuje. Organizovane, hrdinne a so zúfalou   húževnatosťou. Bráni si svoje telo, svoje klbko buniek proti   rozsypaným zbojníkom, proti svojim živým neorganizovaným bratom,   ktorých božský rozmar proti nemu poštval.
     </tei:emph>
    </tei:p>
    <tei:p>
     <tei:emph>
      A vyvrcholením tohoto odvekého, divého boja medzi živými,   najvyšším výkvetom, pyšným rezultátom vývoja sveta organického na   zemi, cez haldy, húfy ostatného haraburdia ľudskej vynalezavosti,   ktoré život len uľahčujú, vojvodom zápasiacim a víťaziacim, najvyšším   vodcom živého tvorstva je človek, dívajúci sa do mikroskopu –   lekár.
     </tei:emph>
    </tei:p>
   </tei:div>
   <tei:div type="chapter">
    <tei:head>
     ZRADA
    </tei:head>
    <tei:p>
     <tei:emph>
      Najvyššia bojovná jednotka bola už hotová. Boh vytvoril si   ju vo svojom laboratóriu a došiel k nej cez tisíce pokusov. Nechal   padnúť tisíce foriem, nedokonalých variácií.
     </tei:emph>
    </tei:p>
    <tei:p>
     <tei:emph>
      Úbohé rastliny, lebo ich korene priviazaly k jednému miestu,   z ktorého sa hnúť nemohly.
     </tei:emph>
    </tei:p>
    <tei:p>
     <tei:emph>
      Morské hviezdy a polorastlinné, polozvieracie bytosti   morského dna, lebo pri svojej kotúčovitej podobe nevedely iba   nemotorne skákať a vrtiť sa a nie správne napredovať.
     </tei:emph>
    </tei:p>
    <tei:p>
     <tei:emph>
      Zahodil pokusové formy biednych červov, k vode priviazaných   rýb, pľúcami dýchajúcich nemotorných plazov a jašterov. Nie, tí boli   ešte vždy len úbožiaci, tých korunou tvorstva nazývať   nemohol.
     </tei:emph>
    </tei:p>
    <tei:p>
     <tei:emph>
      Boh experimentoval vo svojom laboratóriu ďalej. Vytváral,   skúšal a odhadzoval vždy nové a nové typy. Z jašterov, ktorých   potrebovať nemohol, prešiel ku vtákom, ale ani tí sa mu nepáčili, hoc   im dal vzdušný oceán. To však, že vedeli lietať, stálo ich veľa.   Stálo ich ruky, tie báječné, šikovné nástroje, bo tie sa im premenily   v krídla, perím zarastené vesla, ktorými okrem lietania nič a nič   dokázať nemohli.
     </tei:emph>
    </tei:p>
    <tei:p>
     <tei:emph>
      A tak sa dostal Boh k ssavcom a cez nich k   človeku.
     </tei:emph>
    </tei:p>
    <tei:p>
     <tei:emph>
      Koruna tvorstva bola už hotová a Boh pozeral na svoje dielo   uspokojené. – Bol zpomedzi všetkých živých tvorov najúčelnejšie   stvorený, aby si zem podmanil.
     </tei:emph>
    </tei:p>
    <tei:p>
     <tei:emph>
      Netancoval, hádzal a krútil sa ako morská hviezda, ani sa   neplazil, ako biedni červi, ale niesol sa na dvoch šikovných nohách.   Nemusel sa zľaknúť vody ani vzduchu, lebo Boh už chystal pre neho   spôsoby, ako by ovládal i tieto ríše. Nemusel šikovnosť svojich   zázračných rúk obetovať za plútve, či za krídla, čo sú schopné jedine   len plávať, či lietať, nikdy však tvoriť, rezať, pilovať, ako   zázračné ruky ľudské.
     </tei:emph>
    </tei:p>
    <tei:p>
     <tei:emph>
      Koruna tvorstva, človek, bol čulý, mal sa k životu. Boh mu   dal do mozgu také centrá, aké nemalo nijaké zviera.
     </tei:emph>
    </tei:p>
    <tei:p>
     <tei:emph>
      Nič na sebe nemáš, ani domku slimačieho, kde by si býval,   ani kožuchu psieho, čo by ťa chránil v zime, ale máš možnosť bývať v   palácoch a odievať sa do najlepšieho tkaniva. Nemáš ostrých zubov,   ani pazúrov, ako lev, a predsa môžeš mať zbrane, ktorým nijaký   nepriateľ neodolá.
     </tei:emph>
    </tei:p>
    <tei:p>
     <tei:emph>
      Dám ti všetko na zemi, i mikroskop, ktorým môžeš nahliadnuť   do sveta neviditelných nepriateľov i skúmať složenie vlastného   tela.
     </tei:emph>
    </tei:p>
    <tei:p>
     <tei:emph>
      Morduj sa, bi sa, mláť sa, človek, so všetkými živými,   bojuj, zotročuj a tvor, veď preto som ťa stvoril.
     </tei:emph>
    </tei:p>
    <tei:p>
     <tei:emph>
      Boh odpočinul si a bol spokojný. Kochal sa v svojom diele, v   človeku.
     </tei:emph>
    </tei:p>
    <tei:p>
     <tei:emph>
      Bol neznášanlivý, ako krček. Pobil sa s každým živým tvorom   a rval sa i medzi sebou.
     </tei:emph>
    </tei:p>
    <tei:p>
     <tei:emph>
      Bol to hotový clown, bol králom Augustov v cirku   živých.
     </tei:emph>
    </tei:p>
    <tei:p>
     <tei:emph>
      Až veľa ti tej bojovnosti, si až velmi dobre sostavený.   Ruveš sa s celým svetom, s tvormi viditeľnými a neviditeľnými, biješ   sa i medzi sebou. Nuž počkajže, do tejto tvojej generálnej dravosti   chybí ešte, aby sa i tvoje telo poruvalo samo so sebou.
     </tei:emph>
    </tei:p>
    <tei:p>
     <tei:emph>
      Telo človeka od nehôd a od chorôb nikdy nebolo šetrené. Bolo   si nepriateľom vlastnou složitosťou a bolo napádané celými légiami   zbojníkov, čo sa však vtedy stalo, je vrcholnou, najväčšou zradou v   dejinách živých tvorov.
     </tei:emph>
    </tei:p>
    <tei:p>
     <tei:emph>
      Tento dar Boha, ktorý chcel, aby telo človeka, jeho vlastné   bunky sa mu stoly úhlavným nepriateľom, je najväčším dôkazom, že Boh   s človekom len kruto si zahráva.
     </tei:emph>
    </tei:p>
    <tei:p>
     <tei:emph>
      Nenapadla ľudské telo nová porucha, nie úraz, ani mikrób,   cudzí zbojník, ale vlastná zdravá bunka, vlastný atóm, akých má   ľudské telo na miliardy a ktoré ináče poslušne konajú svoju   povinnosť.
     </tei:emph>
    </tei:p>
    <tei:p>
     <tei:emph>
      Na žalúdku, na delohe ženy, na koži, na jazyku, v ústach, v   hrdle, na črevách, či kde inde naraz prihlási sa príšerný,   potmehúdsky zradca. Vonku na koži, či na miestach prístupných aspoň   ho človek zazrie v prvých počiatkoch a môže ho v koreňoch udusiť,   vyrezať, na vnútorných skrytých orgánoch však ho zbadá ponajviacej až   vtedy, keď je pozde.
     </tei:emph>
    </tei:p>
    <tei:p>
     <tei:emph>
      Zdravá bunka, poblanica týchto orgánov naraz zblaznie.   Prepadne ju zradné šialenstvo. Nevie sa, prečo, začo, takáto bunka   naraz sa začne množiť. Nie pravidelne, ako sa patrí a je užitočné,   ale šialeným tempom. A tak naraz kdesi v tele urobí sa nový,   autonómny útvar, štát v štáte, ktorý má vlastné zákony a nad ktorým   ostatné riadenie telesné nijakej moci nemá.
     </tei:emph>
    </tei:p>
    <tei:p>
     <tei:emph>
      Povstane zlomyseľný nádor. Vznikne rakovina.
     </tei:emph>
    </tei:p>
    <tei:p>
     <tei:emph>
      Bláznivá, zradná bunka množí sa a množí, šíri sa do šírky a   hĺbky, preniká svalstvom, cievami i nervmi, rozrúca, utláča okolo   seba všetko, prerastie celý orgán, žalúdok, či črevá sieťou svojich   skomolených buniek rakovinných, srastie s okolím, pretrhne do   pečienky, preplieta, rozmrví v okolí všetko. – Márne potom už   zakročenie, nedá sa ani operovať, vyrezať, lebo museli by brať spolu   všetko, celé skomolené, prerastie okolie so všetkými životu   dôležitými, spoluzachvátenými orgánmi.
     </tei:emph>
    </tei:p>
    <tei:p>
     <tei:emph>
      A, ak sa táto prvá zradná bunka prihlási na mieste   prístupnom, kde ju možno zbadať hneď v prvých počiatkoch a kde nemá   čo skomoliť, prerásť a prekrúcať, tedy na pysku, na jazyku, či vonku   kdesi na koži tvári?
     </tei:emph>
    </tei:p>
    <tei:p>
     <tei:emph>
      I tu beda, ak sa v prvých počiatkoch nezakročí a šialené   ložisko čoskoro nevyreže. Bo za čas prúdom lymfy zanášajú sa   odtrhnuté bunky nádoru a založia inde, v uzlinách krku, podpažia, v   trísloch a kde-inde filiálne hniezda zradného, prvotného bujnenia. A   všade v týchto filiálkach vykoná sa dielo skazy zrúcaním a   prerastením okolia i vylučovaním jedovatých odmeškov nádoru, ktoré   človeka i tak znivočeného pomáhajú priviesť do hrobu.
     </tei:emph>
    </tei:p>
    <tei:p>
     <tei:emph>
      Tak sa stane telo človeka semenišťom vražedných,   pobláznených ložísk, zlomyseľných buniek vlastného tela, buniek,   ktoré predtým pokojne počúvaly, a ktoré naraz rozkaz krutého Boha   proti vlastným, krvným bratom poštval.
     </tei:emph>
    </tei:p>
    <tei:p>
     <tei:emph>
      Tak chová človek v tele zradcov, v podobe vlastných   buniek.
     </tei:emph>
    </tei:p>
    <tei:p>
     <tei:emph>
      Pri plebejskom zbojníku, bacile tuberkulózy, najprísnejší   nepriateľ ľudského plemena je jeho vlastná bunka, rozkazom Boha   rakovinné zvrhlá.
     </tei:emph>
    </tei:p>
    <tei:p>
     <tei:emph>
      Bratovražda v ľudskom tele, vzbura vlastných, kedysi   pokojných občanov, potmehúdska zrada zvrhlých zločinov.
     </tei:emph>
    </tei:p>
    <tei:p>
     <tei:emph>
      Vrcholný dôkaz, že dielo stvorenia organického života ovláda   zásada krutosti a tuha Stvoriteľa po ruvačke živých.
     </tei:emph>
    </tei:p>
    <tei:p>
     <tei:emph>
      Hej, Ty Veľký, krutý Pane, čos zaplnil vesmír prachom   života, čo zabíjaš živých, ked ich k životu vzkriesiš! Ty Otče spádu,   skazy a rozkladu, – inou že modlitbou obracať sa k Tebe, nie   poníženým kvílením ustrašeného otroka!
     </tei:emph>
    </tei:p>
    <tei:p>
     <tei:emph>
      Nech by si zvedel, že tu, na tejto planéte, v tejto zapadlej   sústave slnečnej, na tejto vychladlej iskierke Tvojho nesmrteľného   ohňostroja, sprosté chválospevy, ktorými Ta organický život celého   zbabelého vesmíru zahrňuje, prerušil, hľa, disharmonický škripot   kliatby odboja ľudského plemena, ktoré Ta za tento zradný život, za   toto hanebné bytie nenávidí.
     </tei:emph>
    </tei:p>
   </tei:div>
   <tei:div type="chapter">
    <tei:head>
     AMOR ZLOMENÝCH KRÍDIEL
    </tei:head>
    <tei:p>
     <tei:emph>
      U vyššie diferencovaných živých tvorov Bohu nestačilo, že z   nich urobil složité a pre svoju složitosť mnohonásobne trpiace   soskupeniny veľa miliardov buniek. Aby im život ešte ťažším robil a   aby sa boj medzi nimi ešte viacej rozpútal, ústroje rozplemeňujúce   zbytočne, neslýchané chytrácky, pritom však nemotorne skomplikoval a   rozdelil ich do dvoch samostatných jedincov. Pohodlný akt   rozštepenia, množenia sa jednobunečnej bytosti u človeka rozdelil do   dvoch jedincov, nosiacich meno samca a samičky. Zvieratá i tu sú   šetrené. Hoc neraz za cenu krutých bojov, predsa len lahšie sa najdú.   Qve pohlavia, dvaja jedinci, doplňujúci sa v rozmnožujúci celok,   najdú sa obyčajne pudové čistou jednoduchosťou. U človeka však v tom   hladaní sa dvoch pohlaví stavia sa y cestu množstvo umelých, z   neprostej, deformovanej povahy človeka vyplývajúcich   prekážok.
     </tei:emph>
    </tei:p>
    <tei:p>
     <tei:emph>
      Prvky jednobunečnej bytosti, chystajúcej sa rozštepiť, u   človeka rozdelené sú v plodidlách samca a y rodidlách samičky. A   miesto pohodlného delenia jedinej bunky, prvky tieto musia sa spojiť,   nájsť sa, aby mohly utvoriť novú bytosť jednobunečnú.
     </tei:emph>
    </tei:p>
    <tei:p>
     <tei:emph>
      Toto je pravá tvár človeka. Jeho životná fáza jednobunečná.   Ďalšie delenie tejto jedinej bunky, jeho vývin v embryo, jeho prechod   cez všetky tvárnosti živých bytostí až do trápneho pôrodu, potom   dozrievanie v dospelého samičieho, či samčieho jedinca je všetko len   pre ten ciel, aby dospelými jedincami boly produkované nové prvky   samčie i samičie, ktoré, dostanúc sa dohromady, vytvoria novú   bytosť.
     </tei:emph>
    </tei:p>
    <tei:p>
     <tei:emph>
      Toto je pravá tvárnosť človeka, jeho pravá základná forma,   aká bola pred miliónmi rokov, keď panoval ešte všade život   jednobunečný, kým božský rozmar nevydal rozkaz: deliť sa a   soskupovať, zostať pohromade.
     </tei:emph>
    </tei:p>
    <tei:p>
     <tei:emph>
      Všetko, čo sa robí od okamženia spojenia mužského semenného   zvieratka s vajíčkom ženským, všetok ten vývoj ďalej, výš a výš, je   zbytočná divočina, ktorá svojím úbohým trepotaním, životným zápasom   zabáva krutého Boha. Všetko to je celkom zbytočné a kto vie, kam ten   krutý nápad zavedie za budúcich miliónov rokov nemilosrdný rozmar   Stvoritela.
     </tei:emph>
    </tei:p>
    <tei:p>
     <tei:emph>
      Človek mohol zostať tým, čím je v chvíli oplodnenia:   bytosťou jednobunečnou. Bolo by žilo na zemi velké bratstvo nižších   tvorov. Boly by svoj život znášaly lepšie, bo zničenie; smrť,   množenie, dialy by sa hravé v nesmiernych rozmeroch a nepomerne   jednoduchšie, než biedne trepotanie sa vyšších tvorov.
     </tei:emph>
    </tei:p>
    <tei:p>
     <tei:emph>
      Boha však táto jednoduchá forma života nebavila. Jemu sa   zachcelo po inom divadle.
     </tei:emph>
    </tei:p>
    <tei:p>
     <tei:emph>
      Pri vytváraní rozmnožovacích orgánov pohlavných jedincov v   plnej miere sa uplatnila Jeho násilnícka chytrosť. Pri všetkej   nemotornosti a prekážkach, ktoré bránia tým jedincom nájsť sa,   zjavuje sa tu v tisícich formách jeho chytrosť, ktorá všade a vždy   sleduje len jeden ciel: plodiť, rodiť nového jedinca za každú   cenu.
     </tei:emph>
    </tei:p>
    <tei:p>
     <tei:emph>
      Rúra, ktorá odvádza odpadkovú, z hospodárstva ľudského tela   vylučovanú a v mechúri sa hromadiacu tekutinu, táto močová rúra slúži   zároveň u muža za injekčný systém, ktorou vniká semenné zvieratko k   úkrytu ženského vajíčka. Z každého momentu tohoto nemotorného,   nazdarboh usporiadaného aktu pohlavného zjavuje sa, priamo reve   úžasná chytrosť, riadiaca cesty samičieho i samčieho prvku, k sebe   vedúce.
     </tei:emph>
    </tei:p>
    <tei:p>
     <tei:emph>
      Dve pohlavia blížia sa k sebe hnané nútivou silou pudu   pohlavného.
     </tei:emph>
    </tei:p>
    <tei:p>
     <tei:emph>
      Malý poslíček Nariaďujúceho Boha, Ámor, vystrelí svoj šíp do   srdca muža i ženy.
     </tei:emph>
    </tei:p>
    <tei:p>
     <tei:emph>
      Myšlienky im zahaľuje do podivuhodnej, zázračnej   hmly.
     </tei:emph>
    </tei:p>
    <tei:p>
     <tei:emph>
      Pudy človeka, ktoré ho inokedy vedú len do zápasu za   výživou, riadi neodolateľnou, živelnou silou len k jednej, jedinej   veci: k mechanizmu, k vykona niu vyššieho rozkazu, aby sa dva prvky   nového jednobunečného tvora dostaly k sebe. • Daroval človeku, ako   lákadlo, podivuhodný, smysel života vyplňujúci pocit.
     </tei:emph>
    </tei:p>
    <tei:p>
     <tei:emph>
      A tak, ako pri ostatných jeho daroch, ani tu ne-vystala Jeho   krutosť.
     </tei:emph>
    </tei:p>
    <tei:p>
     <tei:emph>
      Ako dal človeku zuby a do nich kaz, končatiny a do nich   reumatizmus, srdce a do neho chlopňovú vadu, oko a do neho slepotu,   ucho, ktoré kde-kedy ohluchne, pátravý mozog, ktorý sa kde-kedy   pomúti, celé ľudské, nešťastné, neodolné, biedne telo, ktoré dlávi   tisíce mizérií, tak dal človeku ľúbosť a k nej pohlavné   choroby.
     </tei:emph>
    </tei:p>
    <tei:p>
     <tei:emph>
      A malý Amor zlomených krídiel horko plače nad zmrzačeným   darom, nad znivočenou krásou ľudského plemena.
     </tei:emph>
    </tei:p>
    <tei:p>
     <tei:emph>
      * Hlas môj viazne, zrak sa mi kalí, prejde ma vlna hrúzy a v   bezvládnej zbabelosti zrútim sa do seba.
     </tei:emph>
    </tei:p>
    <tei:p>
     <tei:emph>
      Čože pomôže odboj, načo sa búriť.
     </tei:emph>
    </tei:p>
    <tei:p>
     <tei:emph>
      Hroziť či prosiť, preklínať či zvelebovať, je to všetko tak   jedno.
     </tei:emph>
    </tei:p>
    <tei:p>
     <tei:emph>
      My malé, úbohé klbká Atómov Boha.
     </tei:emph>
    </tei:p>
    <tei:p>
     <tei:emph>
      Dal nám iskierku svojej nekonečnej chytrosti, aby sme ju   používali v boji života.
     </tei:emph>
    </tei:p>
    <tei:p>
     <tei:emph>
      Som jeho malým, nepatrným dedičom.
     </tei:emph>
    </tei:p>
    <tei:p>
     <tei:emph>
      Som bojujúcim soskupením Jeho Atómov, som lekár.
     </tei:emph>
    </tei:p>
    <tei:p>
     <tei:emph>
      Viem, Pane, že si bezohľadný, a vyjde na jedno, či Ťa   chválim, či preklínam. A predsa nepreklínam Ťa už. Kliatba ma   soslabuje, uberá mi pôdy pod nohami, zbavuje ma istoty. Stály pocit,   že nenávidím a som štvaný, urobia ma bedárom, bezmocnou, chatrnou   muchou vo víchrici pozdnej jesene.
     </tei:emph>
    </tei:p>
    <tei:p>
     <tei:emph>
      A ja chcem byť, Pane, silným a chcem bojovať.
     </tei:emph>
    </tei:p>
    <tei:p>
     <tei:emph>
      Chcem mať blažený pocit, krásny klam, že moja pokora mi   prináša shora povzbudzujúce tľapkanie. Učím sa od svojho psa. Chcem   cítiť nad sebou silnú, spravodlivú ruku, ktorá ma hladí a osmeľuje.   Môj Pán ma chráni, preto čoho sa báť – to chcem ja cítiť,   Pane.
     </tei:emph>
    </tei:p>
    <tei:p>
     <tei:emph>
      Preto vrhám sa v prach pred Tebou.
     </tei:emph>
    </tei:p>
    <tei:p>
     <tei:emph>
      Nech nadíde ma blažený sebaklam, pocit istoty, čo v boji   potrebujem, nech osvieti duch môj žiarivá iskierka Tvojej nekonečnej   múdrosti.
     </tei:emph>
    </tei:p>
    <tei:p>
     <tei:emph>
      Keď si nám dovolil šarapatiť, trepať sa bezuzdné, dovoĽ mi   to v svrchovanej miere.
     </tei:emph>
    </tei:p>
    <tei:p>
     <tei:emph>
      Dovoľ mi víťazne bojovať mne, malému, uvedomelému klbku   Tvojich Atómov.
     </tei:emph>
    </tei:p>
    <tei:p>
     <tei:emph>
      Nežiadam veľa, Pane.
     </tei:emph>
    </tei:p>
    <tei:p>
     <tei:emph>
      Nechcem napraviť všetko, bo viem, že na to môj kratučký   život nestačí.
     </tei:emph>
    </tei:p>
    <tei:p>
     <tei:emph>
      V budúcich formách Tvojej nesmrteľnej hračky, vo vytváraní   nových a nových Atómov i klbiek, kto vie, kedy sa nájdem zasa takto   pohromade, takto uvedomelé. Tvoja povoľnosť, Tvoj dar prichádza tak   zriedka, toĽko času ubehne v našich malých životoch, toľké generácie   sa vymieňajú, kým kedy-tedy pocítime, že si nám dovolil trosku   napredovať.
     </tei:emph>
    </tei:p>
    <tei:p>
     <tei:emph>
      Dovol mi, Pane, aby som potisol dopredu vývoj vecí, čo len o   trošičku. Nechcem a nemôžem napraviť všetko, tak tedy aspoň   čiastku.
     </tei:emph>
    </tei:p>
    <tei:p>
     <tei:emph>
      Som odhodlaný, Pane, budem divý a neskrotný, neoľutuješ,   budeš sa baviť.
     </tei:emph>
    </tei:p>
    <tei:p>
     <tei:emph>
      Daj mi britkosť umu, vynalezavosť a vtip len proti dvom-trom   zbojníkom, len proti tým, čo spojenie dvoch jedincov ľudského plemena   zmrzačia. Len proti tým Atomom-nepriateĽom, čo tam parazitujú, kde sa   odohráva dielo stvorenia nového života.
     </tei:emph>
    </tei:p>
    <tei:p>
     <tei:emph>
      Chcem venovať svoj život boju len proti tým dvom-trom   zbojníkom, čo Tvoj dar, lásku, mrzačia a pre ktorých plače malý Amor   zlomených krídiel.
     </tei:emph>
    </tei:p>
    <tei:p>
     <tei:emph>
      Stačí na to len moment večnosti, čo si mi udelil?
     </tei:emph>
    </tei:p>
    <tei:p>
     <tei:emph>
      Stojí Ti zato môj život?
     </tei:emph>
    </tei:p>
    <tei:p>
     <tei:emph>
      Jak lekár-venerolog vrhám sa v prach, s vystretou rukou, s   prosiacim hlasom k Tebe, Nekonečnému.
     </tei:emph>
    </tei:p>
    <tei:p>
     <tei:emph>
      Veľký Bože, Otče náš všemohúci, dovol mi zápasiť a daj mi   sily v boji.
     </tei:emph>
    </tei:p>
   </tei:div>
   <tei:div type="chapter">
    <tei:head>
     TRAJA PSÍ
    </tei:head>
    <tei:p>
     Doktor Karol Zurian, hrdina tohoto príbehu, mal kedysi troch   nepriateľov. Urputne zlomyseľných a nenapraviteľné nemilosrdných. Na   tých je všetko darmo: dobré slovo, prosba, hrozba a nadávky. Tam   číhajú na neho každý večer a zúrivým štekotom ho prenasledujú z mesta   skoro až domov k Ružovému mlynu, kde býva. Traja psi, traja   svedomití, zúriví úradníci. Šéf ich dobre musí platiť, lebo sú to   prehorliví, oddaní šplhavci.
    </tei:p>
    <tei:p>
     Krásne sú večery v Zurianovej domovine. Dlhá poľná cesta, ktorou   domov kráča, je osviežením, znovuzrodením. Okolo ticho, len Dubová   žblnkoce v diaľke a tak krásne je rozmýšľať, snívať vo večernom tichu   zelenej, opustenej pešinky.
    </tei:p>
    <tei:p>
     Prejde cez môstik Dubovej. Ešte kus cesty zeleným, živým plotom   vrúbenej. Potom príde k prvému osamelému domu. Kamenársky majster tam   býva, Talian. Jeho syn, černovlasý a černooký mladík, Luigi, je   Zurianovým dobrým priateľom z detstva. Neraz ho učil nadávať vo   svojej ľubozvučnej materčine, taliansky, lebo je známe, že chlapci   vždy z každej cudzej reči najskôr sa naučia nadávkam.
    </tei:p>
    <tei:p>
     Tam stojí majstrov Tonittov dom pri potoku a ako ho Zurian skoro   už minie, vyrúti sa na neho „Malý Fanatik”. Táto strašlivá malá suka   volá sa vlastne Pufi, ale Zurian musel dať meno priliehavejšie jej   hroznej, neznášanlivej, zaslepenej povahe. Malý Fanatik tam stojí,   číha pri plote v kúte. Stojí tam, mlčí a keď už cudzinec prešiel,   naraz vyrúti sa s takým zúrivým hnevom a takým besným štekotom, že   nie je to už vlastne ani štekanie, lež nesmyselný, bohapustý,   ordinárny, vrieskavý rev. A vrčí k tomu, keď naberá si dychu, tak   hrozive, že i najsmelšiemu chlapovi prebehne cez chrbát pred   rozzúrenou malou beštiou vlna hrúzy. Lebo je malá tá chlpatá žltá   potvora, lstivej potmehúdskej tvári. Hej, na tej jej nedobrej,   kyslej, zdivočenej, psej tvári je napísané, že je ten psík fanatikom   svojho povolania, zúrivým bezcitným štrébrom, ktorému je všetko jedno   a ktorí razí si cestu k svojmu psiemu cieľu životnému cez   mŕtvoly.
    </tei:p>
    <tei:p>
     Zuriana zalievala vlna zlosti, keď tú nevľúdnu, potmehúdsku zlú   papuľu Malého Fanatika už len zďaleka zazrel. Neraz sa s ňou   stretával na poliach, mimo domu, lebo Malý Fanatik nachádzal veľkú   záľubu v cudzej hydine. Zurian pískal naňho, lákal ho k sebe, chcel   sa s ním spriateliť, ale Pufi sa nikdy s ním nezastavila, len   zavrčala hrozivým hlasom a bežala domov o zlomkrky. No, zrejme bolo   na nej vidieť, že si je vedomá svojej neznášanlivej, mrzkej povahy a   má nečisté svedomie.
    </tei:p>
    <tei:p>
     Veľa, veľa ráz sa pokúšal Zurian uzavrieť s tou malou potvorou   priateľstvo, vonku i v dome, ale vonku vždy zbabele utiekla, a doma,   kde, pravda, bola veľkým hrdinom, museli ju vždy držať na povrázku,   aby Zuriana neroztrhala. I tak, až tak hučal celý dom jej   neutíšiteľným, zúrivým štekotom.
    </tei:p>
    <tei:p>
     Zurian s bôľom v duši rozmýšľal o nej. Co robiť s tou potvorou,   ako ju utíšiť, ako sa dostať k jej kamennému srdcu, ako prelomiť   ľadovú kôru jej psej duše.
    </tei:p>
    <tei:p>
     Najprv len rozmýšľal, špekuloval, ale potom, čím ďalej, tým viacej   ho uchvacovala zlosť a pocit vlastnej bezmocnosti. – Ako vlastne ja k   tomu prídem, aby si mi ty, naničhodná, malá potvora moju pokojnú   radosť z tichého večera deň čo deň takto potmehúdsky a tvrdošijne   znivočila? Čože som ti spravil, ty obluda malá, že ma tak nenávidíš?   Veď už by som sa pred tebou vopchal do myšej diery, šiel bych už   okolo po oráčine, v prachu a v blate, keby Dubová dovolila, len aby   som sa tvojmu zúrivému, nesmyselnému hnevu vyhnul. Veď už ma chytá   nervový šok, keď tvoj rev začujem. Neraz sa mi zadrapuješ aj do   nohavíc, keď sa dozadu nedívam, a prečo to všetko, načo ten bezmierny   hnev, och, Malý Fanatik?
    </tei:p>
    <tei:p>
     Takto sa zlostil doktor Zurian a nebolo pomoci. A tam ďalej pár   sto krokov od Tonittov stál domček Jura Papuľu. Či mal tento mrzutý,   starý mládenec aj nejaké statočnejšie meno, to zostane   nevysvetliteľnou otázkou, lebo čo sa okolie pamätuje, každý a vždy   nazýval tohoto osamelého, starého chlapíka Jurom Papuľom. Deti ho   nenávidely, lebo on ich tiež nenávidel a bol schopný zúrivé bežať aj   kilometer za malým šarvancom, čo mu slivku odtrhol cez plot so   stromu. Zmlátil ho potom bakuľou tak nemilosrdne, že v plachte museli   chlapíka odvážať nariekajúci súrodenci a kamaráti. Pre tú neľudskú   lakomosť Papuľu každý nenávidel a väčšou obludou nablízku už naozaj   nebol nik, iba jeho veľký, čierny pes, Dunčo. Tento netvor nebol   úlisný a lstivý, ako Malý Fanatik. Neukrýval sa v kúte pri plote, aby   v najväčšej tichosti naraz vyrazil, lež reval, štekal neustále celú   noc a skoro celý deň. Lístoček sa nehnul na konári, cvrčok   nezacvrlíkal v tráve, včela nezabzučala a tento Dunčo nebol lenivý   tam stáť hodiny na ceste a hrčať, vrešťať, brechať v jednom ťahu.   Štekal na vodu Dubovej, na divoké husi, čo nebom tiahly, a na svoju   vlastnú tôňu. A hlas mal stále svieži, dunivý, nikdy nezachrípol.
    </tei:p>
    <tei:p>
     Zurian nenávidel toho mamľasa z celej duše. Bol podobnej   neoblomnej, nepredajnej povahy, ako Pufi, lenže bez jej zchytralosti   a zbabelosti. Tento Dunčo, keď sa dopálil, útočil na slepo. Nič ho   nemohlo zadržať a Zurian prechádzal po ceste vždy s úžasným svieravým   pocitom obavy, aby to len u Papuľov dobre vypálilo.
    </tei:p>
    <tei:p>
     Od Tonittov dolu bol koniec krásnej idylickej nálade a sladkému   sneniu, tu sa už muselo bojovať o život, o nohavice a ľudskú   dôstojnosť. Strašné obludy držaly ten kraj v moci a kdeže je   pohádkový rytier, ktorý ich vykántri? Zurian cítil v duši, že to bude   on, keď ho vrčivý brechot Dunčov až do Balúškov odprevádzal. Tam   býval tretí drak, Jašo. Tento Jašo vôbec nebol chytrým, ba ani len   charakterným. Bol len nesmierne hlúpym a v svojej obmedzenej   horlivosti bol by obrechal vlastnú mater, kým by ho po pysku   nepraštila. Štekal, lebo to počul od Dunča, štekal unudene so   svetobôľom v hlase, bez presvedčenia. Dar prijal, slaninôčku, chleba   sožral a keď prijal zo Zurianovej ruky aj poslednú omrvinku, hlúpo sa   zadíval svojimi vodnatými, bezvýraznými očami a začal štekať znovu.   Zurian by ho bol najradšej kopol v takejto chvíli, keby sa ho bol   nebál. Necítil voči Jašovi nenávisti, lebo ním hlboko opovrhoval. Bol   to slabomyseľný bastard, složený z kúskov vlčiaka, dakla, chrta a   všelijakých sprostých, bezvýznamných predkov.
    </tei:p>
    <tei:p>
     Azda by si ho bol v celku Zurian ani nevšimol, ale pohoršený   nacharakternosťou predošlých, videl v Jašovi tiež len jednu z oblúd,   ktoré ho sužujú, siahajúc mu na nervy a na nohavice.
    </tei:p>
    <tei:p>
     Tak to chodilo dlhý čas a Zurian vo svojej núdzi uchýlil sa k   všelijakým praktikám. Keď už dobrým slovom, podplácaním nevychádzal,   kúpil si odstrašujúce, hlasne pufkajúce pištole, tie však práve toľko   imponovaly, ako medveďovi jazdecká palička. Kúpil aj patentný gumový   prak a mával vrecká plné brokov, ktoré chcel všetky zastrieľať do   kožucha svojich prenasledovateľov. No, popudzoval ich tým k ešte   väčším bezohľadnostiam. Postavoval všelijaké klepce, do ktorých však   žiadna z tých oblúd nepadla.
    </tei:p>
    <tei:p>
     Časom bol už taký nervózny, ponížený a rozdráždený, že cítil, že   to tak ďalej nepôjde. Tu sa muselo niečo stať. Bolo už teraz otázkou   moci, prevahy a mravného víťazstva, aby s tými netvormi zúčtoval.   Veľa tým nedosiahne, to vedel, lebo aj keby týchto vykynožil, prišli   by na ich miesto noví, možno ešte komisnejšie. Tí však už mali toľko   na rube, že sa to muselo s nimi vyrovnať. V Zurianovi dozrieval   úmysel v rozhodnutie a rozhodnutie v čin.
    </tei:p>
    <tei:p>
     Prišla tedy pomsta. Prvé číslo Pufi, alias Malý Fanatik. Zurian   ide po ceste a Pufi v kúte plotu čaká. Čaká si, vartuje, len sa mu   oči blyštia z chlpatej zlomyseľnej papule. Roztrhané nohavice,   poriadne hryznutie do lýtka, zúrivý tanec okolo nepriateľa jej chodia   na ume a slina jej tečie pri tých svodných myšlienkach. Hrrr… baf,   baf… nepriateľ už je tu, už aj prešiel. Pufi rýchle prelezie cez   dieru pod plotom, čo si práve nedávno vyškrabala. Hnala by sa za   Zurianom, lenže musí najprv preskočiť cez jarok, za plotom. Inokedy   jej to nerobilo nijakých ťažkostí, lenže tej noci pršalo a jarok je   plný vody. A ako sa Malý Fanatik za Zurianom rozrúti, jeho zrak,   upretý na nepriateľa, nezbadá, že je v jarku voda. Len sa ženie   smelo, ako obyčajne. Zurianove natešené oči vidia, ako spadne Pufi do   jarku a ako sa okúpe v špinavej vode. No, zaraz jej prešla všetka   bojachtívosť. Zahanbene si lezie von a nestačí kožuch natriasať, aby   sa vody zbavila. Zurian sa cítil v tej chvíli, ako by ho lojom   mastili. Och, aký to sladký pocit, kochať sa v hanebnej porážke   nepriateľa.
    </tei:p>
    <tei:p>
     Zostal stáť na ceste. Vtom niekto volal: „Pufi!” – a z dverí   kuchyne hodili jej kus koštiaľa. Pufi zachytila koštiaľ, ale   nepustila sa doňho, lež chvíľku rozmýšľala, potom rozvážnym krokom ho   niesla k plotu a zahrabala.
    </tei:p>
    <tei:p>
     Zurianovi čosi kmitlo hlavou. Aha, tak ty máš pri plote skladište.   Si lstivá potvora, Pufi, zákerne ma napádaš, si zbabelá a vedz, kto   mečom napáda, nech mečom zhynie. Skapeš, Pufi, a tvoja smrť bude   zákerná a nízka, aká si ty bývala k svetu. Dosť už tvojich hlúpych a   zúrivých útokov. Teraz začínam útočiť ja a u všetkých čertov, viem,   že mi neodoláš. – Ešte jeden pohľad vrhol na miesto pri plote, kde   ležalo Puŕino skíadište, a pomalým krokom odišiel domov. Pohliadnuc   nazpäť, videl ešte, že Pufi ide s gazdinou do mesta. Oho, skladište   zostane bez dozoru, lebo toľko rozumu tá obluda predsa len nemá, aby   niektorého svojho suseda postavila k nemu na stráž. Zrýchlil si kroky   a za pár minút už sa aj vrátil. Pri plote sa zastavil a akoby   roztržité, obzeral sa. Nik tam nebol, domáci sa ešte nevrátili a na   ceste sa tiež neukazoval nikto. „Tak rýchlo do práce”, mrmlal si   Zurian, preskočil jarok, prestrčil ruku cez plot a opatrne odhrabával   zem zo skladišťa. Naotravovala si sa ma dosť, Pufi, teraz nech ťa   trošku otrávim ja. Objavily sa poklady magazínu, nato Zurian vyňal z   vrecka malú sklenenú skúmavku a obsah, akýsi biely prášok, opatrne   vysypal do jamky. „No, stačilo by to na desať slonov, nie na jednu   takú malú potvoru, aká si ty.” Jamku rýchle zahrabal, zem urovnal a   za chvíľku bol zasa na ceste. Išiel ďalej, akoby sa nič nestalo.
    </tei:p>
    <tei:p>
     Dobrý apetít k olovrantu, pomyslel si, keď stretol na ceste Pufi,   ako sa vracala s gazdinou. Skrývala sa za paňou a odtiaľ vrčala na   Zuriana zúrive.
    </tei:p>
    <tei:p>
     Zbabelcom, podliakom si bola vždy a taký bude aj tvoj koniec. Vrč   si len, vrč! Však dlho nebudeš.
    </tei:p>
    <tei:p>
     Večer pri súmraku zvedavo sa pozeral za plot, čo tam nového. Nič.   Pufi ho prijala s obvyklým uvítaním, lenže teraz už opatrne   preskočila vodu v jarku a divoko tancujúc, chcela sa mu zadrapiť do   nohavíc. „Tisíc hromov do teba, len sa bav, potvora, však sa bavíš   naposledy.”
    </tei:p>
    <tei:p>
     Toto tušenie Zuriana nesklamalo, lebo druhý deň našiel Malého   Fanatika ďaleko za domom na poli. Ležala na chrbte, štyri nohy jej   trčaly hore k Zurianovi, ako nemá žaloba. Ešte žila, ale bola v   poslednom ťažení.
    </tei:p>
    <tei:p>
     Ech, dobre som prišiel, ešte sa ťa spýtam, ako sa mi cítiš. Tak   čo, Pufi, a kopol do nej. Mohol kopať, koľko chcel. Pufi sa len   dívala oloveným bezvýrazným zrakom, v ktorom nebolo po chápavosti ani   stopy. Márne ju volal Zurian: Beštia, to som ja, nepoznávaš ma, tu   som, tvoj nepriateľ, ktorého si tak nenávidela a ktorý ťa zo sveta   vykynožil. – Pufi len pár ráz kŕčovite škubla sebou, potom sa dívala   zasa bezvýrazne.
    </tei:p>
    <tei:p>
     No, vezmi ťa čert, keď s tebou niet nijakej reči. Zlostne sa   obrátil a nechal ju tam.
    </tei:p>
    <tei:p>
     Bol nespokojný. Vedel, že je po Malom Fanatikovi, ale predsa   necítil sa pomsteným. Nie, tu bola chyba. Tu sa stalo akosi viac, než   bolo treba k pomste, a akosi menej, než by ho uspokojilo. Zurian   krútil hlavou, ale už bolo pozde, lebo Malý Fanatik už nežil a   pominul sa nelogicky, bez vedomia odplaty.
    </tei:p>
    <tei:p>
     Druhý raz musím byť šikovnejší a používať menej radikálnych,   predsa rukolapnejších prostriedkov.
    </tei:p>
    <tei:p>
     Nasleduje Dunčo. Veľký, čierny pes Jura Papuľu. Si mrzká obluda,   ako tvoj pán; nech ťa berie čert.
    </tei:p>
    <tei:p>
     Raz odpoludnia stretol sa Zurian s Dunčom na poli. Stretnutie bolo   náhodné a nepredvídané. Pes naraz sa vynoril z vysokého žita práve   pred Zurianom. Bol zadychčaný, vari práve honil zajaca. Na krku mal   uviazaný povraz, ktorý vláčil za sebou. Akiste ho Papuľa priviazal k   plotu, aby neušiel a strážil dom, ako to už zavše dopoludnia   robieval, ale milému zvieraťu sa doma nepáčilo. Utrhol sa aj s   povrazom, vydal sa na hon a teraz tam stojí pred Zurianom. Oba sa   ustrnuli. Pes opatrne cúvnul pár krokov a zostal stáť. Zurian si   pomyslel, no teraz ma zožerie, ale pes sa ani nehnul. Takto sa dívali   na seba asi dve minúty. Potom Zurian, vidiac, že pes nejaví   nepriateľských úmyslov, priblížil sa. Pomaly sa zohol a zdvihol   koniec povrazu. Obzrel sa. Neďaleko opustenej poľnej cesty studňa so   žeriavom. Pomaly zaťahal za koniec povrazu, pes šiel s ním bez   odporu. Voľný koniec povrazu priviazal ku konci drúka so závažím,   ktoré sa zdvíha pri čerpaní vody do výšky. Sám potom prišiel k   druhému koncu drúka, kde sa putňa púšťa do studne.
    </tei:p>
    <tei:p>
     No tak, Dunčo, teraz ťa naučím móresu. Bol si vždy priamy, násilný   a sprostý a umrieš takou istou smrťou. Celkom hrubo a úprimne ťa   obesím, Dunčo. Tak. do toho!
    </tei:p>
    <tei:p>
     Než sa Dunčo spamätal, už bol vytiahnutý za krk do výšky. Povraz   nebol uviazaný na slučku, neveľmi ho škrtil. Mal možnosť výdatne a   dlho sa trepotať a chrčať. Keď už mu jazyk visel, oči sa mu obracaly   a trhal sebou už len kŕčovite, bez vlastnej vôle, Zurianovi čosi   prišlo na um. Počkaj, biedny červ, predtým, než sa posťahuješ do   pekiel, kam patríš, spýtam sa ťa, ako sa ti páči, keď je niekto   násilný a útočný. Vytiahol žeriav a druhý koniec drúka so psom klesol   dolu. Zviera ležalo bezvládne, sotva dýchalo. Zurian uvoľnil mu   povraz okolo krku a zvedavo naň pozeral. Potriasol psom, za chvíľu   zviera oči otvorilo a kalným zrakom, skrvaveným belmom sa dívalo na   Zuriana.
    </tei:p>
    <tei:p>
     Tak čo, ty beštia, aké je to, keď ťa niekto týra? Tak prečo teraz   neštekáš, kde je tvoje hrdinstvo?
    </tei:p>
    <tei:p>
     Dunčo však len ťažko oddychoval a v jeho kalných očiach sa   nejavila ani iskierka pochopenia. Hoci bol už väčšmi pri sebe a videl   Zuriana, díval sa na neho tak tupo, že Zurianovi nevoľky sa vkrádal   do mysli nápad, akási nepríjemná myšlienka, skoro taká, ako keď   pozeral na zdochýňajúcu Pufi – nie, to nie je to, čo som chcel. Zasa   som to akosi skopal. Tu bude zasa kdesi chyba, zas som preskočil tú   hranicu uvedomenia, že mstiteľom som ja. Mal som na tú obludu ísť   inak, aby chápala, že som to ja, jeho nepriateľ, ktorý sa mu týmto   odplácam, aby vtiahol do pekiel s plným vedomím svojej krutej porážky   a môjho víťazstva.
    </tei:p>
    <tei:p>
     Kopol do psa, – vstávaj, ty mizerák a poď skapať naozaj. Dunčo ani   nezavyl ani nezavrčal na kopnutie, len ležal bezvládne a svoj tupý   zrak mal stále upretý na Zuriana. Zurian zlostne mávnul rukou. Ech,   čo s tou mrcinou, vezmi ťa čert, odnes si svoj biedny život, ak   môžeš. Odrezal mu povzraz s krku úplne a zahodil do žita. Potom   pomalým krokom odišiel.
    </tei:p>
    <tei:p>
     Dunčo sa zotavil. Tam stával zasa pred domom pri plote. Ale bez   hlasu. Nikto, nikdy ho viacej nepočul zaštekať. Stával tam úplne   otupelý. Mohla tiahnuť pred domom celá armáda, nikoho si viacej   nevšímal. Mohli mu po chrbte drevo rúbať, ani nehlesol. V jeho zraku   už sa nikdy nezjavila bojachtivosť, zloba či radosť. Stal sa   slabomyseľným, bezmocným, trpným a z milosti trpeným tvorom, ktorého   už nikdy nič nezaujímalo.
    </tei:p>
    <tei:p>
     A Zurian nemohol cítiť nijakej radosti, že tú nebezpečnú potvoru   odzbrojil.
    </tei:p>
    <tei:p>
     Medzitým však dochádzal osud i na Jaša. Zurian sa rozhodol, že   Jaša nezabije, len ho poriadne vymláti. Ten obmedzenec nezaslúžil   vážnej zbrane. Na toho stačí aj bakuľa, hrubá, nemotorná sukovica,   akoby symbol tuposti Jašovej. Lenže tak priamo ho Zurian mlátiť   nemohol, lebo už akékoľvek bolo psisko hlúpe, toľko rozumu malo   predsa, aby sa len tak urážať nedalo.
    </tei:p>
    <tei:p>
     Od toho dňa začal chodiť do Balúškov. Mali veľkú ovocnú záhradu.   Zurian skoro každý deň kupoval tam niečo. So starou Balúškovou   prechádzali sa po záhrade a pri každej tej príležitosti priniesol   niečo Jašovi. Dlho sa s ním poihrával, vábil ho k sebe, hladkal ho a   pes pomaly začal na neho hľadieť, ako na člena domu. Prijal ho s   vľúdnym zabrechnutím, obskakoval ho a za dva týždne tak sa   spriatelili, že Zurian mohol pristúpiť k uskutočneniu svojho plánu.   Bystrejší pes by bol pobadal, vyciťoval, že tu niečo nebude v   poriadku, lebo pes často veľmi dobre vie, kto mu je dobrým priateľom;   a koho sa má obávať, lenže Jašo bol mamľas a Zurian aj pri prejavoch   jeho najoddanejšej dôvery mal pre neho len opovržlivý úsmev a tuhu po   odplate.
    </tei:p>
    <tei:p>
     Raz odpoludnia, keď u Balúškov nik nebol doma, vylákal psa za   potok. Mal u seba poriadnu bakuľu. Bola by stačila na päť volov, nie   na jedného Jaša.
    </tei:p>
    <tei:p>
     Tak čo, ty potvora, ty si zavše myslíš, že si na svete jediný, že   okrem teba a tvojich psích záujmov nič nejestvuje. Ty a domáci. To je   všetko a okoloidúci, ktorí si ťa ani nevšimli, sú len na to, aby si   im život sužoval. Ty máš vždy pravdu a ešte nikdy ti neprišlo na   myseľ, do tej tvojej hlúpej kotrby, že sú aj iné pravdy a záujmy,   ktoré treba rešpektovať. Tak teraz trošku ti ponížim tvoju pánovitosť   a spravím u teba trošku úcty pre svet.
    </tei:p>
    <tei:p>
     Takto filozofujúc, pretiahol nič netušiaceho psa bakuľou. Ale   poriadne, až tak zdunelo. Bastard zavrčal a vyskočil od prekvapenia.   Zurian sa rozzúril. – Len poď, ty zbabelec, len poď. – Naraz ho   uchvátila šialená radosť boja. – Tak, tak, len mi vzdoruj, len vrč na   mňa, to ja práve chcem, aby ei vedel, že som to ja, ktorý ťa mláti. –   Jašo však nevzdoroval, len chvíľku sa hlúpo díval. V očiach sa mu   zračila nechápavosť a strach. Potom naraz začal ohavné, zbabele   zavýjať, prevrátil sa na chrbát, svoje nemotorné štyri pracky   vystrel, ako by prosiac o milosť a ako ho Zurian ďalej mlátil, stále   nariekajúc priplazil sa mu k nohám a začal mu lízať topánky.
    </tei:p>
    <tei:p>
     Fuj – Zurian ho zaraz prestal biť. Ech, to som ja zasa nechcel.   Čože kúpiť na biednom otrokovi, ktorý sa plazí v prachu. Toto je nie   pomsta, to je týranie bedára, ktorý ani nevie, prečo ho mučia.
    </tei:p>
    <tei:p>
     Tak čo, Jašo. Pes sa plazil za ním po bruchu a pozeral na neho tak   pokorne, s takou úctou a bojazlivou nádejou, že už bitý nebude, že   Zurian sa musel zasmiať.
    </tei:p>
    <tei:p>
     Potom sa spamätal a zlostil zasa.
    </tei:p>
    <tei:p>
     Nie, toto nebolo dobré, pomsta musí byť iná.
    </tei:p>
    <tei:p>
     Veru, to nebolo dobré, ozval sa hlas za Zurianom. Prekvapene sa   obrátil. Za ním stál starý chromý žobrák, ktorého neraz vídal sedávať   pri potoku.
    </tei:p>
    <tei:p>
     Mladý pánko sa podujali vykynožiť všetkých psov z tejto ulice.
    </tei:p>
    <tei:p>
     Nie, strýko, ale všetci psi z tejto ulice sa podujali kynožiť mňa,   otravovať mi život a ja sa tedy bránim. Bránim sa len, strýko, no a   teraz som i trošku zaútočil.
    </tei:p>
    <tei:p>
     Mladý pán je veľkým hrdinom. Znamenite vie bojovať proti   úbožiakom, ktorí na tomto svete nič nemajú, len ten svoj kožuch, čo   ich chráni v zime a ten kus koštiaľa, čo im hodí gazda, ako odmenu,   že mu chránia majetok. Mladý pán morduje bedárov, ktorým ten brechot,   čo mladému pánkovi ucho uráža, je, ako mlynárovi kameň, kováčovi   kladivo. Prečo nebije mladý pán pána R… z mesta, ktorý je bezohľadným   gaunerom. Nemilosrdným sviniakom, topiacim sa vo vlastnej masti a   blahobyte. Toho vypaseného parazita, toho prečo neučí mladý pán   móresu? Na tom by mal čo mlátiť, nie ako na tých vychrtlých, úbohých   otrokoch. Ale mladý pán je zbabelec, pán R… by ho strčil do vrecka,   radšej mláti tedy slabomyseľných hladošov, ako sú títo psi, než   vypasených tučniakov. Tak, veru tak.
    </tei:p>
    <tei:p>
     Učená reč na žobráka, ale máte pravdu, strýko. Zurian s ovisnutou   hlavou sa vzdialil.
    </tei:p>
   </tei:div>
   <tei:div type="chapter">
    <tei:head>
     TRAJA DOKTORI
    </tei:head>
    <tei:p>
     V Chotkových sadoch, naproti Bašte Svätého Tomáša, pod hradom,   tam, kde sa jednička strmým oblúkom škrabe na Hradčany, stojí nová,   len pred pár rokmi vystavená moderná budova letenskej nemocnice.   Letná, táto krásna a najzdravšia štvrť Prahy, je priamo predurčená za   bydlište týcH, ktorí slnka božieho a dobrého vzduchu najviac   potrebujú. Svojou vysokou polohou, parkmi, zeleňou preplietanou   štvrťou vilovou a vpravo cez železničné koľaje stále rastúcou, čulou   Bubenčou, stáva sa Letná budúcim strediskom Prahy.
    </tei:p>
    <tei:p>
     Utešená poloha Chotkových sadov s výhľadom s jednej strany na   zelenú dedinu študentov, na kolóniu, na vilu majstra Bílka so sochou   Husovou, shora na hrad a hneď trochu niže na smíchovské stráne,   naplňuje zdravých radosťou a chorých nádejou.
    </tei:p>
    <tei:p>
     Doktor Zurian po skončení lekárskych štúdií bol prijatý do   letenskej nemocnice na praxu. Po nepríjemných naťahovačkách okolo   vybavenia žiadosti, dnes po prvý raz si oddýchol. Cez dopoludnie sa   prisťahoval, veci si uložil a predobedňajšie chvíle použil nato, aby   sa trochu po okolí poobzeral.
    </tei:p>
    <tei:p>
     S pocitom pýchy a spokojnosti chodieval po záhrade okolo veľkých,   z červených tehál vystavených oddelení. – Je tu, ako v pohádke,   pomyslel si. Aké to mám šťastie. Zeleň domova, naša prebúdzajúca sa   jar – veď som nedávno bol doma na veľkonočných sviatkoch – nemusím si   zameniť za mrzké, neútulné kamenné kolosy veľkomesta. Prichádzam,   hľa, tu zasa len do jari. Zelené aleje belasého orgovánu, dýchajte   plnými pľúcami a vonný váš dych nech roznáša tichučký vánok.   Slniečko, celu j zem ohnivým bozkom, čo života dáva, čo mŕtvych   vzkriesi. Modré nebesia, vľúdny úsmev večného pokoja, hladkajte dušu   maličkých, smutných detí tejto zeme. Nadchnite cvrčka, nech cvrliká   pochod úfnosti, lastovičky nech krešú nežné, strieborné chichôtky.   Bieli holubi, krúžte, krúžte. Pod modrou oblohou sťaby prívetivý Boh   mával bielou zástavou večného smierenia.
    </tei:p>
    <tei:p>
     Zurian mal štyriadvadsať rokov. Šuhaj zdravý, ako buk, širokej,   mäkkej, slovenskej tvári, belasých očú, plavých vlasov a svalnatej   postavy. Pochádzal z Považia a doma medzi svojimi rád sa vracal k   svojmu tvrdému, výraznému dialektu. Bol synom Váhu. Nebál ea tej   rozmarnej rieky, miloval ju. Bol jej znalcom a v duchu neraz sa   zaoberal smelým plánom. Počas povodne, keď drevené mosty a mlyny Váhu   stenajú i strasú sa pod údermi rozzúrenej záplavy, pustiť sa tak v   Novom Meste do vln a rýchlosťou vlaku sa unášať nad zatopeným krajom,   až po Piešťany. Nevidel v tom nič nemožného, cítil v sebe pevné   odhodlanie, myšlienka ho uchvátila a schladol iba vtedy, keď mu ktosi   nadhodil: Hej veru, rútiť sa nad neznámym, zaplaveným krajom, bez   koryta, nad pólami. A napichnúť sa rozmachom vlaku na konár vŕby, čo   sa potmehúdsky skrýva pod vodou?
    </tei:p>
    <tei:p>
     To je veru pravda, škoda – vzdal sa Zurian. Bolo mu ľúto skvelého   plánu, no Váh zostal jednako milenkou jeho rozpálenej   obrazotvornosti.
    </tei:p>
    <tei:p>
     Po maturite, v devätnástom, zašiel si Zurian do Metropolu. V tomto   roku sa tam hlásila prvá väčšia výprava slovenských študentov. Zlatá   Matička vtedy ešte nebola na študentskú záplavu nijako zariadená.   Slováci ubytovali sa v kapucínskom kláštore na Hradčanoch a v bývalej   donucovacej pracovni. Nebol to život vysokej úrovne, ale znášali ho s   radosťou, lebo vedeli, že je na ceste zdokonaľovania a potom boli   doma, boli medzi sebou. Mnohí sa vtedy poznali. Umelci a „veľkí   duchovia” sa naraz skamarátili. V roku dvadsiatom, na jar sišli sa   všetci v peknom Štefánikovom kolégiu pri letenskej vodární. Tu už   tvorili ozaj jednu rodinu. Hneď ešte v zime ožil starý, slávny   Detvan, spolok Kukučínov, Štefánikov, Šrobárov, Vlčkov, Daxnerov,   Nádašiho a koľkých iných stĺpov predprevratového života slovenského.   Teraz sa ta nasťahovali mladí a podľa programu mladosti prevracali v   ňom svet na ruby. V rokoch dvadsať, jeden až triadvadsiatych panoval   v Detvane čulý, rušný život. Život plný ušľachtilých, divokých i   rozčuľujúcich chvíľ. Tu sa hlásili so svojimi prácami prví mladí   básnici i prozaici. Infikovali mládež literatúrou. Ozývali sa však i   právnici. Strúhali virtuózne kotrmelce, krútili stanovy okolo prstov,   ani žongléri, roznietili oheň stranníckych i náboženských bojov a   lovili v zmätku slávu a príležitosť ukazovať vlastný talent   organizačný. Čo osobné priateľstvo, umenie, spoločnosť, zábava   pospájaly, to rozbúchali právnici. Pre tých hádky a nesvornosť boly   podmienkou života. Tu zažiarila ich hviezda.
    </tei:p>
    <tei:p>
     Prišli i ukrutne horliví študentskí pracovníci. Z úst im tiekla   študentská práca, sypali zo seba programy, zakladali spolky a krúžky,   šarapatili a v zbožnej túžbe, aby ich shora a z domu zbadali, boli by   „poštudenčili” nielen časopis „Mladé Slovensko”, ale i samotné   Národné shromaždenie. Neskrotné šarapatenie týchto hlučných horlivcov   odnieslo „Mladé Slovensko” niekoľkými jalovými, nestráviteľnými,   zelenými článkami prepchanými „študentskými” číslami, ktorých ani   čert nečítal a ktoré sú večným dokumentom, kam zavedie dobrú vec   štréberská chamtivosť vôňou mastných hrncov rozdivočelých, po kariére   roztúžených právničkov. Redaktor Ľudo Izák na týchto   „poštuďenčujúcich” pokusoch vykrvácal. Nepochopil znak doby, že sa   rodia v radoch študentských praví literáti, básnici a spisovatelia,   ktorí tvorili pre budúcnosť, pre ďaleké-široké časy a že tí s hrúzou   a odporom videli, ako sa stáva ich jediný časopis osobným orgánom   malých, právnických nenasytníkov.
    </tei:p>
    <tei:p>
     Táto túžba literátov a umelcov potom vybuchla v zázračnej jari   roku dvadsať a v jej plode i – spolku a časopise „Svojeti”.
    </tei:p>
    <tei:p>
     Literárne-umelecké hnutie „Svojeť” bolo najväčšie, ktoré sa kedysi   v slovenskej mládeži vynorilo. Ani predtým, ani potom neprišlo nič   podobného, čo by bolo vedelo mobilizovať také široké massy   študentské, spojovať a spriateliť v záujme jednotného, ušľachtilého   cieľa stranníckymi bojmi rozoštvané davy študentov, ako hnutie   „Svojeti”.
    </tei:p>
    <tei:p>
     Hučalo to, kvasilo, a vrelo to vtedy od Prahy až po Tvrdošín.   Štefánikovo kolégium a Detvan boly, ako úľ pilných a cieľuvedomou   prácou opojených včiel.
    </tei:p>
    <tei:p>
     Vtedy, v roku 1922 v „Svojeti” sa narodil a debutoval celý rad   dnešných, uznaných a vyspelých básnikov i spisovateľov.
    </tei:p>
    <tei:p>
     „Svojeť” nebola ohraničenou, skupinovou, odbornou snahou umelcov,   ale celkovou, všeobecnou radosťou celej mládeže. Vtedy každý písal   básne, novely, či aspoň propagoval a rozširoval.
    </tei:p>
    <tei:p>
     „Svojeť” sa však neudržala, práve preto nie, že bola taká   vzplanúca, mladistvým ohňom plápolajúca, bez reálnych základov, bez   financií a hlavne bez publika. Vtedy ešte nebolo komu písať, nebolo   porozumenia, ba ani záujmu a tak časopis „Svojeť”, spojujúci celú   slovenskú kultúrnu mládež, s dvesto preďplatiteľmi, z ktorých sotva   polovica predplatila, – za rok zanikol. Vodcovia sa uchýlili k   štúdiám; lebo im život a pomery jasne dokazovaly, že je lepšie kupčiť   dobytkom, než kultúru šíriť, a je výnosnejšie rafať o povznášaní   národa v politickej strane, než ho skutočne povznášať.
    </tei:p>
    <tei:p>
     Prvé roky poprevratové boly plodné, plodnej šie, než ďalšie, od   roku triadvadsať. Vtedy sa hlásil k životu celý rad umelcov,   literátov a výtvarníkov. Neskoršie nastala stagnácia. Generácia,   vychovaná na strednej škole poprevratovej, nevedela produkovať nič   takého, čo by sa dalo srovnať s prácou detí rokov najskorších:   Alexyho, Gašpara, Hrušovského, Urbana, Lukáča, Smreka, Poničana,   Okáliho a Novomeského.
    </tei:p>
    <tei:p>
     Zurian sledoval vývoj vecí so zvýšenou pozornosťou. Žil v   najlepšom priateľstve s umelcami. V inej spoločnosti sa dobre   necítil. Túžil po dušiach farbistých a ubíjala ho kričiaca prázdnota   spolkárskych chvastúňov.
    </tei:p>
    <tei:p>
     Nenadchol ho ani slovenský stôl v kaviarni u „Zlatej husi”. Raz   tam bol Zurian, ale cítil sa tak zle, že už ta nešiel nikdy viacej.   Sedávala tam budúca slovenská šľachta. Nádejeplná junač, dobre   živení, elegantne vyobliekaní synátori, synovcovia županov,   ministrov, poslancov, továrnikov a iných bohov pozemských. Sediac na   vysokom koni, dobre napapkaní, hľadeli do svojich zaistených   budúcností sebavedome, ba ležérne.
    </tei:p>
    <tei:p>
     Zurian sa cítil medzi nimi malým, chudobným a hlúpym. Cítil, že   mohol by robiť, čo chcel, postaviť sa na hlavu, žrať vedu a umenie na   metre, mať snahu sniesť s neba hviezdy svojmu národu, hovoriť rečou   anjelov, – zostal by pre týchto panákov vždy len Augustom, čudákom,   nanajvýš podivínom. Tí odbavili všetko rehotom, blbým úškľabkom.   Vážili si však ohromne tradície, pri nej zvážneli a slzy si utierali,   pili na slávu predkov a úfali sa časom lepším. V prítomnosti ich nič   nezaujímalo, iba fotbalové výsledky, šachy, tance a pohlavné   problémy. Výnimečne sa staral kedy-ktorý i o divadlo či umenie a na   každý pád výborne mu to slušalo k čerstvo hladeným nohaviciam, či k   novému kožuchu. No, boli to pánkovia jemní, navoňaní a veľmi, strašne   vlasteneckí, ktorí za boha by boli nechceli obdariť hladoša – trhana   – študenta svojím, z módy vyšlým, odloženým kožuchom.
    </tei:p>
    <tei:p>
     Zurianovi bolo zle medzi nimi a už sa tam nikdy viacej   neukázal.
    </tei:p>
    <tei:p>
     Najkrajšie chvíle jeho života boly tie, keď on, pražský študent a   člen spoločnosti tam šarapatiacich „velikánov”, dostal sa do styku s   „kumštýrmi” Bratislavy. Stávalo sa to zavše na sviatkové prázdniny,   keď cestou domov stavil sa na deň, na dva v Bratislave.
    </tei:p>
    <tei:p>
     Prvou jeho cestou bolo vyhľadať si Tida Gašpara vo vládnej budove.   – Jožko môj, si tam a máš chvíľku času? – spytoval sa ho najprv   opatrne telefonicky. – Hej, Karol, len príď, čakám ťa, – znela   Gašparova odpoveď. Gašpar mal tam celý deň spoločnosť. Stále bol   niekto u neho. Bolo nemysliteľné, aby literát, cestujúci cez   Bratislavu, nenavštívil Tida Gašpara. A Zurianovi náhoda vždy priala.   Sišiel sa cez ten deň-dva s väčšinou v Bratislave žijúcich   chlapcov-kumštýrov. Popoludnie presedávali v Bedute a večer si   oslávili pod viechami. Zurian odnášal si z Bratislavy do Prahy svieže   dojmy, vrelé priatelstvá a hrsť utešených, nových, neslýchaných,   ľudových pesničiek, čo sa učil od Tida J. Gašpara. Kde ten ich   nabral, zostáva záhadou. Znal však vždy nové a nové a Zurian po   návšteve Bratislavy ešte veľa týždňov žil, ako omámený pod sladkou,   trvalou spomienkou nových melódií.
    </tei:p>
    <tei:p>
     V roku triadvadsiatom a hlavne roku nasledujúceho silne zredly   rady prvej študujúcej generácie. „Svojeť”, opustená, stala sa   sovjetom, chlapci sa uchýlili ku skúškam rigoróznym, alebo odchádzali   domov a tak onemel i Detvan, bo mladá generácia nepriniesla so sebou   osviežujúcich síl.
    </tei:p>
    <tei:p>
     V päťadvadsiatom bolo už všade úplné ticho a letargia. Činnosť   Detvana sa vybíjala v usporiadaní výletov a tanečných večierkov.
    </tei:p>
    <tei:p>
     Zurian v tom roku promoval. Zo starých priateľov nezostali tam iba   niekoľkí. Podal žiadosť o miesto externého lekára do letenskej   nemocnice, kde ho aj prijali a tento prívetivý jarný deň bol termínom   jeho triumfálneho vchodu do života, do praktickej, pravej,   nemocničnej medicíny. Stretli sme ho vtedy, ako sa prechádza po   nemocničnej záhrade s veselou mysľou. Medzi stromami, k zarazenému   kolíku priviazané, pásly sa dve ovečky. Staršia a mladšia, akiste   matka s dcérou. Zadívaly sa na Zuriana a občas vľúdne si zameekaly.   Na, na, moja, na, volal ich Zurian. Priblížil sa k nim, nato však   splašene utekaly. – Prečo sa tak boja, čie sú tie ovečky? – spytoval   sa Zurian ošetrovateľky, čo šla práve okolo. – To sú ovce z   bakteriologie. Ich krv potrebujú k Wassermannovej reakcii. Každý   týždeň im musíme trochu krvi odobrať a aby neboľy veľmi preťažené, sú   dve a čapujeme ich striedavo. – Chudiatka malé, ľutoval ich Zurian, –   tak preto sa tak boja. Aký to smutný osud pre ne, veď už musia byť   celkom chudokrvné.
    </tei:p>
    <tei:p>
     Zastal pred hlavnou budovou a zadíval sa do parku, kade tiahol rad   mladých doktorov v bielych plášťoch, na čele so starým, šedivým   primárom, ktorý ich akiste viedol na vizitu do dolných pavilónov.
    </tei:p>
    <tei:p>
     Aha, kolegovia, pomyslel si Zurian, spolubojovníci. Nebudem sám,   budem mať za sebou oporu v podobe kolegiálnych, srdečných a skúsených   kamarátov, ktorí mi všetko objasnia, kým sa stanem im rovnocenným   bojovníkom.
    </tei:p>
    <tei:p>
     Zurianovi ešte vtedy ani vo sne neprišlo na um, že čoskoro skúsi   niečo takého, ako doma pri večernej prechádzke s troma zlomyseľnými   psími obludami.
    </tei:p>
    <tei:p>
     Pár minút na to sa doktori vracali a, keďže bilo dvanástu, vošli   do hlavnej budovy, kde bola jedáleň.
    </tei:p>
    <tei:p>
     Tam čakalo na Zuriana prvé sklamanie.
    </tei:p>
    <tei:p>
     Päť rokov žil skoro úplne osihotene medzi svojimi. Najlepší jeho   priatelia boli Janko Alexy, nebohý Lacko Treskoň, obaja maliari. Žil   neustále v spoločnosti umelcov a spisovateľov. Bol zvyklý na krajné   duševné emócie a na sebaobetavé, nezištné priateľstvo znamenitých   chlapcov, bohatých duší. S okolím sa stýkal málo. Slovenskí študenti   žili v Prahe osamelí. Veľké mesto býva ľahostajne, trma-vrma denného   života, zvýšený ruch, nedostatok času nedovolí ľuďom snívať a   rozplývať sa v patriarchálnych zvykoch vidieku.
    </tei:p>
    <tei:p>
     A ani sa mu nechce. Tu neznajú pojem „žúrov”, pozývať sa navzájom,   chodiť si na návštevu. Tu ľudia sa nestýkajú, iba v kaviarni a na   ulici.
    </tei:p>
    <tei:p>
     Je to šetrný národ. Načo by si dávali olovranty, hostiny, keď to   nemusí byť? Načo by hostili? Nadbytočné miestnosti bytu radšej vydať   do prenájmu, aby vynášaly peniaze. Rodina aj lepšieho úradníka sa   utiahne v jednej izbe a v kuchyni a v ostatných bývajú   podnájomníci.
    </tei:p>
    <tei:p>
     V Prahe neznajú, aká je to radosť, hostiť, dať, byť štedrým,   gavalierom. Títo demokratickí, praktickí, sporovní ľudia nikdy nikomu   nič nedajú a keďže galantnosti v sebe neveľmi mávajú, nemôže im ani   chybieť.
    </tei:p>
    <tei:p>
     Tu ľudia si sadnú v hostinci ku stolu a nepobijú sa pri snahe   zaplatiť jeden druhému. Tu každý si dá štvrťku zpančovaného   „prírodného” vína a čiašnik hneď každému napíše na cedulku cenu   požitých tekutín.
    </tei:p>
    <tei:p>
     Tu mládenec nezruinuje sa pre dievča, tu neprelumpuje s ňou „aj   poslednú košeľu”, ale dá si inzerátik do novín, kde „sympatický,   mladý muž hľadá si spoločnicu na výlety a na zábavy pod heslom –   každý za své”.
    </tei:p>
    <tei:p>
     Sporivý, praktický národ bez prehnaností hmotných i duševných.   Nezná komplikovaných, prepychových jedál, ani po nich netúži, ale   drží sa svojho dobrého, prostého „knedlíka se zelím” a buchát. – Tu   ľudia nevybuchujú, nekľajú, nezúria, nenenávidia, neveľmi milujú. Len   tak pekne potichúčku si zaintrigujú, do očú zlého slova by za nič   nepovedali, rozprávajú triezvo, proste, bez slovných hračiek,   šťavnatých výrazov, či prirovnaní a vždy veľmi prakticky.
    </tei:p>
    <tei:p>
     Čeština, táto bohatá, kultúrna reč beží vždy po tých istých   koľajach. Nedovoľuje, najmä v rozhovore nie, groteskných, slovných   divočín, plných bizarnosti a prekvapujúceho humoru. Nedovoľuje   vlastné slová tvoriť, divné, často zrôdné, často chutné skomoleniny a   obraty.
    </tei:p>
    <tei:p>
     Triezvy, šetrný národ s uniformou šetrnosti a praktičnosti na   duši.
    </tei:p>
    <tei:p>
     A tak tento deň bol vlastne prvý, keď Zurian octol sa mimo   svojich, v spoločnosti neznámych kolegov.
    </tei:p>
    <tei:p>
     Prvý raz sa s nimi sišiel pri obede. Jedáleň bola pomerne malá   miestnosť a bola v tú chvíľu nabitá. Po stenách visely veľké,   zarámované fotografie. V kúte bolo umývadlo s tekúcou, horúcou vodou.   Okrem dlhého stola iného nábytku tam ani nebolo. Zurianovi bolo   nápadné, že všetci sedeli v bielych plášťoch, tak, ako práve prišli z   oddelenia. Čudné zvyky, pomyslel si, niektorí majú na plášťoch   hrdzavé škvrny krvi a hnisu a ani sa len nepreoblečú k obedu. – Zrak   mu zablúdil k dolnému koncu stola a skoro vykríkol od prekvapenia.   Tam sedel učupený Sansculotte, či správnym menom Imro Gavora,   Zurianov spolužiak a priateľ z fakulty. Naradostený pribehol, Gavora   však ho prijal chladným pohľadom.
    </tei:p>
    <tei:p>
     Imriško, ty si tu?
    </tei:p>
    <tei:p>
     Hej, ako vidíš.
    </tei:p>
    <tei:p>
     A dávno už a akože si sa sem dostal?
    </tei:p>
    <tei:p>
     To by som sa mal pýtať radšej ja.
    </tei:p>
    <tei:p>
     Zurian sá zarazil.
    </tei:p>
    <tei:p>
     Čo to je, akýže to tón od Sansculotta? Potom naraz zvážnel. Začal   už chápať a dušou mu prekmitlo čosi nepríjemného. Pred týždňom   hovoril naposledy s Gavorom. Na otázku, čo bude robiť, Gavora zadusil   sa, že nevie, nemá ani poňatie, ale rozhodne v Prahe nezostane. Prečo   mu zatajoval, že sa sem chystá a má zadanú žiadosť? Sám Zurian ho   ešte na letenskú nemocnicu upozorňoval, pobádal ho, aby sa sem   uchádzal a nato on začal ten „špitál” haniť. Nešiel by sem ani za   svet, ani by to nikomu neodporúčal, Zurianovi najmenej a – hľa, milý   Gavora je tu. Predstav ma, prosím ťa, kolegom. Nuž a či sa sám nevieš   predstaviť? Máš pravdu, Sansculotte.
    </tei:p>
    <tei:p>
     Zurian obišiel kol-dokola a každému sa predstavil. Privítaly ho   chladné pohľady, zamrmlané „teší ma”, nijaká otázka, nijaký vľúdny   úsmev. – Na konci vzdychol a sadol si, kde ho sluha posadil.
    </tei:p>
    <tei:p>
     Sused sa o neho nezaujímal, rozhovor nadpriasť nechcel, nuž   neostalo mu iné, iba načúvať.
    </tei:p>
    <tei:p>
     Starší sa hlučne bavili. Popravovali kohosi, či vlastne každého,   kto do reči prišiel. Zurianov zmätok a prekvapenie rástly. Za celú   polhodinu, ako tam sedel, nepadlo iné slovo, než kto, kedy a ako sa   blamoval, s kým sa pohádal, aký bol špinavý a kedy ho odtiaľ vyrútia.   Preberali špinavú bielizeň neprítomných ľudí, rozprávali hanebné   intímnosti o ženách, kolegyniach, ktoré z prítomných každý znal a   Zurian nevedel, ako sa má chovať. Nik si ho však nevšimol. Odísť   snáď, či ich upozorniť, že je tam a nemali by pred nim takto hovoriť?   Takto špiniť neprítomných ľudí, veď je to nemožné. Vstať azda a   vytýkať im to. Načrieť do zla a vytrhnúť ho s koreňom. Nech by sa   začala jeho príchodom éra nová. Zahanbiť ich, nech si to inokedy   rozmyslia? Znepriatelil by ich, ale akiste nie všetkých. Veď väčšina   mlčí. Nuž ale on, ako cudzí a mladší, ako by k tomu prišiel? Musel by   svoju smelosť odpykať. – Zuriana ovládla zbabelosť. – Človek je   nechutný, bezfarebný, slabý tvor. Hrdinom a originálnym býva len v   svojich snoch, či v obrazotvornosti, kde to nik nevidí, nepočuje. A   keď príde do tuhého, keď sa prihlási sám skutočný život, mlčí, čuší,   skryje sa. Co by mu bolo robilo vtedy pri obede s nimi trošku tak zo   srdca, úprimne prehovoriť. Po piatich minútach bol by ich odzbrojil,   zbavil útoku na vždy.
    </tei:p>
    <tei:p>
     Jedáleň bola vtedy plná. Okolo stola sedeli skoro všetci doktori   štátnej nemocnice. Chýbala iba doktor Vokurková. Táto mrzká malá   zmija s každým sa porvala, každého uštipla a každý ju nenávidel. V   špinavosti a denunciantstve bola nepremožiteľná. Intrigánstvo a   škodoradosť tejto malej obludy sa nedá opísať. Nenávideli ju a   vyhýbal sa jej každý, ako morovej rane.
    </tei:p>
    <tei:p>
     Neboli tu ani lekári z bakteriologie a z pitevne. Nepripustili ich   do verejnej lekárskej jedálne, lebo od rána do večera kúpali sa až po   krk v baktériách a v hnilobe. Boli nečistí, v najužšom slova smysle,   v svojom obore znamenali pre ostatných živelné nebezpečie: tyf,   choleru, dyzentériu, sepsis a všetky možné pliagy infekčné.
    </tei:p>
    <tei:p>
     A či už ten, či už druhý. Kto nebol prítomný, toho ohovárali.   Ohavné, zbabelé a necharakterne. – Zurianovi sa žalúdok prevracal,   chcel vstať a skríknuť: – Pánovia, dnes som prišiel, som tu nový, som   mladší, než vy a myslel som, že tu nájdem dospelých ľudí a   gentlemanov. Vy však nie ste dospelí, ba ani charakterní, lebo   ohovárate, haníte neprítomných a keď sa tu objavia, lichotíte im a   tvárite sa príjemne. – Človek však je bezfarebný, slabý, kompromisný   tvor. 2ivot je šedivý, zmrzačený a bezvýznamný, bez vzletu a   odhodlanosti. A tak zostal sedieť a počúval ďalej. Díval sa na   fotografie. Celá výborná „parta” tu bola zvečnená. Každý tu bol   vyobrazený v akejsi charakteristickej svojej póze. Zurianovu   pozornosť upútaly hlavne tri obrazy.
    </tei:p>
    <tei:p>
     Obraz doktora Pufi. – Hej, načo sa okúňať. Takto ho nazval v duchu   hneď pri prvom stretnutí.
    </tei:p>
    <tei:p>
     Tak tedy doktor Pufi. Obraz bol obstrihaný. Bolo ho vidieť len po   pás a keď sa Zurian spytoval, prečo je fotografovaný v košeli a prečo   sa tvári tak trápne a namáhavé, vysvetlili mu, že sa dal tento   znamenitý muž fotografovať na záchode, ako sa práve namáhal.
    </tei:p>
    <tei:p>
     Zurian sa neraz zadíval na neho i neskoršie. Z jeho tvári a z   celej jeho postavy trčala jeho duša. Tá duša bola zrôdna a   zlomyseľná. Nikdy nikoho nepočul tak lichotiť, tak sa prispôsobovať,   ako to vedel doktor Pufi, pravda, keď sa mu to vyplatilo. S doktorom   Dunčom boli na jednom oddelení a úžasne sa nenávideli, Pufi ho však   predsa stále okolo krku oblapával a zahrnoval lichôtkami.
    </tei:p>
    <tei:p>
     Metoda, ako vedel Pufi zachádzať s ľuďmi, bola obdivuhodná.   Chlapík v chrbte ohnutý, neforemnej hlavy, krivého nosu,   odstávajúcich uší, s cvikrom na nose a úlisnej, falošnej tvári, tedy   zrejme antipatického zovňajšku, bol všade, kde on sám mal o to   záujem, obľúbený.
    </tei:p>
    <tei:p>
     Bol miláčkom Starého Pána. Tento človek, vysoký úradník   zdravotníctva, všemohúci pán nemocnie, mal v ňom najoddanejšieho   otroka a udavača. Starý Pán bol šľachetným dobrodincom. Jeho   dobrotivosť podobala sa milosrdenstvu sedliaka, ktorý v Banskej   Bystrici na námestí mlátil bakuľou svojho psa. Dral ho, bil, až pes   len tak vrešťal od žiaľu. – Co robíte s tým psom, strýko? – spytovali   sa ho okoloidúci. – Radosť mu pôsobím. – A to akože? – No, a či   nebude mať radosť ten pes, až ho pustím?
    </tei:p>
    <tei:p>
     Takéto radosti spôsoboval Starý Pán svojim doktorom.
    </tei:p>
    <tei:p>
     Asistent chirurgického oddelenia Vonásek raz zúfale vtrhne do   jedálne a oznamuje smútočnú zprávu, že ho Starý Pán výnosom z toho a   toho dňa preložil v podobnej kvalifikácii kdesi do zapadlej dediny na   Podkarpatskú Rus. S Bohom veľké mesto, s Bohom kultúrny život, s   Bohom milá, žiali nešťastný asistent. Odoberá sa od každého, chodí,   ako na smrt odsúdený. Zaoberá sa myšlienkou samovraždy, až v   poslednom okamžení, keď už má shalené všetko, príde zpráva, že Starý   Pán vydal nový výnos, ktorým sa Vonásek ponechá na starom mieste a za   chrbát pána Boha, na Rusínsko pošlú niekoho iného z vidieka. Možno   opísať radosť Vonáskovu? Aké hymny spieva o dobrotivosti Starého   Pána?
    </tei:p>
    <tei:p>
     Pufimu však nikdy takéto nebezpečenstvo nehrozilo. On má tu pevné   základy. On je pre Starého Pána nepostrádateľný. Referuje mu o každom   kroku doktorov. Kto kedy chodí domov, kam chodieva, či na Starého   nenadáva. Neraz prechádzajú sa spolu v záhrade aj hodinu. – Aha, Pufi   referuje, – mrmlú ostatní a každý bledne závisťou, že nie on je na   mieste Pufiho.
    </tei:p>
    <tei:p>
     Zurianov prvý rozhovor s Pufim bol ohromujúci. Stalo sa to druhý   deň, ako bol v nemocnici. Ráno pred vizitou vnútorného oddelenia, kam   bol predbežne zadelený, Pufi ho zastavil. Premeriaval ho od hlavy až   k päte. V tvári sa mu zračila milá zvedavosť. Hm, hm, povedal a len   sa díval na neho. Zurian cítil v tejto chvíli, že nemá k nemu tej   úctivej cudzoty, ktorá delí dvoch ľudí, ktorí sa ešte neznali, že ho   ovláda a drží „na dlani”. Hľadá len formu, ako ho uvítať. A tú formu   zaraz aj našiel.
    </tei:p>
    <tei:p>
     Usmial sa na Zuriana, našpúlil si ústa, priklonil sa k nemu, akoby   ho chcel pobozkať, vzal mu tvár medzi dva prsty, až sa mu ústa od   tlaku tiež našpúlily, ukazovákom mu stlačil nos a šišľavým,   rozmaznaným hláskom mňaukal: – Jejejej, aký to mladý, milý, peknučký   chlapček!
    </tei:p>
    <tei:p>
     Okolostojaci sa hlasne rehotali a Zurian sa zapýril.
    </tei:p>
    <tei:p>
     Pufi ho hladkal ďalej. Akú má rumennú, sviežu tváričku, ako   dievčatko.
    </tei:p>
    <tei:p>
     Jeho drzosť a opovážlivosť boly neodolateľné. Ten človek ním   opovrhoval a svoju nelásku k nemu zabalil do irónie. Znevažoval ho s   takou milou, bezočivou smelosťou, že Zurian bol odzbrojený.
    </tei:p>
    <tei:p>
     – He-he-he. Vy ste protežantom Starého Pána, však? On vás má rád.   Pekne o vás hovoril. Aj som vás videl s ním v jeho ordinácii.
    </tei:p>
    <tei:p>
     – Známe sa už dávnejšie, – odvetil Zurian, ani sám netušiac, ako   šikovne.
    </tei:p>
    <tei:p>
     – Hej! – skríkol Pufi, a vrúcne ho objal. Tak vy ste starí   kamaráti. Báječné, báječné. To ma teší nesmierne, ohromne.
    </tei:p>
    <tei:p>
     Zurian nevedel, čo ho má na tom tak tešiť, ale Pufi od tej chvíle   rozplýval sa k nemu láskou.
    </tei:p>
    <tei:p>
     Zurian neraz sa zadíval na neho, ako skáče okolo postele chorých,   ako sa poklonkuje, akým horlivým, úctou prekypujúcim hlasom referuje   primárovi. Zachytil i závistivý obdiv ostatných. Ani jeden nevedel   tak oddane, s toľkou úctou a tak presne referovať.
    </tei:p>
    <tei:p>
     Doktor Pufi sa stal predmetom Zurianovho štúdia. Nikdy ani predtým   ani potom podobnej korektnosti a až do puntičkárstva zachádzajúcej   presnosti u lekára nevidel. Bolo to až hnusné počúvať. Vzbudzoval v   každom svojom kolegovi odpor: – Fuj, takto by som s pacientom hovoriť   nikdy nevedel. Takto sa robiť dôležitým, takto nafukovať každú   samozrejmú hlúposť, takto rozoberať diétu, životosprávu, spôsob   užívania lieku, ustálenie pokroku liečby, s toľkým štréberstvom by   som dokázať nevedel. Hnusný bol Pufi so svojím puntičkárstvom, so   svojím učeným, zbožne tichým, preochotným hláskom, ale Zurian videl,   ako ho zbožňujú pacienti, ako ho poslúchajú, chvália a odporúčajú. A   v sebe musel si priznať, ak by ochorel, potreboval by pomoc, nešiel   by k nikomu inému, len k tomu štréberovi, k tomu predôkladnému,   falošnému šplhúňovi.
    </tei:p>
    <tei:p>
     Vizita sa skončila a Pufi sa vrátil ku Zurianovi. – Fuj, fuj,   pozor, odpľúvnuť, – skríkol naraz a ukazoval oknom na dvor na malú   ženskú postavu, podľa bieleho plášťa súdiac, doktorku.
    </tei:p>
    <tei:p>
     Všetci sa ta dívali a všetci naraz odpľúvli.
    </tei:p>
    <tei:p>
     – Kto je to? – spytoval sa Zurian.
    </tei:p>
    <tei:p>
     – Ja, to vy ešte neviete. To je doktor Vokurková.
    </tei:p>
    <tei:p>
     – A prečo ju tak nenávidíte?
    </tei:p>
    <tei:p>
     Pufi sa vážne pozrel na neho. – Počúvajte, chlapček! Vystríham vás   pred ňou. Bola preložená od nás na našu žiadosť na susedné oddelenie,   kde je sama. Radšej byť spolu pod jednou strechou s besnou sukou, so   škorpionom, než s touto osobou. Vystríham vás pred ňou!
    </tei:p>
    <tei:p>
     – Prosím, hovorte konkrétne!
    </tei:p>
    <tei:p>
     Doktor Dunčo skočil do rozhovoru.
    </tei:p>
    <tei:p>
     – No tak predstavte si na príklad len toto. Maličkosť. Bolo to   druhý deň, ako sa Vokurková sem do nemocnice dostala. Priviedol ju   sem Starý Pán, ktorý bol spolužiakom jej otca. Bola tu u nás prvý   deň. Pomer náš k nej bol najlepší, lebo hocijaká je hnusná, je predsa   len ženou a ak sme aj neprekypovali k nej láskou, boli sme voči nej   pozorní. Ona však sa hneď druhý deň prejavila. Večer ma Starý Pán dal   zavolať. Bol v zúrivej nálade. Reval na mňa. Povedal, že nie som   hodný jeho dôvery. Som lenivý, nedbalý a nemám v sebe ani iskierky   citu k povinnosti. Včera som mal, vraj, službu, rad bol na mne, lebo   sa všetci vystriedame, ale ja som službu neverne opustil. Celé   odpoludnie bol som v meste. Nemocnica bola bez dozoru. A čo, keby sa   to či ono stalo. Ak sa to ešte raz vyskytne…
    </tei:p>
    <tei:p>
     – Hneď som poslal k nemu kolegu, ktorý ma v ten deň v službe   zastupoval. Toto je totiž dovolené. Môžem sa vzdialiť i v službe, ale   musím mať spoľahlivého zástupcu. Môj dôkaz Starého Pána presvedčil,   ale ja som bol naozaj zvedavý, kto mu tak pekne zašpehoval, komu tak   veľmi záležalo na tom, aby ma namočil. No, bola to milá slečna doktor   Vokurková.
    </tei:p>
    <tei:p>
     – A prečo udávala?
    </tei:p>
    <tei:p>
     – Hja, to my nevieme. U nej je to absolútnou duševnou potrebou.   Kým sme ju odtiaľto neodstránili, bolo to u nej na dennom poriadku.   Jedného z nás udala, že ošetrovateľku poslal si pre cigarety,   druhého, že nenapísal na čas akési hlásanie, tretieho, že s ktorousi   doktorkou vždy veľmi intímne sa usmievajú, štvrtého, že používa   úradného telefónu na svoje súkromné rozhovory, piateho, že mal tu na   návšteve otca a ubytoval ho na jednu noc tu v nemocnici, šiesteho, že   si dáva v kuchyni vždy večer variť čaj…
    </tei:p>
    <tei:p>
     – Dosť už, dosť. A prečo ju Starý Pán s týmito hlúposťami   nevyhodí?
    </tei:p>
    <tei:p>
     Odpoveďou bolo pokrčenie pliec.
    </tei:p>
    <tei:p>
     Dunčo pristúpil k Zurianovi. – Nie len, že ju nevyhodí – šeptal   polohlasne – ale veľmi rád všetky tie veci vypočúva. Starého nič tak   nezaujíma, ako intímne veci jeho doktorov.
    </tei:p>
    <tei:p>
     No, do peknej spoločnosti som sa dostal, – vzdychol Zurian. S   hrúzou sa pozeral na doktor Vokurkovú, ako kráča po dvore. Božechráň,   s touto obludou mať niečo do činenia. Najlepšie bude s chladnou   zdvorilosťou sa jej predstaviť a potom držať sa od nej ďaleko.
    </tei:p>
    <tei:p>
     Doktor Dunčo. Synátor a bratanec mocných pánov. Hoci bol v   medicíne úbohým ignorantom, ktorý o veciach mal iba povrchné, plytké   vedomosti, bol predsa prvým pomocníkom primárovým na vnútornom   oddelení. Pufi by ho bol ľahko strčil do vrecka, lenže Pufi nemal   strýka v ministerstve. Bola vôbec obdivuhodná Pufiho prispôsoblivosť,   ako znášal, že na vnútornom oddelení, kde on vedel najviac, ktoré on   ovládal lepšie, než primár sám, rozkazoval a rozhadzoval sa Dunčo,   ten povrchný ignorant. Pufi však svoju nenávisť hltal do seba. Dunča   stále bozkával, oblápal, uisťoval o svojej vernosti a láske a s ním   spolu ohovárali každého, kto okolo nich žil a pohyboval sa.
    </tei:p>
    <tei:p>
     V tomto sa tí dvaja „priatelia” výborne shodi. Intrigovať,   podpichovať, očierňovať ostatných.
    </tei:p>
    <tei:p>
     Život týchto lekárov v nemocnici plynul v stálom boji, strachu a   rozčúlení. Atmosféra bola stále naplnená napnutím, očakávaním niečoho   nedobrého. – Preložia ma do zapadlej Poruby, nepredlžia mi termín   praktizovania, vyhodia ma od vypršania lehoty na ulicu. Dunčov strýk   v ministerstve už iste vie, že som sa s kolegom povadil, iste má už v   svojom zázname zapísané, že sa so sestrou na oddelení neznášam. Včera   Pufi iste referoval o mne Starému Pánovi. Dnes môjho pozdravu ani   neprijal. Som stratený, za čas sa mi iste pomstí.
    </tei:p>
    <tei:p>
     V tej dusivej, nenávistnej atmosfére cítili sa dobre len Pufi,   Dunčo a Jašo. Pufi, lebo svojou farizejskou mazľavou povahou bol   nezraniteľný. Kto by mlátil do kaluže, do bahna, čo sa lepí a fŕka na   každého. Biť možno len to, čo vyvinuje odpor, čo má chrbtovú kosť a   do čoho môžeš bakuľu napriahnuť. Pufi však bol každému tak blízko,   lepil sa na každého tak intímne, že nebolo možné biť ho, aby človek   nekaličil sám seba. Pufi nebol v ľahostajnom pomere s nikým. On znal   len dva druhy ľudí: tých, čo sa ho báli a čo ho milovali. Tých prvých   terorizoval, tým druhým sa podlizoval.
    </tei:p>
    <tei:p>
     Pán Boh a všetky nebeské mocnosti sotva mali väčšieho a   cynickejšieho nepriateľa, než bol Pufi. Nad rúhaním a zvrhlým   cynizmom tohoto človeka žasol by i ten nejzúrivejší ateista. Ľudská   dôstojnosť nedovoľuje opisovať jeho výrazy, prirovnania a žarty,   akými ostatných pri obede traktoval, keď prišla reč na náboženstvo. A   predsa kaplnka nemocnice nemala horlivejšieho návštevníka a Velebná   Matienka sestár-ošetrovateliek nikdy od nikoho sa vyšetriť nedala a   ani sestrám nedovolila, len od Pufiho. Tá naivná radosť tých dobrých   bytostí, sestár, s akou prijímavaly zprávu, že Pufi im v piatok od   obeda zasa vrátil do kuchyne celú svoju porciu s odkazom, že mohli by   už raz vziať konečne na známosť, že on v piatok mäsa neje! Pán Boh sa   usmial v nebi, anjelíčkovia tlieskali a kotrmelce súkali na pažiti   nebeskej od radosti, keď Pufi nejedol mäsa v piatok na poludnie. Bolo   gaudium preveľké na zemi i na výsosti. Sestry pri ostatných   doktoroch-nevercoch hľadely na Pufiho, ako na svätca, lebo nepočuly   jeho rehot a oplzlé poznámky, keď im vracal svoj obed v piatok na   poludnie.
    </tei:p>
    <tei:p>
     A pozoruhodné bolo to, že chlapčisko, ktorý vždy a stále špehoval,   intrigoval, nikdy netrafil na človeka, ktorý by si bol dovolil voči   nemu niečo podobného. On smel hovoriť o každom, posmievať sa, nadávať   za chrbtom každého. Nikdy nik to nepovedal zpiatky. Zo strachu azda,   alebo z akejsi sugestívnej zbabelosti?
    </tei:p>
   </tei:div>
   <tei:div type="chapter">
    <tei:head>
     DIPLOMOVANÍ KULÍCI
    </tei:head>
    <tei:p>
     Lekári tejto nemocnice bili sa o svoj holý život. O tých biednych   pársto korún mesačne, ak ich dostávali vôbec, lebo časť ich okrem   stravy a bytu nič nedostala. Mnohí nemali ani toto a boli radi, že   mohli dochádzať denne praktikovať.
    </tei:p>
    <tei:p>
     Zadarmo pracovať.
    </tei:p>
    <tei:p>
     Dnes, keď zadarmo ti ani vody napiť nedajú, keď sa ti zadarmo   odfotografovať nedá ani Mariša na dedine, oblečená do folklóru. Keď   za každú malichernú taľafatku, za pár slov pýtanej informácie otŕča   sa ti tucet dlaní, keď bývanie a jedenia, tieto samozrejmé mizérie   ľudského života ti vyrastú v ohromný vrch strašidelných problémov, s   ktorými sa davy bijú, zápasia celý život.
    </tei:p>
    <tei:p>
     Zadarmo pracovať, keď ti obuvník zadarmo ani gombík neprišije na   topánky. Lekári, konajúci cennú, zodpovednú prácu, zastávajúci celého   človeka, ba neraz viac ľudí, robiaci virtuózne zákroky, zachraňujúci   životy a dávajúci v šans vlastný, – pracujú zadarmo. Dvadsaťpäť,   tridsaťroční mladí pracovníci, ktorí právs tak sú utisnutí na podporu   z domu, akoby chodili do druhej triedy gymnázia. Veľké, štátom   udržované ústavy prijímajú ich prácu a odmenu za ňu nedávajú. – Nech   sú vôbec radi, ak sa k práci dostanú.
    </tei:p>
    <tei:p>
     Ba na mnohých klinikách ani to nešlo. Dostať sa na pôrodnícke, či   ženské kliniky, vôbec nebolo možné, lebo boly neslýchané preplnené   dychtivými pracovníkmi a mnohí čakali už roky, aby sa uvoľnilo   miestečko, aby sa vôbec k nejakej práci dostali – zadarmo.
    </tei:p>
    <tei:p>
     Zurian raz, na radu svojho istého priateľa, Angličana, napísal   jednej anglo-austrálskej lodnej spoločnosti, či by ho neprijali na   loď za lekára. – Nie, nie ste britským príslušníkom, neni možné.
    </tei:p>
    <tei:p>
     Napísal im ešte raz, vyložil im, že nechce zaujmuť miesto   anglickému lekárovi, nepraje si plateného miesta, pracoval by   zadarmo, chce sa len pozrieť do sveta, skúsiť, vidieť a akože si to   má uskutočniť, ak nie ako lodný lekár, pracujúci hoc i zadarmo na   oceánskom parníku.
    </tei:p>
    <tei:p>
     Povedali znovu: – Nie, nemôžete. Britské zákony dovoľujú prijať   len britských príslušníkov. Zadarmo pracovať tiež nemôžete, to u nás   nejestvuje. U nás sa zaplatí za každú prácu. Na vašu však v nijakej   forme nereflektujeme, lebo ste cudzinec.
    </tei:p>
    <tei:p>
     Takto v Anglii a zatiaľ tu mladý lekár mohol byť rád, ak tu i tam   z dobrej vôle niektorého staršieho mohol sa dostať k nejakej   injekcii, či byť prítomný pri vykonávaní niektorého vážnejšieho   zákroku. Pufi nikdy neznášal, aby bol niekto prítomný, keď niečo   robil, a vysvetľoval mladším niečo nepatrného len vtedy, keď sa   blížil Starý Pán. Ten potom s úľubou pozeral na neho. – Tak, tak, len   poučujte mládež. Vidíte, – obracal sa na ostatných, – ten je pravý   lekár, nie je skúpy na svoje vedomosti. – Ostatní sa usmiali, lebo   vedeli, že náhle „Starec” vykročí, Pufi zaraz umlkne a vyhodí z   laboratória každého.
    </tei:p>
    <tei:p>
     Primár vnútorného oddelenia na vizitách mlčal ako ryba, len tu i   tam ironicky prehodil niečo. Mladšia generácia bola úplne na sebe   zanechaná. Každú maličkosť, ktorej neznali, museli horko-ťažko   vyhrabávať z hrubých foliantov. Sám Zurian ostával celé noci v   laboratóriu, keď tam nik nebol a preberal všetko od základov, každú   skúšku, reakciu, lebo nebolo nikoho, na koho by sa bol mohol s   otázkou obrátiť.
    </tei:p>
    <tei:p>
     Mladí sa bili o svoj holý život, za samé úbohé, samozrejmé,   ničomné hodnoty. O tú stravu dennú, ak im ju priznali. O tú svoju   izbičku, kde ich stisli niekoľkých do hromady a zkadiaľ Pufi a Dunčo   už dávno povymieňali každý lepší kus nábytku za svoje upotrebené   haraburdie.
    </tei:p>
    <tei:p>
     Hja, bolo ich veľa. Hromada uchádzačov, ktorí sa uskromnili, ktorí   boli radi, ak im dovolili čo len dochádzať. Keď niekto rebeloval   alebo sa opovážil protestovať, nič nebolo ľahšieho, než ukázať mu   dvere. Našla sa celá kopa poslušných, tichých kulíkov, odchovancov   študentskej biedy, bledých, vyhladovelých, ukrutne pilných, šplhavých   chlapíkov i doktoriek, ktorým stačila na deň hrsť ryže, aby vyžili, a   ktorí boli povďační i za kopnutie, len keď im bola daná do ruky občas   injekčná striekačka, alebo keď im dovolili ucho priložiť na prsia   chorého.
    </tei:p>
    <tei:p>
     Niekoľko univerzít len tak chrlilo zo seba doktorov, dychtivú,   štréberskú, povojennú, s biedou zápasiacu, beznádejnú, v bezohľadnom,   mrzkom boji otužilú generáciu, ktorí s vytreštenými očami písávali   svoje ponížené prosby na všetky strany, len aby sa niekde   uchytili.
    </tei:p>
    <tei:p>
     Žiadny odbor vysokoškolského štúdia nebol tak profánne zaplavený,   ako medicína. Profánne, lebo táto veda, táto klasická, intímna,   vznešená, Pána Boha za nohy držiaca krása, lekárstvo, zaplavená bola   davom štrébrov. Najvznešenejšie povolanie, ktoré by sa malo šíriť len   ako božie tajomstvo – povolaným a stokrát vyskúšaným – táto   veľkolepá, báječná vec, najsmelejšia korektúra diela božieho, stala   sa remeselníckym povolaním tisícich a tisícich mamľasov, pilných   šikovníkov, snaživých obmedzenoov, bez poňatia o etickej stránke a   vznešenosti pojmu: liečiť, opravovať omyly Prírody.
    </tei:p>
    <tei:p>
     Nemocničný materiál, náplň, „pomocná sila” špitálov, akí boli azda   okrem Pufiho všetci, viedla tu divý boj o život a o existenciu.   Chránili v obave, s trasúcimi kolenami svoje maličké záujmy.
    </tei:p>
    <tei:p>
     Nevoľky prišly Zurianovi na um zvesti o lekároch, ktorí si na   vidieku, v kúpeľoch nagazdovali kapitál, vystavili si sanatórium,   dopisujú, stoja v spojení s cudzinou, s celým svetom, chodia   široko-ďaleko na propagačné cesty, pacienti, boháči, neľutujúci výloh   na svoje zdravie, sa k nim len tak hrnú, oni kupujú vilu.za vilou,   ústav za ústavom. Hej, je hromada takýchto šťastných lekárov. Keď tí   bojujú, robia to za nový lepší pozemok pre svoje nové ústavy. Keď tí   intrigujú, zničia tým mocného súpera, ktorého zdrtenie znamená pre   nich neslýchanjr rozmach a úžitok.
    </tei:p>
    <tei:p>
     A hľa, tu sa bojovalo zato, a pravda, márne sa bojovalo, prosilo,   orodovalo, aby ich dali do inej izby bývať, lebo tá, kde teraz   bývajú, je chliev. Je predsieň troch iných bezohľadných lekárov,   ktorí chodia cez ňu, topánky si čistia a úmyselne robia obyvateľom   život neznesiteľným.
    </tei:p>
    <tei:p>
     Hja, v nemocnici, v jednej z najväčších, kde ošetrujú veľa sto   chorých, kde býva veľa desiatok úradníctva, personálu i sestár, niet   bytu pre lekárov. Bývajte vonku, ak sa vám nepáči.
    </tei:p>
    <tei:p>
     Tu bol lekár posledným človekom. Tu bol každý väčším pánom, než   on. Posledná slúžka mala viacej práv a väčšie slovo, než lekár. Tu   lekár nerozkazoval, tu sa nikdy nestalo, že by bol smel niečo   slúžobníctvu namietať, vytýkať a chcieť od nich zlepšenie.   Sestry-mníšky boly sväté, nedotknuteľné. Nikdy nikomu nemohlo prísť   ani vo sne na um pustiť sa s mníškou do boja. Ktorý z lekárov to   dosiaľ skúsil, ten ešte vždy stroskotal. Utrpel hanebnú a biednu   porážku a za krátky čas musel odísť z nemocnice, ako opovrhnutý   zločinec. Z večera do rána stal sa ten nešťastník vyvrheľom. Nočný   strážnik, ktorý včera pri otváraní brány ešte s okúnavou poníženosťou   prijal jeho korunky, dnes s pohoršením hlásal všade a dosvedčoval, že   pán doktor chodí domov každú noc na moľ opitý. Ošetrovateľky svetské,   tieto ponížené služobnice mníšok, na vlastné oči videly, ako si   vpašuje pán doktor pouličné dievky do bytu. Videly ich ráno od neho   odchádzať. Nejedna slúžka bola ochotná dosvedčiť kdekoľvek pod   prísahou, že jej pán doktor robí stále ohavné návrhy. Videly i to,   ako prijíma od pacientov peniaze, hoc bolo to prísne zakázané. Tak sa   stávalo, že od večera do rána zmenil sa pán doktor – včera ešte   dobrácka, nikým nepovšimnutá nula – v notorického opilca, smilníka,   násilníka, nemravného, bohapustého, korupčného lotra. Ako príčina,   stačilo vytýkať sestre neporiadok, upozorniť ju na chybu. Výsledok sa   zjavil čoskoro. Direktor nemociúce zavolal pána doktora k sebe.
    </tei:p>
    <tei:p>
     Direktor. Suchý, zelený, chorľavý človiečik. Šedožltá, otrávená,   predčasne zostarnutá tvár tohoto malého papriku robila dojem večnej   špinavosti. Človek nevoľky skúmavo sa zahľadel do nej: Kedy si sa to   naposledy umyl? Hovoril fňukavým, nepríjemným, nosovým hlasom, pri   ktorom poslucháča svrbia dlane.
    </tei:p>
    <tei:p>
     Zuriana pri predstavení si premeriaval pán direktor od hlavy až k   pätám. – Aká to výhoda, – fňukal mu svojím nosovým hláskom už po   piaty raz, – aká to výhoda pre vás. Takýto mladý, štyriadvadsaťročný   chlapec a už dostane honorované miesto.
    </tei:p>
    <tei:p>
     – Mal som ísť za šustra, či za portiera a nik by mi nič takéhoto   nevyčítal, – odpovedal mu Zurian v myšlienkach, ale neprehovoril.
    </tei:p>
    <tei:p>
     – Aká to výhoda, aká to výhoda pre vás; ešte vám diplom neuschol a   už ste prijatý v nemocnici a ešte i stravu, ba i byt dostanete.
    </tei:p>
    <tei:p>
     – Mal som ísť s neuschlým diplomom do prakse, hneď ordinovať, učiť   sa na ľuďoch, ako na pokusných králikoch, ako toľkí kolegovia a nik,   ani ty by si mi nemohol nič vytýkať. – Tak, kam som mal ísť so svojím   ešte neuschlým diplomom, ak nie do nemocnice skúsiť a učiť sa? – Boly   to však tiché argumenty, Zurian vždy len takto dôvodil a navonok   zostal vždy tichý a mlčanlivý.
    </tei:p>
    <tei:p>
     – Takýto mladý človek, my ho tu prijmeme, dáme mu stravu, dáme mu   byt, dávame mu možnost praktikovať a zatiaľ u nich tam ľudácka   sarapata, besní maďaróni tam našich ľudí vyháňajú… a my, my vás tu   prijímame a takúto výhodu vám poskytujeme.
    </tei:p>
    <tei:p>
     – Pán direktor, – vydralo sa zo Zuriana slovo zúfalstva a   zahanbenia, – ja nikoho nevyháňam, ja nikdy nikoho nevyháňam a   neukracujem. Mám rád dobrých ľudí, žičím im a dal by som im všetko,   to je celá moja životná politika.
    </tei:p>
    <tei:p>
     – No tak, choďte, mladý človek, a povedzte tam doma tej   peňazokazeckej hávedi, akú sme my vám poskytli výhodu.
    </tei:p>
    <tei:p>
     Zurian cítil jasne, ak by mal len iskierku cti v tele, nesmel by   tam zostať ani minútu. Neprijať „takúto výhodu”.
    </tei:p>
    <tei:p>
     Okolie ho však poplietlo. Videl všade zášť a závisť. Tu každý   niekomu prekážal, tu každého ohovárali, každému vyčítali a závideli.   A Zurian stratil pôdu pod nohami. – Snáď to tak musí byť, azda to tu   inak nejde, je to tu prijatým zvykom, nad ktorým sa nikto   nepozastaví. Veď hľa, aj kolegovia, ktorým sa ponosoval, len rukou   kývnu: – Ani si starého blázna nevšímajte. Nechajte ho rafať.
    </tei:p>
    <tei:p>
     Direktora, tohoto zlomyseľného štrébra, každý nenávidel. Nemal ten   nikdy ani jedného priateľa. Však tým viacej nepriateľov. Chceli ho už   podlomiť tisíc ráz. Poruval sa s ľuďmi závažného slova práve tak   hnusne, ako s neposlušnou umývačkou nádob z kuchyne. A tí pourážaní   vlivní ľudia natiahli potom všetky struny v ministerstve, aby ho   vyštúrali. Nešlo to. Tento neznesiteľný, zlomyseľný štréber mal vždy   všetko v najlepšom poriadku. Hospodárstvo nemocnice za jeho   direktorstva zrejme kvitlo, to musel uznať každý. Nebolo jediného   bodu, nepatrnej maličkosti, čo by boli mohli proti nemu namietnuť. Co   sporov, čo pračiek mal už za sebou. A vyhral vždy a všade. Nenávisť   bola jeho živlom, v nej žil, v nej sa cítil dobre. Byť každému čo len   možno nepríjemným, každú prosbu čo len možno odmietnuť, či aspoň   zdržovať a zhatiť. Však sa ho aj báli, ako čert svätenej vody a   predvolaný blížil sa k jeho kancelárii s pocitom zvieraťa, vlečeného   na jatky. Ešte najviac slova maly u neho ctihodné sestry, lebo tie mu   poslúžily najlepšími intrigami.
    </tei:p>
    <tei:p>
     Tie doktorské spory so sestrami! Žaloba u direktora. Pán doktor   nech príde v okamžení do kancelárie! Škodoradostné pohľady kolegov.   Vzdych predvolaného. – Bude zasa masakrovanie – šeptajú si úradníci   pri takejto pozvánke a vytratia sa všetci z kancelárie i z predsiene,   počúvajúc „len vonku, lebo vedeli, čo nasleduje a svedčiť pred súdom   sa im nechcelo.
    </tei:p>
    <tei:p>
     V scéne, ktorá potom nasledovala, pán doktor musel poznať s celou   určitosťou, čo predtým snáď len tušil, že je veľmi malou a mizernou   kvapkou ľudského mora, a najmä tu v nemocnici nie je nijakou   veličinou. Že jeho doktorátik ho práve tak zdobí, ako roztrhaný frak   strašiaka na poli. Ak sníval o dôstojnom mieste v spoločnosti, on,   diplomovaný človek, tak mu vlial pán direktor do týchto snov za džbán   studenej vody, ktorá ho prebudí na holú skutočnosť: Človeče, ste   vredom na tele tohoto ústavu, neznášate sa s personálom, ctihodné   sestry pourážate, vyvádzate orgie, ste ožralý lump, prišly mi zprávy   o vašich machľoch s pacientmi, ohrozujete dobré meno nemocnice. Ja   vás tedy nevyhodím, ale dám vám možnosť zachrániť aspoň tu biedu   vášho zneucteného doktorátu, že môžete zmiznúť sám, bez kopnutia do   zadku a bez asistence policie. Maucta, bežte.
    </tei:p>
    <tei:p>
     Takýchto prípadov už bolo tu veľa.
    </tei:p>
    <tei:p>
     Tedy len nijaké revolty. Len pekne jemne so sestrami, i so   slúžkami.
    </tei:p>
    <tei:p>
     Usmievať sa na ne. Zdraviť ich už z diaľky, chváliť ich na každom   kroku. Pýtať niečo vždy len s okľukou, žartovne, nežne. Priama prosba   zapácha snahou byť pánom, rozkazovať a to personál neznesie. Ak sa   stane chyba niekde, len skrývať, ospravedlniť, retušovať – nič to   nič, maličkosť, no však sa to stáva.
    </tei:p>
    <tei:p>
     Lebo personál drží spolu, má svojich dôverníkov, ktorí majú hore   rešpekt. Personál je potrebný, je v smluvnom stave, je organizovaný.   Doktorík stojí sám, toho sa nik nezastane, ten nie je potrebný, lebo   sa mu v pätách tlačí tristo iných, ponížených, uctivých, pilných a   prispôsobUvých hladošov. To tu každý veľmi dobre vie.
    </tei:p>
    <tei:p>
     A pomoci niet. Ryba smrdí od hlavy. Starý pan u dáva zprávy   donášať, so záujmom vypočuje všetko, každej nízkosti ľahko uverí bez   dôkazov. A špinavý prúd udavačstva sa šíri, zmohutnie zhora od   „Starca” dolu až k poslednému nosičovi odpadkov. V tomto kale utopil   by sa každý, kto nevie v ňom plávať a kto dobre vie plávať, ten sa   dotrepe proti tomuto prúdu kloaky hore, hore vysoko, až hen, do   dôvery „Starca”, z ktorého duše ta záplava vyviera. Dosiaľ mal rekord   v tomto plávaní Pufi.
    </tei:p>
    <tei:p>
     Prúd tejto kloaky uchvátil aj Zuriana. Ani sám sa nenazdal, už bol   v ňom
    </tei:p>
   </tei:div>
   <tei:div type="chapter">
    <tei:head>
     MEDÚZA
    </tei:head>
    <tei:p>
     Lúč vo tme otravných pomerov. V posledný čas bol skoro každodenným   hosťom Medúziným. Medúza bývala pod Letnou, tam, ako sa dlhočizná,   strmá Belcrediho trieda zatáča v ľavo, v tichej širokej ulici,   neďaleko parku, Stromovky. Neraz sa prechádzali po nej Medúza a   Zurian, bo sa mali radi.
    </tei:p>
    <tei:p>
     Medúza bola úžasne zaujímavá potvorka. Stihla, mohlo by sa povedať   tenká, ako sirka, ale tam, kde sa patrí, bola všade krásne a nežne   zaokrúhlená. Bola bledej, bielej tvári s malými červenými ústočkami,   mala vysoké čelo a nad ním vlnité zlaté vlásky. Pre tie vlasy, ktoré   sa rozbiehaly nad čelom ako bronzovo-zlatí hadici, nazýval ju   Medúzou. A zaslúžila si to meno ešte aj ináče. Bola duševne   zdivočela, nemožná. Každý deň hľadela na Zuriana, ako na cudzinca,   musel si ju so dňa na deň znovu skrotiť, podrobovať. Ona neznala   spôsobov zamilovaných žien, pritúliť sa k milému, objať ho, vlasy mu   hladiť, hovoriť s ním nežným, láskyplným hlasom. Keď sa oni stretli,   prvou ich vecou bolo, že sa ukrutne pohádali. Vždy našla nejakú   príčinu. Vždy prišiel neskoro, alebo veľmi skoro. Keď sa už do toho   nemohla zachytiť, skúmavo sa zahľadela na neho: – Kto vám zapudroval   nos?
    </tei:p>
    <tei:p>
     – Ja sám.
    </tei:p>
    <tei:p>
     – To nie je pravda, vy lužete, nikdy ste to nerobili..
    </tei:p>
    <tei:p>
     – Čert luže, nie ja. Poznamenajte si, že ja nikdy nelužem. Ani tam   nelužem, kde by som mal luhať. Ani to v rodine nemáme. Je mojou   odvekou chybou, že som vždy, až škodlivé a hlúpo úprimný.
    </tei:p>
    <tei:p>
     – Hi-hi-hi, – smiala sa cynicky.
    </tei:p>
    <tei:p>
     – Nesmejte sa mi, lebo sa dopálim.
    </tei:p>
    <tei:p>
     – A komu ste chceli tým svojím krásnym a zušľachteným nosom   imponovať?
    </tei:p>
    <tei:p>
     – Vám, vy slnko môjho života. Leskol sa mi, az mi svietil vo tme,   tak som si ho opatrne zaprášil miešaninou Talku a Oxydu zinečnatého.   Chcete aj chemickú formulu, vy hviezda môjho neba, čo chcete vedieť   ešte?
    </tei:p>
    <tei:p>
     Medúza sa divoko mračila.
    </tei:p>
    <tei:p>
     Zurian vyskočil so stolca a chcel pohladiť jej zlaté vlásky, ale   sotva sa k nej priblížil, postavila sa do zápasníckej polohy, ešte   krok k nej a dostal taký úder do nosa, že mu v ušiach zacvendžalo.   Slzy mu tiekly po tvári, ale nič to. – Toto vám neodpustím, Medúza! –   Chcel jej zachytiť ruky, aby ju odzbrojil, ale kým sa mu to podarilo,   dostal ešte dva knock outy, soškrabla mu na päť nechtov kože s ľavej   ruky a vytrhla mu kravatu. Po päťminútovom zápase ju odzbrojil a   udýchané, vyčerpané zrútili sa obaja na dlážku.
    </tei:p>
    <tei:p>
     Vykrútil a postískal jej ruky, až vykríkla od bolesti. – Karol, to   bolí!
    </tei:p>
    <tei:p>
     – Bolí? Hej? A či mňa nos nebolí? A či nebudem musieť zasa na   ľavej ruke desať dní nosiť stále rukavice, aby som skrýval pred ľuďmi   krvavé stopy vašich pazúrov?
    </tei:p>
    <tei:p>
     Uchvátila ho rozhorčenosť. – Povedzte mi, Medúza, prečo mi to   robíte? Zachádzate so mnou, ako so psom. A mne sa to nepáči, nie som   nijakým mazochistom, som človekom viacej-menej skoro normálnym.
    </tei:p>
    <tei:p>
     – Co je to mazochista?
    </tei:p>
    <tei:p>
     – Do toho vám nič. Nemusíte všetko vedieť. Povedzte však, prečo so   mnou tak zachádzate?
    </tei:p>
    <tei:p>
     – Ja nemôžem za to, Karol, keď nie ste tu, mám vás rada, ale náhle   vás zazriem, sama neviem prečo, nemôžem sa na vás ani podívať.
    </tei:p>
    <tei:p>
     – Prečo, nepáčim sa vám?
    </tei:p>
    <tei:p>
     – Viete dobre, tisíc ráz som vám povedala, že sa mi nepáčite.
    </tei:p>
    <tei:p>
     – Tak ako je to možné predsa, že už toľké roky…
    </tei:p>
    <tei:p>
     – To ja sama neviem.
    </tei:p>
    <tei:p>
     – Karol, na niečo som prišla, – prekvapila ho inokedy. Skoro každý   deň prišla na niečo, čo ju dlho mučilo a čo si dala len veľmi ťažko   vyhovoriť.
    </tei:p>
    <tei:p>
     – No, načo ste prišli, Medúza?
    </tei:p>
    <tei:p>
     – Karolko, už vás mám, už som vás prichytila, – a oči sa jej   lesklý, tvárila sa veľmi múdre, až humorne falošne, ako človek, ktorý   prerástol svojmu súperovi cez rozum a nedá sa ním oklamať.   Škodoradostne, ironicky sa usmievala, ale jej humor bol len zdanlivý,   lebo bola pri tom zlostná, napajedena a blížiť sa k nej znamenalo   ťažké ublíženie na tele.
    </tei:p>
    <tei:p>
     – Karolko, včera večer boli ste tu, ale nenašli ste ma doma, lebo   som bola čosi vybavovať. Čakali ste na mňa, vraj, vyše hodinu pred   domom, na ulici a keďže dul studený severák, premrzli ste poriadne a   ani ste potom nešetrili na mňa nadávkami. Medzi inými, pamätám sa   dobre, takto ste nadávali, – ja hlupák, ja poľutovaniahodný hlupák,   nie, žeby som sa bol rovno obrátil a hajdy domov, nechať ju v   čertoch, kde sa tára, ale ja osol, tu som mrznul hodinu na ulici, aby   mi každá minúta väčšmi a väčšmi objasňovala, aký som otrok a slaboch.   Takéto potvory budú zo mňa blázna robiť! Hľa, Karolko, tu je to, tu   vás mám v tejto poslednej vete. Že ste hlupák, otrok a slaboch, to   všetko nič, ale, – a tvárila sa komicky triumfálne, – ale, vraj,   „potvory z vás robia blázna”. Tak tedy potvory! Tak vy máte viac   potvôr, čo si z vás blázna robia? Tak sa tedy majú veci!
    </tei:p>
    <tei:p>
     – Nie, Medúza, vy ste moja jediná potvora, nemám ich viacej.
    </tei:p>
    <tei:p>
     Nie, nie, Medúza neverila a Karol musel celý večer dokazovať, že   je ona jeho jedinou, jedinou potvorkou.
    </tei:p>
    <tei:p>
     – Karol, – napadla ho druhý deň. – Máte vo vačku nejaké bonbóny.   Aj mne ste ponúkli, hoc viete, že ich nerada. Ale, Karolko, všimla   som si, že máte bonbóny vo vrecku každý deň a na papierovom vrecúšku   stojí napísané vždy: Heda Smrčková, obchod cukrovím. Karol, prečo tam   stojí napísané vždy Heda Smrčková, prečo nie kedy-tedy povedzme i –   Boleslav Vopička? – Co vy máte, Karol, stále s tou Hedou? Co vy ta   každý deň chodíte? Je mi to krajne podozrivé – – Mám ten obchod na   ceste k vám, Medúza, a majiteľka, Heda Smrčková, je nesympatická,   stará baba.
    </tei:p>
    <tei:p>
     – Aha, len to som čakala, už ste v pasci! Tak vedzte tedy, Karol,   že som vás dva razy pozorovala, ako ste išli k Hede Smrčkovej, šla   som za vami a videla som, že vás obsluhuje akési mladé dievčatko. Aj   som zbadala, ako sa na seba usmievate, toto je tedy tá stará baba   Smrčková?
    </tei:p>
    <tei:p>
     – Nie, Medúza, to iba jej učnica, veď viete, že v každom odbore   treba vychovávať učňov, aby remeslo nevymrelo. Majiteľka, Heda, sama   v ten čas asi niekde vzadu spí, preto ste ju nevideli.
    </tei:p>
    <tei:p>
     Oh, len toho bolo treba! Tu začala pravá patália.
    </tei:p>
    <tei:p>
     – Tak ona spí a nechá vás o samote s takouto ľahkomyseľnou   dievčinou? Vás, povestného Don Juana? Veď je to hrúza, veď je to   Sodoma a Gomora!
    </tei:p>
    <tei:p>
     – Tá dievčina je nie ľahkomyseľná. Je to vážne, dobré dievčatko,   čo stojí na výši svojho povznášajúceho remesla. , – Co vy iu ešte   chválite? Vidieť, ako vam na nej záleží, i načo ste tedy sem prišli,   čo ta za nou neidete, keď vám tak imponuje?
    </tei:p>
    <tei:p>
     Celý večer sa vadili a durdili. Proti Medúze a jej logike bola   márna každá argumentácia Nepozostávalo mu nič iného, než ju   uchlácholiť, hladkať, kým sa neupokojila, ale to bolo podujatie   nebezpečne a spojené s mnohým rizikom.
    </tei:p>
    <tei:p>
     Medúza mu každý deň prekutávala vrecka všetko si prezrela, všetko   si zapamätala a beda mu bolo, ak našľa niečo, čo sa jej zdalo   podozrivým. Niekedy mlčala, skrývala svoj nález aj týždeň,   shromažďovala ďalšie dôkazy, ktorými potom v príhodnej chvxh naraz   zaútočila.
    </tei:p>
    <tei:p>
     A takto to bývalo medzi nimi každý den. Toto je asi schéma úvodu   ich každodenných rozhovorov, rozdiel bol iba v tom, že niekedy miesto   úderov päsťou, hodila mu hrnce do hlavy, alebo práve to, čo sa jej   dostalo do ruky. Sto ráz sa na ňu rozhneval, odbehol zúrive a sto ráz   sa vrátil. Neraz mu zastala cestu s nabitým revolverom v ruke. –   Zpiatky, lebo vás zastrelím. Najprv vás, potom seba. Viete, že mi na   živote nič nezáleží. Preto ruky hore; jeden, dva, tri…
    </tei:p>
    <tei:p>
     Oči jej blýskaly, mala v tvári taký divý výraz, že hanba-nehanba,   Zurian opanoval svoju zlosť a s vystretými rukami cúvnul pekne   zpiatky a sadol si na diván.
    </tei:p>
    <tei:p>
     – Tak, seďte tam pekne, buďte slušný a skromný, potom sa vám nič   nestane a ešte vám aj čaju navarím.
    </tei:p>
    <tei:p>
     Rezignovane sedel na diváni a ani sám nezbadal, ako zaspal.
    </tei:p>
    <tei:p>
     Ľahký dotyk na perách ho vzbudil zo spánku. Medúza stála nad ním.   Kľačala pri diváni, dívala sa mu do tvári. Tak skrúšene, s takou   zbožňujúcou láskou sa dívala na neho, z jej očú sálalo naňho toľko   teploty, horúcej nežnosti.
    </tei:p>
    <tei:p>
     Bol to pohľad nevysloviteľnej oddanosti a lásky.
    </tei:p>
    <tei:p>
     Karol díval sa na ňu zpod zpola zavretých viečok, potom otvoril   oči. V tom okamžení sa zmenil výraz jej tvári.
    </tei:p>
    <tei:p>
     Nedívala sa už milujúca žena, ale chladná Medúza, s pohľadom bez   duše, s pohľadom, pri ktorom jeho duša skamenela.
    </tei:p>
    <tei:p>
     Vyskočil z divánu: – Medúza, vy ste ma pobozkali.
    </tei:p>
    <tei:p>
     Jej hlas bol studený, kovový: Nie, čosi sa vám asi snívalo. Len   som si čosi zdvihla pri diváni. A potom, aj keby. Viete, že vás mám   rada, len keď nie ste tu. A, keď spíte, tiež nie ste tu.
    </tei:p>
    <tei:p>
     Málokedy, snáď raz do mesiaca sa stávalo, ze Medúza prestala byť   Medúzou, že sa prelomila ľadová kôra jej duše. Boly to krásne, horúce   večery, ked i Zurian bol celkom zmenený. Atmosféra vtedy bola   preplnená akýmsi napnutím, vo vzduchu sršaly elektrické iskierky   akejsi vzácnej, Bohom danej inšpirácie Krásne horúce večery a vtedy   Medúza nebola chladná nie, z jej pohľadu žiarila elementárna sila   lásky, bola hovorná, plne sa rozvinul jej božský esprit, nadchla ho,   priviedla do úžasu; nie, od ženy tolko ducha Zurian ešte nikdy   neskúsil. Jej láska bola krásna a čistá, taká nesmierne zduchovnelá,   ale pritom taká plne dokonalá, že Zurian myslel v týchto chvíľach: –   Po tomto večere koniec. Môžem ísť za ošetrovateľa na ostrov   malomocných, aby som sa nikdy medzi ľudí nevrátil. Žil som dosť,   prežil som vrchol všetkého, čo príde za týmto, to ma už nezaujíma.   Medúza otrávila Karlov vkus v láske. Bol k nej priviazaný   neviditeľnou reťazou vernosti a nevedel sa od nej odtrhnúť.
    </tei:p>
    <tei:p>
     Jej klasickú krásnu tvár, i tú jej štíhlu, mačkovitú bytosť by bol   azda ešte zabudol, ale stal sa otrokom toho celku, ktorý jej   zdivočelá, rozháraná duša s tou jej pozemskou podstatou tvorila.
    </tei:p>
    <tei:p>
     Koľko ráz vybehol, rozzúrený jej chladnosťou a bojovnou   odmietavosťou, do letného večera.
    </tei:p>
    <tei:p>
     – No, počkaj, Medúza, ja ti dám posmechu, ja ti dám odporu. Či v   tej veľkej Prahe pre mňa viacej ruží nerastie?
    </tei:p>
    <tei:p>
     Rástlo ich dosť, lenže predsa, akoby nerástlo. Nepáčily sa mu.   Obnovil si tu i tam niektorú zo svojich dávnych lások. Robil to s   divým úmyslom, že sa Medúze pomstí, dokáže si, že nie je k nej   viazaný, spáše neveru, potom druhý deň zájde si k nej a vysmeje sa   jej do očú. Mal k tomu najpevnejšie úmysly, ale k činu nikdy   nedospelo. Flirtoval o stopäť, ale darmo. Hovoril rečou anjelov, ale   z jeho hlasu chýbala láska. A tak sa stal Karlov hlas veru len   núteným krákorením havrana a nesmyselným škrekotaním žiab. A uviazol   jeho hlas, ktorý cudzej žene lásku vyznať chcel, vynorila sa mu   úžasná plytkosť a bezútešná márnivosť tejto snahy. Zarazil sa a   utiekol. Cím viacej sa snažil oslobodiť sa zpod vplyvu Medúzy, tým sa   mu stávalo jasnejším, že nemôže.
    </tei:p>
    <tei:p>
     A tak pri tej veľkej, úprimnej, zbožňujúcej láske k Medúze tam sa   mu skrývala v duši i iskierka zloby, pocit zotročenia, bezmocnosti. A   akási neurčitá otrocká nenávisť proti tej, ktorá mu toto spôsobila.   Koľko ráz sa zbadal, že v bezmocnej zúrivosti nad novým dôkazom jej   bojovnosti a komisnosti, na príklad nad nejakým rozkývaným zubom, jej   mačkovitým, šikovným úderom skoro vyrazeným – dodrÚzganý na tele i na   duli – v bezmocnej zúrivosti nad tými bolestnými vecmi prosí Boha,   vrúcne prosí aby ho už zbavil toho ponižovania. Keby snáď Medúza   nejako naraz zmizla – ale hned zhrozil sa tej myšlienky – veď by to   neprežil, ved by zošalel.
    </tei:p>
    <tei:p>
     Karol zúfal nad tým, ale sa odtrhnúť od nej nevedel. Bol jej   otrokom. Bol otrokom tej jej rozháranej duše. Tej duše, ktorá život   nenávidela, ktorá sa stránila ľudskej spoločnosti. Nie, Medúza nikdy   s nikým nehovorila. Medúza nikdy priateľov a priateliek nemala.   Nemala záujmu o život. Nikdy ju nemohol naviesť, aby išla s ním do   divadla, na koncert a do kaviarne. Pri jej úzkostlivom vkuse a   vyberačnosti šaty a móda ju nezaujímaly. Jej odriekame a opovrhovanie   životom boly nekonečne.
    </tei:p>
    <tei:p>
     Jeden jediný človek vedel o Medúze a to bol Eugen Korda.
    </tei:p>
    <tei:p>
     K tomuto chlapcovi viažu Zuriana nezapomenuteľné spomienky.
    </tei:p>
    <tei:p>
     Už asi rok ho nevidel. Mali prísť spolu do letenskei mestskej   nemocnice, ale Eugen si vec rozmyslel, zašiel si domov a tam   praktikoval kdesi vo vidieckej, menšej nemocnici.
    </tei:p>
    <tei:p>
     Tento Eugen Korda bol viac rokov Zurianovym spolubývajúcim a   spolubojovníkom pri rigorozach lekárske fakulty. Sdieľal s ním   romantiku studentských rokov. Keď si hocikedy na tohoto Eugena   spomenul, usmial sa veľkou vnútornou radosťou a blaženosťou, lebo   miloval pamiatku tohoto chlapca, ako miloval kedysi jeho čistú, tichú   prítomnosť. Lebo čistý bol a tichý Eugenko, tie dve slová ho   najlepšie charakterizujú. Zurian ho len tak volal, Eugenkom a on jeho   len Karolkom.
    </tei:p>
    <tei:p>
     Chudý a bledý bol Eugen, bielej a nie celkom čistej, častými   jazvičkami pokrytej tvári. Tie jazvičky pochádzaly z holenia.   Holieval sa čudným aparátkom, na ktorý bol náramne hrdý, ktorým sa   však dorezával tak nemilosrdne, že ho Zurian musel skoro zašívať a   zastavovať mu krvácanie chirurgicky. Zamyslene krútil Eugen hlavou: –   Ej, zas som ho akosi nedobre vybrúsil. – Odhoď to, Eugenko, do čerta   – pobádal ho Zurian, – nehol sa už tým strojkom, veď raz, až nebudem   prítomný, vykrvácaš. Preto si taký bledý a chudokrvný; od straty   krvi. – Ale Eugen len krútil hlavou, škrabal sa za uchom, hundral si   zamyslene a nedal sa od tohoto preliatia vlastnej krvi odhovoriť.
    </tei:p>
    <tei:p>
     Eugen nemal tela. Kým Zuriana ono vždy zdolalo, Eugen svoje   ovládal, ako len chcel. Zurian, keď ráno musel vstať, bol nemožný,   otupelý. Chodil ako ochmelený, nemohol čítať, počítať, študovať a ani   sa do ničoho nepustil. Väčšinu odpoludnia prespal a k večeru, keď sa   zobudil, začal sa mu rozum čistiť. Večer už videl úplne jasne a v   noci sa cítil priamo skvele. Ľudia, s ktorými sa stýkaval dopoludnia   – a boli to väčšinou študenti – mali ho jednostranne. z tej stránky   ospalej. Býval voči nim morózny a odmietavý. V noci by bol objal   každého. V noci sa mu krásne pracovalo, písalo a študovalo. Až do   bieleho rána. Od tohoto spôsobu života nemohol odvyknúť, lebo mu nič   nenahradilo tichosť a intímnu krásu pokojných, plodných, nočných   hodín. Lenže Eugen v noci spával a prácu, nadšenosť, či   dosebapohrúženosť Zurianovu pri stole doprevádzalo jeho tiché   oddychovanie v spánku.
    </tei:p>
    <tei:p>
     Lampu zaclonil, že padol len úzky pruh svetla na stôl, kde   pracoval, len aby Eugenka nerušil.
    </tei:p>
    <tei:p>
     Ráno Eugen skoro vstával a pustil sa hneď do štúdia. A tam sedel   pri knihe celý boží deň.
    </tei:p>
    <tei:p>
     Chodil okolo Zuriana ako čistý tieň. Nestalo sa nikdy, že by bol   kedysi niečo pre seba kúpil. Od rána do obeda a od obeda do rána nič   nepojedol, kým Zurian kupoval stále ovocie, čokoládu a podobné   márnivosti. Eugen vždy mal peniaze, nikdy nikomu nebol dlžný a pre   neho prvého, či deväťadvadsiateho bolo úplne jedno. Čistý tieň bez   tela a telesných žiadostí. Vrodený asket bez prehnanosti. Eugenko po   šesť rokov, čo s ním Zurian spolu býval, nikdy nijakej žene nedvoril.   Nikdy nenadával, neviedol oplzlých rečí, medzi chlapcami obvyklých, a   nerozprával dvojsmyselných anekdôt. Nikdy knižky na stole nenechával,   vždy všetko za sebou odkladal a neznal pojmu neporiadku. Eugenko   okrem medicínskych učebníc a Karia Maya nikdy nijakých kníh nečítal,   nikdy nespieval, tancovával len tichý valčík, nikdy sa s nikým   nehádal a nemal nikdy nepriateľov. Nikdy sa nikam nepchal, predsa sa   dostal všade, kam bolo treba, lebo ho každý mal rád a nezabúdali na   neho. Eugenko sa nikdy nikým nedal štvať. Ani Zurianom. Hoci s ním   stále spolu býval, nebol mu o nič lepším priateľom, ako hocikomu   inému, hoci cudzincovi. To, čo spravil Zurianovi, bol by spravil na   prvé slovo komukoľvek. On neznal zlých ľudí, nepriateľov. Ľudstvo   rozdeľoval nanajvýš len na tých, čo mu vypožičané peniaze vrátili a   čo mu nevrátili. Ale nehneval sa ani na týchto, len si zamrmlal, keď   na to prišlo:
    </tei:p>
    <tei:p>
     – Ej, no, škoda, škoda… – A nikdy nikoho nevyzval, aby mu   vypožičané peniaze vrátil.
    </tei:p>
    <tei:p>
     Jeho neštvateľnosť neraz bolela. V tiché zimné večery pri teplých   kachliach a pri čaji Zuriana neraz chytal svetobôľ, ponosoval sa   Eugenkovi: Pozri sa, to a to sa mi stalo, vidíš, aký je ten a ten, no   nie je to strašné? Smie sa to vyskytnúť v strednej Európe? Tak čo ty   k tomu, Eugenko?
    </tei:p>
    <tei:p>
     Eugen len mlčal. Dobrácky, vážne pozeral pred seba. Aj sa ho   snažil potešovať, ale nikdy Zurianovu zlosť proti druhému nesdieľal.   Ako túžobne čakal niekedy Zurian: – Ale, no, povedz už, Eugenko, no   nie je to chumaj, nie je to zločinec, darebák, mamľas, potkan, idiot?   – Ale Eugenko len mlčal, ani brvou nehnul, nanajvýš ho utišoval: –   Ale, už sa len upokoj, Karolko, už sa len nezlosť.
    </tei:p>
    <tei:p>
     V biliarde ho mlátil ako psa, lebo hral, ako Alexander Veľký a keď   Zurian dopálený stálou porážkou, išiel sa žiaľom zastreliť, na   Eugenkovi bolo vidieť, ako robí úmyselné chyby, ako zbabre partiu,   len aby ho potešil a vrátil mu životnú vôlu.
    </tei:p>
    <tei:p>
     Eugenko sám nijakých senzácií neprežíval, kým Zurian bol stále a   stále zapletený do všelijakých divokých afér a vecí. Sotva absolvoval   jednu a oddýchol si, už zapadol až po krk do druhej. A Eugena toto   nikdy nezaujímalo. Mohol byť svedkom čohokoľvek. Jeho šľachetná,   chladná, bledá tvár nikdy, nikdy sa ani nehla. Nikdy sa ho nespýtal,   kde si bol, kam ideš, čo to máš, či si to robil? Keď bol svedkom   začiatku niečoho, nikdy nebol zvedavý na pokračovanie. A nik sa od   neho na Zuriana ničoho dozvedieť nemohol.
    </tei:p>
    <tei:p>
     Oh, Zurian rád mal pamiatku tohoto čistého, éterického tieňa,   miloval veľmi svojho Eugenka.
    </tei:p>
    <tei:p>
     Ten bol a žiaľ, aký ho pojal, keď raz, prichádzajúc s párdenného   výletu, našiel Eugenka v posteli v ťažkej horúčkovej angíne. Ako   preklínal krutý osud, ktorý drtí vždy len dobrých a ušľachtilých, kým   gaunerom sa nič nestane. Mlčky sedával pri posteli Eugenkovej a tajil   svoje slzy. Mlčali obaja a mysleli na to, čo práve preberali z   patologickej anatómie: pôvod všeobecného kĺbového reumatizmu z   anginy. A so svieraním v duši mysleli na ďalší možný následok, na   srdečnú vadu. Zurian snáď ešte nikdy nepocítil podobného ťažkého,   osudného smútku, ako pri posteli Eugenkovej, keď ležal v ťažkej   horúčke, zabalený v obkladoch.
    </tei:p>
    <tei:p>
     Za pár dní ozdravel, ale asi desať dní na to prišly kruté bolesti   do všetkých klbov, opuchlých a zapálených.
    </tei:p>
    <tei:p>
     Eugen bral ohromné dózy salicylu a chorobu zdolal dosť šťastne.   Ani na srdci nepočuli zmien, ale tento krutý dôkaz krehkosti ľudského   života neveľmi podporoval Zurianov životný optimizmus.
    </tei:p>
    <tei:p>
     Potom Eugen bol raz svedkom Zurianovej bolesti.
    </tei:p>
    <tei:p>
     Deň predtým Zurian ukrutne sa povadil s Medúzou. Príčina, ako   obyčajne, bola malicherná a smiešna. Posmievala sa mu tak cynicky,   vyhadzovala mu na oči také nemožné hriechy, výplody svojej divokej   fantázie, lámala logiku kolom, povykrúcajúc Zurianove slová tak   nesmyselne, že skoro zbláznel v zúrivej bezmocnosti.
    </tei:p>
    <tei:p>
     No nie, to tak ďalej nejde, toto už neznesiem a už si nájdem   možnosť, aby som vám dokázal, že ste mi nie podmienkou života a   nemusím od vás prehltnúť všetko.
    </tei:p>
    <tei:p>
     Prv, než mu mohla vstúpiť do cesty, vybehol na ulicu.
    </tei:p>
    <tei:p>
     Hybaj cez námestie. – Nech už príde hocičo, oddám sa osudu,   nestarám sa o nič a viem len jedno: Medúze sa teraz pomstím za každú   cenu.
    </tei:p>
    <tei:p>
     Prišiel pred mestské divadlo a náhoda mu priala. Na rohu srazil sa   s dvoma dievčatmi. Bezduchým pohľadom sa díval cez ne, ale ony ho   poznaly a s výkrikom radosti sa mu vrhly okolo krku.
    </tei:p>
    <tei:p>
     – Karolko, Karolko, servus, kdeže sa ty tu berieš? – Chytily ho s   dvoch strán pod pazuchu a už ho nepustily.
    </tei:p>
    <tei:p>
     Zlaté, dobré dievčatká, sestry: Gréta a Micka. Prežil s nimi   kedysi doma krásne leto. Boly dvojčatá a sotva rozoznateľné. Či je   div, že ich mal kedysi rovnako rád?
    </tei:p>
    <tei:p>
     Lebo kedysi, predtým ešte, než Medúza otrávila Karlov vkus v   láske, bol iným človekom.
    </tei:p>
    <tei:p>
     Načo tajiť? Po maturite v prvých rokoch vysokoškolského štúdia   nebol Zurian o nič lepší, než jeho okolie, veselí, mladí „akademickí   občania”, ktorí dnes dvoria tu, zajtra tam. Z lásky robia šport a   večer vyryjú novú čiarku na skriňu, či na posteľ, ako nový trofej   triumfov v láske. Co bolo pre Zuriana zábavnejšieho, než naraz   balancovať medzi päť-šesť ženami, ktoré o sebe nevedely a každá si   myslela, že je jej jediným milencom. Prekliate sladké okolie a   okolnosti jeho domova, kúpeľov, dávaly mu k tomuto športu tisíc   príležitostí. Nosil v sebe akúsi naivnú hrdosť: jeho milenky boly   vždy „vybrané” – predajnou láskou, ktorú jeho priatelia tak pilne   pestovali – vždy hlboko opovrhoval. A mal ešte jednu ctnosť, na ktorú   bol hrdý: nebol sdielny a nikdy o svojich veciach nerozprával. Dnes   mu je to všetko smiešne, ale vtedy sa pre túto svoju vlastnosť   náramne vážil.
    </tei:p>
    <tei:p>
     Ako vidieť, bol pekným vtáčkom a bol na svoje triumfy hrdý.
    </tei:p>
    <tei:p>
     Jednej veci sa však úzkostlivé vyhýbal. Za nič na svete nezačal   flirtovať s krásnou ženou. Jeho lásky boly vždy akosi „šumné”,   povedzme „pekné”, ale nikdy neboly krásne. Bál sa krásnych žien, že   sa do nich opravdivé zamiluje a bude ich otrokom. Stratí hlavu,   stratí svoju samostatnosť.
    </tei:p>
    <tei:p>
     Zurian musel byť vždy pánom situácie. V okruhu žien tohoto   „šumného” typu bol ohľadom seba istý. Do tých sa nikdy nezaľubil,   lásku im vyznával s ohromnou istotou, videl im do duše a vedel, že mu   máloktorá odolá. Tam. kde cítil akýsi húževnatejší odpor a pritom   bola viac než „šumná”, stratil sa, ako gáfor, že niekedy ona sama   tomu nerozumela. Bál sa stať otrokom krásy.
    </tei:p>
    <tei:p>
     Krásne ženy malý okolo seba vždy veľký dvor rytierov. Obklopovalo   ich stádo mamľasov a Zurianovi sa nechcelo do toho stáda za ovcu.   Načo tedy pestoval tento šport u toho druhého typu dievčat? Lebo   nemohol žiť bez pocitu, že je milovaný. A potom ich oddanosť hladkala   jeho zelenú ješitnosť.
    </tei:p>
    <tei:p>
     Bol bezcitným a stvrdlým vo svojej skazenosti, ale ako sa pritom   sentimentálne poznamenáva, uschoval si v hĺbke svojej duše bielu   ľaliu svojej úzkostlivé stráženej, prvej, opravdivej lásky. A tú   nechcel darovať žiadnej. Ani jedna sa mu nezdala na to hodnou. K   žene, ktorej ideál schovával si v duši, nesmelo sa približovať stádo   povrchných mamľasov.
    </tei:p>
    <tei:p>
     Bol pritom voľným a šťastným, lebo bol pánom situácie. Z týchto   čias pochádza jeho známosť s Grétou a Mickou.
    </tei:p>
    <tei:p>
     Vtedy v lete tvorili spolu zaujímavú, podivinskú, malú spoločnosť.   O ich veciach nik nevedel, lebo sa verejne nikdy neukazovali.   Skrývali sa pred ľuďmi, ako pred prašivými psami, škodlivou zverou,   lebo znali ich mrzkú lačnosť, baviť sa na intímnostiach druhého.   Jediný, kto tušil čosi, bol starý strýc dievčat, bývalý generál   armády. Tento vysoký, šedivý, hrdý, starý pán Zuriana úžasne   nenávidel, a odkázal mu raz, ak ho ešte raz s dievčatmi uvidí,   zastrelí ho ako psa. Nemohol prísť nijako na to, kedy ho ten starec u   nich videl, cítil však, že vec myslí vážne a musí dávať pred ním   pozor na svoju vzácnu kožku. I neraz skočil cez okno do hlbokej,   starej záhrady, keď počul jeho starecké, šúpavé kroky na chodbe.
    </tei:p>
    <tei:p>
     Zlaté krásne dievčatká, poklady Zurianovej študentskej mladosti.   Koľko raz na ne spomínaval, keď na jeseň od nich odišiel ďaleko a len   pohľadnice prinášaly o nich zprávu, že sú tam a tam a „myslíme na   Teba, Karolko, Tvoje malé dievčatká (your little girls, takto   písavaly), Mary a Gréta”.
    </tei:p>
    <tei:p>
     Ich zlatá pamiatka však mu časom vybledla a za čias Medúziných už   na ne celkom zabudol.
    </tei:p>
    <tei:p>
     A teraz, ako tak cvála pri divadle, naraz padne im do náručia.
    </tei:p>
    <tei:p>
     Toho vzájomného vítania, tej radosti! Nevedeli tejto chvíli   odolať, city prekypovaly pri tomto prekvapujúcom stretnutí sa, dušu   im naraz zaplavila tisícoraká, sladká pamiatka, vonný, mladistvý   vánok tohoto utešeného leta pred rokmi a skoro v slzách sa tam na   ulici vybozkávali.
    </tei:p>
    <tei:p>
     Najmä Karol slzil, lebo mu dusivou ťarchou zaľahla na dušu   myšlienka: Ajhľa, Gréta a Micka, moje malé dievčatká, moje zlaté,   milované detičky a zatiaľ ktosi zlý, taká pochmúrna potvora, akási   rozháraná, divá, nesmyselná bytosť ma trápi, privádza deň čo deň do   bezmocného zúfalstva a aj ma za čas akiste umučí.
    </tei:p>
    <tei:p>
     Sotva sa vyobjímali, na veselé pobúrenie okolochodiacich, tá   spomenutá obluda už aj prikvitla.
    </tei:p>
    <tei:p>
     Bežala za Zurianom na celej ceste, skrývala sa pod brány a do   tieňa a teraz sa zjavila. Zazrel ju, ako sa prechádza na druhej   strane a s mrazivým pokojom, nevenujúc im ani pohľadu, zmizne za   rohom.
    </tei:p>
    <tei:p>
     Krv mu zmrzla v žilách, a pojala ho taká divá predtucha, že zostal   stáť na dlažbe a hladil si čelo, snažiac sa srovnať myšlienky.   Dievčatká sa zadivily. Co je, Karolko, čo sa ti stalo? Ich hlas ho   priviedol k sebe. Pozrel na ne a v budúcom okamžení ho uchvátila divá   radosť.
    </tei:p>
    <tei:p>
     Hej, dobre to tak, tak to treba, detičky, lepšie sa to stať   nemohlo! Nič mi nie je. Akási hlúpa myšlienka sa mi votrela na myseľ,   ale nič to, netýka sa vás, nemáte s ňou nič spoločného.
    </tei:p>
    <tei:p>
     Uchvátený akýmsi triumfálnym pocitom, kráčal po boku svojich dvoch   dievčat. Odmietol pozvanie k nim. Nie, pomyslel si, dosť toho, Medúze   stačí, čo videla, viac k pomste netreba. Jej fantázia si už všetko   doplní, už ničoho dodať nemusím.
    </tei:p>
    <tei:p>
     Zašli spolu do „Zlatej Kaplnky” a noc sa im minula v bezuzdnej   veselosti.
    </tei:p>
    <tei:p>
     Chvíľami pociťoval strašný zármutok, priamo bolesť pri pomyslení,   čo robí teraz Medúza? Ta myšlienka drala sa mu do mozgu cez hudbu,   cez vresk, dym, víno, tanec, cez všetko. A vždy, keď mu prišla na um,   spôsobila mu také neznesiteľné duševné trápenie, že si myslel: musím   to tu okamžite všetko nechať a utiecť k Medúze. Chvíľami sa mu zdalo   všetko tak strašne prázdne, tak neutešené, márnivé a nesmyselné.   Potom pozrel na dievčatká, ktoré nič nespozorovaly, výborne sa cítily   a bolo mu ich ľúto. – Zlaté detičky moje, tie ozaj za nič nemôžu, o   ničom nevedia, majú ma rady a nesmiem im radosť stretnutia   pokaziť.
    </tei:p>
    <tei:p>
     A tak tedy vydržal, kolísajúc neustále medzi pocitom hlbokej   ľútosti a tuhy po Medúze a divého, vzplanúceho vzdoru: – Však ja ti   ukážem!
    </tei:p>
    <tei:p>
     Prišlo ráno a dievčatká zaviedol do hotelu, kde bývaly. Sľúbil im,   že ich odpoludnia vyhľadá.
    </tei:p>
    <tei:p>
     Chcelo sa mu hneď letieť k Medúze a len s krajným napnutím vôle   odolal tomu pocitu. – Nech sa hlási ona, počká na to rozhodne. Nebude   slabý. Ani nešiel domov. Túlal sa celé dopoludnie po meste, po   kaviarniach. Cítil dobre, že dievčatká nevyhľadá. Čože s nimi? Co by   s nimi robil? Kto jestvuje, kto zaujíma ho na svete okrem Medúzy?
    </tei:p>
    <tei:p>
     Po obede zašiel vlakom štyri stanice za Prahu, aby pokúšaniu   odolal ešte istejšie a túlal sa po lesoch a po lúkách, tlmiac v sebe   bolestnú túhu po Medúze.
    </tei:p>
    <tei:p>
     Co len teraz robí, čo len robí? Hej, bolo mu otupno, neutešene   smutne.
    </tei:p>
    <tei:p>
     Večer vrátil sa vlakom do mesta.
    </tei:p>
    <tei:p>
     Doma ho prijal Eugenko s vážnou tvárou.
    </tei:p>
    <tei:p>
     Toto tu, hľa, pre teba.
    </tei:p>
    <tei:p>
     Co je to? Telegram.
    </tei:p>
    <tei:p>
     Trasúcou rukou ho otvoril.
    </tei:p>
    <tei:p>
     Tak sa triasol, drkotal po celom tele, že sotva vedel čítať:
    </tei:p>
    <tei:p>
     Priateľka je mŕtva, nechoďte sem viac. Oľga.
    </tei:p>
    <tei:p>
     Zuríanovi sa v očiach zatmelo. Eugenko rýchle priskočil a zachytil   ho, lebo sa zapotácal a bezvládne hľadal okolo seba oporu. Jeho mozog   ťažko spracovával, drtil slová telegramu. Oľga hej, Oľga píše,   Medúzina jediná priateľka, s ktorou sa občas stýkala a ktorej jedine   dovolila, aby sa zaujímala o jej osud. A teraz akiste si ju zavolala   a zanechala jej svoju poslednú vôľu: – Podaj tento telegram. Zurian   sa chytal za hlavu, zalamoval rukami a po tvári mu stekaly ťažké   slzy. Vo svojej mučivej bezmocnosti nevedel, čo si počať. Eugen   pozorne sa na neho díval.
    </tei:p>
    <tei:p>
     Eugen, Eugenko môj, už je tam, už je koniec – a podal mu telegram.   Eugenko, čo robiť, čo robiť?
    </tei:p>
    <tei:p>
     Eugen prečítal papier. – Nič, nič nerobiť, varujú ťa, aby si ta   nešiel, tak tedy zostaň doma. A čím menej sa budeš trápiť, tým lepšie   pre teba. Veci sú nezmeniteľné, treba sa vžiť do situácie.
    </tei:p>
    <tei:p>
     Eugenko, Eugenko, vieš, kto to bol, vieš, čo pre mňa znamenala,   vieš, koho som stratil a vieš prečo? Jeho slová sa vtopily v   neutíšiteľný vzlykot.
    </tei:p>
    <tei:p>
     Neplač, Karolko, opanuj sa, veď si nie žena. Teraz choď spať a   zajtra uvidíš, čo a ako.
    </tei:p>
    <tei:p>
     Nežným, ale energickým pohybom ho začal vyzliekať a uložil ho do   postele, ako malé dieťa. Tak, teraz pekne zaspíš a do rána sa ti   uľaví.
    </tei:p>
    <tei:p>
     Zurian prežil strašlivú noc. Dušu mu trhala, pálila hrozná bolesť,   ktorá mu z očú urobila nevyčerpateľný prameň horkých slz.
    </tei:p>
    <tei:p>
     Medúza, Medúza, takto si ma tu nechala. Usínal, prepadol ho   polospánok, za pár minút sa prebudil zasa, díval sa do tmy kalným,   vyhorelým zrakom a usínal znova.
    </tei:p>
    <tei:p>
     Bol na návšteve u Medúzy a keďže bol ospalý, Medúza ho uložila na   diván. Spite, Karolko, pospite si hodinku, ja vám zatiaľ prichystám   čaj. Dobre?
    </tei:p>
    <tei:p>
     Dobre, Medúza.
    </tei:p>
    <tei:p>
     Položil sa na diván a díval sa na Medúzu, ako sa obracia okolo   krbu, ako pripravuje olovrant. Moja tenká, bledá, mačkovitá Medúza,   ako sa tam vrtí, – pomyslel si. Nie je to čudné, Medúza varí. Robí   niečo! Ja som si myslel vždy, že Medúza nič nevie, nevie hrniec ani   do ruky chytiť, a teraz, hľa, ešte aj ohňa naložila. Nikdy nič takého   on u Medúzy nevidel. Vlastne ani neviem, čo som videl u nej. Medúza a   varenie. Smiešne! Ako by sa dostaly dohromady? A hľa, teraz tu   máš.
    </tei:p>
    <tei:p>
     Karolko, čo sa sem dívate? Co si ma prezeráte? Odvráťte sa a   spite.
    </tei:p>
    <tei:p>
     Hej, teraz už chápem, Medúza nikdy nezniesla, aby som sa na ňu   uprene a stále díval. Hneď začala prskať, alebo utiekla. Hej,   neznesie pátravého pohľadu. Hypochondria mojej Medúzy nezná hraníc.   Musím sa obrátiť na druhú stranu, ináče nič nechce robiť. Moja divá,   rozmarná Medúza. Karol sa obrátil na druhú stranu a prebudil sa.
    </tei:p>
    <tei:p>
     Skutočnosť ho bodla do duše. Jaj, jaj a teraz je po nej. Je po   jedinej bytosti, ktorá ho viacej milovala, než svoj vlastný život a   ktorej umrieť pre neho neznamenalo viacej, než sfúknuť dohárajúcu   sviečku.
    </tei:p>
    <tei:p>
     Prúd sĺz mu kanul z očú a usínal znovu.
    </tei:p>
    <tei:p>
     S Medúzou išli po ulici, vracali sa z výletu.
    </tei:p>
    <tei:p>
     Medúza niesla kytičky poľných kvetín. Mala na sebe šedivé-belasé   šaty. Tie šaty, ktoré nosila už tretí rok. Skoro jej jediné šaty.   Načo mi druhé – vravievala Karlovi. Tie mi stačia úplne. Ak vám to   nestačí, choďte si k žene, ktorá sa bude obliekať podľa vášho vkusu.   Bledá, štíhla Medúza, v svojich šedobelasých šatoch, s malým   klobúčkom. Z jej bielej tvári svietia len malé, červené ústočká. Och,   aký bol Karol šťastný, keď sa na Medúzu podíval. Ako miloval tú svoju   bledú, štíhlu mačku.
    </tei:p>
    <tei:p>
     Šťastie v ňom prekypovalo a chcel ho sdieľať so svetom. Šli pred   veľkou, prepychovou kaviarňou. Rezké akordy kapely ho nadchly ešte   viac. – Medúza, poďte so mnou do kaviarne. Nech vidí celý svet, že   som šťastný, že vás mám rád, že som na vás hrdý. Chodievam sem neraz   a sedím tu vždy sám. Znám tam veľa ľudí. Novinárov, maliarov,   lekárov, profesorov i študentov. Sedávajú tam aj veľké spoločnosti.   Ženy i mužovia. Samý smiech, samý flirt všade. Sotva ktorý si tam   sedí sám. Každý tam chodieva so svojou láskou. Niektorí sú sdieľni a   pozývajú si ku stolu svojich priateľov, predstavujú ich svojim   zbožňovaným a bavia sa tam spolu. Iní zasa sa utiahnu do kúta,   nevľúdne a kysle kritizujú každého. K svojmu stolu by nepripustili   nikoho, iba ak snáď cudzinca, ktorý sa o nich nestará. Ja tam chodím   vždy sám. Som tam medzi toľkou blaženosťou a veselosťou i uzavretou,   spokojnou intímnosťou malým, úbohým atómom kyslého podivínstva a   neutešenej osirelosti. Keď tam vstupujem, vítajú ma spytujúce,   posmešné pohľady: A ty zas ako? O teba nikdy nik nestojí?
    </tei:p>
    <tei:p>
     Medúza, doprajte mi tej radosti, príďte tam so mnou. Len raz tam   poďme spolu. Nech odvetím tým tázavým, profánnym, posmievajúcim   zrakom aspoň jediný raz: – Nemyslite si, že som ja osirelý, že o mňa   nik nestojí. Viďte, hľa. Tu je moja žena! Nie je taká, ako vy, nie je   takou kaviarenskou hyenou, netreba jej „flancu”, zábavy, vašej   spoločenskej povrchnosti. Tej som ja všetko. Je iná, než vy. Nemôžete   sa s ňou ani srovnať. Miluje len mňa. Všetko ostatné je pre ňu   bezcenné. I teraz len preto som ju sem priniesol, aby som vám ju   ukázal. Pozrite sa i na mňa. Nie som dnes znechutený, unudený,   nepohrúžim sa do novín. Dnes žiari zo mňa radosť, a spokojnosť,   vidíte, ako ju milujem, svoju ženu? Cítite dnes zo mňa, vy profánné   tvory, vy koketné, povrchné babizne, aké ste mi mrzké, cítite, ako   vami opovrhujem? Aká je mi smiešna vaša kaviarenská, necudná, každému   vystavená, neintímna, nesvätá „láska”. Len sa sem pozerajte, prezrite   si nás dôkladne, obstojíme pred každou kritikou: Medúza v svojich   jednoduchých belasých obnosených šatočkách, ale so svojou jedinečnou   haďou, mačkovitou, štíhlou postavou, so zduchovnelou, bielou tvárou,   pohádkovým zlatým vlasom nad ženiálnym čelom a rudými malinkými   lístočkami, – moja krásna, tenká, skvelá Medúza a ja, z ktorého tvári   sála radosť a oddaná láska, posvätná úcta k nej, jedinej, milovanej   Medúze.
    </tei:p>
    <tei:p>
     Prosil ju v extáze: Medúza, doprajte mi toho, len raz, jediný raz,   tohoto triumfu.
    </tei:p>
    <tei:p>
     Bolo všetko márne.
    </tei:p>
    <tei:p>
     Medúza nikdy nikam nešla. Medúzu so Zurianom nikdy nikto nevidel.   O tom, že ju miluje, nikto nevedel a Zurianovi nebolo dané nikdy   zjaviť sa s ňou pred svetom s pocitom víťazstva a zadosťučinenia: –   Hľa, pozrite sa, nie som sám, nie som opustený. Milujem a som   milovaný.
    </tei:p>
    <tei:p>
     Zurian so svojou osirelosťou a tým, že ho nikdy so ženou nevideli,   vzbudzoval i naďalej dojem podivínstva a ľútosť a osud mu nedoprial,   aby sa svetu vysmial do očú: – Hlupáci, čo si vlastne myslíte?
    </tei:p>
    <tei:p>
     Medúza prskala a vyskakovala. – Karolko, zbláznili ste sa? Ja že   mám ísť do kaviarne? Umrela bych na mieste. Karolko, pre mňa ste   kaviarňou vy a čo že vám to tak nie je dobre?
    </tei:p>
    <tei:p>
     Z jej očú sálala v tej chvíli vernosť a láska. Karlovi neostávalo   nič iného, než doma bozkať jej okraj šiat a bojovať s ňou.
    </tei:p>
    <tei:p>
     Striasol sa v polospánku a prebudil sa na strašnú prázdnotu a   bolesť a aby hlasne zavzlykal.
    </tei:p>
    <tei:p>
     Už je tam, už je tam, moja žena.
    </tei:p>
    <tei:p>
     Karolko, neplač, upokoj sa a spi, – ozval sa vo tme Eugen a Zurian   pritlačil si podušku na tvár, aby svoj vzlykot utlmil.
    </tei:p>
    <tei:p>
     Zasa videl Medúzu po tom osudnom večere, ako sa vráti domov.   Precítil to, čo vtedy musela cítiť ona. Opustená, zradená, olúpená o   smysel života. Medúza sama, sama doma, bez duše, bez Karla, osirelá.   Videl, ako sedí pri stole, na ňom horí svieca, jediné svetlo v jej   izbičke. Medúza skloní si hlavu do dlane a myslí na neho. Krása a   láska toľkých rokov jej prebehne pred zrakom ako farebný prelud.   Kdeže sa to všetko podelo? A teraz zradená, opustená, ďaleko od   Karia.
    </tei:p>
    <tei:p>
     Medúza, vzdychol Zurian v polosne, ako si len mohla veriť, že by   som ja bol schopný zrady? Ako si mohla pochybovať o mojej vernosti?   Toľko rokov ti nestačilo, aby si sa presvedčila, že si mi všetko, že   bez teba život nemá pre mňa nijakého smyslu?
    </tei:p>
    <tei:p>
     Medúza skloní hlavu na ruku. Svieca horí, horí, dohára a ako   dohasína jej svetlo, tak mizne i duša Medúzina.
    </tei:p>
    <tei:p>
     Neraz vstane, ide ku skrini, tam v hornej zásuvke leží jej večný   spojenec a posledné gesto, revolver. Zdvihne ho, s Bohom… a… Zurian   upadol do bezvedomia.
    </tei:p>
    <tei:p>
     V nervovej horúčke táral celú noc. Eugenko tam sedel celú noc pri   jeho posteli, držal v ruke jeho horúce nepokojné prsty, stieral mu   pot s čela a dával pozor, aby si neublížil.
    </tei:p>
    <tei:p>
     Takto sa míňala ťažká, nekonečná noc, prišlo svitanie a ním   prebúdzanie sa na kruté šialenstvo osudu.
    </tei:p>
    <tei:p>
     Zuriana ešte nič nepolámalo tak, ako táto noc. V posteli však   predsa nevydržal. – Chcem vidieť svoju ženu, chcem ju vidieť za každú   cenu.
    </tei:p>
    <tei:p>
     Neradím ti, Karol, dnes ešte nie. Musíš sa rozptýliť a zaujímaj sa   o vec až zajtra, pozajtra.
    </tei:p>
    <tei:p>
     Dopoludnia zostali doma a odpoludnia si zašli na fakultu na   prednášky. Neodolateľným pudom hnané viedly kroky oboch k budove   súdnej pitvy. Prednáška má byť od dvoch do tretej. Zurianovi pri   vchode nohy vypovedaly službu. Triasol sa na celom tele. Eugenko, tu   musí byť, cítim, že tu bude, choď ty ta hore a pozri sa, ja ťa tu   počkám. Eugen vybehol na poschodie a za már minút sa vrátil. Bol v   rozpakoch. – Neviem, Karol, leží tam niekoľko ľudí i mladých žien.   Musíš sa podívať sám, ja nerozoznam, ktorá to bude. Opanuj sa, Karol,   ak ju chceš naposledy vidieť. Buď v tejto chvíli len lekárom, ktorý   sa mŕtvol nebojí.
    </tei:p>
   </tei:div>
   <tei:div type="chapter">
    <tei:head>
     STARÝ KAT
    </tei:head>
    <tei:p>
     Vyšli na poschodie a odovzdali sluhovi legitimácie. Do tohoto   ústavu bol vstup pre nemedikov prísne zakázaný. Chodili ta ešte iba   právnici, pre ktorých sa súdna pitva prednášala osobitne. Hrdinskí   mladí učeníci lekárskej vedy však neraz ta viedli aj laikov, najmä   svoje dámy, ktorým chceli zaimponovať a tak neraz sa tam prihodily   ohavné scény. Dámička, nevediac zniesť pohľad na pártýždňovú   rozkladajúcu sa mŕtvolu utopencovu, aká bola dlhá, tak sa pretiahla   na podlahe. Laici tam s obľubou omdlievali, ba neraz sa im aj žalúdky   nešľachetne obracaly. A tak profesor, tento Starý Kat, ako ho medici   nazývali, zaviedol iný poriadok a každého nechal prísne   kontrolovať.
    </tei:p>
    <tei:p>
     Zurian s divným pocitom počúval prednášky tohoto starého muža. –   Ten dostal päť rokov, no ten mal šťastie z pekla, ten nám unikol,   oslobodili ho. Tomu som mohol uštedriť aj povraz, no, vyliezol z toho   s desiatimi rokmi. Čože ten? V doživotnom žalári bude mať času   skorigovať si svoje chybné názory o rozdiele medzi vraždou a   samovraždou. Komu to chce takúto hlúposť nabaláchať. No, dostal, čo   si hľadal.
    </tei:p>
    <tei:p>
     Päť rokov, desať rokov, doživotný žalár, povraz plynulý z úst   tohoto chlapa neustále. Nič nebolo. Nebol svet, ani chaos, nad ktorým   lieta duch Pána, ani svetlo, ani tma. Boly len mŕtvoly, ktoré on   pitval a živí, ktorých privádzal do žalára a na šibenicu. Zlý pohľad   mal tento starý muž. Každý mu bol podozrivý, kto žil a čo nežilo,   predmety, ho zaujímaly len natoľko, či sú spôsobilé k vražde, či nie.   Nikdy ten slova ospravedlnenia pre nikoho nemal, iba ak toľko, koľko   zákon mu násilím vnucoval a pohoršoval sa najväčšmi, keď niektorý   nešťastník unikol povrazu, čo mu on svojím posudkom pred sudcom   prichystal, či keď dostal o pol roka menej žalára, než to on   vypočítal.
    </tei:p>
    <tei:p>
     Na prednáškach Starého Kata vrah scvrkol sa na malého, úbohého,   nešťastného potkana, ktorý v návale citov trhol kohútikom revolvera o   pol centimetra. Tento malicherný pohyb mal, ako dôsledok, zabitie   človeka. Teraz ho chytili, brúsia si na neho zuby. Celá armáda   detektívov si sháňa dôkazy, päť dobre živených sudcov si shrňuje   materiál, celá cvičená garda lapajov sťahuje mu slučku okolo krku.   Nešťastníkovi, ktorý by dal všetko, keby nebol trhol kohútikom   revolvera, keby ho pustili von. Slúžil by, drevo by rúbal celý život,   keby mu len vrátili slobodu. Jeho utýraný mozog pracuje horúčkovo,   zúfale hľadá škáru, kade von z toho, ale nejde, nejde. To trhnutie sa   stalo, to sa nedá odčiniť a naivné zúfalé výhovorky stretnú sa s   cynizmom dobre vyspinkaných, naraňajkovaných pánov sudcov, ktorých   kožka je v bezpečí a ktorí preto smelo si môžu dovoliť útočiť na   lapeného potkaníka v pasci. Paraziti Justície a zpravodajstva,   advokáti a redaktori starajú sa, sú na pozore, aby vyťažili, vycucali   „z tohoto senzačného prípadu”, čo sa len dá.
    </tei:p>
    <tei:p>
     Štátny zástupca chrlí oheň a síru. Obviňuje, mračí sa, vlasy si   trhá v úradnej horlivosti, je stelesneným symbolom urazenej bohyne   Justície, ktorá sa nemohla väčšmi rozpajediť, ani keď našla švába v   ambrozii na olympijskej hostine. Ten úradníček za tri mesiace má   postúpiť do vyššej hodnostnej triedy, musí tedy „niečo dokázať”.
    </tei:p>
    <tei:p>
     Žiada spravodlivosť, právo a poriadok pre štát, ani pre vlastného   syna by ich horlivej šie žiadať nemohol. Vyzýva porotu k prísnosti,   dobrí údenári, zachovalí šustri, poctiví klobučníci, vžite sa do   prípadu, pochopte jeho psychológiu, buďte prísni a súďte.
    </tei:p>
    <tei:p>
     Obhajcovia ich zasa zmäkčujú, dojímajú, pohýnajú k slzám.
    </tei:p>
    <tei:p>
     Redaktori pilne si značia. Čo, ten zlotrilec podľa udania   domovnice vraj už pred troma rokmi raz zaviedol si dievku v noci do   bytu? Úžasné! Udržoval hriešny pomer s trafikantkou? Neslýchané. A   ten človek ešte žije, ešte ho neobesili? Aj tu sa hlási spanilá   dievčina „bývalá baletka”, že jej obvinený dvoril a len vďaka jej   opatrnosti, že ju nesviedol s cesty poctivosti. Hách, to bude niečo   pre obecenstvo.
    </tei:p>
    <tei:p>
     Všetci tí úradníci mľaskajú od rozkoše, všetci tí pripravujú si   kariéru, robia svoj obchod, budú peniažky, bude chlebíček, mäso,   omáčka a to všetko z mŕtvoly tohoto umačganého, úbohého darebáka,   toho lapeného potkaníka v pasci.
    </tei:p>
    <tei:p>
     Justícia sa mračí, zúri, prská, breše hubou, posunkami, hnevom i   slzami týchto komediantov, – zatiaľ v úzadí i v budúcnosti, príšerné   vojny, vraždy massové, za ktoré sa nerozdávaly povraz a žalár, ale   medály.
    </tei:p>
    <tei:p>
     Takto si zarábajú chlebíček títo ľudia, títo remeselníci Justície.   Takto si zarábajú z úbohého umačganého života tohoto nešťastného   darebáka.
    </tei:p>
    <tei:p>
     Potom ho okázale obesia. Pred zrakom celej zhovädilej verejnosti,   ktorá so sadistickou rozkošou sa díva, alebo hlce noviny: – Ako   škubal sebou, ako zmodral v tvári, ako mu visel jazyk, ako sa doň   zavesili katovi holomci, ako ustálil lekár okamženie smrti a ako sa   dojímavé pomodlila celá znamenitá spoločnosť, aparát spravodlivosti   za spásu jeho duše. Uchvatné okamženie.
    </tei:p>
    <tei:p>
     Od toho krajšie už len to mohlo byť, ako sa vyhnul Napoleonov   generálny štáb, cválajúci cez hromady mŕtvol, zranenému vrabčíkovi,   ktorý sa v prachu hradskej bezvládne trepotal.
    </tei:p>
    <tei:p>
     Túha Starého Kata, ako privádzal obviňovaných na šibenicu, jeho   radosť nad „spechom”, keď sa mu podarilo niekomu pritiahnuť ešte pár   rokov – vyvolaly v poslucháčstve práve opačný účinok, než on   očakával. Zurian mal možnosť shovárať sa s kolegami a mohol zbadať,   že sa nik netešil „úspechom” Starého. Mnohí ho nazývali krvavým psom.   Odsúdenca ľutovali. – Ty úbohý, zablúdilý brat náš, ty nešťastný   človek, nie vešať ťa za ten poklesok, ale dať ti najesť, aby si   netrpel hladom, vložiť ťa do ľudských pomerov, liečiť ťa v ústavoch,   vychovávať, dať ti možnosť nápravy – a nie zhovädile sa škeriť a   trieť si ruky, ako to robí ten tam, lebo sa mu podarilo premeniť tvoj   doživotný žalár na šibenicu.
    </tei:p>
    <tei:p>
     Nie, poslucháči sa nenadchli, nesdieľali „ideály” Starého, ale   znechucovali sa a odpľúvali. Väčšina myslela na to, že bieda a bolesť   je naším spoločným údelom, Kristus na kríži, to sme my všetcia, dnes   ja, zajtra ty. Na tom niet sa čo radovať, triumfovať, súdiť, lebo je   v živote sto ráz súdený každý. Tu treba milosrdnej, všetko   pochopujúcej a odpúšťajúcej lásky, liečiť a napravovať a nie   bezcitnej, cynickej krutosti, hanebných komédií, hlúpeho divadla   súdnych siení.
    </tei:p>
    <tei:p>
     Poslucháči mávali z prednášky Starého Kata o veľa drtivejší dojem,   než z najzohavenejšej mŕtvoly.
    </tei:p>
    <tei:p>
     Eugen a Karol došli ku dverám pitevne. Dvere boly zavreté. –   Akože, veď som tu bol pred chvíľou a teraz už tu zavreli? Musíme ísť,   Karolko, druhým vchodom, cez posluchárňu.
    </tei:p>
    <tei:p>
     Eugen chvíľku uvažoval a podíval sa na hodinky. – Práve dve   hodiny. Teraz má mať Starý prednášku. Bolo by zle, lebo by to   znamenalo, že musíme počkať, kým neskončí. Skôr by sme sa do pitevne   nedostali.
    </tei:p>
    <tei:p>
     A bolo to tak. Posluchárňa bola už plná a Starý už prednášal.   Stával práve pred čiernou tabulou, vedľa dverí, čo viedly do pitevne.   Nebolo možné prejsť a Karlovi s Eugenkom nezostalo nič iného, než   počkať koniec prednášky.
    </tei:p>
    <tei:p>
     Tá však trvala pekelne dlho. Zurianovi chvíľami zdalo sa, že už to   ďalej nevydrží. Musí vyskočiť, odsotiť Starého Kata a presvedčiť sa,   urobiť koniec tej mučivej neistote. Jeho utýraný zrak mechanicky   blúdil po stenách siene, počítal okenné tabule, lavice od predu do   zadu i obrátene a mozaiku parketovej dlážky. Potom, keď zbadal, že   jeho nepokojný, roz rušený pohľad začína byť nápadným, naklonil si   hlavu do dlaní a snažil sa odpútať svoju pozornosť od sveta, aby   zabudol na olovenú bezmocnosť kolesa času.
    </tei:p>
    <tei:p>
     Do uší mu udrel hlas, ktorý dosiaľ ani nepočul. Hlas   prednášajúceho. Zadrapil sa do neho s celou pozornosťou, ako topiaci   sa do záchranného povrazu, ktorý ho vytiahne z mora mučivej   netrpelivosti, ktoré ho už – už pohltilo.
    </tei:p>
    <tei:p>
     Pozrel sa k tabuli. Starý kat tam stál, celkom vyjavený. Nadšene   deklamoval; jeho malé, pichľavé, chytré očká veselo žmurkaly, prstom   varovne kýval na poslucháčov, potom si ho oprel o čelo.
    </tei:p>
    <tei:p>
     – Musíte byť chytrí a veľmi, veľmi pozorní! Musíte si obzrieť   ohromne pozorne a všímať si každej maličkosti. Každá zdanlivá   malichernosť môže mať obrovský význam. Medzi prvými povšimnite si   krčku plodu. Matka-sedliačka vám tvrdí, že vtedy odpoludnia na poli   bola úplne opustená, pri pôrode jej nik nepomáhal, musela si pomôcť   sama. S plačom vám dosvedčuje, že pritom zúfalom, kŕčovitom namáhaní   chcela plod za hlavu vyprostiť a len neskoršie, keď sa jej jasné   vedomie vrátilo, zbadala, že plod svoj uškrtila. –? Pánovia, to môže   byť rozprávka! Tomu veriť nemusíte. Môže to byť pravda a nemusí byť.   Tu sa musíte presvedčiť, či si svoje dieťa neuškrtila úmyselne. Preto   všímate si na krčku plodu stopy nechtov. Ak chcela, ako tvrdí, naozaj   urýchliť mechanizmus pôrodu, róba to oboma rukami a tu stopy nechtov   nájdete na oboch stranách krčku, a síce okrúhle hrany nechtov sú tu   obrátené dolu. Pri tej nesmyselnej, kŕčovitej námahe mohla svoj plod   nevoľky uškrtiť. – Co nájdete však, ak ho škrtia úmyselne? Škrtí sa,   pánovia, jednou rukou a to pravou, tedy stopy nechtov nájdete tu iba   na jednej strane krku a tomu ešte okruhlosť končekov nechtových   smeruje tu nie dolu, ale do vodorovnej čiary, ako si to ľahko   predstavíte, keď valcovitý, mäkký predmet prstami pravej ruky si   oblapíte. – Tieto znaky môžu vám výborne poslúžiť, len nesmú ujsť   vašej pozornosti.
    </tei:p>
    <tei:p>
     Starý Kat bol vo svojom živle. Hovoril ďalej o predčasne   pretrhnutej pupečnej šnôre, s ktorej plod vykrvácal. Pretrhla si ju   matka úmyselne, či stalo sa tak náhodným pádom plodu na zem, keďže   matka pri pôrodu nijakej pomoci nemala. – Tu si všimnite, či je   pretrhnutá blízko pupku plodu. Ak je tomu tak, to môže mať žena   pravdu, ale ak je ten pretrhnutý koniec ďalej od pupku, to už je   náramne podozrivé, bo viete, že šnôra pupečná je klzká a matka pri   úmyselnom roztrhnutí musela si ju pár raz okolo ruky okrútiť.
    </tei:p>
    <tei:p>
     Tedy len pozor, pánovia, na všetko pozor dávať!
    </tei:p>
    <tei:p>
     Najmä, ak vás volajú k nemocnej, ktorá nebezpečne krváca a po   vyšetrení vysvitne, že bol na nej vykonaný zákrok zakázaný, vo smysle   paragrofu 144.
    </tei:p>
    <tei:p>
     Vypátrajte všetky okolnosti tohoto zločinu, bo musíte prípad udať.   Ide o odohnanie plodu a preto napíšte si všetci formulár udania.
    </tei:p>
    <tei:p>
     Starý Kat diktoval a všetci medici písali:
    </tei:p>
    <tei:p>
     Z nálezu vyplýva potrat. Chybujú dôkazy, žeby bol býval samovoľný.   Z doznania obvinenej vyplýva, že ide o umelé prerušenie   tehotenstva.
    </tei:p>
    <tei:p>
     Nadiktoval im asi desať bodov, ktoré všetky nad slnce jasnejšie   dokážu, že ide o trestuhodný zločin.
    </tei:p>
    <tei:p>
     Jeho odkrytie a správne udanie, pánovia, závisí vždy od vás, od   vašej šikovnosti a ostrozrakosti.
    </tei:p>
    <tei:p>
     Sotva tie slová dopovedal, nastala neslýchaná vec. V zadnej lavici   zaznel ukrutný psí brechot.
    </tei:p>
    <tei:p>
     Hau, hau, hau, hrrr… haf, haf.
    </tei:p>
    <tei:p>
     Tiahle psie vytie, kýmsi majstrovsky napodobené.
    </tei:p>
    <tei:p>
     Dychy sa zastavily, ústa sa otvorily, nechápavé sa pozeral každý   do zadu.
    </tei:p>
    <tei:p>
     – Co to, čo to? – vydrala sa otázka zo Starého.
    </tei:p>
    <tei:p>
     V zadnej lavici ktosi vstal. Starší, ošúchaný, bledý chlap. Nikto   ho nikdy na fakulte nevidel. Sedel neďaleko Zuriana, ktorý s   vytreštenýrrii očami sa díval na neho. Šialenec, prebehlo mu   mysľou.
    </tei:p>
    <tei:p>
     Cudzincovi líca vzplanuly. Prehovoril:
    </tei:p>
    <tei:p>
     Ja som to, ja, ostrozraký, šikovný, bystrouchý, čuchavý, pátravý   poslucháč. Hľadám, vrčím, obzerám sa, hafkám, hrabem a stopujem vo   smysle vašej znamenitej prednášky a teraz, prepáčte, city vo mne   prekypovaly. Hrrrr… haf, haf, haf…
    </tei:p>
    <tei:p>
     Ináče sotva čakám už, aby som sa stal niekde, na vidieku lekárom.   Och, to budú časy! Zájdem si do četníkov a do vrecák si napchám   všetky možné formuláre udania. Pátravým zrakom premeriam ulice,   vbehnem do každého domu, prehrabem od povaly po pivnicu všetko.   Pozrem sa do hrncov, za kasne a pod periny. Občas si vytiahnem pár   formulárov a napíšem udanie. Nebudem ja detektívom, lebo tí sú len   ľudia a môžu mať chvíľky slabosti, keď nad prestupkom, spáchaným v   biede, zažmúria oči. Nie, ja budem policajným psom, ktorému je všetko   jedno, ktorý nezná milosrdenstva a podľa čuchu vypátra aj svoju   vlastnú mater, čoby ju tým hneď aj na šibenicu priviedol.
    </tei:p>
    <tei:p>
     Akoby aj nie? Veď budem obvodným lekárom, bude to mojou   povinnosťou. Dostanem na mesiac tisíc korún a zato predám súdu   vlastnú starú mať, keby mala úmysel previniť sa proti paragrafu 144.   Krvácaš, nekrvácaš, si polomŕtva? Najprv si sadnem na okraj postele,   zistím si okolnosti zločinu, napíšem udanie, potom môže byť reč o   lekárskej pomoci. K vôli istote sa však ešte pozriem do všetkých   kútov izby, či tam nenájdem nejakú tú staršiu pupečnú šnôru,   odtrhnutú od pupku nie päť, ale päťadvadsať centimetrov ďaleko, lebo   tá je tiež nadmieru podozrivá a dáva mi možnosť zasa nového   udania.
    </tei:p>
    <tei:p>
     Rvúca bieda na celej zemi. Stotisíce nezamestnaných v každom   štáte. Vojny, kde povraždili milióny zdravých, dospelých, nevinných   ľudí. Periférie miest, nalezince a dediny sa hemžia zbytočným, úbohým   ľudským materiálom, ktorý prišiel na svet nevolane, či náhodou a   ktorý je odsúdený, ak nie na smrť hladom, tedy na biedne živorenie.   Však nič to! Ja sa zato rozbehnem za hnilým, odhodeným, trojmesačným   embryom na smetišti dediny, zalarmujem četníkov, napíšem štrnásť   formulárov presne podľa vášho návodu, udám, ohlásim na všetky strany   a neuspokojím sa, kým zločinnú matku nevypátrali a neobesili.
    </tei:p>
    <tei:p>
     Pravda, ak príde bohatá, diskrétna pani, ktorá mi zaplatí pár   tisíc korún, no tedy tú maličkosť – podľa vzoru toľkých kolegov,   lekárov – odbavíme, nech už je v mesiaci hociktorom. Pekne, ticho,   diskrétne a čiste. Nebude krvácať, ako ta biedna robotníčka, ktorá sa   obrátila za sto korún na babu, nebude infikovaná. No, spraví sa to.   Za dva týždne môže začať znova.
    </tei:p>
    <tei:p>
     Cudzinec to všetko vychrlil zo seba na jeden dych. Na konci vzal   si klobúk a prv, než by mu bol mohol hociktorý z omráčených   poslucháčov cestu zastať, zmizol vo dverách. Nik ho už nikdy na   fakulte nevidel.
    </tei:p>
    <tei:p>
     Bolo trápne ticho, potom sa každý vzrušene spytoval. Pravda,   darmo.
    </tei:p>
    <tei:p>
     Profesor prerušil prednášku. Medici hrnuli sa von, dvere pitevne   sa otvorily a Zurian s Eugenom vstúpili.
    </tei:p>
    <tei:p>
     Bola tam mŕtvola bez hlavy. No, to bol chlap. Potom druhá s hlavou   rozbitou na nepoznanie. To bola stará baba. Bolo tam šesťmesačné,   zahodené embryo, šedivý starec so strelnou ranou v srdci a mladá   žena, otrávená svietiplynom. Medúza však tam nebola.
    </tei:p>
    <tei:p>
     Mohla by byť ešte dnes doma, keď prefekt policajný príbuzným z   mimoriadnych príčin dovolil ponechať si ju doma.
    </tei:p>
    <tei:p>
     Hej, večer sa tam podívam.
    </tei:p>
    <tei:p>
     Nad mestom sa šírila tma, keď sa Zurian prikrádal do ulice, kde   bývala Medúza. Srdce mu búšilo besne, klobúk zatiahol si hlboko do   očú, aby ho nik nepoznal. Blíži sa roh ulice, ešte pár krokov a   vynorí sa známy dom. Pred ním hŕba zvedavcov, rozčúlení obyvatelia i   susedia, hromada detí, ktorým sa nezunuje čumieť na senzáciu celý   deň, policajti, komisie, čierny automobil s bielym krížom.
    </tei:p>
    <tei:p>
     Za rohom vynoril sa dom. Zurianov dych sa zastavil.
    </tei:p>
    <tei:p>
     Nebolo tam nič.
    </tei:p>
    <tei:p>
     Pred domom – nestál nik. Nik si brány nevšímal. – Tak už by bola   predsa len preč?
    </tei:p>
    <tei:p>
     Zuriana uchvátila mučivá tuha poznať pravdu. Zvedieť, čo a ako.   Nech sa stane čokoľvek.
    </tei:p>
    <tei:p>
     S divou odhodlanosťou vkročil. Bez rozmýšľania vybehol na   poschodie a zazvonil na dverách.
    </tei:p>
    <tei:p>
     Nič.
    </tei:p>
    <tei:p>
     Zazvonil ešte raz.
    </tei:p>
    <tei:p>
     Tiché kroky a dvere sa otvorily.
    </tei:p>
    <tei:p>
     Vstúpil, ale nevidel nikoho. Popošiel ďalej. Nikde nič.
    </tei:p>
    <tei:p>
     Zpoza dverí naraz zaznej e známy hlas: Karolko, načo ste prišli,   čo tu chcete?
    </tei:p>
    <tei:p>
     Obrátil sa, ako uštipnutý hadom. Zpoza dverí vystúpila Medúza. –   Áno, ja samá som vám teíegrafovala, lebo som dúfala, že vás navždy   odstraším a že sem už viacej neprídete.
    </tei:p>
    <tei:p>
     Zurian stál a díval sa. Stál tam a nemohol prehovoriť.
    </tei:p>
    <tei:p>
     Medúza sa usmiala. – No, čo je, Karolko, hovorte niečo.
    </tei:p>
    <tei:p>
     Tu sa uz ďalej neopanoval. Vrhol sa na diván a celá horkosť,   zúfalstvo a sklamanie, v ňom nahromadené, vybuchly v neutíšiteľnom,   kŕčovitom vzlyku.
    </tei:p>
    <tei:p>
     – Medúza, Medúza, čo ste to so mnou spravili?
    </tei:p>
    <tei:p>
     Ohavný je chlap, ktorý vzlyká. Smiešna, slabošská figúra. Zurian   bol smiešny a slabý.
    </tei:p>
    <tei:p>
     Toto bol najohavnejší kúsok Medúzin. Neodpustiteľne mrzký,   nepríčetný, akého bol schopný len tento divý, podivínsky tvor,   Medúza.
    </tei:p>
    <tei:p>
     Tak sa stávala jej rozháraná, divná duša každodennou mučivou a   predsa sladkou, vytúženou nevyhnuteľnosťou Zurianovho života.
    </tei:p>
    <tei:p>
     Tu v letenskej nemocnici bol úplne sám. Eugen kdesi ďaleko na   vidieku. Len tu i tam píše pár riadkov. Medzi toľkou zášťou v   nemocnici, so zarmútenou dušou uchyľoval sa Zurian deň čo deň k   jedinému tvoru, ktorý ho miloval, podivínsky, čudácky, ale tým   vábivejšie pre Zuriana, k Medúze.
    </tei:p>
   </tei:div>
   <tei:div type="chapter">
    <tei:head>
     VYVRHEĽ
    </tei:head>
    <tei:p>
     Sotva býval Zurian v letenskej nemocnici pár týždňov, už ho stihla   pohroma. Už sa stal strediskom pozornosti a morovou ranou nemocnice.   A to v spojení s tou osobou, ktorej sa tu najviac bál.
    </tei:p>
    <tei:p>
     Je chladná, jarná noc, bez mesiaca, iba hviezdy blikajú. Zurian   vracia sa z mesta od Medúzy. Spokojne si premýšľa.
    </tei:p>
    <tei:p>
     – Načo sa trepať cez bránu, búriť portiera, keď jeho oblok je na   prízemí; nechal si ho otvorený. Je oveľa interesantnejšie dostať sa v   noci domov cez oblok, než cez bránu, to iste uzná každý.
    </tei:p>
    <tei:p>
     ZURIAN: Len treba obísť pravé krídlo budovy a už som tam. Áno,   nemýlim sa, je to štvrtý oblok od kraja, ako som si to poznamenal.   Tedy len skok a za päť minút, dobrú noc, izbička moja, zaspím spánkom   spravodlivých. Aha, tu pod tým oknom mám uložený diván, poďme k   druhému oknu.
     <tei:emph>
      Prejde k druhému oknu a poriadnym rozmáchnutim sa   skočí cez diván, na ktorom v nočnom župane leží slečna dr. Vokurková.   Ohromný vresk. Vokurková sa vzpriami.
     </tei:emph>
    </tei:p>
    <tei:p>
     VOKURKOVÁ: Ježiš, Mária, pomoc, kto je to, čo chce?
     <tei:emph>
      Vyskočí   a chytro rozsvieti elektrickú lampu. Zurian mrmle čosi a chce sa   vyškriabal zpäť cez oblok, ale Vokurková ho chytá za kabát.
     </tei:emph>
     Oho, pane, ja vám dám, v noci obťažovať poriadne dámy. Poďte len sem   ku svetlu a predstavte sa, však ja vám dám nočné vychádzky robiť.
    </tei:p>
    <tei:p>
     ZURIAN
     <tei:emph>
      skryje si tvár a zdrtene klesne na diván.
     </tei:emph>
     –   Slečna doktorka, prepáčte, na svoju hriešnu dušu vám hovorím, že som   nemal v úmysle…
    </tei:p>
    <tei:p>
     VOKURKOVÁ
     <tei:emph>
      s radostným prekvapením
     </tei:emph>
     : Ach, to ste vy,   pán kolega, no ste naozaj pekným vtáčkom! No, dívajme sa len na   neho.
    </tei:p>
    <tei:p>
     ZURIAN
     <tei:emph>
      zúfale:
     </tei:emph>
     Slečna, pre Boha vás prosím, tichšie   trochu, keby niekto to počul, bolo by strašné, a prosím vás opätovne,   prepáčte mi, že som k vám skočil; uisťujem vás, že som sa…
    </tei:p>
    <tei:p>
     VOKURKOVÁ
     <tei:emph>
      pristúpi k nemu
     </tei:emph>
     : V akých rozpakoch je, ako   sa namáha, aby svoju vinu ospravedlnil. Márne sa namáhate, všetko je   daromné.
    </tei:p>
    <tei:p>
     ZURIAN: Slečna, prosím vás…!
    </tei:p>
    <tei:p>
     VOKURKOVÁ: Neproste nič, nič vám nedám, márne je vaše orodovanie!   Vy neznáte doktor Vokurkovu! Mýlili ste sa, ak ste si myslili, že u   mňa násilím niečo dosiahnete. Ja som nie, ako tie ostatné doktorky.
     <tei:emph>
      Pristúpi k nemu celkom blízko, hlavu mu vezme do dlaní a   podvihne ju
     </tei:emph>
     . Ej, vy naničhodný malý, vy zlý beťárik, vy lump   vylumpovaný, vy don Juanik prefíkaný, vy si myslíte, že to len tak   ide s Vokurkovou? V noci vliezť do jej izby? A to vy aj pri druhých   tak robievate, vy dobrý vtáčik! A či to nemá iný spôsob? Či sa to   nedá aj ináčc vybaviť, čo? Hovorte, vy rafinovaný dobrodruh! Hovorte!   Co ste chceli odo mňa?
    </tei:p>
    <tei:p>
     ZURIAN: Slečna, prosím vás, prosím vás, nie tak hlasno a verte mi,   že…
    </tei:p>
    <tei:p>
     VOKURKOVÁ: Aha, aha, v akých je rozpakoch! Vy odvážlivý nočný   motýľ! Vletíte slepo do žiariaceho plameňa, potom sa popálite a len   trepete sa bezmocne, slova nenachádzate svoje city a myšlienky   vyjadriť. No, upokojte sa, nebudem už tak hlasno hovoriť. Už vás   nebudem strašiť. Vidím, že ste v hrozných rozpakoch. No, hovorte len   pekne, pokojne, ja vám ešte pomôžem, lebo vidím, že ste ešte   nesmelý.
    </tei:p>
    <tei:p>
     ZURIAN: Slečna, prepáčte, ale ja som obeťou nešťastného…
    </tei:p>
    <tei:p>
     VOKURKOVÁ: Hej, viem, nešťastného svojho mladistvého,   nerozmysleného roztúženia. Tá krásna jarná noc vám spať nedá. V srdci   vašom prebúdzajú sa tuhy, nepokojne sa prevaľujete na svojej   mládeneckej posteli a celú noc strávite v trápneblaženom snení; o   kom, no, o kom, no, hovorte! Vy zbabelý rytier, o kom?
    </tei:p>
    <tei:p>
     ZURIAN: Bože, to je strašné, to je strašné!
    </tei:p>
    <tei:p>
     VOKURKOVÁ: Ani nie také strašné, ako si myslíte. Hej, nesmelý ste,   to je svätá pravda. Ja som to na vás už dávno zbadala. Zachytila som   nejeden nesmelý vás pohľad. Bol však plný citu a ľutovala som vás, že   ste taký zbabelý a veru ani si nezaslúžite toho, ale poviem vám   predsa, že želala som vám v duchu, aby ste sa osmelili, aby ten veľký   cit, ktorý vám srdce vyplňuje a ktorému neviete dať výraz, vás predsa   len osmelil a priviedol ku mne. Tak, čo na to poviete, vy zlý zlodej   naničhodný?
     <tei:emph>
      Sadne si k nemu
     </tei:emph>
     . Tak pekne nakloňte si hlavu   ku mne a hovorte. Nič sa nebojte, sľubujem vám, že budem blahovoľná a   môžete mať u mňa nádej. Počkajte!
     <tei:emph>
      Vstane a zhasne svetlo;   polotma
     </tei:emph>
     . Tak, môžete sa prichýliť ku mne a hovorte.
    </tei:p>
    <tei:p>
     ZURIAN: Slečna, pre Boha, smilujte sa nado mnou, som v úžasnej   situácii, ťažko mi vysvetliť, lebo nechcem vás nijako uraziť a potom   len moja nešikovnosť celú vec zavinila…
    </tei:p>
    <tei:p>
     VOKURKOVÁ: Dosť už toho úbohého krákorenia. Poďte sem, vy zbabelec   mizerný, ja vás naučím lásku vyznávať, lebo vy by ste si do súdneho   dňa nevedeli rady.
     <tei:emph>
      Objíma ho a ťahá k sebe
     </tei:emph>
     .
    </tei:p>
    <tei:p>
     ZURIAN: Slečna, smilovanie, nechcite na mne, aby som…
    </tei:p>
    <tei:p>
     VOKURKOVÄ: Ani slova ďalej, bozkajte ma! Sem, na ústa!
    </tei:p>
    <tei:p>
     ZURIAN: Slečna, nechajte ma, ja som statočný chlapec, ja som ešte   nikdy…
    </tei:p>
    <tei:p>
     VOKURKOVÄ: Ech, tak aspoň teraz sa naučíte. Co ma po vašej   statočnosti, budete mojím, ja vám dokážem, že…
     <tei:emph>
      divo sa vrhá na   neho
     </tei:emph>
     .
    </tei:p>
    <tei:p>
     ZURIAN
     <tei:emph>
      po zúfalom zápase vytrhne sa z jej objatia, priskočí   k elektrike a rozsvieti, vlasy rozcuchané atd., je hrozný
     </tei:emph>
     :   Budem kričať o pomoc, ak mi nedáte pokoj. Čo si vlastne o mne   myslíte? Ja som sa sem dostal omylom, to je moja celá vina!
    </tei:p>
    <tei:p>
     VOKURKOVÄ
     <tei:emph>
      skoro bez seba
     </tei:emph>
     : Ja ti dám omylu, ty   zbabelec.
     <tei:emph>
      Skočí za ním. Zurian sa uhne, chce vybehnúť, otvorí   dvere, ale hneď uskočí nazpät.
     </tei:emph>
    </tei:p>
    <tei:p>
     ZURIAN: Pst, ani sa nehnite, sme stratení!
    </tei:p>
    <tei:p>
     VOKURKOVÄ: Čo je?
    </tei:p>
    <tei:p>
     ZURIAN
     <tei:emph>
      nervózne prejde pár ráz izbu sem-tam, potom chytá sa   za hlavu a s najväčším zúfalstvom klesne na stolec
     </tei:emph>
     : Slečna   doktorka, je zle.
    </tei:p>
    <tei:p>
     VOKURKOVÄ
     <tei:emph>
      vyskočí:
     </tei:emph>
     Čože je, človeče, hovorte, čo je   tam vonku?
     <tei:emph>
      Chce otvoriť dvere, ale Zurian chytí jej   ruku.
     </tei:emph>
    </tei:p>
    <tei:p>
     ZURIAN: Zostaňte, pre Boha. Tam sedí sedemhlavý drak, či niečo   ešte horšieho. Tam na chodbe naproti na lavičke sedí portierova žena,   úžasná babizňa.
     <tei:emph>
      Prežehná sa
     </tei:emph>
     . Skoro jej oči vyskočily,   keď ma zazrela, tak sa dívala na mňa. Teraz si len predstavte, čo   bude z toho. Pán doktor Zurian vychádza o polnoci z izby slečny   doktor Vokurkovej.
    </tei:p>
    <tei:p>
     VOKURKOVÄ: Človeče, vy ste ma zničili. Som kompromitovaná na celý   život. Zajtra sa dozvie celá nemocnica, že som vašou milenkou. Oh, to   je strašné, to je strašné!
     <tei:emph>
      Omdlievajúc vrhne sa mu okolo   krku.
     </tei:emph>
    </tei:p>
    <tei:p>
     ZURIAN
     <tei:emph>
      vymaní sa
     </tei:emph>
     : Možno však predsa…
    </tei:p>
    <tei:p>
     VOKURKOVÄ: Mlčte, človeče, ja som zničená! Boh vás za to trestaj,   že ste mi zničili dobrú povesť. Oh, Bože, ľudia zajtra prstom budú na   mňa ukazovať. Oh, už je tam moja česť.
     <tei:emph>
      Kŕčovite   plače.
     </tei:emph>
    </tei:p>
    <tei:p>
     ZURIAN
     <tei:emph>
      ironicky
     </tei:emph>
     . Vaša česť.
     <tei:emph>
      Položí hlavu do   dlaní, trápne, dlhé ticho
     </tei:emph>
     .
     <tei:emph>
      Vyskočí.
     </tei:emph>
     Slečna, tu   treba rýchle niečo robiť. Vaša česť musí byť zachránená. Musí byť   zachránená za každú cenu. Tú nešťastnú vec zapríčinila moja   nešikovnosť, je tedy mojou povinnosťou, aby som našiel   východisko.
    </tei:p>
    <tei:p>
     VOKURKOVÄ: Čo chcete urobiť, čo sa tu dá spraviť?
    </tei:p>
    <tei:p>
     ZURIAN: Ja teraz vyleziem oknom, obídem okolo, zazvoním na bráne a   portierke zahrám túto komédiu. Povedzme, že vy ste ona.
     <tei:emph>
      Začína   čosi pískať a opitými krokmi blíži sa k Vokurkovej
     </tei:emph>
     . Dobrý   večer, pani portierová. Prepáčia mi, prosím ich, mrzko sa mi chodí.   Vypil som trochu, čo by som si, reku, nevypil, keď sa mi piť chce a   vedia, pani portierka, čo by som im nepovedal, ako tuná idem, popri   obloku tejto slečny doktorky Vokurkovej, reku, čo, keby som ju tak   navštívil. I vliezol som k nej, ale dala mi pár takých zaúch, že mi   oči zaiskrily a vyhodila ma, zkadiaľ som prišiel, cez oblok. Čert by   veril, že by takéto dievčatisko s človekom tak mrzko nakladalo. – No   tak, slečna doktorka, potom ju zavolajte a žalujte sa jej, nadávajte   na mňa, že som hrubým násilníkom, a ledva ste ma vedeli vyhodiť…
    </tei:p>
    <tei:p>
     VOKURKOVÁ: Nie, to je strašne ordinárne. Hrozne sa blamujete. Nie,   radšej nič.
    </tei:p>
    <tei:p>
     ZURIAN: Niet času na debatu, hlavná vec, aby sme to dobre sohrali,   aby tomu uverila a
     <tei:emph>
      výrazne
     </tei:emph>
     – aby vaša česť bola   zachránená. Dobrú noc, slečna doktor!
     <tei:emph>
      Zmizne   oblokom
     </tei:emph>
     .
    </tei:p>
    <tei:p>
     Na a zahrali to. A ako dokonale. Hlúpa portierka tomu uverila.   Zurian, zvrhlík, v noci vliezol k Vokurkovej, chcel ju znásilniť a   len neslýchanej energii tejto etnostnej bytnosti možno ďakovať, že ho   poriadne vyzauškovala a vyhodila, zkadiaľ prišiel.
    </tei:p>
    <tei:p>
     Ona žiarila čistotou, Zurian sa topil v neresti. Druhý deň ráno už   zbadal účinok. Po dvore, po záhrade, po chodbách zastavovaly sa   skupinky sestár a ošetrovateliek, živo rokovaly, prstom ukazovaly na   neho, temperamentnejšie odpľúvaly a počul i nejednu nenávistnú   poznámku.
    </tei:p>
    <tei:p>
     Keby bol mal rozum, ešte ten deň by sa bol pobral odtiaľ preč.   Človek je však ťažko pohyblivý, slabý, konzervatívny tvor. Shánka o   prijatie, obava pred budúcnosťou, ak svoje miesto stratí, ho   postrašily. Bál sa odísť, čo si počať v tej trme-vrme vonku? Tu je už   ako-tak uhniezdený. Potom svedomie má pokojné. Mrzká náhoda ho síce   umazala, ale nijaký zázrak netrvá na veky. Za pár dní zabudnú nato a   bude všetko dobre. Bude pracovať a neobzrie sa ani naľavo, ani   napravo.
    </tei:p>
    <tei:p>
     Pri obede v jedálni sišla sa celá spoločnosť. Boli všetci ako   elektrizovaní. V očiach svietila im radosť nad vítanou senzáciou.
    </tei:p>
    <tei:p>
     Zurian sedel s ľahostajnou tvárou a počúval.
    </tei:p>
    <tei:p>
     Začal to Dunčo: – Hm, mladá krv, bujná krv.
    </tei:p>
    <tei:p>
     Ružena Nemcova, vyschla, nechutná, potmehúdska, mrzká baba sa   zachichotala: – Na ja, na ja, hi-hi-hi.
    </tei:p>
    <tei:p>
     – Ale počúvajte, – obrátil sa na Zuriana naraz Jašo, tento zo   všetkých najobmedzenejší, – to ste boli tak veľmi opitý?
    </tei:p>
    <tei:p>
     Zurian podíval sa na neho bez slova.
    </tei:p>
    <tei:p>
     – Hej, hej, – prisviedčal Pufi, – hocijako by som sa opil,   Vokurková by ma vždy len odpudzovala. Veď je tá baba hotové   anafrodiziakum.
    </tei:p>
    <tei:p>
     Zurian pokrčil plecom a mlčal ďalej.
    </tei:p>
    <tei:p>
     A nebolo múdre od neho mlčať, lebo ich fantázia zimnične   pracovala. K večeru prišly mu do uší už také verzie, že mu vlasy   vstávaly. Podrobne vedeli už, ako perverzne Vokurkovú napadol, čo   všetko od nej chcel a ako ho musela od nej portierka odtrhnúť.
    </tei:p>
    <tei:p>
     Dokonca už pár dní predtým, vlastne od začiatku ju svojimi   ľúbostnými návrhmi obťažoval.
    </tei:p>
    <tei:p>
     Večer ho zavolal k sebe Starý Pán. Usmieval sa.
    </tei:p>
    <tei:p>
     – Fuj, aké vy máte gusto, – škľabil sa, – veď je tá baba, ako   ropucha. I ja som bol mladý, ale na takúto obludu som nikdy ani   nepozrel.
    </tei:p>
    <tei:p>
     – Za svoju dôvernicu však ju prijímaš i teraz, – kmitlo Zurianovi   hlavou. – Donáša ti, špehuje, udáva, na to ti nie je dosť veľkou   ropuchou.
    </tei:p>
    <tei:p>
     No, slabý tvor je človek. Zurian mlčal zasa, veď ani nemal čo   povedať.
    </tei:p>
    <tei:p>
     Či vlastne predsa?
    </tei:p>
    <tei:p>
     A čo, keby bol tam hneď pri prvom obede vstal a obrátiac sa k   veľactenej spoločnosti, povedal nenúteným hlasom, veselo, ležérnym   gestom, milo a bezprostredne toto:
    </tei:p>
    <tei:p>
     Veľavážená kanibalská spoločnosť!
    </tei:p>
    <tei:p>
     Milí domorodci!
    </tei:p>
    <tei:p>
     Prišiel som medzi vás, do čiernej Afriky, ja, člen britskej   geografickej spoločnosti, ja, chlúba a hrdosť svojho národa, medzi   vás, aby som tu študoval, skúsil a skúmal. Moji ma varovali. Vraveli   mi, že vy, obyvatelia pralesov, čierni domorodci, ste nebezpeční.   Kultúra sem nevnikla, najviac v podobe cylindra, čo nosí váš   náčelník, čo zožral misionára. No, nedal som sa odstrašiť, veril som   svojmu šťastiu, dušu mi hrial plameň vedychtivosti. Zajali ste ma,   som vo vašej moci a viem, že ma čaká osud všetkých belochov, čo sa   sem predomnou zatárali. Vidím vo vašich očiach tuhu, ako ma   opačujete, ohmatávate, či som dobrý, tučný, či budem pre vás chutnou   pečienkou. Brúsite si na mňa nože i zuby – chcete ma zožrať.
    </tei:p>
    <tei:p>
     A verte mi, milí kanibali, nerád sa stanem vašou pečienkou. Je mi   úprimne ľúto samého seba. Toľko som mal plánov, toľko práce ma čaká   doma, tak mám rád tých svojich, čo ma čakajú, tak túžim po nich.
    </tei:p>
    <tei:p>
     Rád by som vám vysvetlil niečo – čomu však vy akiste ťažko budete   rozumieť, lebo pre vás predovšetkým je dôležitá roštenka z belocha.   Čam-čam, ňam-ňam, vidím, ako vám tečie slina, ako si hladíte bruchá,   ako si ma vychvaľujete v nádeji chutnej hostiny.
    </tei:p>
    <tei:p>
     A rád by vás poprosil: nezožerte ma, moji milí. Pusťte ma svojou   cestou, nech študírujem ďalej, nech odnesiem odtiaľto niečo pekného a   užitočného. I keď ste kanibali, mám vás rád. Ste zaujímaví, ako takí,   mám pre vás porozumenie. Hociktorý by prišiel ku mne, obdaril by som   ho peknými sklenými perličkami a dômyselnými, štrngotajúcimi,   hrkotajúcimi, farbistými hračičkami. Rád by vám každému poslúžil   dobrými, peknými darčekmi, milým úsmevom. Vašim ženám strúhal by som   ešte i komplimenty, len ma pusťte, nezožerte ma, nechajte ma   študovať. Dušu mi páli plameň lásky k vede a telo mi zanedlho bude   páliť, piecť na rožni vás ohník, čo ma nad ním krútiť budete, aby som   sa upiekol pekne do zlata-barnava.
    </tei:p>
    <tei:p>
     Neni to hlúpe?
    </tei:p>
    <tei:p>
     Máte tu hovädá i bravov. Dosiaľ ste sa živili ich mäsom. Jedávali   ste áj plody lesné a v časoch núdze vychytali ste i myšky a potkanov   celého okolia. Ham-ham, čam-čam, to je vaše heslo, to je váš, životný   cieľ, viem ja dobre, milí kanibali, ale živte sa vy len i naďalej   hovädzím mäsom, žerte len samých seba, či svojich zajatých   nepriateľov. V časoch núdze i myšky a hmyz, ale so mnou spravte   výnimku! – Či si vy musíte napchať do svojich otužilých žalúdkov,   ktoré rovnako trávia všetko, práve mňa, chlúbu britskej učenej   spoločnosti? Nebola by škoda, aby všetky moje krásne snahy, plány,   lásku a všetko pochovaly vaše bruchá, zvyklé na kedajaké odpadky?   Nechcem vás urážať, ale nechápem, odkedy majú sa kŕmiť prasatá   pravými perlami.
    </tei:p>
    <tei:p>
     Keby ste len vedeli, z akého som sveta! Nás viaže tam k sebe cit.   Koľkých mám priateľov a ako ich milujem. Maliarov, sochárov,   hudobníkov, básnikov a spisovateľov. Viem, vy o tom všetkom nemáte   ani poňatia a ja predsa slzy ľútosti roním nad svojím horkým osudom,   že tu musím hynúť, ďaleko od svojich verných, milovaných, že zajtra,   napozajtre, ja, ich spolubojovník za krásu, kultúru a lásku, –   obrátim sa v hnoj vo vašich cynických útrobách.
    </tei:p>
    <tei:p>
     Preto nežerte ma, malí domorodci, žerte i naďalej len samých seba,   hovädá, potkanov, kobylky a ostatný hmyz. A mňa pusťte s Pánom   Bohom.
    </tei:p>
    <tei:p>
     Oči Zurianove hovorily; díval sa na troch doktorov, na Pufiho, na   Dunča i na Jaša, prosiacim pohľadom, no ústa jeho ostaly nemé. Sme   malí a ničomní. Len sny naše bývavajú krásne a plné vzletu i   rozmachu, život je chatrný, mrzký a okríknutý!
    </tei:p>
    <tei:p>
     V živote tak málokedy možno pekne vznešene a presvedčivé hovoriť.   Zaraz preruší náš hlas, čo chce vysvetľovať, prosiť, poukazovať na   stránky nepovšimnuté, dokazovať zdeptanú pravdu, – preruší ho   netrpelivé dupnutie, cynický rehot, zúrivý rev, čo netrpí ani slova   dôkazu, alebo obrany. Preruší náš hlas vlastná zbabelosť, mrzká   neodhodlanosť, neraz nedbalá pohodlnosť. A tak pre krásne,   presvedčivé reči v živote miesta a času neostáva. Smelí, neodolateľní   bývavame my, úbohé maličké detičky svojho špinavého, biedou umazaného   storočia len vo snách a v obrazotvornosti.
    </tei:p>
    <tei:p>
     Tak mlčal i Zurian a páni kanibali žrali ho, žrali veselo,   nenechali mu ani kožky na tvári, zožrali z neho všetko, mľaskali pri   tom a brušká si hladkali traja doktori v jedálni: Pufi, Dunčo a   Jašo.
    </tei:p>
    <tei:p>
     A čo si zachránil, to bola jeho úbohá kostra, bez svalov, bez   sily, bez ozdoby.
    </tei:p>
    <tei:p>
     Nemohol sa už potom ani hnúť, prejsť cez dvor, že by sa mu nebol   niektorý z nich, hlasne hafkajúc, do nohavíc nezadrapil.
    </tei:p>
    <tei:p>
     A Zurian mlčal.
    </tei:p>
    <tei:p>
     Mohol otráviť Pufiho strychninom. Nasypať mu jed ta, kde má   skladište svojich statkov. Vyhľadávať Starého Pána, ktorý si ho   koniec-koncov ako-tak vážil. Ten vedel o ňom, že má doma priateľov a   preto ho akosi šetril. Mohol k nemu tiež chodievať. So dňa na deň   zmäkčovať si ho, dvoriť mu, referovať, špehovať, zabávať ho. A   opatrne nasypať mu jed zlosti proti Pufimu. Mohol to spraviť, no   hnusilo sa mu. Musel myslieť vždy na Pufiho, na malého fanatika, ako   sa váľa, zdochýňa na poli. Jeho skalený zrak ho nepoznáva, nevie, kto   ho tak zákerne zničil.
    </tei:p>
    <tei:p>
     Mohol zahrdúsiť i Dunča. Mohlo stáť za ním aj päť strýkov v   ministerstve, šibenici Zurianovej satiry nebol by sa vyhol. Bol by ho   pôstískal za krk, až by bol všetky hviezdy videl v jasný deň, avšak   musel si myslieť vždy na Obludu-Dunča, na snaživého otroka Jura   Papuľu a pocit hnusu ho odzbrojil.
    </tei:p>
    <tei:p>
     Ani hlúpy doktor Jašo by sa nebol vyhol jeho bakule. V zmätkoch a   neurovnaných pomeroch nemocnice bola by sa našla príležitosť zmlátiť   ho, až by tak zdunelo, ale čože vziať na jeho tupej papuli.
    </tei:p>
    <tei:p>
     Ech, ktože by mal chuť mlátiť úbohých, malých hladošov, otrokov   malého štýlu, poslušných úradníčkov, ktorí okrem svojej kože nemajú   na tom šírom svete ničoho. Mlátiť ich, kdeže? – Dať im k obedu ešte   jednu fľašku pivka, aby radi boli, sohnať im kde-tu nejakého   pacienta, čo by ho elektrizovať, mazať, nafukovať, vyprázdňovať,   napchávať, škrabkať, injekciami dopichať mohli, čo by pár koruniek   „prizarábali”. – Takto smýšľal o nich Zurian a mlčal, mlčal neustále.   Za celý rok s nimi neprehovoril, len to najpotrebnejšie.
    </tei:p>
    <tei:p>
     Ako keby bol tušil, že tam v nemocnici čaká na neho boj s iným,   horším a mocnejším nepriateľom. S nepriateľom ohromného významu –   parazitom.
    </tei:p>
   </tei:div>
   <tei:div type="chapter">
    <tei:head>
     RÔNTGENOVÁ POHROMA
    </tei:head>
    <tei:p>
     V nasledujúcich dňoch dostal Zurian definitívne zadelenie. Primár   vnútorného oddelenia vidiac, že sa vyzná vo vyšetrovaní vnútorných   orgánov, pridelil mu pavilóny pre tuberkulózu.
    </tei:p>
    <tei:p>
     Tento čas je z nemocničnej praxi najkrajšou jeho pamiatkou. Neraz   si ho spomínal. Na stole mu stojí malý, čokoládový kohútik a kocúr, s   dlhým, štíhlym krkom a s falošným úsmevom na tvári. Celú kopu   takýchto vecí kúpili mu jeho pacienti na Veľkú noc. Mali ho radi,   lebo bol k nim nežný a dobrý. Ako si spomína Zurian, defilujú mu v   pamäti v poriadku, ako umierali. Lebo umreli všetci. Vymrel mu celý   pavilón. Mužskí i ženské. Jeho predchodca nashromaždil tam strašný   materiál. Prijímal každý zúfalý prípad – takých sa hlási najviac –   samých nezachrániteľných úbožiakov, a tak sa stala z pavilónov,   určených na liečenie tuberkulózy, – umierareň – neutešený brloh   smrti. S každej strany, z každého kútika kašľala na Zuriana smrť. Vo   vzduchu len tak prášily sa v lúčoch slnca ohromné miliardy bacila   tuberkulózy. Najprv ho to robilo nervóznym. Kázal sestre, bledému,   starému, kyslému dievčaťu, aby ráno pred vizitou, keď ho čaká, všetky   dvere i okná otvárala. Aby všetky siene dala čerstvým prievanom   prefukovať. Nech je vzduch aspoň trošku čistejší. No, dlho to   nerobil. Málo to pomohlo, lebo pacienti chrchľali mu priamo do tvári,   do úst, do nosa, ako icn vyšetroval. Upokojil sa. Vezmi to čert. Co   komu súdené, veru ho neminie.
    </tei:p>
    <tei:p>
     Zurianove krásne pavilóny boly neutešenou umierarňou na smrť   odsúdených ľudí. Samé zničené, rozožrané pľúca. Samé prízvučné vlhké   i suché rachoty. Samé kaverny, veľkosti pästi, jablka. Mohol z   hudobných šelestov kavernóznych svojich pacientov sostaviť celý   orchester. Väčšinou mladí ľudia. Veselí, bujní, často úplne zdravého   zovňajšku. Ženy-chuderky, dúfajúce, samopašné, žartujúce. A tí všetci   mali svoje dni spočítané. Všetkým chrčalo, hralo, pískalo a praskalov   pľúcach. Strašný a nezraniteľný bacil žral týchto ľudí, búral im   pľúca a oni umierali, ako muchy v jeseni.
    </tei:p>
    <tei:p>
     Každý týždeň jedného-dvoch pitval. Lebo bolo to jeho povinnosťou a   musel to robiť i k vôli poučeniu. Od mnohých sa lúčil v slzách. Oni   to nevideli, dúfali do poslednej chvíle. Už sa dusili, ležali v   poslednej agónii, oči sa im už prevracaly, ale keď mali medzitým   chvíľočku, v ktorej blikajúci plamienok života bol vzbĺkol, sotva   počuteľné sa ho spytovali: Pán doktor, mám väčšiu horúčku, než včera?   – Ak bude zajtra pekne, dovolíte mi ľahnúť si von na terasu? – Čudná   nepochopiteľná nádej tuberkulotikov držala sa ich do poslednej   chvíle. A tak mu mrely tie bytnosti, ktoré mu cez týždne prirástly   svojou milou povahou k srdcu, nezadržateľne a Zurian nemohol nič   robiť, lebo stáli všetci jednou nohou v hrobe a ľudská moc im pomôcť   nemohla. Tešil ich do poslednej chvíle, nikdy nikoho z nich   nezarmútil, ani jednému nepovedal pravdu a i v agónii šeptal im na   otázku, keď im morfiom zmierňoval zápas smrteľný: Áno, bude dobre,   bude lepšie, počkajte len, počkajte. Bolo im dobre. Dobrotivá smrť   všetko urovná, sotrie bolesť, urobí koniec ľudskému utrpeniu.
    </tei:p>
    <tei:p>
     Anča Lednická mu dnes ráno potajomky vstrčila do ruky kus   pogniaveného papieru. „Magda a Irena, čo včera skoro naraz umrely, ma   prosily, aby som vám ich posledný odkaz odovzdala.” Na cedulke stalo:   – S Bohom, náš pán doktor, my sme Vás veľmi rady maly. Dnes je to už   s nami veľmi zle a Vy nie ste tu. Myslite niekedy na dve dievčatá,   ktoré Vás už neuvidia. – Magda. – Irena.
    </tei:p>
    <tei:p>
     Za čas bol Zurian taký rezignovaný, že vstupoval na svoje   oddelenie, ako na cintorín. Od prvej chvíle dával pozor a neprijal už   nové, beznádejné prípady. Nemilosrdne ich odmietal. – Nemám tu pre   vás miesta. – Ja tu chcem liečiť, zachraňovať a nie pochovávať.
    </tei:p>
    <tei:p>
     Za dva-tri mesiace mal pavilóny čisté. Pochoval všetky kaverny.   Márne prišiel už potom k nemu kolega, že chcel by počuť nejaké   kaverny. Nemohol mu vyhovieť, lebo ich proste nebolo. Mal už tam samé   začiatočné prípady, s ktorými sa dá niečo začať, ktoré možno liečiť i   vyliečiť.
    </tei:p>
    <tei:p>
     Potom už tam neumrel nikto, ale odchádzali polepšení i ozdravení.   Ťažko chorých, čo sa u neho hlásili, odkazoval do hôr, do sanatorií.   On tu hôr nemal, len dobrý vzduch, slnce, pokoj, hojnú, výživnú   stravu, ale stačilo to a Zurianove pavilóny rozkvitaly.
    </tei:p>
    <tei:p>
     Bol by tak nažíval v peknej harmónii a spokojnosti ešte dlhý čas,   keby nebol zalomcoval jeho duchom diabol ctižiadosti. Ale padol mu v   obeť a musel zato pykať.
    </tei:p>
    <tei:p>
     Zrak jeho túžobne smeroval k rôntgenu. K tomuto zázračnému   aparátu, pred ktorým nezostane skryté nič, ani fliačik, ani najmenšie   zhustené ložisko v pľúcach a ktorý každé lekárske tápanie vo tmách   osvieti prenikavým svetlom istoty a presvedčivosti.
    </tei:p>
    <tei:p>
     Veľmajstrom rôntgenu bol v letenskej nemocnici doktor Dunčo. Bol   to ináče veselý chlapík, hereckého talentu a nevyčerpateľný   anekdotár. Okrem toho majiteľ strýka v ministerstve, tedy obávaná a   uznávaná lekárska kapacita. Zurian s ním bol v pomere dobrom.   Kedy-vtedy aj zašiel k nemu a učil ho slovenským ľudovým pesničkám,   ktoré mal rád. Primár Zuriana už dávnejšie pobádal, aby sa rôntgenom   oboznámil, aby niektorého zo starších poprosil, nech ho zasvätí.   Zašiel tedy raz k Dunčovi a predniesol mu svoju prosbu:
    </tei:p>
    <tei:p>
     – Prichádzam k vám zčiastky poverením pána primára, zčiastky z   vlastnej ambície, ako vedúci lekár tbc pavilónov, kde rôntgen   potrebujem. Nie som už v tej veci úplne neskúsený. Videl som tu už   mnoho prípadov, viem, čoho si mám všímať, jediné, čo neznám, to je   stroj samotný a zachádzanie s ním. O toto by som vás prosil, ako   známeho virtuóza aparátu. Naučte ma so strojom zachádzať, nech si   viem svoje nálezy rôntgenom kontrolovať. Potrebujem toho, ako soli a   bol by som vám nesmierne vďačný.
    </tei:p>
    <tei:p>
     Dunčo všetko ochotne prisľúbil. Zrejme mu lichotilo, že ho Zurian   vyhľadal o radu, ako odborníka.
    </tei:p>
    <tei:p>
     – Veľmi rád vás naučím. Pripomeňte mi to zajtra odpoludnia, aby   som nezabudol.
    </tei:p>
    <tei:p>
     Zurian bol šťastný a celú noc sa mu snívalo o rôntgene.
    </tei:p>
    <tei:p>
     Hej, dosiaľ bol odkázaný pri vyšetrovaní na svoj sluch, teraz bude   mať nad svojím nálezom mocnú kontrolu. Tú najmocnejšiu, čo dosiaľ   jestvuje – kontrolu zraku.
    </tei:p>
    <tei:p>
     Ledva vyčkal odpoludnie. I vyhľadal Dunča, ako mu povedal a prosil   ho zasa.
    </tei:p>
    <tei:p>
     Bol tam aj Pufi. – Co chce, čo to chce? – spytoval sa zvedavo.
    </tei:p>
    <tei:p>
     – Eh, naučím ho rôntgenu, – odvetil mu na otázku Dunčo.
    </tei:p>
    <tei:p>
     – Ty, počkaj, počkaj, – zasyčal Pufi a ťahal ho nabok. Čosi mu   šepkal rozčúlene a na srdce Zurianovo usadal chmúrny tieň   skľúčenosti. Cítil, že je rôntgen v nebezpečenstve.
    </tei:p>
    <tei:p>
     A naozaj, Dunčo sa vrátil a s ľútostivým hlasom mu oznamoval, že,   bohužiaľ, musí ísť do mesta, má súrnu prácu a že niektorý iný deň si   to preberú.
    </tei:p>
    <tei:p>
     Poďakoval mu, ale v duchu tušil, že ho nikdy nenaučí. Preklínal   svoju smolu, že tam bol Pufi. Iste mu to on zmaril.
    </tei:p>
    <tei:p>
     A nemýlil sa. Dunčo so dňa na deň ho odkladal. Stále mal niečo   spraviť, stále mu bolo ľúto, a tak sa to ťahalo asi mesiac.
    </tei:p>
    <tei:p>
     Medzitým Zurianova rúha po rôntgene vzrástla v neutíšiteľnú   pálčivosť, ktorú nemohly uhasiť len zelené, fosforeskujúce lúče   tohoto tajomného aparátu tam v tej podzemnej izbičke.
    </tei:p>
    <tei:p>
     Zúrivé sa vrhol na učebnice. Prebral celú teóriu, hltal všetky   odborné knihy o tomto prístroji. A tak ozbrojený teoretickými   vedomosťami, s klopajúcim srdcom si raz odpoludnia vstrčil sväzok   kľúčov z laboratoria do vrecka a keď tam nik nechodil, vlupal sa do   svätyne.
    </tei:p>
    <tei:p>
     Na niečo sa i pamätal, lebo i vo tme sa snažil, čo len možno   odkukať Dunčove manipulácie. Bol krajne opatrný. Zapäl prúd,   pozapínal lampu, a kto by vedel opísať jeho blaženosť, keď lampa   naraz zelenavo zažiarila a zjavily sa kostené kontúry Zurianovej   ruky, pred štít položenej. Zosilňoval prúd a s rastúcou blaženosťou   počúval hrkotanie motoru a sršanie lampy.
    </tei:p>
    <tei:p>
     Všetko šlo krásne. Pamätal sa presne na všetky Dunčove pohyby. Bol   krajne opatrný a neprekročil hraníc prúdu, ktoré predtým vídaval na   voltmetre.
    </tei:p>
    <tei:p>
     – Zvíťazil som, – vykríkol radostne s triumfálnym pocitom. – Nasoľ   si, Dunčo, svoje vedomosti!
    </tei:p>
    <tei:p>
     Na druhý deň ráno vzal si so sebou piatich pacientov a tretí deň   ráno tam sa skvel už jeho nález skiaskopický medzi ostatným   referátom.
    </tei:p>
    <tei:p>
     Účinok bol ohromujúci. Primár pri týždennej vizite, lebo chodil ho   kontrolovať len raz do týždňa, spokojne sa usmieval. Dunča a Pufiho   išiel šľak trafiť. Nález bol rozsiahly, pekný a odborný. Ohromil   každého.
    </tei:p>
    <tei:p>
     Pufi po vizite s bledou tvárou, so stisnutými perami, ho   zastavil:
    </tei:p>
    <tei:p>
     – Kto vás učil rôntgenovať?
    </tei:p>
    <tei:p>
     – Nikto, ja sám.
    </tei:p>
    <tei:p>
     – Dajte si pozor. Dajte si dobrý pozor!
    </tei:p>
    <tei:p>
     Nechápavé sa díval za ním.
    </tei:p>
    <tei:p>
     A na druhý deň dole pod zemou pri aparáte stihla Zuriana prvá   pohroma. Mal so sebou troch chorých, ktorých si chcel prezrieť. Zapäl   prúd do motoru, potom zápal i do lampy. Lampa nezačala, ako obyčajne,   sršať a nezažiarila svojím mäkkým, zelenkavým, fosforeskujúcim   svetlom, ale miesto toho dnuká v spojovacej skrini nastala veľká   trma-vrma. A ako kľukou krútil ďalej, naraz s boku, zo skrine dostal   taký úder, že sa svalil so stolca na zem. Pacienti ho museli sobrať a   doviesť hore do bytu. Triasol sa na celom tele. Prosil ich, aby o   veci nikomu nič nepovedali. Stihla ho len chvíľková nevoľnosť. S   aparátom to nemá nič spoločného. Však inokedy si ich prezrie.
    </tei:p>
    <tei:p>
     Cítil v úzadí prsty Pufiho, lenže ešte nič určitého nevedel.   Neskoršie sa dozvedel, že takýto úder vysokonapätého prúdu menšie   zviera by bol určite zahlušil a mal pekelné šťastie, že svoj kožuch   tam nenechal.
    </tei:p>
    <tei:p>
     – No, nič to. Nedám sa odstrašiť. Na druhý deň s anjelskou   trpezlivosťou a úžasnou opatrnosťou našiel chybu a veselo si svojich   pacientov odrôntgenoval.
    </tei:p>
    <tei:p>
     Po nasledujúcej vizite s primárom a po peknom rôntgenovom referáte   Zuriana, prišiel k nemu Pufi. Pery sa mu triasly rozčúlením a bol   bledý ako stena.
    </tei:p>
    <tei:p>
     – Upozorňujem vás naposledy, dajte si s rôntgenom pozor, lebo zle   pochodíte. Neviete s ním zachádzať, tak ho nechajte.
    </tei:p>
    <tei:p>
     – Tak ma naučte, pane, – prosil ho Zurian.
    </tei:p>
    <tei:p>
     Pufi neodpovedal, len divo ho zmeral a odišiel.
    </tei:p>
    <tei:p>
     Druhý deň ráno primár zastavil Zuriana:
    </tei:p>
    <tei:p>
     – Počul som, že sa stále paprete s rôntgenom, hoci ho neznáte.   Prosím vás, nechajte to. Taká lampa stojí tritisíc korún, chcete ju   silou-mocou vypáliť?
    </tei:p>
    <tei:p>
     Chcel sa mu ponosovať, že ho nik nechce naučiť, ale nemohol, lebo   sa mu hnusilo. Primárovi akiste poriadne nabaláchali.
    </tei:p>
    <tei:p>
     Či ísť k Starému Pánovi a poprosiť ho? Iste by hneď nariadil, aby   ho naučili, ale či je možné takouto cestou kráčať?
    </tei:p>
    <tei:p>
     Na tretí deň skoro umieral tuhou po rôntgene. Neodolal, vzal si   kľúče, zavrel dvere za sebou a zápal motor.
    </tei:p>
    <tei:p>
     – Tisíc striel vám do matere! Robíte si z vedy tajnosť, ako   stredovekí šarlatáni! A ja sa nedám odstrašiť!
    </tei:p>
    <tei:p>
     Motor hrkútal a Zurianovi srdce búšilo.
    </tei:p>
    <tei:p>
     Ako sa dotkol kľuky, aby prúd prepojil na lampu, lampa naraz   maximálnym svetlom zažiarila, divý praskot, potom ticho. Smrteľné   ticho, v ktorom nepočuť len divé klopkanie Zurianovho srdca. Vo   vzduchu vôňa spáleného vosku.
    </tei:p>
    <tei:p>
     – No, servus, teraz som si dal.
    </tei:p>
    <tei:p>
     Hlavu si nahol do dlaní a čakal, aby sa zem otvorila a zhltla ho.   Ani nevie, ako dlho tak sedel. Vzbudil ho rachot kľúča. Vstúpili Pufi   a Dunčo. Na prvý pohľad videli, čo sa stalo.
    </tei:p>
    <tei:p>
     – Nešťastný človeče, čo ste to spravili, – spytoval sa ho Dunčo   farizejským, ľútostivým hlasom. – Lampa je vyhorená.
    </tei:p>
    <tei:p>
     – Počkajte, mládenče, to si vypijete, – syčal Pufi.
    </tei:p>
    <tei:p>
     Zurian zasa pocítil jeho prsty v úzadí. Kto zapäl rôntgen na   krátke spojenie? Akiste duchovia, či sám od seba sa tak zapäl.
    </tei:p>
    <tei:p>
     Odvliekol sa bez slova.
    </tei:p>
    <tei:p>
     Na druhý deň ho volal primár. Prijal ho vo svojej ordinačnej izbe.   Zurian nerád si spomína na tu scénu medzi nimi. Náhrady prijať   nechcel. Lampu zaplatiť nedovolil.
    </tei:p>
    <tei:p>
     – Ech, úbohý, slabošský tvor je človek, – pomyslel si Zurian   neskoršie. – Nemal tam ostať. Po rôntgenovej pohrome dvojnásobne nie.   Mal odísť, odísť hrdo, s pozdvihnutou hlavou od týchto závistlivých,   zlomyseľných ľudí. Ešte vždy bolo nejako. Aj s ním by už bolo nejako   bývalo. Nemal tam zostať ani deň.
    </tei:p>
    <tei:p>
     Lenže človek je nehybný, nepružný, slabý tvor. Nerád sa pohne.   Bojí sa. Drží sa i slamky kŕčovite. Bojí sa zmeny, neistej   budúcnosti.
    </tei:p>
    <tei:p>
     Tak tam zostal Zurian na svoju hanbu a nešťastie.
    </tei:p>
    <tei:p>
     Tak sa stal nemožným na vnútornom oddelení.
    </tei:p>
    <tei:p>
     Keď bol dosiaľ z aféry s Vokurkovou len blamovaný, teraz bol už   priamo štvaný a nenávidený.
    </tei:p>
    <tei:p>
     Neposlúchol rozkaz primára.
    </tei:p>
    <tei:p>
     Musel svoje pavilóny zanechať, musel z vnútorného oddelenia   odísť.
    </tei:p>
   </tei:div>
   <tei:div type="chapter">
    <tei:head>
     POMSTA
    </tei:head>
    <tei:p>
     Zurian mal bezesnú noc. Uvažoval, čo robiť. Strávil si   udalosti:
    </tei:p>
    <tei:p>
     – Pufi a Dunčo, dvaja horliví dvojnožci, mám sa na vás hnevať? A   keď áno, tak mám sa stále zlostiť? Prečo nemať aj chvíľu pochopenia,   ktoré všetko zahladí, všetko urovná.
    </tei:p>
    <tei:p>
     Vy ste vlastne s tým rôntgenom mali pravdu. Ťažko začať kamarátiť   sa s čínskym kulim a vy ste ma mali za kuliho. Veď som vždy mlčal.   Čušal vždy a všade. Vy ste zo mňa nikdy súkromného slova nedostali,   nemohli ste ma tedy poznať.
    </tei:p>
    <tei:p>
     Život váš bol krutý. Ako ťažko šlo Pufimu vydobyť si v nemocnici   svojho pekného postavenia. Co mu príroda nedopriala, príjemného   zovňajšku, musel nahradzovať, aby získaval dôveru svojich blížnych,   ohromným prispôsobovaním sa. Slo to akiste len pomaly a namáhave.
    </tei:p>
    <tei:p>
     Aj Dunčo si vážil akiste veľmi svojho strýčka v ministerstve, lebo   cítil dobre, že v záplave toľkých univerzít, v dave prebytočného   doktorského materiálu, bol by býval stratený. So svojím medicínskym   antitalentom a nenapraviteľnou povrchnosťou nebol by dostal miesta   vôbec.
    </tei:p>
    <tei:p>
     A teraz predstavte si, že sa naraz zjaví v nemocnici neznámy,   zelený mládenec, ktorému o pár týždňov primár pridelí tuberkulózne   pavilóny, miesto a prácu, ktorú mával odjakživa vždy najstarší a   najskúsenejší pomocník primárov. Videli ste, že miesto svoje tento   mladíček zastáva dobre, že je primár s ním spokojný a sveruje na neho   stále viac a viac samostatných úkolov. Pichlo vás to, to je   samozrejmé. Ach, tu je kuli, pozor! Biely robotník, pozor na kuliho,   ten nepotrebuje mäsa, tomu netreba odpočinku, ten vyžije z pár hrstí   ryže a vyspí sa i na holej dlážke. Jeho húževnatosť a práceschopnosť   sú nekonečné, je to odporná konkurencia, preto, biely robotník, pozor   si daj!
    </tei:p>
    <tei:p>
     A kuli za pár mesiacov vás naozaj dohonil. Ani jeden z vás mu   nikdy nič neukázal, jednako poznal všetko, čo potreboval, ba vedel   viac, zaujímal sa o všetko a bral všetko od základov. Papral sa stále   v mŕtvolách, pestoval baktérie, študoval chémiu, preliezol vo svojom   voľnom čase všetky oddelenia letenskej nemocnice. Osvojil si úplne   Pufiho pracovný štýl, ba prehlboval si ho svojrázne a doplňoval.
    </tei:p>
    <tei:p>
     Tak to bolo, čert vezmi skromnosť, ktorá by to zamlčala. Zurian si   spomína na tie veci spokojne a sebavedome.
    </tei:p>
    <tei:p>
     Kuli je to, ozajstný, dokonalý kuli, preto pozor!
    </tei:p>
    <tei:p>
     A teraz chce sa naučiť rôntgen. Vec, ktorú okrem primára poznajú v   nemocnici len dvaja: Pufi a Dunčo. Vec, ktorá ich vyzdvihuje zpomedzi   ostatných, zahaľuje do rúcha triumfálneho, imponujúcej nezbytnosti a   nepostrádateľnosti. Oh, veľkí boli tí dvaja, keď tak dopoludnia   zasadli si k stroju, aby v prítomnosti primára a celého zástupu   odrôntgenovali „materiál”. O Dunčovi sa povrávalo, že vie nielen   presviecovať a snímky robiť, ale dokonca i liečiť, ožiarovať povrchné   kožné choroby.
    </tei:p>
    <tei:p>
     A teraz príde kuli a chce sa to naučiť.
    </tei:p>
    <tei:p>
     Počul už niekto niečo takého?
    </tei:p>
    <tei:p>
     Ba ešte čo?
    </tei:p>
    <tei:p>
     Aby ich zajtra, pozajtra z rôntgenu vytisol? Kto pozná jeho   úmysly? Kto ručí za to, či by kuli za čas nepovolal do rôntgenu   ostatných svojich spolukuliov a nenaučil by ich tomuto záhadnému   remeslu, tejto povznášajúcej veci?
    </tei:p>
    <tei:p>
     Odio profanum vulgus.
    </tei:p>
    <tei:p>
     Pufi a Dunčo mali úplnú pravdu.
    </tei:p>
    <tei:p>
     Podzemné, čierne, intímne miestnosti im slúžily za hniezdečko   dostaveníčok, potrebovali oni ta tretieho, či dokonca luzu?
    </tei:p>
    <tei:p>
     S neznámym cudzincom mali sa oni deliť o slávu?
    </tei:p>
    <tei:p>
     Zelenému, nesympatickému chlapíkovi mali oni poskytnúť dar na celý   život, možnosť úplného, presvedčivého vyšetrenia vnútorných   chorôb?
    </tei:p>
    <tei:p>
     Mali pravdu? Život je často divný a ľudia ešte divnejší. Koľko raz   ohrievaš na svojich ňadrách zmiju, ktorá ťa pri prvej príležitosti   štipne. Pusť nevďačníka do svojho domu, ani sa nenazdáš, už ťa vy   tisol na ulicu a môžeš potom o hlade, o smäde, v slzách, opustený,   otrhaný, preklínať svoju hlúpu dôveru a dobromyseľnosť. Nevďačník ťa   ešte dokope tvojimi vlastnými topánkami, ktoré si mu daroval.
    </tei:p>
    <tei:p>
     Ako to mali tí dvaja vedieť, že som nie taký. Že ich nechcem   vykynožiť, že chcem mať len jasno na svojom vlastnom oddelení, v   pavilónoch svojich, že sa do nich nechcem starať. Ako mohli tušiť, že   by ma boli zaviazali k nekonečnej vďačnosti, že by som ich bol do   smrti spomínal, ako svojich učiteľov. Vo svete tak málo lásky, tak   málo dobroty, a keď kvapne kdesi, predsa len to priamo omráči. Srdce   naplňuje láskou a zbožnou úctou, do očí vyludzuje slzu pohnutia a   oblažujúceho pocitu: – Hľa, sú dobrí ľudia na svete.
    </tei:p>
    <tei:p>
     Ja som však vždy mlčal, ako to mohli tí dvaja vedieť?
    </tei:p>
    <tei:p>
     Ej, ej, Pufi a Dunčo, nehnevám sa ja na vás. A keď vám tu aj mrzký   pomník staviam, i s tým chcem len dobré.
    </tei:p>
    <tei:p>
     Lebo je tu ideál, na ktorý si zrak upieram.
    </tei:p>
    <tei:p>
     Akokoľvek, čokoľvek bude, vždy rád som poučoval, rád sdieľal s   každým, čo som vedel. Morálke lekárskej neučil som sa od tých, čo mi   odopreli, ale od tých, čo mi dali. Lebo boli aj takí a v tejto chvíli   vzdávam česť ich jasnej pamiatke. Lebo dávať je krajší pocit, než   prijímať, a rozdávať vedu, vedomosti je pocit vznešený, gesto   ušľachtilé. Je posunkom duchov vyšších a ja si želám patriť medzi   nich. A ako sú lakomí žgrloši, tak sú aj vášniví rozdávatelia statkov   duševných.
    </tei:p>
    <tei:p>
     A preto poďte sem, malý Pufi a chlpatý Dunčo. Nehnevám sa ja už,   nech vás pohladkám na znak smierenia. Nechcem ti už nasypať   strychnin, Pufi, a neobesím ťa už, Dunčo. Rozíďme sa v pokoji. Nemám   už s vami nič spoločného a keď má i uchváti ešte tu i tam zlosť a   odpor proti vám, vedzte, že je to len okamžité, slabosť ľudská.   Prejde, ako prišla a napokon vás jednako len pohladkám po srsti a   hodím vám koštialik svojho porozumenia a lásky, čo všetko urovná a   odpustí.
    </tei:p>
    <tei:p>
     Zurian dlho hľadel pred seba do tmy svojej izbičky.
    </tei:p>
   </tei:div>
   <tei:div type="chapter">
    <tei:head>
     NA NOVOM ODDELENÍ
    </tei:head>
    <tei:p>
     Starý Pán Zuriana zadelil na nové pôsobište. Na oddelenie kožných   a pohlavných chorôb, vedľa doktora Jaša.
    </tei:p>
    <tei:p>
     Pomery boly tam iné. I primár bol iný. Bol to doktor Ditrich,   šedivý, nesmierne vážny človek železnej energie. Málo hovoril, ale   rád poučoval a v tom smere bol pravým opakom primára vnútorného   oddelenia, ktorý sa pri vizitách len ironicky usmieval a mlčal ako   ryba.
    </tei:p>
    <tei:p>
     Zurian na tomto oddelení za dva týždne naučil sa viac, ako na   vnútornom za dva mesiace. Primár mu nedal pokoja ani na chvíľku. Čo   je to? Čo o tom súdite? Ako by ste to liečili? Prečo sa to nesmie   robiť takto? Aký to bude mať priebeh? Čítali ste už t o tom niečo?   Sledujete najnovšiu literatúru? Ja vám tie sošity požičiam, ak   chcete. Do zajtrajška spravte to a to. Chcem mať presný záznam a   zprávu o tom a o tom. – Nasolil Zurianovi toľko roboty, až sa mu   hlava krútila. A vyhnutia nebolo, duch tohoto oddelenia bol taký   prísny, poriadok taký dokonalý, že slovo primárovo bolo najvyšším   zákonom a bola vylúčená možnosť, aby sa niečo z jeho nariadení   nesplnilo.
    </tei:p>
    <tei:p>
     Zurian cítil nad sebou mocnú ruku. Tá ruka ho nemilosrdne   poháňala, nedala mu ani oddýchnuť si, ale aj štedre rozdávala. Sypala   plnou hrsťou poučenie dlhoročných, hlbokých skúseností.
    </tei:p>
    <tei:p>
     Tento šedivý pán prísnej, chladnej tvári nikdy sa neusmial, nikdy   vľúdneho slova nepovedal, humor bol mu neznámy, ale jeho chladná tvár   sa nadchla, keď začal vykladať o novom zaujímavom prípade.
    </tei:p>
    <tei:p>
     Dôstojným jeho asistentom bol doktor Jašo. Tešil sa   najdokonalejšej dôvere primárovej, čo i zaslúžil. Tento človek žil a   mrel na oddelení. Osobne bol práve taký neústupný, ako primár. Zurian   cítil, že by bol s ním vychádzal celkom dobre, keby bol prišiel na   oddelenie, ako neznámy, lenže Jašo ho už poznal z vypravovania pri   obede, ako nebezpečného vydriducha a preto ho prijal s krajnou   nedôverou.
    </tei:p>
    <tei:p>
     Jaso bol divný človek. Bol celý a úplný len v práci na oddelení.   Spoločensky bol nemožný. Tučný chlap, úplne plešivý, s rozpľasklou,   tučnou bledou tvárou, lenže bez obvyklej dobromyseľnosti tučných   ľudí. V tlstom jeho tele býval duch Cassiov a Július Caesar by sa bol   cítil v jeho prítomnosti iste nepokojne. Jašova bledá, bacuľatá tvár   bola chladná, tupá, len akási rozpačitá, nervózna grimasa dodávala   jej akéhosi nepríjemného, odpudzujúceho výrazu. Bola to tvár   neurastenika, rozhorčeného podivína. Jeho úsudky, ktoré kedy-tedy pri   obede prednášal, boly neslýchané primitívne. Ľahko sa urazil a vtedy   hrubo nadal komukoľvek. Mal pozíciu pevnú, mal úplnú dôveru svojho   primára, ktorý ho potreboval, preto mohol si to dovoliť.
    </tei:p>
    <tei:p>
     Doktor Sansculotte, o ktorom ešte bude reč, ktorý bol so Zurianom   naraz prijatý do nemocnice a osud ktorého nebol práve ružový, počul   raz Jaša, ako spieval časť z Rigoletta. Natešený oznamoval Zurianovi,   a dlho sa dohadovali, či má byť Jašo naozaj takým hovädom božím, ako   vyzerá a ako sa ukazuje, či azda predsa skrýva v sebe iskierku   niečoho šľachetnejšieho.
    </tei:p>
    <tei:p>
     Zurian obdivoval jeho práceschopnosť a svedomitosť. V   puntičkárstve mal veľa spoločného s Pufim, lenže nerobil to tak   hlučne a afektovane.
    </tei:p>
   </tei:div>
   <tei:div type="chapter">
    <tei:head>
     DIVÉ ATÓMY BOHA
    </tei:head>
    <tei:p>
     Pri každej veci, s ktorou sa človek zaoberá, prvé dojmy sú tie   najmohutnejšie. Tak sa stáva blázinec pre laika, ktorý tam bol iba   raz, rozprávkovou senzáciou, kým je on pre lekára samozrejmou a neraz   i unudenou povinnosťou.
    </tei:p>
    <tei:p>
     Prvé týždne na tomto oddelení boly senzáciou i pre Zuriana. Priamo   hltal vnútornú filozofiu oddelenia a jeho chorôb. Tú stránku, čo Jašo   už dávno necítil, ak ju kedysi vôbec cítil.
    </tei:p>
    <tei:p>
     V prvých časoch práca na oddelení pre Zuriana neznamenala púhy   odbornícky výkon. Nie, ona bola plná vzťahov k životu. K tomuto   každodennému životu, ktorý žije každý človek, i ty, čitateľ! Chorí na   tomto oddelení mu neklesli ešte na úroveň nemocničného materiálu.   Hľadel na nich, ako na ľudí, na svojich nešťastných bratov, ktorí   všetci majú svoj osobný, zvláštny život, bolesti i radosti. Za každým   prejavom choroby videl tam ruku mocného Boha, od ktorého všetko   pochádza.
    </tei:p>
    <tei:p>
     Vzdelaný čitateľ, láskavej, pochopujúcej duše, milujúci člen   bratstva živých na zemi, nože počúvaj: predstaví sa ti zbojník,   pliaga ľudského plemena.
    </tei:p>
    <tei:p>
     V močovej rúre človeka i v normálnych pomeroch žije celá kopa   baktérií. Sú to tyčinky, kokky, malým bodkám podobné, neviditeľné   bytnosti a diplokokky, čiže dvojbodky, žijúce vždy po pároch pospolu.   Žijú si tam pekne, sadávajú si na krycích bunkách rúry močovej a   ssajú šťavy tam sa nachádzajúce. Zriedka sa stáva, že niektorý druh   sa zblázni a nepokojne šarapatiac, spôsobí svojmu gazdovi nejaké   ťažkosti a ani to nebýva nič vážnejšieho.
    </tei:p>
    <tei:p>
     Pasú sa len na povrchu krycích buniek. O vkuse sa nedá dišputovať,   prajem im dobrý apetít, – povieš nato, mierumilovný čitateľ, a máš   úplnú pravdu. Veď i mikróby sú tvormi božími a Jeho nevyspytateľná   múdrosť aj im určila cieľ života.
    </tei:p>
    <tei:p>
     Zurian sedí pri stole a pokojne díva sa do bieleho, kruhového,   zorného poľa drobnohľadu. Jeho ľavé oko, od nepomerného namáhaniu   krvou zaliate, červené, pokojne hladká tie maličké bytnosti.
    </tei:p>
    <tei:p>
     „Nazdar”, kývne celej veľkej skupine kokov, „nazdar, vy beťári, vy   ma nenastrašíte. Vy ste len nevinné saprofyty, strašte niekoho iného,   lebo ja sa vás nezľaknem.” A takto prekutáva jeho ľavé oko jedno   zorné pole za druhým. Chystá sa práve prezrieť druhý preparát od   druhého človeka a jeho posledný pohľad naraz sa zastaví.
    </tei:p>
    <tei:p>
     Zastaví sa veru, lebo zazrel čosi. Stáva sa nervóznym. To, čo   teraz vidí, videl už veľa ráz a jednako sa ho zľakne, kedykoľvek ho   zazrie.
    </tei:p>
    <tei:p>
     Je to on: Gonococcus.
    </tei:p>
    <tei:p>
     Čo je besný pes medzi nevinným a užitočným národom našich   štvornohých priateľov, tým je gonococcus medzi pokojnými obyvateľmi   močovej trubice. Stelesnená zloba samého arcidiabla Belzebúba.
    </tei:p>
    <tei:p>
     Nežije v nijakom živom tvore, jedine v človeku. Je to typický   ľudský parazit, nie ako ostatné, ktoré vyžijú aj v tele zvierat, ba i   na rastlinách.
    </tei:p>
    <tei:p>
     Toto je jeho divá, úžasná vlastnosť, že žije jedine v človeku.
    </tei:p>
    <tei:p>
     Je to dar pre korunu tvorstva a má základný vliv na vývin celej   ľudskej morálky.
    </tei:p>
    <tei:p>
     Nebyť jeho, slovo „nemravnosť” hneď by stratilo zápach síry,   ohnivého dažďa, pálčivosť plameňov pekla i heslo rozbúrania základu   štátov a národov.
    </tei:p>
    <tei:p>
     Je on krutým bičom pomstychtivých nebies nad ľudskou mravnosťou.   Je stelesnením tohoto metafyzického pojmu.
    </tei:p>
    <tei:p>
     Bo je viac, než divné, že prečo a zkadiaľ sa usadzuje tento divý   Atóm jedine a jedine v pohlavných orgánoch človeka? Prečo sa nechytá   na žiadne zviera, prečo nevyžije inde, keď ostatné baktérie sú tak   ohromne prispôsoblivé. Prečo sa pletie stále do ľúbostného aktu   človeka? Krutý bič morálky, ľudstva na zemi, ale bič nespravodlivý,   bezohľadný, mylný. A ten, kto ním narába, je cynik.
    </tei:p>
    <tei:p>
     Kde sa usadí, tam sa zažerie do hĺbky a spôsobuje hnisanie.   Privedie ohromne veľa hnisavých buniek, i krycie bunky močovej rúry   sa olupujú, a to všetko sa zjaví v hojnom, žltavo-zelenkavom výtoku z   rúry močovej.
    </tei:p>
    <tei:p>
     Ako ľahko k nemu prísť, tak ťažko ho vykynožiť. I v tom najlepšom   prípade potrvá 6-8 týždňov, pri najsvedomitejšom liečení, ale pri   komplikáciách môže trvať viac mesiacov a v zanedbaných prípadoch veľa   rokov. Tvarom sa ani nelíši veľmi od niektorých nevinných diplokokov,   ale povahou je medzi nimi vyvrheľom, Kainom, prekliatym   zločincom.
    </tei:p>
    <tei:p>
     Sedí vždy po pároch. Ešte nik nevidel gonokoka samotného.   Kedy-tedy, keď sa Zurianovi zdalo, že ho pristihol pri nevere k   životu spoločnému, nakoniec vždy vysvitlo, že bol iba obrátený bokom   k jeho oku; zakrýval len svojho priateľa, súc s ním kolmo v jednej   rovine.
    </tei:p>
    <tei:p>
     V čerstvejších pôdoch rád sa zdržuje v skupine, ako vlci v zime.   Zurianova zimničná fantázia neraz ich počúvala zavíjať:
    </tei:p>
    <tei:p>
     Hú, hú, sme my len pekná spoločnosť. Sme tí istí, čo sme boli i   pred tisícimi rokmi. Z tradícií nášho plemena sme my nič nepopustili   a sme veru len živou tradíciou ľudstva. Nevie a nemôže sa nás   zbaviť.
    </tei:p>
    <tei:p>
     Aký krehký je náš život! Žijeme len pri 37 stupňoch Celsiových.   Učenec, ktorý nás pestuje na umelých výživných pôdach, nech si dáva   dobrý pozor, aby mu skriňka termostat, kde nás drží, nevychladla,   alebo sa nepreteplila lebo pár stupňov nad 37° znamená, že do rána mu   vyhynie celý náš kmeň a môže nás začať pestovať znova.
    </tei:p>
    <tei:p>
     Ale či nám treba ideálnejšieho bývania, ako je ľudské telo, kde je   neustále okolo 37° stupňov a kde sa tak znamenite cítime, že ešte aj   horúčku, o 2-3-stupňové zvýšenie teploty znesieme.
    </tei:p>
    <tei:p>
     Krehký je náš život. Žijeme len na vybraných pôdach. Ťažko a dlho   zápasili vedci, kým nám prišli na chuť. Nám veru nestačí želatina,   agar, mäsová polievka, zemiaky, mlieko, žič, ako bacilu tyfu a inej   hávedi. Nás učenci vypestujú iba na krvnom sérume z človeka a aj na   tom, ako ťažko! Ako ľahko sa môže stať, že nás prerastie nejaká   primiešaná nečistá háveď, nejaké kokky či tyčinky, akísi lační   proletári, ktorým je všetko dosť dobré, ktorí živoria aj na holej   skale a my, aristokrati, pod ich dotieravosťou hynieme – na veľkú   zlosť učenca.
    </tei:p>
    <tei:p>
     Ale či nám treba lepšej pôdy, ako je močová trubica človeka? Veď   je tam všetko, čoho nám treba k životu v najideálnejšom složení.   Človek je pre nás výživnou pôdou, len preto ho stvoril Boh, aby nás   choval, aby sme mali kde žiť.
    </tei:p>
    <tei:p>
     V inom zvierati žiť nemôžeme, len v človeku. Darmo nás učenci   preštepovali na psa, na mačku a kto by vedel načo všetko ešte –   neuchytili, neudržali sme sa, lebo pre nás je pôdou len človek. Preto   žije, preto sa množí, aby nás choval.
    </tei:p>
    <tei:p>
     Obdivuhodná je múdrosť božia, ako sa postaral, aby sme nevyhynuli.   Veď v tom istom jednotlivcovi nemôžeme naveky ostať. Ten by sa nás   koniec-koncov nejako zbavil, alebo by umrel a cez jednu generáciu   ľudskú bolo by po nás.
    </tei:p>
    <tei:p>
     Musíme si nájsť vždy nových a nových jednotlivcov. Musíme byť   preštepovaní do novej a novej pôdy a Boh, vo svojej nesmiernej   láskavosti a múdrosti, postaral sa i o to.
    </tei:p>
    <tei:p>
     Pichľavé plody bodľačia sa zachytávajú do šiat a do srsti zvierat,   ktoré ich takto roznášajú a rozsievajú široko-ďaleko.
    </tei:p>
    <tei:p>
     A do čoho sa máme zachytávať my? Kto že nás roznosí, kto že nás   rozseje?
    </tei:p>
    <tei:p>
     Ľahučké páperie púpavy rozletí sa na krídlach vetra   široko-ďaleko.
    </tei:p>
    <tei:p>
     A na akých krídlach lietame my? Kto že je naším rozsievačom?
    </tei:p>
    <tei:p>
     Pohlavný pud človeka. Najsilnejší jeho pud, okolo ktorého sa mu   otáča celý svet, najvznešenejší pud, ktorý ho pobáda pracovať,   tvoriť, bez ktorého je eunuchom, poľutovaniahodným úbožiakom, bez   chuti k životu a k tvoreniu, a tento pud mu dal Pán Boh iba preto,   aby nás rozsieval, rozširoval.
    </tei:p>
    <tei:p>
     Veľká je múdrosť božia! Nielen že stvoril človeka, aby sme v ňom   žili a dal mu pud zachovania plemena, aby seba a nás udržoval, ale   vštepil mu do ducha ešte zvláštne zariadenie, ktoré nás chráni a   umožňuje, aby nás človek skoro v neobmedzenej miere rozširoval.
    </tei:p>
    <tei:p>
     Pri posudzovaní spôsobov človeka, najlepším merítkom sú zvieratá.   Zviera je čistým neskaleným zrkadlom vôle božej. Čo sa na zvierati   ukazuje, to môže byť pre človeka správnym a spravodlivým merítkom, a   to aspoň vždy v základoch, lebo zviera je nefalšovaný tvor, ktoré   nevie luhať, klamať, pretvarovať sa. Robí vždy len to, čo sa mu shora   nariadilo.
    </tei:p>
    <tei:p>
     Šimpanz, keď ho blchy štípu, škriabe sa, alebo, ak je ženatý,   zájde si k žene, ľahne si jej do lona a tá ho poslušne a svedomité   čistí, loviac po parazitoch zubami-nechtami.
    </tei:p>
    <tei:p>
     Mačka, padnuvšia so strechy, ak sa nezabila, olizuje sa.
    </tei:p>
    <tei:p>
     Pes, trpiaci zácpou, žerie trávu, a keď mu je veľmi horúco, zájde   si k rieke a okúpe sa. Hroch si vraj vie pustiť žilu a sú vtáci, čo   si vedia obviazať zlomenú nohu.
    </tei:p>
    <tei:p>
     Neveľká je chirurgia a lekárnictvo zvierat, ale podľa potreby   vyčerpajú si ho vždy úplne a bez veľkých okolkov.
    </tei:p>
    <tei:p>
     Človek je nie taký. Na tom poli stojí hlboko pod zvieratmi.   Človeku je každý nesmysel dôležitejší, než aby sa proti svojim   chorobám zorganizoval.
    </tei:p>
    <tei:p>
     V jeho dejinách hlavným a vedúcim vláknom je, ktorý kráľ kedy   panoval, koľko ľudí zavraždil, aké vojny mal a koľkých priviedol na   jatky. Jeho deti to všetko presne musia v škole vedieť, ale o nás, o   gonokokoch sa im nič nepovie. Je ich pýchou, že vedia, kedy bola   bitka pri Waterloo, ale preto sa nik nehanbí, že nevie, kedy objavil   učenec Neisser nás, gonokokov.
    </tei:p>
    <tei:p>
     Keď sa my gonokoci uhniezdime v človeku, ten sa so svojou chorobou   neprihlási, ale ukryje sa. Nie aby narobil poplachu, ako ranený mrož   a zavolal tých ostatných na pomoc, ale ukryje sa a keby umieral a   spýtali by sa ho, čo mu je, luhal by a nepriznal by sa, že sme to my,   čo ho moríme.
    </tei:p>
    <tei:p>
     A keď sa prihlási o pomoc, robí to v najväčšej tajnosti. Ich   lekári majú pre nich osobitné vchody, aby sa ani nevideli, majú   osobitný čas pre liečbu mužských i ženských. Chorí sa skrývajú.
    </tei:p>
    <tei:p>
     A tí druhí nie, aby im pomáhali, ako to robí každý statočný mrož,   keď beží napadnutému druhoví na pomoc, ale vysmievajú sa im, robia z   tých chorých krutý posmech, obťažujú im život, vyvrhnú ich zo   spoločnosti.
    </tei:p>
    <tei:p>
     Či sme my gonokoci menej peknými a delikátnymi mikrobmi, ako   povedzme, bacil tuberkulózy? Bacil najzhubnejšej a liečeniu najmenej   prístupnej choroby?
    </tei:p>
    <tei:p>
     Keď sa tuberkulotik rozkašle a sype okolo seba do davu milióny   bacilov, toho si sotva kto všíma, ale s hrúzou a vzrušene ukazujú na   človeka, u ktorého tušia pohlavnú chorobu.
    </tei:p>
    <tei:p>
     Dáma s kameliami pokojne môže vykašľávať svoje pľúca na javisku,   to je pekné a dojímavé, ale nech by k nej prišiel lekár a chcel by ju   vyšetriť, či nemá infekčnú chorobu, spôsobenú gonokokmi, čo by   obecenstvo robilo?
    </tei:p>
    <tei:p>
     Celé kultúrne ľudstvo je presiaknuté hysterickou zbabelosťou,   nevie sa dívať na pohlavie zrakom jasným, a skrývajúc sa pred   pohlavnou skutočnosťou, myslí si, že sa tým robí ctnostným a zatiaľ   je len úbohé, mizerné, špinavé, pohlavne exaltované, vyznávateľom   biblického Onana, ktorý druhých varuje a straší, zbabelcom, ktorý   svojou „stydlivosťou” prezradzuje len svoju nečistotu a zlé   svedomie.
    </tei:p>
    <tei:p>
     V Nitre, po bývalej zlopovestnej Párovej ulici chodieval istý   degenerovaný Hebrej, menom Šlojmo. Jeho idiotské porekadlá, plné   krytej i nekrytej sexuálnosti, uchvátily mládež nitriansku a hoci   Šlojmo málokedy mal čo jest, hovorilo sa o ňom vždy, že je to výbojné   veselý človek. Stará sa len o vtipy a žarty, slovom originálna   papuľa. V gymnáziu, v meštianskej škole, v panských i chudobných   domoch, všade sa opakovali jeho „originálne skvelé” výpovede a ten   bol najšťastnejší, kto vedel Šlojmov pľúvavý, chrákavý, chrochtavý,   spevavý, hrdelný žargón napodobňovať. Malí židáci, ktorým sa to   najviac páčilo, nakazili aj ostatných a bol vyhlásený za pečenú trúbu   každý, kto sa nelúčil od spolužiaka, či od priateľov slovom „obessa”,   obľúbenou frázou Šlojmovou.
    </tei:p>
    <tei:p>
     Gymnazisti vyšších ročníkov neraz dávali Šlojmovi šesták, aby pred   nimi zahral ohavné divadlo s Betou, s druhou figúrou Párovej ulice,   so strašlivou babizňou, idiotkou, která sa ináče živila prinášaním   vody do panských domov a drela sa od rána do večera.
    </tei:p>
    <tei:p>
     Šlojmo a Beta boli symbolom duší obyvateľov Párovej ulice, až na   starších ľudí a tých niekoľko slušnejších, ktorých to divadlo   nezaujímalo.
    </tei:p>
    <tei:p>
     Stalo sa raz, že švárna dievčina, Mariša Sýkorová, ideál a prameň   nákazy zlatej mládeže nitrianskej, nemajúc práve inej zábavy, sviedla   Šlojma kdesi na poli, infikujúc ho pritom gonokokovou nákazou, čiže   gonoreou, vulgárne kvapavkou, alebo triplom.
    </tei:p>
    <tei:p>
     Na druhý deň oznámila svojim frajerom, že Šlojmo bol kdesi   lumpovať a má vraj dostať gonoreu. Rozčúlene čakali, kedy to na   Šlojmovi vypukne. Na tretí deň sa choroba prihlásila v podobe hojného   hnisavého výtoku z rúry močovej a stala sa zdrojom slušných príjmov   pre Šlojma, ktorý za päták či za šesták ochotne ukazoval svoj chorý   pohlavný úd zvedavým davom nitrianskej mládeže.
    </tei:p>
    <tei:p>
     V Nitre sa len posmievali dobrí občania, ale inde sa i pohoršujú.   V istých slovenských novinách akýsi mravne založený chňup rozhorčene   brojil proti postaveniu nemocnice pre pohlavne chorých. Je vraj   znakom našej skazenej a znemravnelej doby, že tým zvrhlým vyvrheľom,   tým chorým ľuďom zo štátnych peňazí chcú stavať nemocnicu.
    </tei:p>
    <tei:p>
     Ako vidieť, Boh sa postaral o našu ochranu dôkladne. Máme ju, my   gonokoci, v hlúpych mozgoch ľudí, a keďže ľudská hlúposť a pretvárka   sú večné, nemáme sa čo o svoj osud obávať.
    </tei:p>
    <tei:p>
     Takto filozofujú gonokoci v tichých nociach, keď sa na nich doktor   Zurian díva a ich bezohľadná, divá reč ho nemálo znepokojuje.
    </tei:p>
   </tei:div>
   <tei:div type="chapter">
    <tei:head>
     KAPITÁN DIEVOK
    </tei:head>
    <tei:p>
     Jašo viedol oddelenie mužských a tak Zuriana zadelili na ženské   oddelenie. Kožných prípadov mali pomerne málo. Tie dve ohromné siene   boly preplnené väčšinou len pohlavne chorými ženami. A i tie boly   rozdelené do dvoch skupín. V jednej boly tie lepšie, ktoré sa   prihlásily na liečenie samy od seba. Boly to zväčša dievčatá z   chudobnej triedy, u ktorých nutkavá núdza premohla hanblivosť.   Služobné dievčatá, švadleny, úradníčky tu ležaly, potom „členky   organizácie hostinského pomocníctva”, a to čiašnice, kasírky, dámy   barov a i tanečnice. Toto bolo nóbl oddelenie. Úroveň bola tu vysoká,   už ako to samy choré tvrdievaly, nie ako tam „vedľa”.
    </tei:p>
    <tei:p>
     Na tomto nóbl oddelení ležaly aj kožné pacientky. Hoci na tabulky   nebolo nikde nič napísané, poznal ich človek skoro vždy na prvý   pohľad. Najmä mladé ženy. So sebavedomým úsmevom ležaly na svojich   posteliach, opovržlivými pohľadmi meriavaly svoje susedky. V   prítomnosti lekára často volaľy ošetrovateľky a hlasne sa ponosovaly   na ošklivé” reči a necudné poznámky „tých tam” okolo. Sestry však   dosvedčovaly, že je to len pretvárka. Nevinné tieto slečinky vraj po   pár dňoch, keď už privykly na pomery, výborne sa bavia v tomto   „zamorenom okolí”, nastavujú si ucho, aby im ani slovo neušlo, a s   dievkami uzavierajú vrelé priateľstvá.
    </tei:p>
    <tei:p>
     A veru, kto ešte nepočul, neveril by, ako sú schopné ženy medzi   sebou rozprávať. A to celkom verejne, pred celou sieňou a pred   staršími vážnejšími ženami, i pred sestrami. A to nie obyvateľky   „ordinárneho”, ale „nóbl” sálu, čiže tie poloskazené, alebo celkom   nevinné, ktoré vždy či keď sa ich spýtali, či i bez toho horlivé   prízvukovaly, že nie sú „také”, nech si nikto nemyslí.
    </tei:p>
    <tei:p>
     Ženská skazenosť je bizarná a prekvapujúca. Mužský jednako len nie   je zvrhlý počúvať z nežných pier, vždy plných indignácie a divo   odmietajúcich najmenšie podozrenie z akejsi nemravnosti – nuž od tých   nežných tvorov počúvať slová a poznámky, pri ktorých sa môžu skryť   tie naj oplzlej šie anekdoty opilej mužskej spoločnosti.
    </tei:p>
    <tei:p>
     A nebolo treba ich tajne vypočúvať, lebo vykrikovaly tak hlasne,   až sa to ozývalo po celej rozsiahlej budove.
    </tei:p>
    <tei:p>
     Zato však nežne sklopily oči a tvárily sa úplne nevinne, náhle   niekto cudzí, najmä mužský vstúpil do siene.
    </tei:p>
    <tei:p>
     Zurian nikdy ani predtým nemal v obľube priateľstvo žien, ale tu   naučil sa ho priamo nenávidieť. V úzadí ich priateľstva vždy nájdeš,   ak šikovne hľadáš, ženskú skazenosť.
    </tei:p>
    <tei:p>
     Túto skúsenosť mu upevňovaly pozorovania na „nóbl” oddelení. Vedľa   však bola ešte jedna sieň, plná pacientiek a bola to sieň, ako ju   „nóbl” dámy nazývaly: ordinárna.
    </tei:p>
    <tei:p>
     Pacientky sa sem neprihlasovaly samy, ale boly sem nútene   posielané, či policajne dopravované. Boly to typické dcéry ulice,   akými sa veľké mesto večer len tak hemží. A keďže ony sa sem samy   neprihlasovaly, ani liečenia si nevážily. Túžily po slobode, po   zárobku, po pijatyke, po smilstve, po dobrodružstve, rozháranom   živote a veru podľa toho sa i chovaly. Skúsenosti, ktorých si tu   Zurian nadobudol, primaly ho, aby často pochyboval a uvažoval:
    </tei:p>
    <tei:p>
     Č i j e d i e v k a č l o v e k o m?
    </tei:p>
    <tei:p>
     Je veľa vážnych dôvodov tvrdiť, že nie. Hneď to vysvitne, prečo.   Na tieto ženské oddelenia nešiel Zurian úplne neinformovaný.   Čiastočne sestry, ale i sami doktori ho už vopred varovali. Ako   príklad mu uvádzali fakt, že vo veľkej nemocnici sám prednosta   kliniky, profesor Heller, prešedivelý, dôstojný, starý pán, svetová   kapacita kožného lekárstva, ináče nechodieva na oddelenie, ako s   býkovcom, či korbáčom v ruke. Doktor, keď tam vojde vykonať vizitu,   naraz len zbadá, že mu hodily do hlavy starú, roztrepanú bačkoru.   Dievky sú tam priamo zverské, neskrotné, neľudsky nehaneblivé.
    </tei:p>
    <tei:p>
     – Nazdar, fešáku, – kričia tam na doktora. – Kde si bol v noci, že   vyzeráš taký ospalý? Ak pôjdeš k nám, k „Starej Panej”, alebo do   „Zeleného Orla”, pozdrav dievčatá.
    </tei:p>
    <tei:p>
     Vraj neskrotný rev, neslýchané poznámky a násilníctvo doprevádza   tam každý krok lekára, ktorý tam radšej ani nechodí, len keď je   absolútne potrebné. Ošetrovateľku tie tvory tam hocikedy vyzauškujú,   keď sa im nepáči. A na všetky dohovárania vždy len jedna odpoveď:
    </tei:p>
    <tei:p>
     – Pusťte nás von, psie duše, veď sme sa my sem nežiadaly.
    </tei:p>
    <tei:p>
     – Veď hnijete za živa, dievčisko, musíme vás liečiť, veď nám   nakazíte pol mesta, – namietne im lekár.
    </tei:p>
    <tei:p>
     – Do toho ťa nič, fešáku, nechoď so mnou, ak sa ti nepáčim, a ja   sa tu pichať, vraždiť nedám. – Odoprú sa dať preskúmať, odmietajú   liečebné zákroky, je to s nimi ozajstný kríž. Dávajú im z trestu   prázdnu diétu, len mlieko a chlieb, nič to, znesú i toto a   priateľkyne im vypomáhajú.
    </tei:p>
    <tei:p>
     To sú nie ľudia. To sú zhovädilé, hrozné bytnosti a podľa toho s   nimi i zachádzajú. Slovo normálné ony vôbec nepočujú, akoby pre nich   vôbec neplatilo; treba na nich revať, i tie najmenšie veci dožadovať   na nich takým tónom, ako bíreš, keď svoje lenivé voly chce z vody   vyduriť.
    </tei:p>
    <tei:p>
     No, pekné veci. Zurianovi vlasy dúpkom vstávaly na hlave, keď si   pomyslel, aká činnosť čaká naňho.
    </tei:p>
    <tei:p>
     A fantáziu Zurianovu ešte väčšmi len dráždili. Tu vraj na ženskom   oddelení je pomerne veľmi slušný poriadok, vďaka železnej energii a   neúprosnej prísnosti pána primára a jeho pravej ruky, doktora   Jaša.
    </tei:p>
    <tei:p>
     Od neho sa vraj očakáva, že poriadok a disciplínu na oddelení   zachová. – Musíš byť ich velitelom, kapitánom, – vraveli mu.
    </tei:p>
    <tei:p>
     Celú noc nemohol spať a rozmýšľal, aké stanovisko k dievkam   zaujať. Ľudsky a slušne to nepôjde, to cítil, lebo má do roboty s   tvormi, z ktorých tie veci dávno vyhynuly. Bude treba tedy byť   prísnym, ako to robil doktor Jašo. Lenže, ako to robil? Spýtať sa ho   nemohol, lebo od Jaša nemožno ľudskej, slušnej odpovedi očakávať.   Ošetrovateľky by zas hovorily jedna tak, druhá inak. Nie sú nijakými   psychológmi, potom ako to vyzeralo, aby on, šéf oddelenia, spytoval   sa ošetrovateľky, ako má poriadok držať.
    </tei:p>
    <tei:p>
     Ako to len robil doktor Jašo? Reval na nich? Bil ich azda, keď to   nikto nevidel? To je nemožné. Trápil ich, keď im dával injekcie, či   hocičo iného? Z toho by bola bývala revolúcia.
    </tei:p>
    <tei:p>
     V ťažkých starostiach strávil Zurian celú noc. Ráno unavený a   vyčerpaný pomyslel si: – Nechajme to osudu. Však on mi ukáže správnu   cestu. Mám zdravé jadro. Nie som nijakým ozembuchom, aby som v danej   situácii pravej cesty nenašiel.
    </tei:p>
    <tei:p>
     A tak vtiahol odpoludnia sám na vizitu.
    </tei:p>
    <tei:p>
     „Nóbl” oddelenie ho prijalo veľmi rušne. Nemal chuť veľmi sa   pozerať okolo seba, lebo mal poriadnu trému a bol rád, že nezakopol o   vlastné nohy, keď chodil okolo postelí. Nebol dnešným chlapčekom v   medicíne a mal svoju rutinu, lenže o týchto oddeleniach počul toľko   zlého, že bol celkom pomätený.
    </tei:p>
    <tei:p>
     Toľko však zbadal, že „nóbl” dámy jeho nútený pokoj náramne baví.   Ticho si šopkajú medzi sebou: – Pozri sa, aký je zlatý. Pozri, ako sa   začervenal. Oh, však je chutnô chlapča. —- Také a podobné výroky mu   prišly k ušiam.
    </tei:p>
    <tei:p>
     Pár ráz vykríkol:
    </tei:p>
    <tei:p>
     – Ticho, prosím, – ale jeho hlas znel tak úboho, oči mal sklopené,   že dosiahol pravého opaku. Vybuchly všetky tie potvory v bujný   smiech.
    </tei:p>
    <tei:p>
     Rýchlo zmizol zo siene. Bol plný pomstychtivej zúrivosti. No,   počkajte! Budete ma znevažovať. Však ja vám zahrám, až z toho budete   belasé!
    </tei:p>
    <tei:p>
     Predbežne nevedel, ako im má zahrať, len mal tisíc chutí urobiť   ich bezočivej veselosti nejaký rázny koniec. Ukázať im, že sú v   nemocnici, nie v bare, a že majú do roboty s doktorom a nie s nejakým   frajerom.
    </tei:p>
    <tei:p>
     Na jeho veľké prekvapenie, ordinárne oddelenie držalo sa akosi   statočnejšie. Či azda sám bol už akosi odhodlanejší a pokojnejší? Je   však isté, že dievky pokojne ležaly, sotva mukly a ich pohľad   prezradzoval viac akúsi dobromyseľnú zvedavosť, než bezočivosť, akú   skúsil u „nóbl” dievok.
    </tei:p>
    <tei:p>
     – Hej, vy potvory, vy „zachovalé dievčatá”, „poblúdilé ovečky”,   „obete osudu”, vy „nóbl cháska”, – zúril v sebe, – vy mi chcete krv   piť. Tie obludy tu, ktorých som sa najviac obával, sú celkom slušné a   vy, samá úroveň, samá fráza, samý vzlyk nad krutým osudom, budete si   so mnou zahrávať?
    </tei:p>
    <tei:p>
     A zbadal, že sú to najmä niektoré, ktoré poburujú aj ostatné,   ktoré sa nezmestia do kože a ktorých drzosť nepozná hraníc. A   rozhodol sa, že tie si dá postupne vyvolať a súkromne sa s nimi   vyporiada.
    </tei:p>
    <tei:p>
     Hej, spraví to tak.
    </tei:p>
   </tei:div>
   <tei:div type="chapter">
    <tei:head>
     NEPEKNÉ SPÔSOBY TEĽACIEHO   KOLENA
    </tei:head>
    <tei:p>
     – Sestra, pošlite mi sem Teľacie Koleno!
    </tei:p>
    <tei:p>
     – Kto je to?
    </tei:p>
    <tei:p>
     Poctivým menom Filomena Nykodémová. Osemnásťročná pokladníčka   zábavného podniku „Astra”. Asi pred týždňom ju prijal Zurian na   oddelenie. Bacuľaté, ružovo biele, blond dievčisko. Okrúhle ako   veľkonočné prasiatko, čulá a čiperná ako jašterica, neustále sa   smeje, ako by ju pavím perom šteklili, a až na tú malú gonoreu, čo ju   sem na oddelenie priviedla, teší sa výbornému zdraviu. Jej humor a   bujnosť sú nezničiteľné.
    </tei:p>
    <tei:p>
     Každý ju nazýva „Teľacím Kolenom”. Že prečo, to sa nevie, lebo   nakoľko si Zurian všimol, mala kolená celkom normálne. Spytoval sa už   sestár, prečo ju tak nazývajú. Je to vraj jej umelecké meno v bare   „Astra” a ináče nevedia, odkiaľ pochádza. No, dobre, všetka česť.   Podáva sa tu jej meno radšej len k vôli historickej vernosti.
    </tei:p>
    <tei:p>
     Jej prijatie na oddelenie bolo dojímavé. Je nariadenie, že okrem   predchorobia treba pátrať i po okolnostiach ochorenia. Tedy je   povinnosťou vyšetrujúceho lekára spytovať sa čo naj dôkladnejšie,   kedy, ako a najmä kde a kto zapríčinil katastrofu, lebo polícia   potrebuje tie údaje k vôli zosilnenému dozoru nad pochybnými hotelmi,   odľahlými miestami veľkomesta. Je to celkom rozumné a je silnou   oporou snahy štátu likvidovať pohlavné choroby, zničiť ich v   zárodkoch tak, ako sa vykonožila povedzme cholera, ktorá sa zdala byť   kedysi tiež strašnou a nepremožiteľnou. Lenže s pohlavnými chorobami   je to oveľa ťažšie a komplikovanejšie. Snaha a úsilie však je tu a   treba ich podporovať. Preto bolo treba sa dozvedať od pacientiek čo   naj dôkladnejšie okolnosti ochorenia.
    </tei:p>
    <tei:p>
     Ťažká vec pre mladého človeka, ktorý bol naučený k diskrétnosti a   gentlemanstvu. Človek však naučí sa všetkému a za pár dní už mu je   úplne jedno a zovšednela, či tak, či onak.
    </tei:p>
    <tei:p>
     Zurian tu, pri tejto lekárskej tajnosti musel mať trpkú skúsenosť,   ktorá ho nemálo znechutila.
    </tei:p>
    <tei:p>
     Denne od jedenástej do dvanástej prijímal primár Ditrich so   svojimi lekármi ambulantných, dochádzajúcich pacientov. Boly to   krásne a užitočné chvíle, lebo prišly ta denne nové a nové, nevídané   prípady a za hodinu oboznámil sa tu Zurian s celou hromadou nových,   dôležitých príznakov chorôb. Primár Ditrich ho tu zavše priamo skúšal   a Zurian musel si napnúť krajne pozornosť a vynalezavosť, aby sa   nezosmiešňoval.
    </tei:p>
    <tei:p>
     Medzi týmito ľahkými, doma a dochádzkami liečiteľnými pacientmi   bolo aj dievča, banková úradníčka. Pred pol rokom sa nakazila   syfilidou, z čoho si však táto veselá, ináče na pohľad zdravím   kypiaca krásavica nič nerobila. Prerobila už jednu liečebnú túru,   nemala nijakých príznakov choroby a nebola by ani prišla na ďalšiu   túru liečebnú, keby ju nebola nemocnica cestou úradu donútila.
    </tei:p>
    <tei:p>
     Prichádzala so smiechom, žartovala, na upozornenia nič nedávala.   Zvrieskla afektovanou bolesťou, keď ju pichli pri injekcii Salvarzanu   a rozosielala na všetky strany okúzľujúce pohľady. Primár by ju bol   najradšej donútil, aby cez túru ostala v nemocnici a nespravil to   jedine k vôli jej úradu, aby sa tam o veci nedozvedeli. Boli by ju   odtiaľ vyštvali. Mal však od nej sľub a podpísané vyhlásenie, že si   je vedomá významu svojej choroby a zadrží všetky predpisy   nemocnice.
    </tei:p>
    <tei:p>
     Zurian ju raz zazrel v parku na Námestí Slobody. Sedela na lavičke   v spoločnosti istého mladého profesora gymnázia, ktorého Zurian dobre   poznal. Dievča bolo veselé, hlučné, až sa tak ozýval celý park jej   bezstarostným smiechom. Zurian sa zamračil a odbočil na opačnú cestu.   Iná by sa utiahla, plakala by a modlila by sa, a tá sa tu rehoce,   akoby ani nebola včera dostala do žily dôkladnú porciu   Salvarzanu.
    </tei:p>
    <tei:p>
     Za tri dni, keď prechádzal sa cez park, majúc čosi v meste   vybaviť, videl ich na tom istom mieste. Dievča bolo teraz tiché,   držali sa oba za ruky a pozerali si dôverne, pritúlené do očú.
    </tei:p>
    <tei:p>
     Zuriana to pobúrilo. Toto je už viac, ako veľa. Tomuto chlapíkovi   naozaj nič iného nechybí, než dôkladný lues. Tá nesvedomitá stvora mu   to, zdá sa, rada uštedrí.
    </tei:p>
    <tei:p>
     Celý deň ho trápila táto myšlienka. Cítil, že musí nejako   zakročiť, kým je nie skoro. Možno, ešte nebude.
    </tei:p>
    <tei:p>
     Na druhý deň po ošetrení zavolal dievča stranou.
    </tei:p>
    <tei:p>
     – Slečna, nechcem sa s vami shovárať pred pánom primárom, rád by   som vás však na niečo upozornil. Viete dobre, že ešte nie ste zdravá   a že ste vlastne v najnákazlivejšom štádiu svojej choroby. My sme vám   čo najprísnejšie zakázali akýkoľvek styk s mužskými…
    </tei:p>
    <tei:p>
     Dievča ho s urazenou tvárou, s hlasom pohoršenia prerušilo:
    </tei:p>
    <tei:p>
     – A čože, čo? Čo som spravila? Kto sa opováži o mne niečo   tvrdiť?
    </tei:p>
    <tei:p>
     – Priniesli mi zprávu, slečna, že nie ste taká zdržanlivá, aká by   ste mali byť. Nech vám to postačí a vyberte si z toho dôsledky.
    </tei:p>
    <tei:p>
     – Ošklivá lož, mrzká pomluva, – vybuchla a s hysterickým plačom   odišla.
    </tei:p>
    <tei:p>
     – No tak tedy, – vzdychol Zurian, – tak je to tedy vybavené.
    </tei:p>
    <tei:p>
     Kto by však vedel opísať jeho prekvapenie, keď o pár dní nato zasa   zazrel túto Magdalénu na tej osudnej lavičke. Nik tade nechodil a oni   sa veselo bozkávali.
    </tei:p>
    <tei:p>
     Zurianovi sa v očiach zatemnelo. Chcel ta pribehnúť a rozbiť ich,   ale potom prišiel na smiešnosť svojho počínania. Veď on o ničom   nevie. Čo by si pomyslel, poruval by sa s ním, ešte aj policajta   zavolal a akože potom vec vysvetliť.
    </tei:p>
    <tei:p>
     Cítil oproti tejto nesvedomitej stvore úžasný odpor a nenávisť.   Veď je to nie žart, čo sa tu robí. Veď je to vedomý, zločinný útok   proti zdraviu i životu tohoto človeka.
    </tei:p>
    <tei:p>
     Rozhodol sa, že zajtra všetko ohlási primárovi. – Ech, nato by zas   nasledovalo nútené prijatie dievčaťa na oddelenie, a to by ju stálo   existenciu. V úrade by sa o všetkom dozvedeli a nik viacej nesmyl by   s nej hlúposťou laikov znetvorené meno syfilitika. Dievčisko   nestydaté luže, prosbe a hrozbe je neprístupné, zatajila by všetko   zasa a nanajvýš by sa zariadila obozretnejšie.
    </tei:p>
    <tei:p>
     Tisícimi obavami mučený zašiel si večer na byt toho profesora,   svojho známeho.
    </tei:p>
    <tei:p>
     Bolo po siedmej, prijal ho s kyslou tvárou, pozeral každú chvíľku   na hodinky, bolo vidieť, že niekoho čaká.
    </tei:p>
    <tei:p>
     Zurian bol v rozpakoch, nevedel, ako má začať. Bol odhodlaný, ak   ináče nepôjde, povie mu celkom otvorene, o čo ide. Ľudský život je   nadovšetko, ten sa musí zachrániť za každú cenu.
    </tei:p>
    <tei:p>
     – Pane, – začal, – rád by som vás upozornil na jednu vec.
    </tei:p>
    <tei:p>
     – No, nech sa len páči, som naozaj zvedavý, – Profesôrik   netrpezlivé pozrel na hodinky.
    </tei:p>
    <tei:p>
     – Hm, je to tak trošku chúlostivé. Vy dvoríte slečne Svobodovej,   bankovej úradníčke, videl som vás neraz a ja… ja…
    </tei:p>
    <tei:p>
     – No, čože, čo – odvrkol chlapík podráždene.
    </tei:p>
    <tei:p>
     Zurian bol v krutých rozpakoch. Utieral si spotené čelo.
    </tei:p>
    <tei:p>
     – Ja, ja by som vás prosil, aby ste jej nedvorili.
    </tei:p>
    <tei:p>
     – Prečo jej nemám dvoriť, – rozčuľoval sa profesôrik s tvárou   podozrivou a ľútostivou, vidiac Zurianove ukrutné rozpaky.
    </tei:p>
    <tei:p>
     – Ahá, či azda nie ste tiež… no – no – hm…
    </tei:p>
    <tei:p>
     S posmešnou ľútostivosťou pozeral na Zuriana a potľapkal ho po   pleci.
    </tei:p>
    <tei:p>
     – No, doktorko, tak ťažko to z vás lezie, priznajte sa už, že ste   do slečny zúfale a beznádejne zaľúbený a to vás sem priviedlo. No,   uhádol som?
    </tei:p>
    <tei:p>
     – Hej, – prisvedčil Zurian zdrtene. – Len vás prosím, veľmi   prosím, nedvorte jej.
    </tei:p>
    <tei:p>
     – Hm, – profesôrik sa usmial víťazným kikiríkaním bojovného   kohúta, – trošku divná prosba, to uznáte. No, a čo keď ma slečna   miluje? A či ste do nej naozaj tak smrteľne zaľúbený?
    </tei:p>
    <tei:p>
     – Áno, – prisviedčal Zurian zroneným hlasom, – úžasne. Prosím vás   len, pane…
    </tei:p>
    <tei:p>
     – No, tak, no… – profesôrik skúmavé a ironicky hľadel na neho.   Prešiel pár ráz izbou, potom napoleonským gestom sa zastavil. –   Priznám sa. Slečne som nadmieru sympatický. Mohol by som s ňou robiť,   čo chcem. No, dosiaľ sa nič nestalo, potešte sa. Na druhej stránke je   zas tiež pravda, že som zvyklý pri ženách na triumfy a pre mňa táto   celá vec neznamená viac, ako malé, pikantné dobrodružstvo. Chcem však   byť dobrým a vidiac vaše zúfalstvo, budem gavalierom, akých je akiste   málo. Odstupujem, nechám vám pole voľné. Majte si ju, ale dajte si na   ňu dobrý pozor, lebo slečna je huncút. Tu máte moju ruku, že ju   ododneška neznám.
    </tei:p>
    <tei:p>
     – Ďakujem vám, pane! – Zurian so sklopenou hlavou vyšiel. Napoleon   zavrel za ním dvere.
    </tei:p>
    <tei:p>
     V bráne srazil sa Zurian so slečinkou. Udychčané chcela vybehnúť   na poschodie, ale Zurian ju zastavil:
    </tei:p>
    <tei:p>
     – Márne tam idete. Neprijme vás.
    </tei:p>
    <tei:p>
     Dievča sotva pozrelo na neho, bežalo ďalej. Zurian počul, ako   klope na dvere. Dvere sa neotvorily. Zurian si oddýchol.
    </tei:p>
    <tei:p>
     Dievča sa vrátilo. Vidiac Zuriana tam stáť, zúrivé ho napadlo:
    </tei:p>
    <tei:p>
     – Hej, to ste vy spravili, viem dobre. Viem, ako ste to robili,   povedali ste mu všetko. Fuj, hanbite sa, vy ste lekár?
    </tei:p>
    <tei:p>
     Na hlavu Zurianovu sa sosypala hromada najsprostejších nadávok.   Stál tam, omráčený, rád by bol prehovoril, avšak k slovu sa nedostal.   Dievča preklínajúc, v slzách odbehlo. Zurian ho nikdy viacej   neuvidel.
    </tei:p>
    <tei:p>
     V duši mu ostal horký pocit trpkosti i upokojenia vykonanej   povinnosti. Dobre tak, mrmlal si, aspoň jeden človek zachránený.
    </tei:p>
    <tei:p>
     Nemyslel na to, že je škoda energie a že nalieva vodu do sudu bez   dna.
    </tei:p>
    <tei:p>
     Príchod Filomeny Nykodémovej Zuriana zachytil v prvých počiatkoch.   A preto bol k nej pri spisovaní jej predchorobia úžasne jemný a   krajne shovievavý. Hneď pri jeho prvej otázke: – No, čože. sa stalo?   – Filomena sa rozplakala. Len tak vzlykala sotva srozumiteľne. – Keby   pán doktor len vedel, aké je ona zachovalé a vysoko mravne založené   dievča. Krutý osud však prenasleduje práve takéto úbohé, nevinné   bytnosti a takouto obeťou je i ona. Ona vraj minulú nedeľu vo všetkej   počestnosti a v plnom vedomí svojej mravnej povznešenosti nad ostatný   svet vyšla vraj na prechádzku. A, ako tak ide, zaujatá vážnymi   myšlienkami, okolo Vršovíc, počula zvuky verklíkov, trúb i veľkého   bubna. Bola pohoršená, ale potom cítiac veľké opovrženie oproti tým   veciam, pomyslela si, že je to jej všetko ako nič, ani si toho   nepovšimne, tedy prečo by tade nešla. Tak sa dostala tedy do   zábavného parku „Edenu”, kde sa k nej pripojilo niekoľko vybrané   oblečených a veľmi slušných mužských, ktorí ju veľmi príjemne   zabávali. Liezli s ňou v otáčajúcich sa podzemných tuneloch,   prechodili spolu zakliaty zámok, jazdili na malých trpasličích   koníčkoch i na slonoch, obzreli si predstavenie pravých, čiernych,   krvilačných sudánskych kanibalov a vozili sa s ňou po horskej dráhe.   Keď sa jej z toho, vraj, žalúdok prevrátil, boli veľmi delikátni a   ponúkli jej osvieženie v malej reštaurácii pri rezkých zvukoch   znamenitého amerického jazz orchestru, ktorý, vraj, pri   temperamentnejších akordoch mexického tanga i z revolvera   strieľa.
    </tei:p>
    <tei:p>
     To všetko rozprávala Filomena cez svoje slzy s detskou naivnosťou   a doktor Zurian, ktorý bol ešte vtedy dobrý a pochopujúci, trpelive   počúval.
    </tei:p>
    <tei:p>
     Potom sa, vraj, už stmilo. Bol večer a príjemní spoločníci rýchlo   a elegantne, ako na povel zmizli a ostali s ňou z nich iba dvaja,   ktorí boli úžasne milí a galantní a len tak en passant, ponúkli jej   malú, osviežujúcu prechádzku v okolí „Edenu” v divoromantických   končinách Vršovíc.
    </tei:p>
    <tei:p>
     Nakoľko bola tá prechádzka osviežujúca, to nie je ťažko posúdiť,   lebo dobrá a naivná Filomena je, hľa, tu na tomto oddelení, ktoré   pred farizejmi a predpojatými nepostráda istej pikantnosti, ináče   však je vážnym oddelením, ako všetky ostatné.
    </tei:p>
    <tei:p>
     Nejdem tu nie podrobne opisovať, jedno je však isté, a pán doktor   môže byť presvedčený, že sa tam odohrala úžasná násilnícka scéna, kde   dvaja zvrhlí mužskí zneužívali dôverivosti a osamelosti slabej a   bezbrannej ženy.
    </tei:p>
    <tei:p>
     To sa vôbec nedá vysloviť, čo som ja od nich vytrpela.
    </tei:p>
    <tei:p>
     – Bruhu-hu-hú! – Filomena sa topila v slzách a Zurian dojatý až do   hĺbky duše, slzil tiež. Potom sa však premohol.
    </tei:p>
    <tei:p>
     – Nič to, dieťa, nič. Neplačte už, bude všetko dobre. Viem, viem,   nemusíte to stále opakovať, viem ja, že i pokladníčka zábavnej   miestnosti môže byť vysokej mravnej úrovne. Ostane a žiari v tom   kale, ako svätojánska muška v tráve v noci, či povedzme, ako omylom   vyhodená pravá perla na hnojišti. Chápem ja vás dokonale, precítim ja   váš žiaľ. Však to zajtra ohlásim pánu primárovi a on už zavedie   patričné vyšetrovanie. Nie, tým zvrhlým zločincom to neodpustím, však   ich polícia na základe vašich údajov vypátra a príkladne   potrestá.
    </tei:p>
    <tei:p>
     Utrite si slzy, slečna Nykodémová, a buďte už teraz pokojná. U nás   ste na dobrom mieste. My vás vyliečime. Ale o jedno vás prosím. Mám   tu na oddelení ťažkú prácu. Dievčatá sú hrozné, samopašné a   neskrotné. Buďte mojou spolupracovníčkou. Pomôžte mi medzi nimi   udržať poriadok. Vám, ktorá smýšlate tak úctyhodné a povznesené,   pôjde to ľahko. Dohovárajte im. Vysvetlite im, že sú tu v nemocnici,   že všetko, všetky svoje činy i myšlienky musia postaviť do služieb   jedného spoločného cieľa, aby sa čím skorej vyliečily. Dbajte na   nich, aby sa držaly vážne, vysvetlite im, že im škodí pohybovať sa a   preto nesmú tancovať, keď sestry tam niet. Vyložte im, že im škodí   zaoberať sa nemravnými myšlienkami a preto nech také reči nevedú a   nech nešuškajú medzi sebou celý deň len o ošklivých veciach a miesto   Casanových dobrodružství nech čítajú bibliu alebo nejaké cestopisy,   či iné vážne a povznášajúce veci. Sľúbte mi to, slečna, že mi budete   pomáhať udržovať úroveň siene a ja vám zasa sľúbim, že vynaložím   všetku námahu, len aby som vás čím skorej vrátil zdraviu a vášmu   peknému, dôstojnému životu, ktorý je tým úctyhodnejší, lebo ho   vediete v takom zamorenom okolí.
    </tei:p>
    <tei:p>
     A Filomena sľúbila a už sa usmievala cez svoje slzy. A Zurian   dojaté ju odovzdal sestre, ktorá jej ukázala miesto na oddelení.
    </tei:p>
    <tei:p>
     Na druhý deň ju predstavil pánu primárovi a referoval o tomto   neslýchanom násilníckom prípade, aký môže zrobiť len bezmedzná   zvrhlosť veľkomesta. Pán primár vypočul referát bez poznámky, len   nakoniec zažmurkal významne na doktora Jaša, ktorý bol tiež   prítomný.
    </tei:p>
    <tei:p>
     – Prineste ten chorobopis po vizite do ambulatoria. – Filomena   vzlykala i za vizity, kým jej pribeh čítal a len sotva vedela   odpovedať na primárove otázky.
    </tei:p>
    <tei:p>
     Zurian bol zvedavý, čo chce primár s jej chorobopisom. No, napokon   sa dozvedel.
    </tei:p>
    <tei:p>
     – Toto miesto, – ukázal mu na riadky, kde písal o znásilnení   Filomeny, – musíte opraviť. Filomena je naša stará známa a niet ani   najmenšieho dôvodu uveriť jej nejakú rozprávku, že ju museli dobývať   násilím. A vôbec buďte opatrný pri počutí takýchto vecí, lebo dievky   vám toho narozprávajú. Preto najlepšie bude, keď tú vec dôkladne   opravíte a potom opíšete.
    </tei:p>
    <tei:p>
     – Poďte so mnou, – povedal mu doktor Jašo, keď primár odišiel.   Nechal si Filomenu vyvolať. – Tak čo, – zreval na ňu, – koľko vám   platili tí fešáci pred týždňom za to znásilnenie? Ty líška zatratená,   len tu táraj hlúposti, já ti dám doktorov balamutiť! Co si to   natrepala pánu doktorovi?
    </tei:p>
    <tei:p>
     – Keď je on taký zlatý, – koktala Filomena cez slzy, – tak som sa   hanbila, nemohla som mu pravdu povedať.
    </tei:p>
    <tei:p>
     – Tak bežte k čertu.
    </tei:p>
    <tei:p>
     – No, vidíte, – obrátil sa na Zuriana. – Dievky sú také. Dávajú sa   znásilňovať za sto korún, za päťdesiat i za päť, ba niekedy i   zadarmo.
    </tei:p>
    <tei:p>
     Zurian bol blamovaný a Teľacie Koleno sa mu stalo veľmi   odporným.
    </tei:p>
    <tei:p>
     Na druhý deň pri vizite ani sa nemohol na ňu podívať. A škoda   veru, lebo by bol zbadal, ako milo a dôverne sa na neho usmieva. No   však, čo mu nenapadlo dnes, zdalo sa mu už viditeľnejším zajtra.
    </tei:p>
    <tei:p>
     Sotva vkročil do siene, prvou vecou Filomeny bolo, že džugla do   boka svoje susedky, aby dávaly pozor, čo teraz bude. Rýchlo vytiahla   malé zrkadielko a napudrovala sa. Potom si vzala rúž a dlho a pečlive   si trela pery, že svietily zďaleka, ani jahoda v tráve. Robila to   pekne, pohodlne, za všeobecnej pozornosti ostatných a medzitým   vysielala na doktora okúzľujúce pohľady.
    </tei:p>
    <tei:p>
     Vedel to všetko podrobne, lebo mu to spravila každý deň. Keď už   bol pri jej posteli, všetko pomaly odkladala a dívala sa na neho   neustále svojím najsladším úsmevom.
    </tei:p>
    <tei:p>
     – Pán doktor, je to už lepšie so mnou? – spýtala sa potom hláskom   takým sladkým, až sa Zurianovi žalúdok prevrátil. Opanoval svoju   zlosť a odpovedal hlasom, ako len mohol pokojným, hoci všetko vrelo v   ňom nad jej bezočivosťou.
    </tei:p>
    <tei:p>
     A tak to znášal za dlhý čas, lebo nechcel sa oddať zlobe a stať sa   ešte nápadnejším.
    </tei:p>
    <tei:p>
     Impertinencia tohoto dievčaťa však so dňa na deň rástla. Kládla mu   so dňa na deň viacej otázok. Spytovala sa na všelijaké hlúposti a   jedinou Zurianovou zbraňou proti nej bolo, že sa díval na ňu vždy   zachmúrenej šie a odmietavej šie. Dával jej úsečné, krátke odpovede,   alebo nič nepovedal, ale cítil vždy väčšiu a väčšiu zlosť, ktorá   vyrástla v bezmocnú zúrivosť.
    </tei:p>
    <tei:p>
     Celá „nóbl” sieň už tak čakala na chvíľu, keď pristúpi k jej   posteli, ako na najzaujímavejšiu scénu kabaretu. Len aplaus chybel,   ale boly miesto neho neskrotné výbuchy násilne tlmeného rehotu.
    </tei:p>
    <tei:p>
     Cítil sa škandalózne biedne.
    </tei:p>
    <tei:p>
     „Teľacie Koleno” mu pije krv a zmrzačí mu život.
    </tei:p>
   </tei:div>
   <tei:div type="chapter">
    <tei:head>
     SIC ITUR „AD ASTRA”
    </tei:head>
    <tei:p>
     – Hej, sestra, zavolajte mi sem Nykodémovú, alias Teľacie Koleno!   – Už to ďalej neznesie. Dnes praskla struna Zurianovej trpezlivosti.   Sestra šla pre ňu a doktor Zurian ju čakal s akousi úzkosťou. Bál sa   tej scény, bál sa vlastného hnevu, alebo toho, že neuhadne pravý tón   a vo svojom hneve nebude celý, dokonalý. Nestačí, keď jej len nadá,   musí získať nad ňou prevahu. Hej, absolútnu prevahu, aby so ho nielen   bála, ale aby k nemu zľahostajnela a v ňom nič iného nevidela, len   svojho lekára. Musí si získať nad ňou úplnú istotu, a to i pri práci,   aby sa mu pri ošetrovaní neokúňala, neafektovala. Aby sa mu ruka   netriasla od zlosti, keď ju ošetruje. Nech už čím skorej vylieči tú   potvoru. Len ju vyduriť odtiaľ, nech ide už zpiatky do svojej   „Astry”. Zbaviť oddelenie rakoviny, ktorá mu ta vnáša anarchiu.
    </tei:p>
    <tei:p>
     A dobre robil, že cítil neistotu. Lebo tak to bývalo so Zurianom,   že keď bol o niečom veľmi istý a o úspechu nemal ani najmenšej   pochybnosti, tak akoby na truc od Lucifera sa mu tá vec alebo   nevydarila, alebo akosi celkom krivo vypálila. A zasa, keď bol úplne   neistý a trápilo ho tisíc pochybností úplne zbytočných, šlo všetko   prekvapujúce krásne. Bol už celkom poverčivý a vlastne sa i tešil   svojej neistote, lebo zo skúsenosti vedel, že z nej sa rodí v ňom   akási dobrotivá, okamžite sostavená inšpirácia, ktorá celkom pudové   vždy udrie ta, kam patrí.
    </tei:p>
    <tei:p>
     A neraz sa aj celkom chytrácky zariadil, nútiac sa akosi   profylaktický do pochybností, k vôli tej dúfanej inšpirácii a bolo to   dobré i preto, že v prípade nezdaru nespadol s takej výšky a plaziac   sa už napred po všelijakých kútoch a podzemných dierach pochybností,   stávalo sa, že nespadol vôbec.
    </tei:p>
    <tei:p>
     A Filomena už prichádzala, ale ako prichádzala. Jej chôdza bola   kombinovaným umením mrndoľania a preťahovania sa lenivej mačičky a   milého, lichotivého obšmietavania sa malého, hodvábneho psíčka okolo   svojej panej. A k tomu jej oddaný, sladký úsmev, ktorý nezarazil a   nezakríkol ani doktorov hrozivý postoj, ani jeho nevľúdny pohľad!
    </tei:p>
    <tei:p>
     A vidiac ju takto ísť, uchvátila ho akási vnútorná spokojnosť.   Cítil, že prichádza inšpirácia, mal už po starosti. Len sa jej oddať.   Teraz už myslieť nemusel. Bol už len hercom, ktorý len recituje akúsi   rolu, ktorú mu našopkáva ktosi neviditeľný.
    </tei:p>
    <tei:p>
     – Tu som, pán doktor, rozkážte, – plynul med s „ružových” perí   tejto sladkej bytnosti.
    </tei:p>
    <tei:p>
     – Ďakujem vám, sladké dieťa, že ste sa obťažovali. Mám vám niečo   povedať.
    </tei:p>
    <tei:p>
     Prekvapene pozrela na neho, potom sa začervenala. – Rozkážte? –   vykoktala.
    </tei:p>
    <tei:p>
     – Hej, ale tu vám to nemôžem povedať, preto vyjdime azda na   poschodie do malého laboratória, – oznamoval jej hlasom tajomným, –   tam aspoň si môžeme byť istí, že náš rozhovor nik nepočuje.
    </tei:p>
    <tei:p>
     Dívala sa na neho s rastúcim obdivom i rozčúlením. Zurian cítil,   že sa úlohy vymenily, a to ho len ešte väčšmi inšpirovalo.
    </tei:p>
    <tei:p>
     Zaviedol ju do tej spomenutej miestnosti a s ceremoniálnou   zdvorilosťou ukázal jej miesto oproti sebe na plyšovom foteli pána   primára.
    </tei:p>
    <tei:p>
     – Ešte niečo, zlaté dieťa. Mal by som rád úplnú istotu, že sme tu   úplne nerušení. – Jeho hlas stíchol, až prešiel úplne do šepotu   plného nehy. – Preto by som vás prosil, slečna Filomena, vyjdite   odtiaľto opatrne a veľmi šikovne sa rozhliadnite na chodbe a   podívajte sa i na schody, či sem niekto za nami neprišiel, či sme tu   celkom iste celkom sami.
    </tei:p>
    <tei:p>
     – Hej, – odpovedala ledva slyšateľne, – presvedčím sa. – S mačacou   šikovnosťou sa vyplúžila na chodbu.
    </tei:p>
    <tei:p>
     O chvíľku prišla hlásiť, že tam nik neni. Teraz už bola bledá. V   očiach jej svietily nádej a pochybnosť.
    </tei:p>
    <tei:p>
     „Psychické trauma”, – prebehlo Zurianovi hlavou, ako sa na ňu tak   díval.
    </tei:p>
    <tei:p>
     – Poďte sem bližšie, – šoptal, – a podajte mi ruku. – Cítil, ako   sa jej chveje ruka v jeho dlani, – a sadnite si.
    </tei:p>
    <tei:p>
     Zurianova tvár obliekla si slávnostný výraz.
    </tei:p>
    <tei:p>
     – Slečna Nykodémová, už dávno čakám na príležitosť, aby som vám   mohol niečo oznámiť.
    </tei:p>
    <tei:p>
     Bola bledá a pery sa jej chvely. Zurianovu dušu naplnila divá   radosť, ako sa tak na ňu díval.
    </tei:p>
    <tei:p>
     – Slečno Nykodémová, ste si istá v tom, že tam vonku nikoho niet a   že nás nik nemôže počuť?
    </tei:p>
    <tei:p>
     – Hej, – znela jej tichá odpoveď.
    </tei:p>
    <tei:p>
     – Filomena, – riekol tíško.
    </tei:p>
    <tei:p>
     Prestávka.
    </tei:p>
    <tei:p>
     „Psychické trauma,” dralo sa mu zasa na myseľ, „dobre vypočítaný,   tvrdý úder päsťou do duše, ktorá čaká hladkanie lásky. Ťažké duševné   ublíženie bez trestajúceho paragrafu. Avšak poďme ďalej.” Hlboko sa   jej podíval do očú.
    </tei:p>
    <tei:p>
     – Dieťa, vy sa mi vždy len smejete.
    </tei:p>
    <tei:p>
     – Óh, – vydralo sa jej z pŕs.
    </tei:p>
    <tei:p>
     Prenikavé sa na ňu díval. Chvela sa pod jeho pohľadom.
    </tei:p>
    <tei:p>
     „Pokojné jazero je moja duša,” prebehlo mu hlavou akosi   reflektívne. „Chcem však, aby sa rozbúrila. Nech zaduje vetrík; prvá   vlnka. Jazero sa začína vlniť.”
    </tei:p>
    <tei:p>
     – Smejete sa mi, dieťa.
    </tei:p>
    <tei:p>
     Ďalšie vlnky jazera jeho duše:
    </tei:p>
    <tei:p>
     – A don Juanove tri noci čítavate?
    </tei:p>
    <tei:p>
     Vietor silnejšie duje, vlny sa zosiľujú.
    </tei:p>
    <tei:p>
     – Dieťa, – riekol Zurian pološeptom, – a vždy sa len pudrujete,   keď ma zazriete. Viete, čo to znamená?
    </tei:p>
    <tei:p>
     – A svoje malé pery rúžom farbíte. Viete, čo to je? – Zurianov   hlas stíchol vždy viac a viac. Hej, uprostred jazera pod krutým   víchrom, pod čiernym nebom utvorí sa obrovský vodný stĺp…
    </tei:p>
    <tei:p>
     – Celé oddelenie sa na vás díva, však, Filomena?
    </tei:p>
    <tei:p>
     Vodný stĺp uprostred jazera jeho duše stále rastie, už-už sa   dotýka čierneho neba.
    </tei:p>
    <tei:p>
     – A robíte mi také ťažké starosti. Priblížil sa k nej; chvela sa   na celom tele.
    </tei:p>
    <tei:p>
     – A prečo mi to robíte, dieťa, prečo? Zurianov hlas odumieral. V   jazere jeho duše vodný stĺp sa dotkol nebies. Teraz vrazí do neho so   všetkých strán obrovská záplava bleskov, ktoré ho roztrieskajú v   ohnivé kvapky. Zem a nebo sa zatrasú pod výbuchom.
    </tei:p>
    <tei:p>
     Jeho päsť udrie plnou silou do stola, prerušiac tiesnivé ticho a   zreve na ňu:
    </tei:p>
    <tei:p>
     – Lebo si sviňa! Si ohavná obluda, si vredom ľudstva. Ty potvora   mrzká, podívaj sa na mňa. Fuj, ako ťa nenávidím, aká si mi hnusná. Ty   sa opovážiš na mňa usmievať, ty, dievka z ulice. Ty, ktorá nič   nevieš, len toľko, ako každá suka, ktorá však je oproti tebe vrcholom   mravnosti. Ty špinavá handra, ty sa opovážiš koketovať so mnou,   znemožňuješ mi prácu, mne, ktorý len jej žijem, ktorý jej chcem   venovať svoj život. Znemožňuješ mi preto, že to šteklí a dráždi tvoj   zverský pohlavný pud. Tak a teraz môžeš ísť. Marš von!
    </tei:p>
    <tei:p>
     Vysotil ju zo dverí.
    </tei:p>
    <tei:p>
     Vzdychol. Nykodémová je odbavená.
    </tei:p>
    <tei:p>
     A nesklamal sa. Nikdy sa už viac ráz v jeho prítomnosti neusmiala,   nikdy sa už na neho nepodívala, Priateľky z nej slova nedostaly.
    </tei:p>
    <tei:p>
     Po troch týždňoch bola prepustená, zdravá.
    </tei:p>
    <tei:p>
     Môže ísť do svojej „Astry” nakaziť sa čím skorej znova.
    </tei:p>
    <tei:p>
     Neprijal ju, keď mu od sestry dala ohlásiť, že chce sa mu   poďakovať za liečenie.
    </tei:p>
   </tei:div>
   <tei:div type="chapter">
    <tei:head>
     JAŠOVA RÍŠA
    </tei:head>
    <tei:p>
     Venerologia, najmä liečenie gonorey-kvapavky, má niekoľko   pravidiel, ktoré aj učebnice s väčšou-menšou presnosťou vyznačujú.   Zachovávanie týchto pravidiel pripomínavajú pacientovi aj odborní   lekári, a to hneď pri prvej porade. Tieto rady učebníc a lekárov sú   takéto:
    </tei:p>
    <tei:p>
     Striedmosť v jedle, najmä pred spaním. Odporúča sa nepiť vôbec   alkoholické nápoje, nanajvýš nejaký ten pohárik červeného vína.   Nejesť príliš korenené, kyslé, či paprikované jedlá, starý syr, v   octe nakladané šaláty, zeleninu, zverinu.
    </tei:p>
    <tei:p>
     Pohybovať sa čo najmenej, nijaký šport, tanec, úplná pohlavná   zdržanlivosť.
    </tei:p>
    <tei:p>
     To sú asi hlavné pravidlá, v hrubých črtoch podané. Pacienti mimo   nemocnice, v ošetrovaní súkromných lekárov ich ako-tak zachovávajú.   To však neznamená, aby, idúc ráno do svojho zamestnania, nerútili sa   za elektrikou ako diví tigri. Najmä keď prvé bolestivé príznaky   prestanú. Majú dojem, že sú už skoro zdraví. No, nález mikroskopu   ešte neuspokojuje, ale čože keď ich nie nebolí. Prečo by si trochu   kedy-tedy nevypili, „solídne” nezatancovali, nepohybovali sa v   ženskej spoločnosti, nedvorili?
    </tei:p>
    <tei:p>
     A takto zmrzačia prácu lekárovu. Lekár si z toho veľa nerobí. Je   už dávno zvyklý na vleklý priebeh choroby. On sám je odchovancom   skeptických nemocníc. Jeho vlastný učiteľ, u ktorého kedysi   praktikoval, sám neveril vo vyliečiteľnosť tejto choroby. Ako by   mohol to očakávať od ním vychovanej lekárskej generácie?
    </tei:p>
    <tei:p>
     Väčšina nemocníc vôbec tejto diéty nezachová. Pacienti dostávajú   divé guláše, mäso a stále mäso, počínajú si na oddelení, ako sa im   páči. Známi im prinášajú neraz aj liehoviny a likéry.
    </tei:p>
    <tei:p>
     Na tomto oddelení primára Ditricha a jeho sekundára doktora Jaša   tieto lekárske predpisy oživly. Mŕtve slovo dostalo dušu a obsah.   Stály sa smyslom života týchto ľudí. Žili v znamení týchto predpisov,   ako žije vojak v kasárni.
    </tei:p>
    <tei:p>
     Tu pacient mäsa neuvidel, kým nebol „negatívny”. A to niekedy   týždne a týždne. Tu jedol len to, čo mu dali, lebo štyri svedomité   sestry dávaly neustále pozor, aby si pacienti jedlá medzi sebou   nevymieňali a aby im navštevujúci príbuzní nič neprinášali.
    </tei:p>
    <tei:p>
     Doktor Jašo svoj personál, sestry, priamo zterorizoval. Drtil ich   a moril každú minútu dňa. Nikdy mu nič po vôli urobiť nemohly, nič sa   mu nepáčilo, reval na ne, nadával im, ako psom:
    </tei:p>
    <tei:p>
     – Ak sa vám nepáči, s Bohom. Ani minútu vás tu netrpím. Alebo sa   prispôsobíte a budete držať na oddelení poriadok, alebo môžete   ísť.
    </tei:p>
    <tei:p>
     Ošetrovateľky, nažívajúce v stálom nervovom napnutí, slepo ho   poslúchaly a plnily jeho rozkazy.
    </tei:p>
    <tei:p>
     Tu nebolo, ako na iných oddeleniach, žeby sa sestry okúňaly,   škľabily sa, robily na slová doktorove poznámky, lenošily, žvatľaly a   klebetily. Tu boly ako svedomité stroje, lebo ich doktor Jašo naháňal   a za jeho slovom stál vždy sám primár.
    </tei:p>
    <tei:p>
     A tak rozhorčenosť sestár, týchto štvaných otrokýň, sa vybíjala   proti pacientom. Sliedily a špehovaly, čo kde môžu Jašovi hlásiť, aby   jeho dobrú vôľu získavaly, vypátraly všetko, pacienti nemohli slova   povedať, zapáliť si na cigaretu, prijať dary príbuzných, prejsť cez   sieň, aby to sestry Jašovi neudaly.
    </tei:p>
    <tei:p>
     A Jašo bol krutý.
    </tei:p>
    <tei:p>
     – Pane, tu ste v nemocnici a nie v bare, tu sa musíte prispôsobiť.   Tu nesmiete jesť olejovky, rybyčky, čo vám milá prinesie. Tu sa   musíte živiť tým, čo vám predpíšeme. Sestra, tento človek dva týždne   nedostane návštevy. Zaznačiť!
    </tei:p>
    <tei:p>
     – Pane, vy ste fajčili tu v sieni, hoci dobre viete, že je   zakázané. Stalo sa to už po druhý raz. Ak si tu ešte raz zapálite,   prepustím vás z oddelenia. Doliečte sa, kde chcete. Sestra, tento muž   dostane sedem dní prvú diétu. – Prvá diéta znamenala stravu, kde   pacient dostáva len mlieko a čaj.
    </tei:p>
    <tei:p>
     Jašo vykonal ukrutné exekúcie. Jedného dňa mu sestry hlásily, že   traja pacienti shovárajú sa s prostitútkami s poschodia, cez lift,   kde sa z kuchyne jedlá spúšťajú. Jašo bol skoro bez seba a prepustil   ich z oddelenia.
    </tei:p>
    <tei:p>
     Denne sa robila „literárna kontrola”. Toto sveril na Zuriana. Jeho   úlohou bolo zhabať od pacientov všetko, čo ich obrazotvornosť v   pohlavnom smere dráždi. Smeli čítať len poučné veci, cestopisy v   mravných krajinách, nijaké ľúbostné romány, nijakých Bocacciov a   podobných spojencov a podporovateľov gonokokov.
    </tei:p>
    <tei:p>
     Nikdy sa nestalo, že by bol niekto dostal z pacientov dovolenku. V   tej chvíli, ako bol prijatý, odňaly mu sestry šaty, dostal pruhovanú   bielizeň nemocnice a nikdy ani na dvor ho nepustili. Mohla mu umierať   matka, mohol mu horieť majetok, dva-tri mesiace, kým choroba trvala,   bol väzňom oddelenia.
    </tei:p>
    <tei:p>
     V primárových, ale najmä v Jašových železných rukách, chabé, často   zanedbané predpisy venerologie vyrástly v zákony, zmenily sa v   náboženstvo, nad ktoré nebolo odvolania. A – všetka česť – bolo to   tak správne, o tom sa Zurian zanedlho na vlastné oči presvedčil. Bolo   toho treba, lebo len tak mohli dosiahnuť toho utešeného výsledku   liečebného, ktorý toto oddelenie primára Ditricha preukázalo.
    </tei:p>
    <tei:p>
     Jašova krutá, neľudská povaha, jeho obmedzený despotizmus boly tu   na mieste. Všetka česť.
    </tei:p>
    <tei:p>
     Pacienti sa tu necítili doma, nerozťahovali sa, nehašterili medzi   sebou. Boli skromní, pri stálom vedomí, že sú v nemocnici a stoja pod   dozorom, nemali tu iného cieľa životného, len ten, čo im Jašo sám   vytýčil: čím skôr ozdravieť a ísť domov s Pánom Bohom.
    </tei:p>
    <tei:p>
     Čas trávili v tichom rozhovore. Jašo nemal rád ani toto, lebo,   vraj, sa len zbytočne balamutia, ale tomu sa zabrániť nedalo.
    </tei:p>
    <tei:p>
     Zurian, ktorého primár Ditrich predbežne nezadelil, aby si najprv   získal všeobecné poňatia o celom oddelení, o mužských i o ženských,   zdržoval sa v ten čas naj viacej pri mužských.
    </tei:p>
    <tei:p>
     Raz odpoludnia nevolky stal sa svedkom ich rozhovoru. Sedeli   všetci okolo postele nového pacienta Polanského, ktorý im, zdá sa,   predsedal.
    </tei:p>
    <tei:p>
     Ani ho nezbadali, keď vošiel a súdiac, že čo dvadsať ľudí a dve   ošetrovateľky počuť môžu, to nemôže byť veľkým tajomstvom, utiahol sa   pekne-krásne do kúta a načúval rozhovoru.
    </tei:p>
    <tei:p>
     Ktosi práve skončil svoje vypravovanie a Polanský, ktorý bol asi   predsedom tohoto sbromaždenia, prehovoril:
    </tei:p>
    <tei:p>
     – Je na rade pán Čmuchal, četnícky strážmajster, nech nám povie,   ako prišiel k tejto detskej chorobe.
    </tei:p>
    <tei:p>
     – Nie som nijakým krásavcom, páni moji, – začal Čmuchal, – ale   zato ženy ma vždy akosi milovaly. Nechcem hovoriť o svojich   triumfoch. Tých má dosť každý na niečo súci chlap, ak je len nie   zbabelcom. Chcem hovoriť o príčine svojej choroby a to tiež len   celkom krátko. Asi štyri mesiace som chorý. Týždeň pred svojou   svadbou som sa nakazil. Moja žena má sedemnásť rokov a bola mojím   dávnym ideálom. Týždeň pred svadbou, ako to už býva, boli sme   „lumpovať”. Pilo sa až do prevrátenia žalúdkov a nechybely ani   spoločnice. Nočné motylky, podozrivé dcérky barov a krčiem. Jedna z   nich sa mi prilepila na krk a nemohol som sa jej zbaviť. Či azda, aby   som úprimne povedal, ani som veľmi nechcel. Bol som o sebe istý. Moju   dušu naplnila milovaná, živá pamiatka mojej lásky, mojej nastávajúcej   ženy, čo však, myslel som si, nebráni mi v tom, aby ma tento nočný   tvor tu, v tejto veselej chvíli trochu baviť nemohol.
    </tei:p>
    <tei:p>
     Však ma i bavila a stávala sa čím ďalej, tým dotieravejšou. Ja som   však odporoval. Nato, mysliac asi, že som špinavým, lakomým človekom,   začala ma tešiť; udala mi cenu svojej lásky, vychvaľujúc to, čo mi za   túto miernu sumu poskytnúť môže. Podíval som sa na ňu s boku. „Ty   potvora mrzká,” pomyslel som si, „keby som sa s tebou stretol vo dne,   ani by som so svoje zablatené čižmy do teba neutrel, nie veru, keby   si mi zaplatila sto ráz toľko, koľko odo mňa žiadaš.”
    </tei:p>
    <tei:p>
     Takto som si filozofoval a pritom spravil tú veľkú chybu, že som   ju hneď od seba neodohnal. Lebo bola neúnavná vo svádzaní. Začala sa   mi vešať na krk, a tu ma opustily sily. Nie preto, že som bol opitý.   Znal som tú svoju vlastnosť ešte zo stavu triezveho. Je to moje   prekliate dobré srdce, ktoré takejto svrchovanej, intímnej prosbe   odolať nikdy nevedelo. Keď sa ma žena dotkne, som stratený. Krv, ako   keby sa mi naraz zmenila v limonádu, opustia ma sily, stratím   schopnosť reči a som hluchý a bezmocný, ako tokajuci tetrov. Hanbím   sa priznať, páni moji, ja, ktorý som sa ako četník, toľko ruval,   strieľal, mlátil, bojoval, pod dotykom ženskej ruky stávam sa, ako   vrece múky, bezvládnym a upadnem úplne do moci tých krvilačných   potvôr.
    </tei:p>
    <tei:p>
     Tak sa to stalo i vtedy v noci. Oči sa mi zavrely, ani neviem, čo   a ako bolo ďalej.
    </tei:p>
    <tei:p>
     Ráno som sa okúpal, drhol som sa dlho a dôkladne, aby som smyl so   seba dotyk tej cudzej ženskej a modlil som sa v duchu, aby mi Pán Boh   odpustil ten mrzký hriech mojej slabosti a aby moja láska nikdy   nebola takou necharakternou. Aj som sa na druhý deň už upokojil,   zabudol na hanebnosť a myslel som, že je celá vec odbavená. Na tretí   deň ráno však pozdravila ma hnisavá kvapôčka na konci močovej   trubice. „Bon jour,” povedala mi. „Nazdar!” odvetil som. Srdce mi   svierala rozhorčenosť, cítil som ruku osudu nad sebou a vedel som, že   svoju hanebnosť musím odpykať. O štyri dni bola svadba a o týždeň   opustil som svoju mladú ženu, ktorej som nikdy nepoznal, aby som   vandroval od lekára k lekárovi. Jeden viacej skopal moju chorobu, než   druhý. Svojej žene nahovoril som čosi: zápal stredného ucha, či   slepého čreva, už sám neviem. Nuž a napokon zunujúc zhubné machinácie   pánov špecialistov-fušerov, uchýlil som sa do nemocnice.
    </tei:p>
    <tei:p>
     – Dobre, – povedal Polanský, – nasleduje pán Král, strojový   zámočník, nech nám rozpovie, ako získal svoju populárnu chorobu.
    </tei:p>
    <tei:p>
     – Ejha, – žvatľal Král, chlapisko degenerovaného zovňajšku, – ako   som k tomu prišiel? Dobre! Za desať korún v istej uličke, v istom   dome, ktorý mladíci dobre poznajú. Mal som u tej dievky protekciu,   lebo iného to stojí aj vyše dvadsať korún. To bolo však, pánovia, už   dávno, vari pred troma rokmi. Od tých čias raz som mal tú chorobu,   raz nemal. Prešly niekedy i dva mesiace, čo mi zmizly všetky   príznaky. Hnisavý výtok z močovej trubice prestal, nemal som ani   najmenšieho nepríjemného pocitu. Pri prvej lumpačke však sa mi to   všetko vrátilo a veru neviem, či som chytil gonoreu vždy znova a či   sa mi vracala vždy tá stará. Lebo, akiste všetci viete, pánovia, ako   je to. Neviem vám to tak učene vyložiť, ale cítim dobre, ako to asi   bude. Následkom liečenia, avšak neporiadneho, behom času gonorea   prejde do chronického, vleklého štádia. Hojnosť gonokokov z výtoku   vymizne a oni sami väčšinou vykapú. Ostane v rúre močovej len ich   starý ded, ten prvý, najstarší a má nanajvýš len niekoľko svojich   druhov do rezervy. Dlhú šedivú bradu má tento starý gonokok, pokojne   si sedí a zíva kdesi ukrytý v hĺbke krycích buniek močovej rúry.   Nebúri sa už, nespôsobuje hmsanie, nechá svojho nositeľa na pokoji.   Len leží tam a taroky hráva si so svojimi priateľmi. Náhle však ho   niečo vyruší a býva to požitý alkohol, ktorý močovú rúru dráždi a   pohlavné rozčúlenie, hneď vyskočí tento starec a rýchlo sa lúčiac so   svojimi druhmi, ponáhľa sa, aby dosiahol novej pôdy výživnej, čo   býva, ako známo, zasa len močová rúra a vôbec pohlavné ústroje ženy.   Takto som vyplašil neraz tohoto starého deda v opojení alkoholu,   alebo i bez toho. Tak, ako som ho ja dostal kedysi, tak som ho   odovzdal nesčíselným ženám. Pomstil som sa za svoju nákazu. Keď ju ja   môžem mať, môže ju mať aj iný. Prišla na mňa celá kopa policajných   udaní od nakazených žien, ale vezmi čert. Odsedím to a náhle ma   odtiaľto pustia, bude všetko po starom.
    </tei:p>
    <tei:p>
     – Beštia, – poznamenal ktosi z poslucháčov, ale Polanský   skríkol:
    </tei:p>
    <tei:p>
     – Ticho, nijaké poznámky. My tu teraz chceme počuť príbehy a nie   kritizovať. To si vybavte, komu sa chce, medzi sebou. Nasleduje pán   Igor Durana, absolvent konzervatória, umelec na husliach.
    </tei:p>
    <tei:p>
     Oslovený bol mladý chlapec, dievčenskej ružovej tvári a nežnej,   jemnej povahy. Bol akoby pravým opakom predošlé hovoriaceho.
    </tei:p>
    <tei:p>
     Bol to Slovák, Zurianov krajan, ktorý vediac, že je Zurian v   Prahe, v letenskej nemocnici, na venerickom oddelení, písomne ho   prosil o radu. Ide vraj u neho o kvapavku, ktorú si darmo lieči už   viacej mesiacov. Ako člen veľkého filharmonického orchestra je v   krutej situácii, lebo svoje povolanie ďalej konať nemôže, je v   nemožnom duševnom stave a týmto mu zas hrozí strata miesta. Prosí   tedy, čo si má počať.
    </tei:p>
    <tei:p>
     Zurian mu hneď napísal, aby si vzal zdravotnú dovolenú a došiel na   liečenie k nim do Prahy. Igor to i urobil. – Bol to chlapec tichej,   ostýchavej povahy, tým viacej Zuriana prekvapilo, že sa tu naraz tak   rozhovoril.
    </tei:p>
    <tei:p>
     Načúval jeho rozprávaniu.
    </tei:p>
   </tei:div>
   <tei:div type="chapter">
    <tei:head>
     NAIVNÉ VYPRÁVANIE NEVINNÉHO   IGORKA
    </tei:head>
    <tei:p>
     – Ech, páni moji, akože mám začať? Keď som mal triadvadsať rokov,   skončil som práve štúdiá a a tatko môj kúpil mi zlaté hodinky s   vodotryskom. Hodinky mi kúpil môj tatuško zlatý, šatočky akoby na mňa   uliate, topánky lakové, čo mi len tak klopkaly klip-klap, klip-klap a   lesklý sa, že i lúč slnca padol na brucho, keď sa do nich zakopol. On   sám zaviazal mi mašličku pekne, moderne a čistil kefou z predu i zo   zadu. Si ako princ z rozprávky, – riekol mi so sebavedomou pýchou a   keď videl, že sa hanblivé pýrim, pobozkal ma na ľavé líce a nežne   pohladil moje hodvábne vlásky.
    </tei:p>
    <tei:p>
     – Len hore hlavu, dieťa moja. Veď je už hotovým človekom, môj syn   maličký. Si sám sebe pánom, môžeš ísť do boja života, pripravil som   ťa dostatočne. Nemám strach o teba, lebo viem, že obstojíš. Hocikde   budeš, získaš si všade dôstojné miesto v spoločnosti ľudskej, lebo   zaslúži to tvoja vzdelanosť a budeš mať sympatiu svojich blížnych,   lebo má na to nárok tvoja čestná, priama a nežná povaha. Tu na tom   poli nemám strach o teba. Inde čaká na teba nebezpečenstvo: so strany   žien. Na tie si musíš pozor dávať. Veľa som ti už hovoril o tých   bytnostiach, ktoré od malička sú vychované na boj proti tebe.   Varoval, chránil som ťa pred nimi úzkostlivé, a len keby ti dal Pán   Boh dosť sily i naďalej, aby si sa do ich pazúrov nedostal.
    </tei:p>
    <tei:p>
     Oči mi zablysly, vyskočil som so stoličky a s plamennou tvárou som   povedal oteckovi: „Tatko môj zlatý, za takého slabocha ma pokladáš? A   či ti je nie dostatočnou zárukou celý môj doterajší život, len vede a   umeniu venovaný, aby si mi dôveroval do budúcnosti?” Slzy sa mi draly   do oču od horkosti a žiaľu: môj otecko mi neverí!
    </tei:p>
    <tei:p>
     Ledva ma utíšil: „No, veď nie, nie, dieťa moje, už nebudem tak   hovoriť, vidím, ako ti nemilo padne moja žiarlivá nedôvera. Áno,   žiarlim na teba. Žiarlim na svojho syna, ktorého som vychoval pre   vedu a pre nesmrteľné krásne veci, a mám strach z tých povrchných,   krutých, sebeckých bytností, z dievčat. Ale nebudem už tak hovoriť.   Nesmiem zabíjať v tebe sebadôveru. Ba práve naopak: zosilňovať ju   musím a preto počuj, synáčku! Dnes pôjdeš von, do mesta sám, celkom   sám, bez môjho gardovania. A môžeš tam byť, ako dlho chceš. Môžeš   prísť domov i zajtra ráno. Tu máš peniaze, zariaď sa s nimi, ako   chceš. Počkaj, nezabudni doma zrkadielko a čistú vreckovku. Tak, a   teraz choď. Verím ti, dôverujem, viem, že všetko povieš svojmu   tatíčkovi. Len choď, otužuj sa a ak si nevieš niekdy rady, spomeň si   len na mňa, na moje slová.”
    </tei:p>
    <tei:p>
     Ešte raz pohladil moje vlásky. „Daj si pozor na šatočky,” riekol a   pustil ma. Pobozkal som mu ruku a šiel von. Vo dverách ma zastavil a   zavolal nazpäť. Sňal mi s kabáta dlhú, bielu nitku. – Tak, a teraz   môžeš ísť. Daj si pozor na elektriky, na vozy a na automobily, aby ťa   nepovaliľy, blatom neofŕkaly. – – Áno, tatuško, budem si dávať pozor.   Ruky bozkávam!
    </tei:p>
    <tei:p>
     – Mám cieľ pred sebou, – uvedomoval som si na ulici. Mám dokázať   tatíčkovi, že som pevný, hodný jeho dôvery, oddaný len vede a kráse a   nič ma od nich neodtrhne. Cieľ, ktorého sa neľakám, lebo som už   riešil oveľa ťažšie problémy. Najlepšie bude pokračovať systematicky.   Ale akože začať, ako dostať prvé vlákno do ruky? Dlho som však   nemusel roz mýšľať.
    </tei:p>
    <tei:p>
     Bolo krásne, letné odpoludnie a po rovnej, stromami posadenej   ceste, do parku vedúcej, išly proti mne dievčatá. Najprv som cudne   sklopil zrak pred ich hltavým pohľadom, ale potom som sa osmelil.   Nesmieš si z nich problém robiť, riekol som si, len sa dívať smelo a   ľahostajne cez ne, akoby ani neboly, ako by si sa díval do   vzduchu.
    </tei:p>
    <tei:p>
     Už som očí nesklopil a s rastúcim pocitom blaženosti som zistil,   že celkom smelo znesiem ich nestydaté, smyselné pohľady, neruší ma,   že sa za mnou obracajú, ba ani ich dotieravé poznámky ma nemôžu   vytrhnúť z ľahostajnej pokojnosti.
    </tei:p>
    <tei:p>
     Len raz prišiel som do rozpakov. Šla oproti mne celá škola.   Väčšie, odrastenejšie dievčatá, pod dozorom niekoľkých mníšok, ktoré   ich viedly a za nimi nekonečný rad tých nebezpečných bytností.
    </tei:p>
    <tei:p>
     Mali ste počuť ten necudný smiech, ktorý zaznieval, keď som popri   nich prešiel.
    </tei:p>
    <tei:p>
     Bol to nekonečný rad a ako vlci v zime, keď chodia v celých húfoch   za korisťou, nebály sa, ba ani sa len neostýchaly.
    </tei:p>
    <tei:p>
     – To je pekný chlapec! – vykrikovaly na mňa. – A, ako sa cudne   díva dolu na zem. To je zbabelý rytier. – Ale pekný, však, Anička,   prijala by si ho za partnera na večerné prechádzky v parku. – A   chichotaly si tak nehaneblive, že sa mi z toho hlava krútila, a   cítiac svoju slabosť pri toľkej nekrytej skazenosti, ani som nevedel,   kam sa mám dívať, aby som unikol a vzdychol som si od blaženosti, keď   som ich mal za sebou. Bojazlivé som sa obrátil a videl som, ako sa   ešte dlho pozerajú za mnou a kývajú, volajú na mňa zdiaľky.
    </tei:p>
    <tei:p>
     Tak vyzývavo a s toľkým sebavedomím som ešte na ulici nechodil.   Predtým som sa zavše len ponáhľal do konzervatória, skrýval sa pred   ľuďmi, žil len profesorom, umeniu a oteckovi.
    </tei:p>
    <tei:p>
     Dnes som bol prvý raz vonku ako muž, ako mládenec, aby som dokázal   svetu, že som samostatný, že zrak pred nikým nesklopím.
    </tei:p>
    <tei:p>
     Moju dušu naplňovaly akési neisté, neurčité pocity, keď som sa   večer vrátil domov. Otecko ma starostlivé objal a musel som mu všetko   dopodrobna vyrozprávať.
    </tei:p>
    <tei:p>
     Upokojoval ma: – Nič to, nič to, môj maličký.
    </tei:p>
    <tei:p>
     Od toho času som už veľa skúsil a viem, že vy, pánovia, boli ste   vychovaní ináč. Viem, že sa v duchu usmievate môjmu vypravovaniu,   však nič to, budem hovoriť ďalej, ako sa to vlastne so mnou   stalo.
    </tei:p>
    <tei:p>
     Prežil som v nasledujúcich dňoch niekoľko hrubých a nepríjemných   dobrodružství. Bol som rád, že som z nich vybŕdol. Stalo sa to tak,   že som prehovoril k dáme, ktorá sa na mňa v parku a či v divadle   náramne viditeľne usmievala. Myslel som, že ma pozná, ale dokázalo   sa, že to boly hrozne neznesiteľné hysterky, ktoré sa potom lepily na   mňa s takou húževnatosťou a bezočivosťou, že som neraz chcel zavolať   policajta, aby ma ich zbavil.
    </tei:p>
    <tei:p>
     Otecko, pod dojmom týchto nepríjemností, rozhodol sa, že ma   zavedie do spoločnosti. Ja som najprv namietal, že mám výborných   priateľov, knihy, nenechajú ma nudiť sa, netreba mi spoločnosti, ale   potom na jeho dôvody dal som mu za pravdu.
    </tei:p>
    <tei:p>
     Na druhý deň predstavil ma známej rodine. Mali aj dcérku. Menovala   sa Marta. Bolo to čiernooké, temperamentné dievčatko, asi o rok   mladšie, ako ja. Hudba nás spájala. Ona hrala znamenite na klavír a   nejeden prekrásny večer sme strávili takto spolu, oddaní sonátam a   symfóniám.
    </tei:p>
    <tei:p>
     Mne to celkom stačilo, ale Marte nie. Neraz som zbadal, ako sa   zadívala na mňa, ponosovala sa, že sa blíži jar a že sa cíti takou   akousi osirelou.
    </tei:p>
    <tei:p>
     A ja som bol v hrozných rozpakoch. Začal som sa Marty báť. Prečo   bola taká divná, prečo jej nestačila hudba ako pojítko nášho   priateľstva. Ja som bol taký šťastný pri tejto forme kamarátstva a   hľa, teraz z Marty sa vykľuje čosi nepekného. Prišly mi na um tie   pažravé, mrzké potvory zvonku a bol som v hroznej neistote.
    </tei:p>
    <tei:p>
     Oh, v hudbe a teóriách bol som doma, ale v praktickom živote bol   som veru veľmi nemotorný.
    </tei:p>
    <tei:p>
     Rozhodol som sa, že o tých Martiných nových spôsoboch posbováram   sa s oteckom.
    </tei:p>
    <tei:p>
     – No, vieš, – povedal mi, – Marta je do teba zaľúbená.
    </tei:p>
    <tei:p>
     – A čože ja mám, pre Boha, robiť? – spytoval som sa.
    </tei:p>
    <tei:p>
     Otecko sa záhadne usmieval: – To už nechám teraz na teba. Poviem   ti len toľko, že by som nič nenamietal proti tomu, keby si mal Martu   rád. Je to dobré, nadané dievčatko, nič by som nenamietal, keby,   keby…
    </tei:p>
    <tei:p>
     – Keby som si ju vzal za ženu, – dodal som odhodlane a otecko   prikývol.
    </tei:p>
    <tei:p>
     Toto mi trošku vrátilo istotu. A nebol som už k Marte taký   absolútne odmietavý.
    </tei:p>
    <tei:p>
     A potom s prvým jarným orgovánom rozkvitla i naša láska. Ale nežne   a vo forme éterickej. Ja som bol, hoci som mal Martu rád, telesne   chladný, chladný ako vietor pozdnej jesene, Marta však nie, veru   nie.
    </tei:p>
    <tei:p>
     – Až príde leto, – povedal som jej, – až dozrú slnečnice… – pritom   som sa však zľakol takého blízkeho termínu.
    </tei:p>
    <tei:p>
     Koncom mája presťahovali sme sa do kúpeľov. Boli sme tam s oteckom   a bola tam celá Martina rodina.
    </tei:p>
    <tei:p>
     A tam v tých kúpeľoch sa splnil môj osud.
    </tei:p>
    <tei:p>
     Mali sme tam už veľa známych. Chodieval som do spoločnosti,   ponajviacej s oteckom, alebo s Martou. Sám neviem, ako som k tomu   prišiel, spoločnosť si ma obľúbila.
    </tei:p>
    <tei:p>
     Po jednom mojom koncerte, bolo to pätnásteho júna, dostal som   veľmi podivný návrh.
    </tei:p>
    <tei:p>
     Večer v kaviarni, kde som práve sám sedel pri stole a čítal   noviny, prisadol si ku mne akademický maliar L., ktorý so svojou   krásnou mladou ženou už dlhší čas sa zdržoval v týchto kúpeľoch. Bol   tiež veľkým teoretikom a neraz sme sa prechádzali po parku, pohrúžení   do živej debaty.
    </tei:p>
    <tei:p>
     Vtedy večer, ako si ku mne prisadol, bol nejaký nepokojný. Bolo mu   vidieť na tvári napnutosť a akúsi neistotu.
    </tei:p>
    <tei:p>
     – Chcel by som s vami hovoriť, – riekol, – je to veľmi odvážne, čo   chcem povedať, neviem, či neprekročím medzi rečou medze vašej   trpelivosti a dobrej vôle a či ma nezarazí s vašej strany výbuch   zlosti a nepochopenia.
    </tei:p>
    <tei:p>
     – Vy ste diplomat, – odpovedal som, – ako dobre sa vyznáte v   mechanizme debaty, ako dobre viete, že získanie dobrej vôle   protivníka, ak chceme niečo dokázať, znamená často viac, než tisíc   znamenitých argumentov, ktoré ľahko stroskotajú sa na skale   nedobromyseľnosti. Ako dobre* viete, že po tom vašom krásnom úvode   nemôžem iné, ako sľúbiť, že vás trpelive vypočujem, nech je to už   hocičo, čo mi chcete oznámiť.
    </tei:p>
    <tei:p>
     – Ďakujem vám, – povedal s výrazom uľahčenia v tvári, – a prosím   vás, keď som vám všetko vyložil, nemusíte mi hneď odpovedať. Je dosť   času rozhodnúť sa. Najprv si len všetko dobre rozmyslite. Ja som päť   rokov ženatý. Znáte moju ženu. Je krásna, vzdelaná a nesmierne jemná.   Vzali sme sa z lásky. Naša láska bola pre nás celým svetom a celý náš   svet vyvrcholil v horúcej túžbe po potomku. Nikto nikdy na svete si   neželal vrúcnejšie dieťa, ak my dvaja. Medzi miliónmi ľudí, ktorí sa   množia bez myšlienky, ako zviera, v nás dvoch priamo horel plameň   uvedomelého smyslu nášho života: mať potomka. Naša láska bola taká   zduchovnelá, duše naše sa tak nesmierne milovaly, že sme si nevedeli   predstaviť život bez dieťaťa, bez nášho pokračovania.
    </tei:p>
    <tei:p>
     Avšak dieťa neprišlo. Roky sa minuly a neprišlo. A my sme trpeli,   stali sme sa melancholikmi, že nebudeme mať stelesneného symbolu   našej veľkej lásky.
    </tei:p>
    <tei:p>
     Ja som už behom času rezignoval. Upokojil som sa v nezmeniteľnej   vôli osudu.
    </tei:p>
    <tei:p>
     Moja žena však nie. Tá trpí neustále a mám vážnu obavu, že dostane   v tej svojej ustavičnej tuhe a v neutíšiteľnom žiali po dieťati   nejakú psychózu, akúsi nenapraviteľnú duševnú poruchu.
    </tei:p>
    <tei:p>
     A tak cez dlhé bezsenné noci sme sa shovárali, rmútili a rady   nevedeli.
    </tei:p>
    <tei:p>
     Až nedávno, asi pred pol rokom, boli sme u lekára, znamenitého   odborníka. Pri mojej žene nenašiel nič odchylného a vyhlásil, že   chyba je na mojej strane. Ja som ten, ktorý nemôže splodiť   potomka.
    </tei:p>
    <tei:p>
     L. teraz umíkol a opatrne sa rozhliadol.
    </tei:p>
    <tei:p>
     Keby som bol mal vtedy ten mozog, čo mám teraz, bol by som sa ho   hneď v tej chvíli spýtal: – A z čohože súdil lekár, že nie ste   schopný stať sa otcom?
    </tei:p>
    <tei:p>
     Ja som sa nič nespýtal a L. pokračoval: – Po tejto porade s   lekárom, hoci situácia naša bola jasnejšia, sám problém nášho potomka   ostal i naďalej problémom. Nasledovaly potom ešte ďalšie, nekonečné,   ducha i nervy moriace, zúfalé rozhovory a tápania v neistote, až sa v   nás pomaly začal vykryštalizovať náhľad, ktorý už dnes je našou   nezvratnou vierou i nádejou.
    </tei:p>
    <tei:p>
     Bol som to ja, ktorý som to navrhol a verte mi, nešlo to tak   ľahko, tú vec sformovať.
    </tei:p>
    <tei:p>
     Príčinou spoločného nášho žiaľu, a beznádejného života som tedy   ja, to je skutočnosť. Situácia v tejto forme je neudržateľná, lebo mi   hrozí budúcnosť, že moja žena zošalie. Pomyslel som i na to, že   adoptujem cudzie dieťa, a budeme ho mať ako vlastné, potom som však   od toho plánu upustil. Nebolo by to riešením nášho problému, veď z   nás, z našej lásky, z našej duše by v tom dieťati nič nebolo. A my   sme chceli v ňom milovať samých seba, na čo sme mali právo. To cudzie   dieťa by bolo bývalo len akýmsi domácim zvieratkom, ktorým si život   spríjemňujeme a ktorému zato poskytneme primeranej lásky a domov.   Nie, to nebolo to, po čom sme túžili.
    </tei:p>
    <tei:p>
     Povedal som tedy svojej žene, celkom otvorene a bez dlhých   okolkov. Ak tedy nemôže byť to dieťa mojím a tvojím, nech máme v ňom   tedy aspoň tvoju dušu. Nech je tedy to dieťa tvojím, a… a…, a ja ho   budem milovať, ako svoje, veď bude v ňom časť tvojej zbožňovanej   bytnosti, kus našej lásky.
    </tei:p>
    <tei:p>
     Moja žena bola ohromená. Nejdem vám hovoriť, čo a ako bolo, koľko   a ako som ju musel tešiť, kým pochopila môj návrh, v ktorom najprv   videla svätokrádež, zneuctenie našej lásky, potom ma však pochopila.   Nemožno hovoriť o nejakom zneuctení našej lásky, lebo tá je taká   veľká, že ju rozbúrať nemožno. Ide len o akési mechanické umožnenie,   aby sme mali potomka, ide len o to, aby akýsi cudzí mužský, ktorého   spolu vyvolíme, statočne a otvorene vyhľadáme, vzdelanec a aristokrat   duše, akí sme my, ktosi, kto nás pochopí – nuž ten aby nám umožnil   mať smysel života, mať potomka.
    </tei:p>
    <tei:p>
     Tu nejde o pikantériu. Nech zmrzne úškľabok na tvári každého   profánneho tvora, kto tu chce ňuchať škandálik, výstrednú myšlienku   dvoch bláznov, cudzoložstvo. Je to naším najsvätejším a najčistejším   i najuváženejším úmyslom a s odporom i opovržením odmietame každú   škvrnu, ktorú by spoločenstvo hysterických báb, hypermravných   onanistov a pohlavne precitlivelých svätuškárov na náš intímny plán a   na jeho mechanizmus namazať chcelo.
    </tei:p>
    <tei:p>
     Je to plán dvoch aristokratov duše, je to potrebná, nevyhnutná   operácia, nič iného a jej vykonaním bude poverený tiež len   aristokrat, ten, kto nás pochopí a najmä ten, koho si my zvolíme. A…   a tým človekom… – a s nesmierne mäkkým, prosebným vzhľadom díval sa   na mňa – máte byť vy.
    </tei:p>
    <tei:p>
     Vyskočil som so stolca, ale chytil ma za obe ruky.
    </tei:p>
    <tei:p>
     – Prosím, pamätajte si, čo ste mi sľúbili a nebuďte nápadným.
    </tei:p>
    <tei:p>
     Opanoval som sa. – Pane, – riekol som, – neviem, kedy som vám dal   podklad, ktorý vás oprávňuje, aby ste ma pokladali za plemenného   býka?
    </tei:p>
    <tei:p>
     L. mlčal.
    </tei:p>
    <tei:p>
     – Nuž, tedy hovorte, čo vám to zišlo na um?
    </tei:p>
    <tei:p>
     – Poviem vám to, a prosím vás len o trpezlivosť, – riekol L.   tichým tónom. – Nebola to náhoda, že sme si vyvolili práve vás. Mali   sme veľa známych. Ale zasvätenci vedia, že medzi davom miliónov,   medzi stotisícmi dobre oblečených, vzdelaných ľudí a medzi neveľa   tisícmi vysokovzdelaných, na ktorých ti druhí hľadia ako na   polobohov, len tu a tam sa nájde opravdivý duch. Tí druhí môžu byť   skvelí odborníci svojho zamestnania, môžu byť i sčítaní, i duchaplní,   môžu byť živým lexikónom, ale tých, čo hľadia na život sub specie   aeternitatis, je len niekoľko. Tých, čo vidia do duší, vidia obzor   nad hlavami svojho okolia, tých, čo vedia, kto sú, kde sú medzi ľuďmi   a na zemi i vo vesmíre, tých je tak málo medzi davom širokým a   ďalekým, že ich ľahko spočítate na svojich piatich prstoch. Ja vám tu   lásku vyznávať nebudem. Nesluší sa to mužom. Avšak viem, kto ste,   poznám vás a váš život dávnejšie, než by ste si mysleli. A tedy či už   tak, či onak, ja a moja žena vyvolili sme si vás a vieme, čo robíme.   Vieme, kto je hodný stať sa stvoriteľom nášho potomka.
    </tei:p>
    <tei:p>
     – Ale, pane, – riekol som, už nehľadiac na ostatné znemožňujúce   okolnosti, akých je celá kopa, – vedzte, že ja tiež milujem, mám tiež   svoju vyvolenú, ktorej chcem patriť. Ako by som bol schopný   nevery?
    </tei:p>
    <tei:p>
     – Nežiadame od vás nevery. Ide len o jednoduchú operáciu, do   ktorej vašim citom, vášmu srdcu nič neni. Rozumejte mi a nebuďte   zbytočne sentimentálny. Veď preto som tú vec vyložil vám a nie   nejakému filistrovi. Vy a moja žena úplne vedome sa podrobíte istému   posvätnému, Bohom ustanovenému, prirodzenému výkonu, s ktorého čisté   naše úmysly smyjú všetku „pikantnosť”, ktorú luza naň namazala. Pre   Boha, vyrvete sa z ich nízkeho myšlienkového okruhu, ktorý z   prirodzeného kontaktu muža a ženy urobil „sladký hriech”, – „hriešnu   vášeň”, – či ako ešte pomenovala tento výkon ich špinavá   fantázia.
    </tei:p>
    <tei:p>
     Vám by som prial, pane, bez záujmu a bez chuti tento „posvätný   úkon” vykonávať.
    </tei:p>
    <tei:p>
     Miesto záujmu, ktorý pokladám za nepotrebný, budete mať s nami   súcit, krásny, ľudský súcit a miesto chuti, ktorej si s vašej strany   vôbec neprajem, budete mať vznešenú odhodlanosť.
    </tei:p>
    <tei:p>
     – Frázy, – riekol som, – fráza nad frázu, slovné hračky.
    </tei:p>
    <tei:p>
     – Frázy, ktorým dodá obsahu vaše pochopenie.
    </tei:p>
    <tei:p>
     – Ak dodá; ja neverím, že by dodala.
    </tei:p>
    <tei:p>
     – Prečo neveríte?
    </tei:p>
    <tei:p>
     – Pane, máte so mnou smolu. Verím, že by sa našlo veľa ľudí, ktorí   by mali z vášho návrhu radosť. Tešili by sa tomuto zaujímavému   dobrodružstvu, lichotila by ich márnomyseľnosti táto kandidácia. So   mnou však máte smolu.
    </tei:p>
    <tei:p>
     Ja nie som márnomyseľný, ako vy. Ja si pokračovania, detí   neprajem. Život je nie žart. Život je ťažký.
    </tei:p>
    <tei:p>
     Ja si prajem umrieť, pane, nie žiť. Som vyznávačom Nirvány a nie   života, lebo v Nirváne je sladké zabudnutie a život je krutá, ošklivá   skutočnosť. Smutný je osud nás živých, lebo sme otrokmi nesmyselného   kolobehu, z ktorého niet vyslobodenia.
    </tei:p>
    <tei:p>
     Ja nesnívam o dieťati, moje sny sú divoké a zúfalé. Boh vie, kde   sa prilepil na mňa ten sen, ktorý ma už toľko ráz utrápil?
    </tei:p>
    <tei:p>
     Na severnom póle som sedel a vyl som, dlho zavýjal do noci. Hú,   húúú – zo snehovej pláne sršaly na nebesia v dlhých kotúčoch žltavé   iskry. Nado mnou žiarila hviezda severu, blikala, kmitala, žmurkala   neutešene, len som čakal, kedy ju odnesie divý, pochmúrny vietor   severu.
    </tei:p>
    <tei:p>
     Zavyl som na ňu, ja, strhaný, zdivočelý vlčiak, hú, húúú.
    </tei:p>
    <tei:p>
     V bruchu mi kručalo, slzy mi mrzly v snehu, srdce mi svieralo   zúfalstvo. Okolo len ľadové snehové roviny, pláne, nad ktorými sa   časom zakrúti pär ráz chladná, červená guľa slnca a potom príde dlhá,   nekonečná noc.
    </tei:p>
    <tei:p>
     Otče môj nebeský, ešte žijem, ešte som nezhynul; som kus   organickej živej hmoty, nedaj mi zahynúť v tej samote krutej.   Natiahol som si krk a vyl do noci.
    </tei:p>
    <tei:p>
     Že som teraz psom, to nič nerobí. Bol som už i človekom a aj budem   ešte. Som živý tvor a každý živý je mojím bratom, každý je ja a ja   som každý. Rozsypané kúsky, klbká účelne soskupených živých   buniek.
    </tei:p>
    <tei:p>
     Akýsi božský rozmar ma teraz položil nižšie, či vyššie, neviem,   tým, že mi dal podobu psa. Opusteného, zúfalého tvora, ktorý   pochopil, že život je spád. Niečo, čo sa chýli neustále ku koncu,   klzký svah, na ktorom živé tvory zúfale sa škriabu hore. Driapu sa,   moria sa, ale napokon sklznú do priepasti, ale medzitým zanechali na   tom svahu dosť nešťastníkov, ktorí sa po nich budú moriť až do   nekonečnosti.
    </tei:p>
    <tei:p>
     A vyjem na nebesia divú, kvílivú pieseň odboja živých.
    </tei:p>
    <tei:p>
     Eh, divé sú moje sny. Obklopuje ma vždy samota a chlad.
    </tei:p>
    <tei:p>
     A hoci viem, že ja sám nič nezmením, jednako chcem svoje bytie   svojou smrťou likvidovať.
    </tei:p>
    <tei:p>
     A nie som márnomyseľný, ako vy a nechcem pokračovania. Preto je   moja odpoveď: nie. Vstal som a L. tiež.
    </tei:p>
    <tei:p>
     – Ešte slovo, – povedal mi. – Ja ešte nestrácam nádej. Len, prosím   vás, rozmyslite si ešte tú vec. Ja prídem za tri dni pre odpoveď. A   ak by ste si tú vec rozmysleli v môj prospech, prosím vás, nech vás   vlastné, dnešné vyhlásenie neviaže. Berte to tak, ako by ste nič   neboli povedali. Predo mnou tiež neupadnete do „hriechu   nelogičnosti”, lebo ja dúfam a verím, že si tú vec rozmyslíte.
    </tei:p>
    <tei:p>
     – No, len si dúfaj a ver, – pomyslel som si.
    </tei:p>
    <tei:p>
     Bol som akosi rozrušený. Čítal som síce už i o nemožnejšiach   veciach, ale že sa niečo takého môže prihodiť i mne, na to som   nemyslel.
    </tei:p>
    <tei:p>
     Rozhodol som sa, že zajtra, bez ohľadu na diskrétnosť a   gentlemanstvo, všetko rozpoviem oteckovi. Veď on je mojím najlepším   priateľom, on to nikomu nepovie a aspoň mi dodá istoty a pokoja.
    </tei:p>
    <tei:p>
     Tej noci nemohol som spať. Neustále som sa musel zaoberať s tým   čudným návrhom. O sebe som ani chvíľku nepochyboval. Ako by som ja   mohol byť pôvodcom ľudského života, keď ja svoj vlastný nenávidím!   Veď by to bolo najväčšie zaucho celej mojej životnej filozofii.
    </tei:p>
    <tei:p>
     Ale čert mi nedal pokoja. Obracal mi ten problém z ľavá napravo a   nazpäť.
    </tei:p>
    <tei:p>
     – Ajhľa, – myslel som si, – okolo tohoto problému panuje najväčšia   anarchia. Splodiť nové životy je dovolené každému paholkovi. Je   dovolené ešte i ľuďom hlúpym a života neschopným. Každý mamľas si   môže dovoliť mať potomka, a to koľko chce.
    </tei:p>
    <tei:p>
     A tu som zasa ja, ktorý mám tie najlepšie podmienky mať potomka   životaschopného. Som zdravý ako buk. Celý dlhý rad mojich predkov žil   intenzívnym duševným životom, zanechávajúc na svojho potomka tú   najlepšiu dispozíciu a schopnosť k neustálemu duševnému vývoju.
    </tei:p>
    <tei:p>
     A, hľa, so mnou sa tá krásna reťaz tvorivých intelektuálov   pretrhne. Ja sa nebudem môcť kochať vo svojom pokračovaní, ako to   činí môj otecko so mnou.
    </tei:p>
    <tei:p>
     A prečo nie? Či znamená niečo v poriadku, či vlastne neporiadku   sveta to moje tvrdošijné rozhodnutie? Práve ja, ktorý podľa večného,   prirodzeného výberu som priamo nútený zákonom vývoja mať potomka,   práve ja sa mám toho práva vzdávať? To dieťa by žilo v dobrých   sociálnych pomeroch, odo mňa i od svojej matky zdedilo by tie   najlepšie vlohy. Prečo tedy nie?
    </tei:p>
    <tei:p>
     V tej chvíli naplnil ma nekonečný, blažený pocit budúceho   otcovstva, akási divá pýcha: ajhľa, budem mať potomka a predsa   nebudem mať. Nikto o ňom nikdy nebude vedieť. Bude mojím dieťaťom.   Budem sa môcť kochať v ňom, sledovať jeho vývoj.
    </tei:p>
    <tei:p>
     Až dorastie do mojich rokov, i ja budem ešte mužom v najlepších   rokoch.
    </tei:p>
    <tei:p>
     Och, Bože! Budem môcť s ním, so svojím synom obnoviť ten krásny,   priateľský pomer, čo mám teraz so svojím oteckom.
    </tei:p>
    <tei:p>
     Uchvátila ma šialená radosť. Hej, budem otcom, budem mať syna!
    </tei:p>
    <tei:p>
     Potom som začal zasa pochybovať. Hľa, kukučkino mláďa v cudzom   hniezde! Nehanbíš sa? Ty sa pokladáš za charakterného muža? Co sám na   vlastný účet urobiť zbabelé váhaš, to spravíš na účet cudzích   ľudí?
    </tei:p>
    <tei:p>
     No, hej, ale keď ich urobím pritom šťastnými. Keď im dodám tým   smyslu života.
    </tei:p>
    <tei:p>
     No a čo Marta?
    </tei:p>
    <tei:p>
     Hej, veru, Marta. Na tú som ani nemyslel. A čo, keď tá dostane, až   si ju vezmem, tiež takúto potomkovú horúčku?
    </tei:p>
    <tei:p>
     Bol som v krutých pochybnostiach a v rozpakoch, ale čert mi   našeptával, že nebudem môcť odolať, a že nebudem mať toľko sily   oznámiť tú vec oteckovi a Marte.
    </tei:p>
    <tei:p>
     Otecko môj, aký mi bude život bez teba, až mi ťa čas urve? Či je   ešte niekde na svete taký krásny a intímny pomer medzi otcom a synom,   aký ja mám. Ty nevieš, aká je to bolesť pre mňa vidieť, ako   nezadržiteľne dodrúzga čas tvoju, kedysi takú krásnu, statnú postavu,   a koľko vrások ti nashromažďuje na tvári. Spolu chodíme vždy, keď sa   hneme hocikam von na ulicu, lebo mi je život bez teba prázdny. Tvoja   myseľ je mladistvá a všetko pochopujúca, ako pred rokmi. Na ňu čas   nemá sily. A vieš, pohladím ti tvár a urovnám ti vlasy, keď sa niekam   chystáme, na koncert, alebo do divadla, a usmievam sa pritom. A   spytuješ sa ma zavše, ako ti svedčí ten nový klobúk, či máš vlasy v   poriadku, a či mi je nie veľmi nepríjemné, že ti nové topánky tak   ukrutne vŕzgajú? Lebo márnomyseľný si, otecko môj, a sám o tom   nevieš. Akosi ticho, nevinne a naivne bojuješ proti času, či aspoň   chcel by si bojovať. A ja uspokojujem ťa a šikovne pochválim, aký si   švárny v tom novom klobúku, až ti zažiari tvár tichou spokojnosťou,   že, hľa, ako imponuješ svojmu synovi. A často usmievam sa pritom, keď   ťa takto oduševňujem a chválim a ver mi, za ten úsmev skrývam svoju   horkosť a svoje slzy. Akúsi strašlivú, čiernu vôľu cítim v pralese   budúcich rokov, akási neúprosná beštia tam číha, čo ťa mi kedysi   urve.
    </tei:p>
    <tei:p>
     A čože bude môj život bez teba, keď púhe pomyslenie, že ťa kedysi   stratiť musím, privedie ma na okraj zúfalstva?
    </tei:p>
    <tei:p>
     Nie, ja sa ťa nevzdám, otecko. Keby som stratil naše priateľstvo,   stratil by som smysel života. A nestratím ho. Bude žiť ďalej vo mne a   v mojom synovi. Vymienim si s L.-om, že chcem vplývať na jeho   výchovu, aby ma znal a miloval tak, ako som ja miloval svojho otecka.   Vymienim si to, upravíme si to, už to len nejako pôjde. Ak Pán Boh   dá, otecko sa dožije toho a uvidí, ako žije ďalej naša láska vo mne i   v mojom synovi.
    </tei:p>
    <tei:p>
     Tento obraz ma zalial takou blaženosťou, že som myslel, že prídem   o rozum.
    </tei:p>
    <tei:p>
     Hej, L. a jeho žena najdú v mojom potomkovi smysel svojho života a   ja ho nájdem tiež.
    </tei:p>
    <tei:p>
     Pri tom svätom našom ideále zmizne všetka prekážka, čo by hlúpe   mozgy tých úbohých červíkov do mojej cesty stavať mohly. Nik nebude o   tom vedieť.
    </tei:p>
    <tei:p>
     Bol som odhodlaný. Nespomenul som nikomu nič. Obraz Marty scvrknul   sa úplne. Ktože to bol? Akási dievčina, vzácnejšia, ako tie ostatné,   ale mňa neviazal k nej nijaký hlbší pocit.
    </tei:p>
    <tei:p>
     Na druhý deň odpoludnia bol som pozvaný do L.-ov. Strašne ma   tiesnil pocit budúcich udalostí, ale oni, vidiac to na mne, boli   nesmierne jemní. Opanoval som sa, povedal som, že som si tú vec   rozmyslel, že súhlasím a predniesol som svoje podmienky. Povedal som   to L.-ovi, lebo jeho pani bola taká taktná, že nás nechala osamote.   L. potom vyšiel za ňou, oznámil jej to, vrátili sa a už viacej sme o   veci nehovorili.
    </tei:p>
    <tei:p>
     L. potom zmizol a tri dni sa ani neukázal.
    </tei:p>
    <tei:p>
     Ostal som, s mladou paňou sám. Chvíľku cudzo sme sa dívali jeden   na druhého. Oba sme cítili, že priepasť cudzoty je medzi nami   nepreklenuteľná. Lebo ja som ju neľúbil a ona mňa tiež nie. Spojila   nás len vzájomná úcta, spoločný ideál a odhodlanosť uskutočniť   ho.
    </tei:p>
    <tei:p>
     – Oho, to tu začína ísť do tuhého! – vpadol niekto z okolo   sediacich Duranovi do reči. – Máte vo zvyku veľa rozumkovať a to   škodí. Mňa ste mali pustiť k tej mladej panej!
    </tei:p>
    <tei:p>
     – Ticho, pán Král, – skríkol na neho Polanský. – Vás pustíme   niekam, až budeme chcieť chovať pekné, veľké kusy dobytka. Zatiaľ sa   len opanujte a nevyrušujte, lebo vás vyhodíme. Prosím vás, Durana,   ani si ho nevšímajte a pokračujte.
    </tei:p>
    <tei:p>
     – A tak to šlo dva dni. Myšlienky a slová nás potom sbližovaly.   Najmä tu. Len tomu pričítam, že sa celá vec nezmarila, lebo ja som   veru nemal vôbec nijakej iniciatívy. Prial by som si, aby boly vaše   myšlienky v tejto chvíli také čisté, akí sme boli my a naše   podujatie.
    </tei:p>
    <tei:p>
     Svet sa mi od tej chvíle celkom premenil. Rozhodol som sa, že s   Martou preruším všetky styky. Načo sa mám oženiť, keď ja chcem žiť   len umeniu a keď teraz už budem mať aj potomka, ktorý mi zaisťuje   druhú veľkú túžbu, ideál môjho života: nehynúce priateľstvo môjho   otecka.
    </tei:p>
    <tei:p>
     Lenže otcom budem už teraz ja.
    </tei:p>
    <tei:p>
     Vyhľadával som samotu a tam som sníval o svojom nekonečnom šťastí.   Celé dni som preležal pri Váhu a díval sa do vody. Aký je osud   dobrotivý, ako zázračne riešil problém môjho života.
    </tei:p>
    <tei:p>
     Som nesmrteľný nielen ako človek, ktorý žije ďalej v ostatných   ľuďoch, svojich bratoch na zemi, ale i ako jednotlivec.
    </tei:p>
    <tei:p>
     Vŕba pri Váhu, na opustenom brehu, osamelý starý strom, a, hľa, tu   okolo už celá divá vrbina, to všetko sú jej deti, čo vyrástly z jej   rozsiatych semien. Tie isté listy, korene, konáre.
    </tei:p>
    <tei:p>
     Oh, blažený to bol čas, škoda len, že trval tak krátko.
    </tei:p>
    <tei:p>
     Lebo trval len tri dni. Na tretí deň som napísal krátky a úsečný   list Marte, že k nim nepôjdem, že som rozrušený a vyčerpaný,   potrebujem pokoj a preto sa utiahnem od sveta na dlhý čas.
    </tei:p>
    <tei:p>
     Ako by som bol vedel, že sa i tak, chcej-nechcej utiahnem.
    </tei:p>
    <tei:p>
     Lebo na štvrtý deň ráno už som mal k tomu závažnú príčinu.
    </tei:p>
    <tei:p>
     * Ja som však sám nechcel veriť a vlastne ani som nevedel, o čo   ide. Prvé príznaky ma nemálo postrašily a nútily, aby som vyhľadal   lekára.
    </tei:p>
    <tei:p>
     – Kto by sa z vas, panovia, – obrátil sa Durana na svojich   poslucháčov, – nepamätal na tú chvíľu u lekára. Keď skielko chorobným   produktom natrené, keď preparát položí do mikroskopu, namieri čočku a   díva sa, díva.
    </tei:p>
    <tei:p>
     Čakáte odpoveď, ktorá vám visí nad hlavou, ako vážky. V jednej   miske ligoce sa to krásne, zlé zdravie, ktoré si váži človek, len keď   už ho stratil; v druhej černie útrapa toľkých týždňov, mesiacov, či   aj rokov; zničený otrávený život.
    </tei:p>
    <tei:p>
     Uplynie pár sekúnd, neveľa, veď v takomto čerstvom, prudkom   prípade netreba dlho hľadať, jednako uplynie pár sekúnd, myšlienky   víria hlavou. Skúsenejší z vás, alebo tí, ktorí nemali svedomie práve   čisté, prežívajú všetky múky striedajúcej sa nádeje i zúfalstva. Ja   som však mal svedomie čisté a preto som stál úplne pokojne. Bolo by   možné, aby môj osud, pri mojom smýšľaní a doterajšom živote rovnal sa   osudu Don Juanov, dievkárov, fešáčkov a vagabundov? – Nie, to je   nemožné.
    </tei:p>
    <tei:p>
     Lekár sa podíval na mňa. – Kedy ste boli v akejsi nehygienickej   ženskej spoločnosti? – spýtal sa ma ostrým a úsečným hlasom.
    </tei:p>
    <tei:p>
     – Pane, – skríkol som, – to si…
    </tei:p>
    <tei:p>
     – No dobre, dobre, – prerušil ma, – len preto som vám dal takúto   nediskrétnu otázku, lebo máte…
    </tei:p>
    <tei:p>
     – Lebo mám? – kričal som.
    </tei:p>
    <tei:p>
     – Gonoreu.
    </tei:p>
    <tei:p>
     L.-a a jeho ženu som už viacej nevidel. Ako som sa vypotácal od   lekára, prvou mojou myšlienkou bolo, že hneď zájdem do L.-ov, poviem   im, čo sa stalo, a budem prosiť vysvetlenie.
    </tei:p>
    <tei:p>
     Rozmyslel som si však. Nie, je to ťažký, závažný krok. Môj rozum   je krátky premyslieť si všetky jeho následky. Musím sa poradiť s   oteckom.
    </tei:p>
    <tei:p>
     Oh, otecko môj, takto mu prídem domov. Viete, aké je to, keď   človeka život zdrtí do prachu? Keď sa chcel vzniesť do nebies a   spadol do latríny?”
    </tei:p>
    <tei:p>
     Bola to cesta krížová, kým som sa domov dostal, k dverám   oteckovým. „Len ďalej, poď, chlapče, poď,” – ozval sa znútra jeho   vľúdny hlas.
    </tei:p>
    <tei:p>
     – Prečo si taký bledý, čo ti je?
    </tei:p>
    <tei:p>
     – Áno, je mi niečo, – mrmlal som utrápené, – neveril by si a   neprišiel by si na to nikdy, čo mi je.
    </tei:p>
    <tei:p>
     – Tak už viem. Sadni si. A odkiaľ?
    </tei:p>
    <tei:p>
     – Hoj, odkiaľ, – vzdychol som, – je to dlhá história.
    </tei:p>
    <tei:p>
     – Tak len von s ňou.
    </tei:p>
    <tei:p>
     – Neodsudzuješ ma?
    </tei:p>
    <tei:p>
     – Nie. Chcem ťa potešovať. Nehoda je tu, treba ju odstrániť.
    </tei:p>
    <tei:p>
     – Oh, Bože, aký si dobrý, že ma neodsúdiš.
    </tei:p>
    <tei:p>
     – Neodsudzujem ťa, – riekol mi, keď som mu veci predniesol, – len   sa ti divím, ako si mohol na niečo takého pristúpiť. Veď si ty nebol   nikdy nejak smyselne založený, ba práve naopak.
    </tei:p>
    <tei:p>
     Neodpovedal som, len v sebe som si myslel: Hej, keby otecko znal   motív, čo ma k tomu činu priviedol, azda by ma viacej pochopil, ale   mu to povedať nechcem, nemôžem.
    </tei:p>
    <tei:p>
     – Prichádzam práve od lekára a chcel som hneď navštíviť L.-ov, len   som chcel vyžiadať tvoju mienku, v akej forme ich mám na túto vec   upozorniť.
    </tei:p>
    <tei:p>
     – V nijakej, – odpovedal otecko, – len ostaň pekne doma. Ani už   nikdy viacej ta nechoď.
    </tei:p>
    <tei:p>
     – Veď tá vec potrebuje vysvetlenia a keď už nič iného, musím ich   upozorniť na nebezpečenstvo ďalších pokusov.
    </tei:p>
    <tei:p>
     – Vysvetlenie ti azda môžem podať i sám, a dúfam, že ti postačí.   Tá vec nie je ani zďaleka taká záhadná, ako sa ti zdá. Stály sa už v   dejinách ľudstva takéto veci neraz.
    </tei:p>
    <tei:p>
     Podľa tvojho líčenia príčinou bezdetnosti tohoto manželstva bol   muž. Prečo? Netreba ísť za vysvetlením veľmi ďaleko.
    </tei:p>
    <tei:p>
     Tento pán L. akiste svoju mládeneckú gonoreu, chorobu, ktorú   prerobí aspoň raz, keď už nie každý muž, tak aspoň 70-80 percentov,   tedy L. svoju chorobu privliekol si do manželstva. Nemusíš žasnúť nad   tým, takým častým zjavom spoločenským, akiste to neurobil úmyselne.   Akiste, ako to už býva, nemajúc nijakých zvláštnejších príznakov,   pokladal sa už za vyliečeného. Mohol mať peknú komplikovanú gonoreu,   odtiaľ tá jeho neplodnosť. Pokladal sa tedy za vyliečeného, čo mu   akiste nejakí nesvedomití špecialisti, – ktorí sú radi, keď sa takých   úporných prípadov zbavia, – aj potvrdili.
    </tei:p>
    <tei:p>
     L. tedy s najpokojnejším svedomím vniesol svoju chorobu do   manželstva. Nakazená žena sa akiste liečila, lenže tá vec, najmä u   ženy, lieči sa dochádzkami k lekárovi veľmi ťažko, veľmi dlho a veľmi   neisto. A do nemocnice, kde sa lieči o veľa úspešnejšie, ona ani   nešla. A tak sa mohlo stať, že choroba ju učinila neplodnou. Či tak,   či ináč, liečili sa, a jednako sa nevyliečili. Behom rokov potom   akiste príznaky choroby u nich už dávno zmizly, zvykli si na   gonokoky, lekár pri niekoľkých vyšetrovaniach a v takých zastaralých   prípadoch akiste tiež nič nenašiel. Mohol im potvrdiť, že sú zdraví a   i to, že príčinou bezdetnosti je len muž. A tak, načo oni už dávno   zvykli, to si ty odniesol teraz čerstvou kvapavkou. Stávajú sa   podobné prípady neraz, pravda, s menej ušľachtilou tendenciou pri   nevere manželov-gonoroikov, na neveľkú radosť „neodolateľného”   priateľa domu, alebo „slobodného démona”, ktorý sa do takéhoto   neviditeľné obrneného manželstva zapletie.
    </tei:p>
    <tei:p>
     A tak ostaň ty len pekne doma. Nebuď pomstivý, veď oni to   nespravili úmyselne. Nič tým nestratíš, ba ušetríš si strašne   nepríjemnú scénu. Ako jemný a vzdelaný človek, akiste im nechceš ísť   škriekať, ako cigánka, alebo skúpy sedliak, ktorému ukradli prasa a   teraz celú dedinu vzbúri mrzkým bedákaním.
    </tei:p>
    <tei:p>
     – Máš pravdu, otecko.
    </tei:p>
    <tei:p>
     Načo sa pomstiť. Kto žije, ten je už i tak pomstený, lebo   koniec-koncov, hriešny i nevinný, všetci sú odsúdení na smrť a sám   život je spád, mrzký a nedôstojný zápas, úbohé trepotáme sa hladného   žalúdka.
    </tei:p>
    <tei:p>
     Nebol som ja hrdým nikdy. Vždy som chápal svoju úbohosť vo   vesmíre, ale nasledujúce dni ma priamo zlomily. Naučil som sa, že   ničím nesmieme opovrhovať.
    </tei:p>
    <tei:p>
     Čudné zviera je človek. Nechápe nešťastie druhého, vysmieva sa mu.   Neverí, nemôže pochopiť, že sa mu tiež môže niečo zlého prihodiť.   Nepomôže mu ani dohovárame. Treba ho najprv praštiť po hlave, aby   uveril, že môže dostať zaucho. A i potom ľahko zabúda a nešťastník,   náhle vyliezol z vlastnej nehody, o pár dní už veselo sa vysmieva   podobnej chybe druhého.
    </tei:p>
    <tei:p>
     Ja som bol vďačným žiakom života. V budúcich týždňoch precítil som   všetku bolesť a mizériu celého sveta.
    </tei:p>
    <tei:p>
     Život je mrzký žart. Nesmieme na nič hľadieť zvysoka. Nesmieme si   myslieť, že sme vo vesmíre výnimkou. Nie sme. Nesmie nám byť cudzí   osud Jóba na smetišti, osud mačky, pouličnými deťmi utýranej, a osud   mravca na dlažbe rozšliapaného. To sme všetko my, dnes ja, zajtra ty,   je to spoločný osud všetkých živých tvorov.
    </tei:p>
    <tei:p>
     A ja som to všetko precítil a cítil som ruku osudu nad sebou.
    </tei:p>
    <tei:p>
     V tomto neutešenom, čiernom pochopení zlomila sa moja životná   vôľa. Prispelo k tomu ešte toľké sklamanie, keď mizerní fušeri,   lekári, vyhlásili ma za vyliečeného a za istý čas sa mi choroba zas   vrátila. Napokon veril som, že je nevyliečiteľná.
    </tei:p>
    <tei:p>
     A žil som, ako vo sne. Otecko bol mojou jedinou potechou. On trpel   so mnou. Úplne som sa uzavrel od sveta. Nesmel som veľa chodiť,   namáhať sa, musel som držať prísnu diétu. Jednako raz nahovoril ma,   aby sme si zašli spolu do kaviarne.
    </tei:p>
    <tei:p>
     Udivene som sa pozeral kol-dokola. Tam ktosi pivo pije. Bože, tak   sú ešte ľudia, ktorí nerušene môžu piť alkohol? A je to možné, aby   niekto beztrestne tak divo a výstredné tancoval? Tak sú ešte i zdraví   ľudia na svete? Na druhej strane sedela Marta v kruhu svojich rodičov   a známych.
    </tei:p>
    <tei:p>
     – Choď k nej, toľko ráz sa spytovala na teba, – pobádal ma otecko,   – neopúšťaj sa, nemusí ti celý svet čítať na nose, že nie si   zdravý.
    </tei:p>
    <tei:p>
     Priblížil som sa k nim.
    </tei:p>
    <tei:p>
     – Počula som, že pracujete na veľkolepom diele, váš otecko to   prezradil a, vraj, preto sa tak uzavierate od sveta.
    </tei:p>
    <tei:p>
     – Hej, veru pracujem na veľkolepom diele.
    </tei:p>
    <tei:p>
     Díval som sa na ňu, ako vo sne.
    </tei:p>
    <tei:p>
     Bože, je to možné, že boly časy, keď som ja na toto dievčatko   mohol hľadieť čistým, neskaleným zrakom a že mi mohla byť tak trošku   i drahou?
    </tei:p>
    <tei:p>
     – Vyčerpaný ste, vidieť to na vás, poďte, odoberme sa od nich a   prejdime sa vonku, – navrhla Marta, – mám vám toľko čo povedať.
    </tei:p>
    <tei:p>
     Vstal som ako stroj a vyšiel s ňou. Zazrel som, ako ma doprevádza   starostlivý oteckov pohľad.
    </tei:p>
    <tei:p>
     V opustenej, tichej kaviarenskej záhrade sadli sme si na   lavičku.
    </tei:p>
    <tei:p>
     – Igor, pozrite sa na mňa. Viete dobre, že som voľná a samostatná   v náhľadoch a viete, že nikdy nikomu by som neodpustila také   zanedbávanie a nevšímavosť, akú som skúsila od vás. Vy ste však   umelec a blázon a potom tvoríte. Preto vám odpúšťam.
    </tei:p>
    <tei:p>
     Bez slov díval som na na ňu. Bože, ona hovorí so mnou ako s   človekom. A ja som už dávno nie človekom, už sa ani nepamätám, či som   bol ním kedysi vôbec, ja som už len úbohým, poľutovania hodným   tieňom. Je to možné, že som ja kedysi s týmto dievčatkom sníval o   budúcom šťastí. A teraz, hľa, nie som hoden, aby som sa dotkol okraja   jej šiat.
    </tei:p>
    <tei:p>
     Hľa, uchýlil som sa na inú cestu. Chcel som si utvoriť   pokračovanie pri cudzích ľudoch a darmo. L., ktorého som doma nikdy   neprijal a listy vrátil nečítané, minule zaslal mi telegram, o ktorom   som netušil, že je od neho a v ktorom stály tieto dve slová: –   Výsledok nula. – Tak, hľa, škrabal som sa na „neschodné cesty   nadľudí” a dostal som sa na vyšliapanú, mrzkú cestičku „frajerov a   syčiakov”.
    </tei:p>
    <tei:p>
     – Igor, povedzte mi, myslíte ešte na mňa, máte ma ešte radi?
    </tei:p>
    <tei:p>
     – Ach, Marta, ja som už nie ten, co som bol. Ja vás už nemám rád.   Odpusťte mi, Marta…
    </tei:p>
    <tei:p>
     No, a koniec-koncov som tu, pánovia, medzi vami!
    </tei:p>
    <tei:p>
     – Úbohé neviniatko, dostal kva-ha-pa-hav-ku, – bolo počuť   ironický, zlomyseľné ordinárny brekot Králov.
    </tei:p>
    <tei:p>
     – Nasledujem ja, – skočil mu do reči Zurian. – Počul som vaše   rozprávky a teší ma, že miesto večného hrania v kartách bavíte sa   týmto rozhodne poučným spôsobom. Zajtra môžete pokračovať, na dnešok   však dosť. Prosím pána predsedu Polanského, aby schôdzku zakľúčil.   Dobrú noc!
    </tei:p>
   </tei:div>
   <tei:div type="chapter">
    <tei:head>
     BOJ PROTI NEVIDITEĽNÉMU
    </tei:head>
    <tei:p>
     Chodieval si ako dieťa kradnúť jablká do susedovej záhrady? Hej,   akiste, veď to patrí do programu detských rokov.
    </tei:p>
    <tei:p>
     I Zurian chodieval kedysi. Nabral si jabĺk plné vrecká a potom,   hybaj zpäť do dvora. Mrzký, čierny pes strážil susedovu záhradu a   hoci sama táto obluda nemala rada jabĺk, jednako zúrive útočila na   malých kmínov záhrady. Karol neraz musel ustáliť, keď plot preliezal:   hej, chodil som na zakázanom území a svedomitý strážca ma zato teraz   tresce. Veľmi muselo tomu zvieraťu na tých jablkách záležať, lebo   odnesú to teraz moje nohavice a kus mojej vzácnej kožky.
    </tei:p>
    <tei:p>
     Odpoveďou na tento útok do záhrady susedovej bolo zúrivé hafkanie   čierneho psa, ktorý Karlovi poriadne obstrihoval nohavice.
    </tei:p>
    <tei:p>
     Odvetou maličkých včiel na samopašné pokusy Karlove, ukradnúť im   medu, bolo, že ho poriadne dopichaly.
    </tei:p>
    <tei:p>
     Za lenivosť v škole mu dlžnými nezostali: učiteľ s pätorkou a otec   s vymlátením.
    </tei:p>
    <tei:p>
     Statkárov býk nenechával sa len tak beztrestne jedovať, dráždiť   červenou šatkou Karlovou. Rozohnal sa za ním, že ledva stačil   preskočiť drevenú ohradu.
    </tei:p>
    <tei:p>
     Bojovná kvočka skoro mu vyškriabala oči, keď sa chcel hrať s jej   malými kuriatkami.
    </tei:p>
    <tei:p>
     A rozzúrený sused sľuboval mu, že ho zastrelí ako psa, keď ho ešte   raz uvidí na dostaveníčku s jeho šumnou dcéruškou.
    </tei:p>
    <tei:p>
     Toto bolo všetko veľmi zrejmé, tomu sa Zurian vôbec nedivil.   Rozpaprčení tatíci, býci, kvočky, včeličky, psici mlátia, kľajú,   škrabú, pichajú a hryzú, keď ich rozjeduješ. Či je na tom niečo   nejasného? Nie. Každý sa bráni proti dotieravosti a inzultu, ako len   môže.
    </tei:p>
    <tei:p>
     Veci na svete i vo svojej zdanlivej složitosti, zdá sa, podliehajú   niekoľkým večne a na všetko platným zákonom. Medzi nimi nie na   poslednom mieste stojí veta: akcia zrodí reakciu. Vlúpať sa do cudzej   záhrady, to je akcia, a zlosť čierneho psa je reakcia.
    </tei:p>
    <tei:p>
     Karol bol úplne voľne a reálne vychovaný. Zaujímal sa o   metafyziku, ale ho netrápila. Hľadel na veci prirodzene, bral ich s   pokojným, nepretínaným pesimizmom.
    </tei:p>
    <tei:p>
     Naraz sa však pomery zmenily a Karol nebol už ľahostajný. Stalo sa   mu v živote čosi podobného, ako v susedovej záhrade. Naraz sa mu   objavila akási nepochopiteľná, ale živá, neviditeľná, ale určitá   reakcia. Ktosi ho začal naháňať. Ktosi ho začal prenasledovať. Cítil   nad sebou strašlivú, železnú ruku, neviditeľnú moc.
    </tei:p>
    <tei:p>
     Tento Pán, tento Neviditeľný vybral si Zuriana na mušku. Vplietol   sa mu do života a do snov, núkal sa mu do ruky, naháňal ho, utrápil,   vyzauškoval a na každom krôčku sa mu predstavoval.
    </tei:p>
    <tei:p>
     Hoci Ho nevidel a nikdy o Nom nič určitého nepočul a počuť ani   nemohol, – jednako Ho cítil, uvedomoval si Ho všetkými smyslami.   Najprv zdal sa mu byť len zaujímavým. Potom ho uchvátil, neskoršie ho   ustrašil. Díval sa do Jeho tvári so široko otvorenými očami, bledý od   hrôzy a chvejúci sa od strachu. Neviditeľný ho drtil, otrávil mu   každú myšlienku – a donútil ho kľaknúť si na kolená a vzývať Ho   všetkými menami, čo mu len ľudstvo dalo a modliť sa k nemu všetkými   modlitbami i vrúcou ustrašenou vlastnou modlitbou, cedenou zo svojho   utýraného mozgu cez nekonečné noci.
    </tei:p>
    <tei:p>
     Sťa samopašné decko cez susedov plot, tak vliezol Zurian do akejsi   cudzej, divnej záhrady. Chodil po nej smelo a, keďže ho nik   nestrašil, cítil sa v nej celkom bezpečne. Neskoršie ho začalo čosi   plašiť. Vidieť však nič nebolo a Zurian ešte vtedy si myslel, že je   to len prelud, výtvor vlastnej fantázie. Neskoršie ho štvalo tisíc   diablov. A vtedy si uvedomil, že bojuje s osobou, s mocným pánom, so   skutočnou bytnosťou, ktorá svoju vôľu železnou rukou vykonáva.
    </tei:p>
    <tei:p>
     Bojovalo sa o ľudské životy.
    </tei:p>
    <tei:p>
     Lebo Zurian vstúpil do záhrady Neviditeľného.
    </tei:p>
   </tei:div>
   <tei:div type="chapter">
    <tei:head>
     MATIČKA MALÁ
    </tei:head>
    <tei:p>
     Raz večer prijala ho Medúza rozčúlene. Oči sa jej lesklý. Mala v   tvári taký zvláštny výraz, zračila sa s nej taká krajná napnutosť, že   Karol nestačil dohadovať, čo to má byť. Znak zloby, zúfalstva, akejsi   nádeje, či nadľudskej radosti. Spýtať sa jej nemohol, lebo mu nikdy   priamej odpovedi nedala, a keď sa veľa spytoval, nedostal z nej vôbec   slova. Čakal tedy a tváril sa ľahostajne. Táto taktika nebola zlá.   Dosiaľ sa vždy osvedčila. Veď sa vzdal nádeje už dávno, že by sa   mohol s Medúzou len tak po ľudsky, normálne shovárať. Nakoľko ho to   zlostilo kedysi, kým jej divným spôsobom nieprivykol, tým si viac   vážil jej mlčanlivosti a nesdielnosti neskoršie, lebo patrily tie   veci k jej povahe. Nevedel si ju už ináče predstaviť a vidiac pri   iných ženách vždy len klebetnosť, zvedavosť a papuľnatosť, stala sa   mu jej dosebauzavretosť vzácnou a drahou. Tak tedy nepozostávalo mu   nič iného, ako čakať, čo sa vykľuje z jej napnutej nálady, a táto   záhada pri tejto rozumnej diplomacii nedala dlho čakať na svoje   riešenie.
    </tei:p>
    <tei:p>
     Medúza naraz pristúpila k nemu, hlavu sklonila k jeho tvári a   červená ako rak mu šopkala:
    </tei:p>
    <tei:p>
     – Taká som blažená.
    </tei:p>
    <tei:p>
     Nechápavé sa na ňu díval.
    </tei:p>
    <tei:p>
     – Co sa stalo? Co vás mohlo urobiť takou blaženou?
    </tei:p>
    <tei:p>
     Neočakávane sa rozhovorila:
    </tei:p>
    <tei:p>
     – Karol, keby ste vedeli. Splnil mi Boh moju najvrelejšiu túžbu.   Po čom som toľko plakala, od čoho som spásu a smysel svojho života   očakávala, to sa mi splnilo. Karol, keby ste vedeli, aká som šťastná.   Chcelo by sa mi spievať, kričať, tancovať od radosti, vybehnúť na   ulicu a zvestovať ľuďom, že sa splnil smysel môjho života. Mám už   prečo žiť. A je koniec mojim zúfalým pochybnostiam. Karol, ste   premožený, zvíťazila som nad vami. Oho, už mám pre vahu ja. Už nebude   moje životné šťastie visieť na nitke, ako dosiaľ. Už sa nebudem   musieť obávať, že celú moju budúcnosť, môj ružový sen zas odnesie   nejaký bláznivý vietor, Karlov rozmar. Och, Karol, už nebudem vás   nenávidieť a prosiť Boha, aby vás zahlušil, až ma už milovať   nebudete. Už nebudem skákať do rieky, nejdem sa zabiť od zúfalstva,   keď sa vám jeden deň zachce po svete, po dobrodružstvách. Och, ako   som sa obávala, že čo budem robiť, až sa vo vás vzkriesi vaša bývalá   ľahkomyseľnosť, až jeden deň prídete sem mrzutý, rozladený, až vám z   očú budem čítať, že sa vám chce do sveta. Že chcete odo mňa preč, že   sta zasa ten starý, nízky Don Juan, aký ste boli. Dáždik, čo vonku   teraz poprchuje, nemá toľko kvapák, koľko slz som ja pre ten deň   schovávala. Všetka bolesť a zármutok Danteho Inferna nevyrovná sa   bolesti, akú mi chystal osud v ten deň, keď som mala zazrieť váš   roztržitý obličaj, váš tekavý, blúdivý pohľad, ktorý už nepatrí mne,   ale ohavnému, nízkemu svetu tam vonku, keď moje prosiace slovo k vám   už nezaletí a moje vystreté ruky vás už nedosiahnu. Vedela som a   viem, že príde raz deň, keď vy už nebudete tým, čo ste boli. A   výhľad, že moje šťastie, môj celý život, ktorým je vaša láska ku mne,   visí na slabej nitke vašej chúťky a rozmaru, bol pre mňa strašný a   neznesiteľný. Koľko ráz som prosila Boha, aby ma zbavil života v ten   deň, až vy už mojím nebudete, ale napred nech zahluší vás, nech   vidím, že vy sa bezo mňa tešiť, radovať nebudete. Preklínala som vás   napred na tento deň a trpela pri tom pre svoju kliatbu, veď vyvierala   len z mojej lásky k vám. Neznala som východiska a zdalo sa mi, že ma   každý deň privádza bližšie a bližšie k nešťastiu.
    </tei:p>
    <tei:p>
     Hej, Karol, teraz však už je tomu ináče. Už sa pomery zmenily. Boh   mi poslal riešenie. Už môžete ísť, vy zlý, rozmarný Karol, však už ja   za vami zúfať nebudem. Boh sa smiloval nado mnou a poslal mi   vyslobodenie.
    </tei:p>
    <tei:p>
     S úžasom sa na ňu zadíval.
    </tei:p>
    <tei:p>
     – Medúza, čo sa stalo? Už ma nemilujete?
    </tei:p>
    <tei:p>
     – Milujem vás, Karol, ale už nie láskou divou, zúfalou,   beznádejnou, ale láskou pokojnou a sebavedomou. Už mám nad vami   prevahu, Boh sa postaral o to, aby ma mladistvý váš rozmar nezničil,   aby som ho sebavedome a dôstojne zniesla a hrdo pretrpela.
    </tei:p>
    <tei:p>
     Srdce mi svierala bolesť, taká veľká bolesť, že sa mu až v očiach   zatmelo. Co sa to robí? Kto mu berie jeho Medúzu?
    </tei:p>
    <tei:p>
     – Medúza, prečo mi to hovoríte, prečo by vás už nemrzelo, keby ste   ma stratili?
    </tei:p>
    <tei:p>
     Medúza sa podívala na neho. Jej pohľad horel plameňom, jasným   plameňom nevysloviteľného vnútorného šťastia. Ani slova mu   nepovedala. Nebolo toho ani treba. Ten jej pohľad hovoril,   vysvetľoval, jasal o jej šťastí.
    </tei:p>
    <tei:p>
     Karol, Karol, už je koniec môjmu utrpeniu, môžem sa už na vás   dívať zrakom jasným. Už mám prečo žiť. Môj život našiel svoj smysel.   Už vás stratiť nemôžem. Už môžete ísť, Karol, keď sa vám zachce, Už   vás preklínať nebudem. Nechali ste mi najväčší dar, za ktorým som   túžila: budúcnosť, samého seba.
    </tei:p>
    <tei:p>
     Svet sa krútil okolo Karla. Musel si sadnúť, aby nepadol. Medúzine   slová ho priamo ochromily. Ich význam naraz ani prehliadnuť nemohol.   Len toľko cítil, že ide stratiť lásku Medúzy. Ona vraj našla smysel   svojho života a on ho ide strácať.
    </tei:p>
    <tei:p>
     Neviditeľný Pán ho durí von, zlostne ho vyháňa zo svojej   záhrady.
    </tei:p>
    <tei:p>
     Medúza sa v základoch zmenila. Už ani nebola Medúzou. Materstvo ju   urobilo sebavedomou, šťastnou, zdravím a veselosťou kypiacou ženou a   Karia uchvacoval žravý bôľ, keď sa na ňu podíval. Zbadala jeho   zamračenosť, ale už ju to neznepokojovalo.
    </tei:p>
    <tei:p>
     – Len sa mračte, Karol, mračte, – domŕzala ho veselým hlasom. –   Nechce sa vám von, na dostaveníčko, nemáte zasa plné vrecká cudzích   listov? No, nič sa nebojte. Nejdem vám ich prekutávať. Pre mňa noste   i čerta v kešeni. A môžete von, ak chcete.
    </tei:p>
    <tei:p>
     Jej slová ho mučily a pichaly do srdca.
    </tei:p>
    <tei:p>
     Nie, to už nebola jeho Medúza. Bola to pokojná, veselá žena;   začína byť mrzkou, sebeckou kvočkou. A čo z nej bude ešte potom, až   bude matkou? Dokonalá, ohavná, nafúkaná, obmedzená kvočka. Potom sa   na neho už vôbec ani nepodíva.
    </tei:p>
    <tei:p>
     A ako takto so dňa na deň sledoval jej rastúcu ľahostajnosť a jej   vnútornú, veľkú blaženosť a vieru v krásu budúcnosti i bez neho,   uchvátila ho taká besná nenávisť, že si trhal vlasy pri pomyslení na   budúcnosť.
    </tei:p>
    <tei:p>
     Márne tu všetko. Márne by ju prikoval k sebe, oceľovým lanom   priviazal, jej by na ňom už ani tak nezáležalo. Našla si istejšiu   lásku, než on. Miesto neho, rozmarného, neskrotného bude milovať a   vychovávať na svoj obraz jeho potomka.
    </tei:p>
    <tei:p>
     Ale, čo sa to tu robí? Kto sa pchá do jeho vecí? Aký nevolaný   zloduch sa opováži riadiť jeho pomer k Medúze? Do akých pazúrov sa   dostala jeho láska?
    </tei:p>
    <tei:p>
     Cez dlhé noci prežíval celú škálu pocitov zdola od zúfalých,   mäkkých mollov hore k rozbesneným dúrom, plným divej, neslýchanej   disharmónie. Sprievod k tomuto divému koncertu jeho duše bolo   škrípanie zubov. Zatínal päste v bezmocnej zúrivosti.
    </tei:p>
    <tei:p>
     Potom našiel svoj lepší rozum. Nie, to tak nebude dobre. Tu treba   byť rozumným a mocným, a zlosť je slabosť. Dozrela v ňom myšlienka,   že bude lstivým ako had a že sa nedá, nedá.
    </tei:p>
    <tei:p>
     – Nie, Pán Neviditeľný. Mne sa vo vašej záhrade nesmierne   zaľúbilo. A keď naštvete na mňa ešte desať oblúd, ja nepopustím. Vaša   záhrada je ohromná. Tu je miesta dosť. Ze to dosiaľ tak nebývalo, že   ste tam dosiaľ nikoho netrpeli? Tak tedy ja vám spravím novú módu.   Budem tedy tou výnimkou, čo vaše pravidlo potvrdzuje.
    </tei:p>
   </tei:div>
   <tei:div type="chapter">
    <tei:head>
     ARGUMENT
    </tei:head>
    <tei:p>
     Na druhý deň odpoludnie zaklopal Karol na dvere Medúzy. Plánu   nemal nijakého. Nemával vo zvyku plány robiť. Vždy sa prepúšťal   okamžitému riešeniu situácie, svojej inšpirácii a šikovnosti. Vedel   len jedno: tu má do roboty už nie s Medúzou. Jej hlasom tu hovorí už   ktosi Iný. Myšlienky jej riadi ktosi Neviditeľný. Každé jeho slovo   posudzuje teraz On, lebo má Medúzu vo svojej moci. A proti tomu Pánu   násilie nepomôže. Toho musí zdolať jeho vlastnými zbraňami. On je   Stvoriteľom života. Núka teraz Medúze nový život. A tento nový život,   ktorý sa tu zrodí, nevyváži nijaká debata, nijaký argument, nijaká   hrozba, prosba, slzy a úsmevy. Tento nový život vyváži jedine zasa   len život ľudský, a ten bude jeho, Karlov. Ten hodí do druhej misky   váhy, naproti tomu novému človeku a priloží ešte kus svojho Ducha,   svojej lstivosti a vôle naproti lstivosti toho Neviditeľného. Hej, tu   sa začína súboj na život a na smrť. Sme dvaja: ja a môj potomok. Jeho   sekundantom je Neviditeľný; mojím môj esprit. On chce žiť a ja chcem   svoju lásku. Smier je nemožný.
    </tei:p>
    <tei:p>
     Hej, ty malá bytnosť, ty dotieravý tvor, čo z jednobunečného stavu   prerábaš všetky fázy vývoja a drzo nevolane sa derieš k vrcholu, k   ľudstvu, hej, ty malá, nežiadaná rakovina ľudská, čo rastieš so dňa   na deň nezadržateľne, ty dedič našej biedy na zemi, zarazže, zaraz!   Buď ty amoebou v mori, kde je ich na miliardy, buď ty červom, čo ryje   v zemi. Ostaň stáť dole, na tejto fáze. Neopúšťaj jej, nestaň sa   rybou, vtákom, ssavcom a najmä nie mrňúkajúcim embryom ľudským, čo   príde na svet s plačom. Neder sa, ty malý, nevolaný nádor, ty drzé   malé klbko neslýchanej vitality, ty násilnícky tvor na život vyššie   organizovaných bytností. Ostaň primitívnou amoebou, alebo radšej v   Nirváne. A – hlavne neder sa ty na život taký, pre ktorý by si musel   ďakovať, či preklínať mňa, čo by ti dával nevoľky ja, ktorý, hľa,   dospel som sám ku krajnému vrcholu všetkého ľudského rozumkovania: k   popieraniu života. Kto sa želá von, von zo šialeného kolobehu živých   odsúdencov. Kto miesto ubiedenej, zvieracej pokory hlása proti Nemu   hrdý odboj.
    </tei:p>
    <tei:p>
     Nie, Neviditeľný Pane, ja zbabelé neutečiem, chcem s Tebou   bojovať.
    </tei:p>
    <tei:p>
     Začnime tedy. Chráň sa, Neviditeľný! Začínam útočiť!
    </tei:p>
    <tei:p>
     *
    </tei:p>
    <tei:p>
     – Medúza, s Bohom!
    </tei:p>
    <tei:p>
     – Ale veď ste teraz prišli a už bežíte? Či je vám tak náhlo?
    </tei:p>
    <tei:p>
     – Áno, Medúza, mám ešte toľko práce. Teraz je večer, je deväť   hodín, a ja mám ešte do rána taký široký program.
    </tei:p>
    <tei:p>
     Teraz Medúza dívala sa na neho nechápavé.
    </tei:p>
    <tei:p>
     – No. nedivte sa, veď vám môžem vysvetliť, o čo ide. Vy ma už   nemilujete tak, ako predtým, len tak uvedomelé a pokojne, tedy môžem   s vami hovoriť bez obalu. Medúza, som strateným človekom, lebo som   stratil vašu lásku. Mojím sokom je akýsi čudný, malý, desať   centimetrov dlhý netvor, ktorý sa podobá rybe, nevyliahnutému   kurčiatku, dnes narodenému potkaniemu mláďaťu či hocičomu inému viac,   než človeku. A vaša láska, ktorá patrila mne, patrí tej malej   bytnosti.
    </tei:p>
    <tei:p>
     Ja som tu, váš Karol, ktorý s vami prežívam večnosť, ktorého vaša   láska povzniesla do nevídaných, neprístupných výšin a, hľa, teraz ma   zbije akýsi nenarodený, malý tvor, o ktorom ani neviete, či bude   mužom, alebo ženou. Ten tvor, ktorý má ešte pred sebou prerobiť   všetky formy vývoja, aby sa z neforemného červíka vyvinul človek. Má   sa ešte stať rybou, mať veľké žaberné oblúky, potom sa bude podobať   vtáku, ssavcovi, až potom sa rozhodne o jeho pohlaví. A daj Boh, aby   sa nezastavil na ktoromsi stupni vývoja. Hej, Medúza si je istá, že   sa nezastaví, ona nepomyslí na možnosti a odsotí ťa, hľa, mňa, ktorý   už som, už žijem, nie som hazardným sľubom, ale skutočnosťou, pre   niečo neskutočného, o čom ešte nič vedieť nemôže. ‚ Medúza, nie Boh   vám poslal smysel života, ale Lucifer vás uvrhol do paradoxonu.   Slýchal už niekto niečo podobného: – Od strachu, aby ste ma   nestratili, odhodíte ma od seba.
    </tei:p>
    <tei:p>
     Netešte sa tomuto sľubu budúcnosti. Nebude človekom, akým by mal   byť. Od vás, od svojej matky zdedí vašu hypochondriu, vašu   neživotaschopnosť, vašu prehnanú nenáročnosť a opovrhovanie životom.   A odo mňa zdedí môj pesimizmus, moju hlúpu úprimnosť a môj pocit   hnusu, vmiešať sa do špinavého boja života. Medúza, my obidvaja len   živoríme. Nás udržuje už len naša láska. Vy ste stelesnená   neskutočnosť a ja som symbolom nemohúcnosti brániť vlastné záujmy. A   on, čo po nás príde, bude násobením, nešťastným vyvrcholením našich   neužitočných pováh. My sa už azda ako-tak pretlčieme životom, ale   neznám väčšieho hriechu, než tie naše nemožné životy preliať do   nového človeka. Dať mu takéto dedictvo, aby sa stal hlúpym dobrákom,   akými sme i my. Šliapať budú po ňom a on zauchu nastaví i svoju druhú   tvár. Ten svet a budúcnosť patrí gaunerom, nemilosrdnému, zaslepenému   potkaniemu plemenu, ktoré bude mať chuť mlátiť, biť sa v života   hnusnom boji. A on bude nešťastným zjavom, živým, poľutovaniahodným   anachronizmom v storočí drzákov a štréberov. My nesmieme mať potomka.   Môj život nemá takejto ceny a ak to tedy musí byť, ak vy si toho tak   želáte, dobre, ja odstúpim. A prisahám vám, Medúza, na všetko, čo je   vám sväté, že deň jeho narodenia bude dňom mojej smrti.
    </tei:p>
    <tei:p>
     Medúza objala Karia a horko sa rozplakala.
    </tei:p>
    <tei:p>
     – Neplačte, Medúza, a počúvajte ma:
    </tei:p>
    <tei:p>
     Ako nemal život pre vás ceny kedysi, – tak nemá pre mňa teraz. Vy   ste si získali smysel života, ale ja som ho s vašou láskou stratil. A   do tých čias, kým on príde na svet, mám ešte niekoľko mesiacov. To je   toľko, ako pretrpieť ten čas v najhorších mukách, v beznádeji, v   tieni smrti a pri stálom vedomí, že som vás stratil. A ja to vedomie   neznesiem, neznesiem ho ani chvíľku. Žiť však chcem až do toho dňa,   kým vy mňa, svojho Karla, zabijete, kým ma zameníte za mrňúkajúci,   nedokonalý, na hornom konci sa stále živiaci, cucľajúci a dole stále   sa vyprázdňujúci trakt črevný, opatrený končetinami a hlavou, až ma   vymeníte za tento ľúbezný kus živého čreva, za ten vrieskajúci   životný komplex. Hej, kým táto krása sa objaví, mám žiť a budem žiť,   ale ako. Stratíte ma, Medúza, už dnes, lebo nemôžem žiť ani chvíľku   vo vedomí vašej zmeny ku mne, ale udusím v sebe vedomie svojho   prekliateho života. Vy budete svedkom toho, Medúza, Uvidíte, ako si   ubíjam v sebe ducha, ako sa budem držať v neustálej narkóze. A teraz   už pôjdem. Sadnem si do najposlednejšieho lokálu, kde mi dovolia, aby   som alkoholom zmožený prespal pod stolom, váľajúc sa vo vlastných   exkrétoch. A čo nedosiahnem alkoholom, to dosiahnem morfiom. A vy   budete svedkom toho, Medúza, čo urobila zo mňa vaša šialená   myšlienka: odhodiť ma, aby ste ma nestratili. Pred vaším zrakom budem   umierať až do toho dňa, kým do vresku ľudského embrya pod vaším oknom   nezazneje výstrel dobrotivej zbrane, ktorá ma vyslobodí z môjho   nesmyselného života, aby som prepustil miesto novému človeku, ktorého   nešťastie, život, som ja spôsobil.
    </tei:p>
    <tei:p>
     Preto škoda ďalších rečí, vy to znesiete, Medúza, lebo ste   zmenená, plná chuti k životu, a ja to znesiem tiež, však sa už   postarám, ako.
    </tei:p>
    <tei:p>
     Pevným krokom mieril ku dverám. Medúza s výkrikom vrhla sa mu pred   nohy a zastala mu cestu vlastným telom. Jej tvár smáčaly slzy. Sopäla   ruky a tak ho prosila:
    </tei:p>
    <tei:p>
     – Nesmiete, Karol, nedovolím. Nedopustím. Karol, sľúbte mi, že tam   nepôjdete! Že sa nepôjdete opíjať, ani morfiom omámiť. Vysvetlím vám   všetko, všetko, povieme si, čo nám leží na srdci. Urobíme, akiste   urobíme shodu, kompromis. Iste vás presvedčím, Karol. Uznáte, že mám   pravdu. Smierite sa s ňou a budete sa radovať spolu so mnou. Veď ja   budem rada, keď ma neopustíte, ale tú poistku, tú jedinú vec, čo ma   urobí človekom, ženou, matkou, dieťaťom Božím, tú mi neberte. Ako   budeme šťastní, uvidíte. Ako sa budeme tešiť tomu novému človeku.   Nebude ohavným, neforemným živým komplexom, ako ste to tvrdili vo   svojej predpojatosti. Bude krásnym modrookým, zlatovlasým dieťatkom,   s anjelským úsmevom na tváričke. Bude vrieskať a mrňúkať, ale bude   žvatlať vaše a moje meno: – Papa, mama. Oh, Karol, ako môžete vy, ako   lekár vidieť špinu a nečistotu v prejavoch života?! Či môže byť   nečisté dielo Stvoriteľa, ktoré vy v laboratóriu denne sto ráz   analyzujete, s najväčšou láskou rozoberáte, meriate, farbíte, varíte,   chemicky popremieňate. Veda vás naučila vidieť všade v každom atóme   Boha a životný prejav vášho vlastného dieťaťa vás môže znechucovať?   Karol, sľúbte mi, sľúbte, že mi ho necháte, keď vás o to na kolenách   prosím. Že nebudete egoistom a podelíte moju lásku medzi sebou a ním.   I uznáte, sám prídete na to, že vlastne jemu má patriť najväčšia časť   mojej lásky, lebo ono je bezbranné, maličké, a ja budem jeho   všetkým.
    </tei:p>
    <tei:p>
     Oh, Karol, predstavte si ten krásny obraz: my dvaja nad jeho   kolískou. Načúvame jeho sladkému žvatlaniu, kocháme sa v jeho   anjelskom úsmeve. Oh, budem človekom, ženou, matkou, dieťaťom Božím,   budem mať smysel života; však mi to dáte, však mi to dovolíte, Karol,   môj dobrý Karolko?
    </tei:p>
    <tei:p>
     Kľačala pred ním a držala ho za obe ruky, dívala sa na neho cez   slzy, s bledým úsmevom nádeje a nadzemskou krásnou chtivosťou svojho   materstva. Aká bola nevysloviteľne vznešená a krásna.
    </tei:p>
    <tei:p>
     Odvrátil hlavu. Nezniesol jej pohľad. Cítil sa premoženým jej   živelným pudom po materstve. Jeho vôľa bola zlomená.
    </tei:p>
    <tei:p>
     – Neviditeľný, vyhral si… Vzdávam sa.
    </tei:p>
    <tei:p>
     *
    </tei:p>
    <tei:p>
     Noc ho umučila. Čierna noc sa mu vkrádala do duše a priniesla ta   zpäť všetky jeho vymizlé pochybnosti. – Tak, premohol ma? On, ten   Neviditeľný. Proti môjmu rozumu a tisícim argumentom postavil pud,   slepý pud matky, a ja som sa vzdal?
    </tei:p>
    <tei:p>
     A v budúce noci zasa vzkypela v ňom náruživá zloba.
    </tei:p>
    <tei:p>
     – Nie, nikdy nedovolím, aby niekto vstúpil medzi mňa a Medúzu. Ona   musí byť zasa moja, jedine a výlučne len moja a nedelím sa o jej   lásku s nikým. Nedám ju umučiť, deformovať barbarským mechanizmom   pôrodu, a vyssávať nenásytným ľudským červíkom. Ak chce, nech pracuje   so mnou. Vytvoríme spolu pre ľudstvo niečo krásneho, nejaký   nesmrteľný dar, ale nikdy nie život. Život nový, do toho beznádejného   mora životov.
    </tei:p>
    <tei:p>
     A zasa sa odohrávaly medzi nimi úžasné scény. Nepomohlo   presvedčovanie, nepomohlo nič, nič. Jediné, čo Medúzou pohlo, bol   Karlov posledný argument: dobre, tedy jeho život za môj život. Tu sa   zlomily jej sily, tu vyhasla božská, šialená žiar jej očú. Toto   preskočiť nemohla.
    </tei:p>
    <tei:p>
     A cez dlhé týždne ju presvedčoval. Ako kvapka vody vyrýva do   kameňa jamku, ako horský potôčik razí si cestu cez skaly, tak vrýval   svoju vôľu do jej duše a lámal so dňa na deň zelené ratolesti jej   nádeje.
    </tei:p>
    <tei:p>
     Boh mu odpusť za to. Robil to Karol z divého presvedčenia. Niet   tej obeti na svete, čo by bol Medúze nepriniesol, ale on, živá   skutočnosť, nechcel odstúpiť pred hazardným sľubom budúcnosti. A   nemohol Medúzu vidieť takou sebavedomou, ľahostajnou.
    </tei:p>
    <tei:p>
     Však už nebola taká. Cítila už, že tu niet kompromisu. Každý deň   jej viacej a viacej dodrúzgal nádeje a radosť zo života.
    </tei:p>
    <tei:p>
     Jej životná vôľa bola polámaná, lebo bolo všetko márne. Ako s   výšky padajúca kvapka do kameňa jamku, tak jej vrýval Karol do mozgu   svoju vôľu. A ona hlavu skláňala hlbšie a hlbšie.
    </tei:p>
    <tei:p>
     Rozmýšľal, čo a ako spraviť a raz odpoludnia mu priniesli od nej   list:
    </tei:p>
    <tei:p>
     – Karol, som Vaša. Nesmiem umrieť, lebo chcem byť Vašou. S Vaším   obrazom v duši vstúpim na cestu a s Vaším obrazom sa Vrátim. Počkajte   ma, Karol, však sa ja vrátim.
    </tei:p>
    <tei:p>
     Vaša Medúza.
    </tei:p>
    <tei:p>
     Zurian okamžite pochopil všetko. Hej, to je ona, Medúza, zvláštna,   divná, podivínska mačka, čo chodí vždy po svojich cestách. Nikoho sa   nespytuje, nijakej pomoci jej netreba, príde a odíde, kedy sa jej   zachce a nik ju nedonúti, aby zo svojich skutkov zúčtovala. Zurian   pocítil na moment akúsi smiešaninu úcty, dojatosti a hrdosti.
    </tei:p>
    <tei:p>
     Spomenul si na návštevu, ktorú mal pred pár týždňami, a musel sa   usmiať. Krajan, úradník banky, mladý človek, ukrutne naplašený, ho   navštívil. Prišiel práve z domu, hej, k nemu, o radu, čo spraviť,   strašná situácia, nevyzná sa, doma to nemožno, hej, veď vie akiste,   láska s nežiadaným ovocím, nemožné pomery, hroziaca spoločenská i   hmotná skaza, musí sa to nejak riešiť, ale ako, ale ako. Je tu aj   ona, hneď ju zavolá. Vstúpila, telnatá dedička Afrodity, plakala,   fňukala, zúfala, vrešťala. Tiež úradníčka, zničili ju, sviedli,   uvrhli do nešťastia, hej, a to všetko on, on jediná príčina jej   nešťastia. Skoro ho uškrtila, preklínala, vyčítala mu dopodrobna   všetko, líčila ho, ako najhoršieho zločinca. On len stál bledý,   umučený. Zurian ho poľutoval. Chudák, ty si si dal. – A prečo sa   nepoberiete? – spytoval sa sústrastne. No, nato nasledovalo to pravé.   Že prečo, lebo je to lotor, sviedol ju a teraz miesto vedomia   povinnosti sa len vyhovára, hrozí jej samovraždou.
    </tei:p>
    <tei:p>
     Zurian ju prerušil. Nemohol to už ďalej počúvať. Vyprevadil   krajana.
    </tei:p>
    <tei:p>
     – Je mi ľúto, priateľu, ale ja sa s takouto vecou nezaoberám, ani   skúseností nemám. Musíš sa obrátiť inde, lebo ja ti neviem nič   povedať. Ľutujem ťa však, to si si pekne vybral z nežných dcier   Eviných.
    </tei:p>
    <tei:p>
     A tu, hľa, Medúza. Kým on rozmýšľal, plány robil, ona už i konala.   Už i zmizla.
    </tei:p>
    <tei:p>
     Tu naraz pojal ho strach. Uvedomil si situáciu a prebehla mu cez   chrbát zima. Kam len zmizla Medúza? Kto vie, kam sa obrátila, do   akých rúk sa dostala?
    </tei:p>
    <tei:p>
     Teraz nahliadol do veci v celej hrozivej, pochybnej podstate.   Hnaný najhoršími predtuchami vyskočil a bežal k Medúze. Cestou sa   tešil. Iste to nebude tak zle. Nájdem ju, dozviem sa, čo je,   nedovolím, aby sa jej ublížilo.
    </tei:p>
    <tei:p>
     Jej dvere boly zavreté a na klopanie sa nikto nehlásil. Iba   domovník sa ozval. – Nik je nie doma, ale tu máte list. Je to pre   vás. – Zurian pozrel na obálku. Hej, to je jej písmo. Zimnične   otvoril list. Nič, ani riadok. V listovom papieri iba jedna červená   ruža, polouschlá, ale pekne zachovalá. To je celý odkaz Medúzin a nič   viac sa dozvedieť nemohol.
    </tei:p>
    <tei:p>
     Behal ako poloblázon celý deň. Pochodil najnemožnejšie miesta, ale   nadarmo. Večer bol úplne vyčerpaný a krajne rezignovaný. Cítil, že ju   nenájde, treba len čakať, čakať, kým ju osud navráti.
    </tei:p>
    <tei:p>
     Zurian sa stal precitlivelým oproti belasej farbe. Medúza nosila   sivobelasé šaty a Zurian vzrušene hnal sa na uliciach za každou   ženskou postavou, ktorá sa mu kmitla v diaľke, oblečená do tejto   túžobne hľadanej farby. – To by mohla byť ona, tá istá farba i strih   šiat, len tá chôdza je nie jej. Kdeže by vzala Medúzine pružné,   rychlé, graciózne pohyby! – Hľa, tam zasa ktosi v belasých šatách! –   Takto sa klamal celý deň, omamoval sa bledou vzkrsnúcou nádejou, aby   potom zas rezignoval. Postával pred obrazárňami i papiernickými   obchodmi a hľadal Medúzinu tvár. Denne i desať ráz prešiel po   Stefanskej ulici, lebo tam vo výklade objavil Madonu, ktorá mala črty   Medúzine. Ten melancholický pohľad, tie malé, čerešňové ústočká, tá   sladká biela tvár. Obraz bol veľký a drahý a Zurian bol zdrtený, že   si ho nemohol kúpiť.
    </tei:p>
    <tei:p>
     A v tie dni pochopil Zurian, v čom nikdy neveril, k čomu sa staval   vždy ironicky a nechápavé, ako je možné pre lásku umierať. Aké je to,   keď láska vyplní celú dušu muža a pri nej scvrkne sa všetko, celý   život na smiešnu, bezcennú malichernosť.
    </tei:p>
    <tei:p>
     Túlal sa po uliciach poloomráčený. Nebol schopný doma sedieť,   svoju prácu na oddelení konal mechanicky, ako stroj. Knihu do ruky   vziať nemohol, lebo mu Medúzina tvár zastrela písmená. Sto ráz sa   obrátil v jej ulici a díval sa hore do jej okien, či sa tam ona za   záclonami nezjaví, alebo večer naraz nerozsvieti. Celá jarná Praha   bola plná jej pamiatky. Cestičky Stromovky, opustená lavička, tam   kinematograf, kam ju raz násilím zavliekol. Po predstavení stratila   rukavice. Všade vždy niečo stratila, všade zle pochodila, nikdy nič   poriadne vybaviť nevedela. Podať odporúčaný list na pošte robilo jej   tisíc starostí. – Bože, ako sa to len robí? – Do úradu by nebola išla   za nič na svete. Nech sa radšej stane, čo chce, čo by ona tam robila?   Samé tázavé, cudzie, chladné tváre, samé odmietnutie: nemám času; to   nám nepatrí; maly ste ísť ta a ta; to je nesprávne napísané; dnes sa   neúraduje; chybí vám kolok – samé príšerné, nepochopiteľné námietky,   ktoré Medúzu privádzaly do zúfalstva, že napokon utiekla, nechajúc   všetko nevybavené.
    </tei:p>
    <tei:p>
     Nech si podržia svoje milosti, svoje úradné hodiny, formuláre,   ktoré im človek nikdy nevie po vôli vyplňovať, aj svoju ochotu, ktorú   keď niektorý tu a tam preukáže, tak sa díva na človeka, ako keby   čakal, kedy padne pred ním z vďačnosti na kolená. Odporní ľudia, ten   celý svet vonku je odporný, neznesiteľný… brrr…
    </tei:p>
    <tei:p>
     Zurian sa musel smiať. Medúza prskala ako mačka, ktorú hladkajú   proti srsti. Ani sa nepokúšal poučovať ju, jej odpor k ľuďom vyvieral   z hĺbky duše, bol to rozháraný, v živote nemožný tvor, ale Zurian   takto ju mal rád. Tvorila pre neho kontrast medzi ohavnými,   praktickými kvočkami tohoto vonkajšieho sveta, čo on tiež nenávidel.   Medúza proste nebola, nežila, Zurian mal stály dojem, keď ju videl a   hovoril s ňou, že je to len akýsi nejasný, nepravdepodobný sen.   Medúza bola pre neho skutočnosťou a pamiatkou naraz, ideálnou čistou   pamiatkou, lebo nemala ani jediného slova, pohybu, činu, čo by bol   Zurian na život a na hmotu pripomínal.
    </tei:p>
    <tei:p>
     A teraz bol chorý, duševne úplne rozvrátený v túžbeza ňou.
    </tei:p>
    <tei:p>
     Štrnásť dní ju nevidel. Márne ju hľadal ako pološialený. Nebolo   jej nikde. Keď cez tých štrnásť dní od strachu o jej osud a túžbou po   nej neprišiel o rozum, tak už ho nestratí nikdy.
    </tei:p>
    <tei:p>
     A po štrnástych dňoch raz večer tiché klopanie. Vstúpila Medúza.   Jej tvár bola bledá, bledá ako stena a neistý jej krok. A na jej   bledej, umučenej tvári jej starý, oddaný, zbožňujúci úsmev k nemu, k   jej Karlovi.
    </tei:p>
    <tei:p>
     Oh, ako sa jej vrhol k nohám, bozkával ako šialený okraj jej šiat,   siahol jej na ruky, na tvár, či je to ona, nijaký duch, nijaký klam,   ale jeho navrátivšia sa Medúza. Ako ju zaplavil bozkami svojej   nadzemskej extázy od hlavy až k päte, koktal nesrozumiteľné slová   bláznivej radosti.
    </tei:p>
    <tei:p>
     – Tak, vy ste to, Medúza, vy ste to, tu ste, vrátili ste sa ku   mne?
    </tei:p>
    <tei:p>
     Medúza hladkala jeho vlasy.
    </tei:p>
    <tei:p>
     Zurianov hlas sa stal neistým:
    </tei:p>
    <tei:p>
     – A… a… Medúza, už nik nestojí medzi nami?
    </tei:p>
    <tei:p>
     Sklonila hlavu a keď ju zdvihla, bola ešte bledšia. Slova   nepovedala, len z očú jej hovorila jej životom opovrhujúca, nekonečná   láska k nemu, Karlovi.
    </tei:p>
    <tei:p>
     Nadzemská láska svätice-ženy, v červivom živote, čo sa ti vyrovná?   Kde je pero, čo ťa opíše, kde báseň, čo ťa ospieva, hrdinné   mučeníctvo milujúcej ženy, nemilosrdným osudom odsúdenej trpieť pre   milého. Trpieť bez slova výčitky, s bledým úsmevom na tvári, s   planúcimi očami, v ktorých horí vernosť a oddanosť a sladká túžba,   byť otrokom jeho, jediného, milovaného.
    </tei:p>
    <tei:p>
     Hej, bola to ona, jeho navrátivšia sa Medúza.
    </tei:p>
    <tei:p>
     – Hej, Neviditeľný Pane, – tento boj som vyhral ja.
    </tei:p>
    <tei:p>
     – Ešte nie, – odpovedal ktosi, – ale Zurian to ešte vtedy   nepočul.
    </tei:p>
   </tei:div>
  </tei:body>
 </tei:text>
</tei:TEI>
