<?xml version="1.0" encoding="utf-8"?>
<tei:TEI xml:id="slk1953168" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Plechové srdiečka : ELTeC edícia
    </tei:title>
    <tei:author ref="viaf:85308949">
     Mačingová, Božena (1922 - 2017)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     78116
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Mačingová, Božena
     </tei:author>
     <tei:title>
      Plechové srdiečka
     </tei:title>
     <tei:pubPlace>
      Slovenské nakladateľstvo detskej knihy
     </tei:pubPlace>
     <tei:publisher>
      SVKL
     </tei:publisher>
     <tei:date>
      1953
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="F"/>
    <eltec:size key="medium"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-06">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     PLECHOVÉ SRDIEČKA
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     ČASŤ PRVÁ
    </tei:head>
    <tei:p>
     Žena sa zastavila pred veľkou bránou. Bola zavretá. Studená kľučka   a ozdobné mreže úzkych okien nijako neprezrádzaly, že aj za nimi je   kus života.
    </tei:p>
    <tei:p>
     Žena bolestne vydýchla, ako by jej ťažký balvan pritláčal hruď.   Ramenami pevnejšie objala perinku, z ktorej sa ozývalo slabučké   mrnčanie. Obzrela sa na chlapca, ktorý sa pridŕžal jej sukní a   zvedavými očami pozoroval matkino počínanie.
    </tei:p>
    <tei:p>
     „Tu budeme bývať, mamička?“
    </tei:p>
    <tei:p>
     Prikývnutie mu bolo odpoveďou. Ťažké a trúchlivé. Tým   trúchlivejšie, že úsmev, ktorý chcela vyčariť na perách, podobal sa   viac bolestnému úškľabku. Chytro odvrátila tvár a odhodlane stisla   gombík elektrického zvončeka...
    </tei:p>
    <tei:p>
     Chvíľku bolo ticho. Ako by v očakávaní utíchlo i dieťatko. Keď   nikto neprichádzal, obzrela sa žena na chlapca. Jej pohľad bol   preplnený horkosťou a nepokojom.
    </tei:p>
    <tei:p>
     V chlapcových očiach kričalo na stá otázok. Ale chvíľa, keď stál   pred svojím novým domovom, ktorý mu mamička líčila v tých najkrajších   farbách, bola naozaj slávnostná. Cítil, že ju nemôže porušiť   vypytovaním.
    </tei:p>
    <tei:p>
     Žena sa odvrátila od chlapca. Povzdychla a oprela sa bokom o múr.   Privrela oči. No vzápätí ich otvorila, lebo dieťatko v perinke sa   rozplakalo. Matka ho nežne pritisla k sebe a začala utišovať: „Čit,   moja maličká, dostaneš hneď mliečka.“
    </tei:p>
    <tei:p>
     Dieťatko, veru, neporozumelo a pustilo sa ešte do väčšieho plaču.   Matka odhodlane pristúpiila k zvončeku a ešte raz, už bez váhania,   stisla mosadzný gombík. „Cŕŕŕŕŕŕ!“
    </tei:p>
    <tei:p>
     „Mamička, a kto tu ešte býva?“ osmelil sa opýtať chlapec a utrel   si rukávom tupý nos. Nečakal ani na odpoveď a z úst sa mu hrnuly nové   a nové otázky.
    </tei:p>
    <tei:p>
     „A už nebudeme bývať v pivnici? Otecko nás tu nenájde, však,   mamička?“
    </tei:p>
    <tei:p>
     Brána sa zrazu vŕzgavo otvoria. Zjavil sa v nej vrátnik. Na tvári   mal prívetivý úsmev, ale v očiach akýsi smútok. Joj, či bol smiešny!   Chlapček sa naňho zvedavo zadíval. Okrúhle telo stálo na krátkych   nohách a veľké fúzy trčaly skoro po uši. Na hlave čiapka, akú nosia   policajti.
    </tei:p>
    <tei:p>
     Oj, a koľko ligotavých gombíkov mal ten fúzatý strýko na kabáte! A   topánky! Tie vyzeraly tak, ako by ich bol práve vybral z výkladu.   Chlapec ihneď pocítil úctu k majiteľovi takých pekných topánok. Ako   by aj nie! Veď doposiaľ videl iba staré obnosené topánky a aj jeho   mamička mala jedinú obuv so škaredou popraskanou kožou, ktorú nosila   od nepamäti. A tetka Mikulka? Tá ani topánok nepotrebovala. Na   chodidlách mala tvrdšiu kožu ako ozajstná podrážka.
    </tei:p>
    <tei:p>
     Chlapec si spomenul aj na otcove topánky, deravé, zvnútra vyložené   starým novinovým papierom. Zamyslene pozrel na svoje zodraté   sandálky, ktoré len zázrakom držia pohromade. Potiahne nosom a   vydýchne. Znova mu padnú oči na topánky usmievavého vrátnika.
    </tei:p>
    <tei:p>
     „Aj tento strýko býva v tomto dome, mamička?“
    </tei:p>
    <tei:p>
     „Pravdaže, šuhajko! Keď ostaneš u nás, budeme sa často   stretávať.“
    </tei:p>
    <tei:p>
     Chytil chlapca za ruku. Zrejme sa mu páčil. S dobrosrdečným   úsmevom sa ho spýtal:
    </tei:p>
    <tei:p>
     „Ako sa voláš?“
    </tei:p>
    <tei:p>
     „Miško,“ odvetil nebojácne chlapček.
    </tei:p>
    <tei:p>
     „Miško? Ej, to je na moj‘ pravdu pekné meno!“ pochválil vrátnik a   posunul si čiapku na hlave, aby sa mohol poškrabať na temeni.
    </tei:p>
    <tei:p>
     Chlapec sa hrdo povytiahol. „A keď budem veľký, Michalom ma budú   volať, pravda, mamička?“ obrátil sa s otázkou na matku.
    </tei:p>
    <tei:p>
     Matka sa usmiala a milo pokývala hlavou. „Ja ťa vždy len Miškom   budem volať.“
    </tei:p>
    <tei:p>
     Fúzatý vrátnik pohladil chlapca po strapatých vlasoch a s úradnou   tvárou sa obrátil k žene:
    </tei:p>
    <tei:p>
     „Chcete sa shovárať s riaditeľom ústavu?“
    </tei:p>
    <tei:p>
     „Áno, áno!“ vydýchla uľahčenie žena a pásikavú perinku pritisla k   prudko tlčúcemu srdcu.
    </tei:p>
    <tei:p>
     „Poďte, prosím, za mnou! Zavediem vás k nemu,“ vyzval ženu vrátnik   a pojal za rúčku chlapca, ktorý ani na chvíľu nespustil s neho   oči.
    </tei:p>
    <tei:p>
     A tak kráčal malý Miško hore kamennými schodmi v sprievode dobrého   strýka, za akého ho v duchu pokladal, a v sprievode mamičky, ktorá   držala v náručí jeho sestričku, malú Helenku.
    </tei:p>
    <tei:p>
     Miško mal dobrú náladu. Veru, netušil, že po týchto schodoch kráča   v ústrety novému, celkom inému životu, než akým dosiaľ žil v   pivničnom byte starého nájomného domu.
    </tei:p>
    <tei:p>
     Koľko pekných obrazov viselo na stenách! Ojojoj! Miško od údivu   naširoko otváral oči i ústa. Rád by sa bol zastavil pri každom obraze   a pokukal sa naň, ale vrátnik sa ponáhľal. Držal Miška pevne za ruku   a ani raz sa nezastavil na schodoch, hoci Miško by tak rád vedieť,   kto je ten pekný pán s dlhými vlasmi na obrázku a kto je zas ten   druhý pán, ktorý sedí na bielom koni a drží meč v ruke. Alebo ten   krásny hrad v tom peknom čiernom ráme! Oj, iste tam býva sedemhlavý   šarkan! — húta malý chlapec a zastaví sa na predposlednom schode.
    </tei:p>
    <tei:p>
     Fúzatý vrátnik začudovane naň pozrel. Vari sa chlapček bojí ísť   ďalej! No keď zbadal jeho pohľad, upretý na obraz, chápavo sa usmial.   Pohladkal si fúzy a povedal:
    </tei:p>
    <tei:p>
     „To je...“
    </tei:p>
    <tei:p>
     Miško ho dychtivo prerušil.
    </tei:p>
    <tei:p>
     „Býva tam sedemhlavý šarkan a zakliata princezná?“ vypustil jedným   dychom a krátkym prstom ukázal na obraz.
    </tei:p>
    <tei:p>
     „Kdeže, šuhajko! Tam nikdy ani šarkan nebýval! To je predsa   Oravský zámok. Budem ti raz o ňom rozprávať, dobre?“
    </tei:p>
    <tei:p>
     Miško iba zamyslene pohmkal a vykročil. Bol sklamaný, že v   Oravskom zámku nebýva sedemhlavý šarkan. Zahútal sa, ale nie nadlho.   Boli už na prvom poschodí.
    </tei:p>
    <tei:p>
     Zvedavo sa obzrel po dlhej pochmúrnej chodbe. Hoci vonku bol   krásny slnečný deň, sem na chodbu prenikal len slabý záblesk cez úzke   zamrežované okná.
    </tei:p>
    <tei:p>
     Miško sa zachvel. Čudný cit mu sovrel dosiaľ dôverivé srdce. Azda   strach, neistota z budúcna? Mimovoľne silnejšie stisol dlaň fúzatého   vrátnika. Ten spustil na neho oči. Zablesklo sa v nich porozumenie,   ba i štipka súcitu. „Nič sa neboj, veď som tu i ja!“ šepkal pod   fúzmi.
    </tei:p>
    <tei:p>
     Chlapec sa trochu uspokojil. A znova sa začal rozhliadať. Rad   dverí, natretých kedysi na zeleno, pripomínal mu rad iných dverí —   bielych a s mosadznými kľučkami, blyšťavými ako staniol. Za jednými   takými dverami nedávno ležala jeho mamička. Bola taká chorá, že raz,   keď prišla domov s kopou nepredaných novín, klesla uprostred izby na   zem. Na Miškov vydesený krik pribehly susedky a mamičku odviedly do   nemocnice.
    </tei:p>
    <tei:p>
     V Miškovej pamäti toto bola najbolestnejšia spomienka. Mamičku   odviedli a on ostal, ponechaný sám na seba. Kedy-tedy prišla k nemu   tetka Mikulka, ktorá bola práčkou. Doniesla mu zvyšky jedál od   panstva, kde práve vykonávala svoju prácu. Miško ju mal rád a bol jej   povďačný za starostlivosť. No ťažko mu bolo, keď ho tetka Mikulka   prišla navštíviť so starenkou, ktorú nezbedníci prezývali „Krivuľkou“   pre jej ohnutý chrbát, alebo keď tetka Mikulka prišla s inou   susedkou. Vtedy obyčajne musel vypočuť veľa rečí, ktoré mu vháňaly   slzy do očú. Mnohému neporozumel, no najdesnejšie pôsobilo na neho,   keď tetka Mikulka zahorekovala: „Chúďatko biedne! Úbožiačik malý! Čo   len s ním bude, až mu matka umrie? A že to dlho nevydrží, to je taká   pravda, ako že sa volám Mikulka!“
    </tei:p>
    <tei:p>
     Nuž nie div, že malý Miško pri spomienke na nemocnicu sa zachvel,   hoci mamička stojí pri ňom celkom nablízku. Chlapec na ňu skúmavo   uprie belasé oči, no nevidí jej do tváre. Práve sa skláňa nad   perinkou a šepce dieťatku chlácholivé slová. Jej šepot uspokojuje aj   Miška.
    </tei:p>
    <tei:p>
     Už sa neobzerá po chodbe. Zdá sa mu neprívetivá so svojimi   zamrežovanými oknami, iba aj obrazy, rozvešané po stenách, razom   stratily pre Miška všetko čaro. Zamyslene zaprie svoj zrak do   kamennej dlážky a silou-mocou chce myslieť na niečo príjemné.   Handrová lopta, drobný vlak zo škatuliek od zápaliek, Juríkov psík,   to sú príjemné veci, o ktorých sa dá veľa rozmýšľať. Veď Miškov svet   je taký malý! Jeho starosti a tieto drobné vecičky vedia ho celkom   naplniť. No teraz sa jeho myšlienky iba skĺznu po tom všetkom.
    </tei:p>
    <tei:p>
     „Môj nový domov!“ kričí v ňom čosi a či chce, či nechce, musí sa   znova vžiť do prítomnosti. Zdá sa mu, že dom, ktorý bol doteraz taký   tichý, začal ožívať. Kdesi na druhom poschodí začul buchnúť dverami,   potom žalostný nárek malého dieťaťa. Rýchle kroky a hlasy.
    </tei:p>
    <tei:p>
     A hľa, aj tu sa čosi deje! Miškov záujem sa znova prebudil. Z   neďalekých dverí vyšla žena v zástere a mrzuto si čosi šomrala popod   nos. Vzápätí sa otvorily iné dvere a z nich kradmo vykukly tri   chlapčenské strapaté hlavy. Keď zazrely ženu, ktorá sa približovala,   vtiahly sa do miestnosti ako slimáci do ulity.
    </tei:p>
    <tei:p>
     S druhého konca chodby sa ozval čísi hlas. A opäť zamĺkol. Na rohu   chodby sa mihol chudorľavý chlapček. Miško stihol zazrieť jeho veľké   oči v tvári bielej ako tvaroh. Potom chlapček zmizol.
    </tei:p>
    <tei:p>
     Žena v zástere bez záujmu prešla popri Miškovi a jeho mamičke.   Prudko otvorila jedny dvere a hlučne ich za sebou zacapila. Miško   dychtivo načúval. Zdalo sa mu, ako by razom všetky hlasy na prvom   poschodí boly odumrely. Len z druhého sa ozýval nárek dieťaťa.
    </tei:p>
    <tei:p>
     Miškovi sa odrazu chcelo vravieť. Zatúžil po hlase, po zvuku, po   hocičom, len aby mohol striasť so seba stiesnenosť, ktorá ho celého   sovrela.
    </tei:p>
    <tei:p>
     „Mamička, a či sme my v nemocnici?“ preťal ticho otázkou a   potiahol ju za sukňu.
    </tei:p>
    <tei:p>
     „Nie je to nemocnica, kdeže by!“ odvetil miesto matky vrátnik.
    </tei:p>
    <tei:p>
     To už stáli pred čerstvo natretými dverami. Voňaly farbou a okolo   kľučky maly odtlačky detských prstov. Na dverách visela tabuľka.   Email na jedinom rožku mala popraskaný a miesto neho sa na Miška   škerila hrdzavá škvrnka. No ani hrdza neubrala dôstojnosti čiernym   literám, ktoré boly namaľované na tabuľke. Miško ich hneď spočítal.   Bolo ich osem. Neboly pospájané, každá stála zvlášť, ako by sa jedna   na druhú hnevaly. Miškovi pripomínaly titulky na prvých stranách   novín, z ktorých ho mamička ešte pred pol druha rokom vo vzácnych   chvíľkach učievala čítať. „Myslíte si, že vás neprečítam?“ prihovoril   sa v duchu literám. „Uvidíte, že sa mi to podarí, veď som už prečítal   pol šlabikára!“
    </tei:p>
    <tei:p>
     A Miško začal polohlasne slabikovať ako doma, v pivničnej   izbe.
    </tei:p>
    <tei:p>
     „R... to prvé písmenko je r, druhé i, to je najľahšie! A za nim   ten brucháč, to je a. Viem, už viem! To je riaditeľ! Áno, riaditeľ je   tam napísané!“ zvolal víťazoslávne Miško a pyšne vypučil bruško, že   sa mu podarilo rozlúštiť nápis na dverách.
    </tei:p>
    <tei:p>
     Miškovi šlo už na deviaty rok. Do školy chodil, i nechodil.   Mamička ho zapísala do prvej triedy, keď mu minulo sedem. Prvý polrok   navštevoval škodu pravidelne. Iba v januári ostal doma so dva týždne,   tebo si nemal čo obuť. Až keď mu mamička kúpila staré gumové čižmy u   starinára, mohol ísť znova do školy. No chodil len do februára.
    </tei:p>
    <tei:p>
     ...vtedy sa narodila Helenka...
    </tei:p>
    <tei:p>
     „Musíš ostať doma, syn môj, varovať Helenku,“ riekla mu raz   mamička po príchode zo školy. „Riaditeľ tlačiarne na mňa zazerá, že   sa viac venujem decku ako novinám. Môže ma vyhodiť z práce. Čo by sme   si potom počali? Otec je stále bez miesta a k tomu...“ Miško sa už   nikdy nedozvedel, čo chcela mamička dodať k otcovej nezamestnanosti.   Ale bystrým umom vytušil, že bolo to čosi s jeho opilstvom.
    </tei:p>
    <tei:p>
     Miško na to nezabudne, ako mamička vtedy, keď mu oznámila, že   nemôže chodiť do školy, začala nadávať na kohosi, ako zatínala päste   a zlostne viackrát povedala: „Pijavice! Vycicali by z človeka   poslednú kvapku krvi a sami div nepuknú od dobroty.“ Potom sa   utíšila, začala hladkať Miška po hlave a napokon sa rozplakala. Tak   ich našiel otec.
    </tei:p>
    <tei:p>
     Bol triezvy. Naozaj, bol celkom triezvy. Vošiel a zastal uprostred   kutice. Mĺkvo sa zahľadel na plačúcu matku a na uslzeného Miška. Ani   pohľadom nezavadil o uzlíček s Helenkou.
    </tei:p>
    <tei:p>
     „Čo je?“ Spýtal sa o chvíľu matky.
    </tei:p>
    <tei:p>
     A ona sa začala žalovať, že nestačí aj o deti sa starať, aj po   ulici behať s novinami celý deň. A keď spomínala, že jej hrozí   prepustenie zo služby, rozplakala sa nanovo.
    </tei:p>
    <tei:p>
     Otec vtedy zaklial. Tak divo, až Miškovi naskočila na tele husia   koža. I päsťami zahrozil. Potom zmĺkol, ovesil hlavu a tupo sa díval   na dlážku. Chvíľu stál taký nemý, potom mávol rukou a vyslovil zo   seba tak trpko, že sa Miškovi znova chcelo plakať. „Psí život!“   Zvrtol sa a bez slova odišiel.
    </tei:p>
    <tei:p>
     Miško sa po jeho odchode znova rozplakal. A dlho, dlho rozmýšľal   nad otcovými slovami: „Psí život!“ Nevedel si srovnať v svojom   detskom mozočku tieto slová. „Veď Juríkov psík sa má dobre. Pije   mlieko, je mäso a spí si na vyšívanom vankúši v Juríkovej izbe. Ja   pijem len zriedka mlieko, mäsko som nejedol, už ani nepamätám kedy, a   bývam v pivnici. Chcel by som mať psí život,“ uzatváral svoje úvahy   Miško.
    </tei:p>
    <tei:p>
     Vtedy prišiel otec domov o polnoci. Bol opitý. Nadával a preklínal   „buržujov“ a potom roztrieskal hrnček, čo na ňom boly také pekné   fialky. Ten s odbitým uškom. A — a Miško tak rád píjal z neho   vodu...
    </tei:p>
    <tei:p>
     Neplakal pre hrnček. Mal strach z otca. Ale zrazu pocítili aj   strach z čohosi neznámeho — z „buržuja“, ktorého otec preklínal.   Slovo „buržuj“ začalo dostávať v Miškovej mysli určité tvary.   Predstavoval si obrovskú mátohu s množstvom rúk. A na každej ruke so   desať prstov s dračími pazúrmi. Tvár? Tvár „buržuja“ si nevedel vo   svojej fantázii predstaviť. Raz sa mu zjavila hlava čierneho čerta,   ktorého videl za výkladom cukrárskeho obchodu — ale táto tvár sa   nijako nehodia k pazúrom. Tvár čierneho čertíka bola príliš   dobromyseľná, aby vytvorila v Miškovej fantázii postavu   „buržuja“.
    </tei:p>
    <tei:p>
     Tej noci mal Miško sen. „Buržuj“ — obrovské strašidlo bez tváre —   vystieral všetky svoje ruky po Miškovi a chcel ho zaškrtiť. Miško   stŕpol. Chcel kričať. Nemohol však ani vyšepnúť od údesu. Napokon v   ňom strach tak narástol, že sa mu prevalil hrdlom v nesúvislých   slovách.
    </tei:p>
    <tei:p>
     Zobudila ho mamička. Celý spotený a vyľakaný jachtal: „Buržuj ma   chcel zaškrtiť... takto, mamka,“ a objímal prštekmi svoj tenký   krk.
    </tei:p>
    <tei:p>
     Mamička chápala vtedy len to, že jej synček mal strašidelný sen.   Nevyháňala mu z hlavy buržuja, nečičíkala Miška. Prikryla ho, prešla   mu dlaňou po čele a riekla ustato: „Spi!“
    </tei:p>
    <tei:p>
     Miško už nemohol spať. Do rána sa prevaľoval na svojom slamníčku a   kochal sa predstavami, že je mocný ako Valibuk a že „buržujovi“   odsekol jedným švihnutím všetky chápadlá.
    </tei:p>
    <tei:p>
     Dojmy tejto noci zostaly v jeho duši natrvalo.
    </tei:p>
    <tei:p>
     V nasledujúce ráno už do školy nešiel. Kolísal Helenku, ktorá tak   žalostne plakávala, že to Miška rozžialilo. Kŕmil ju rozriedeným   mliekom z fľašky. Obyčajne potom usnula a Miško sa mohol oddať svojim   hrám a úvahám.
    </tei:p>
    <tei:p>
     Nevedel sa smieriť so skutočnosťou, že nemôže chodiť do školy.   Hneval sa na mamičku a v duchu jej vyčítal, že musí doma varovať   sestričku, kým jeho spolužiaci chodili do škody.
    </tei:p>
    <tei:p>
     Z jari bol asi šesťkrát znova v škole. Ale po chorobe už do školy   nešiel...
    </tei:p>
    <tei:p>
     Miško veľmi túžil chodiť do školy a učiť sa. Chcel vedieť čítať,   aby sa dozvedel, čo je napísané v novinách, ktoré mamička v celých   sväzkoch prinášala domov a ktoré predávala na ulici. Pravda, mamička   niekedy Miškovi prečítala nejakú rozprávočku z nedeľnej prílohy, ale   to bolo veľmi zriedka. A nebol ani div! Či je to nejaká maličkosť   rozpredať každý deň takú kopu novín na ulici? Veru, nie! Miško vie,   že mamička musí mnoho chodiť a mnoho vyvolávať: „Noviny!“ kým ich   všetky rozpredá. Miško nikdy nerobil mamičke výčiitky. Malý, bystrý   chlapček skoro pochopil, že mamička už večer nemá síl na čítanie   rozprávok, ani času na prechádzku s Miškom ako pani domáca so svojím   Juríčkom. Mamička vydala všetok svoj hlas na ulici. Nechala na ulici   i sviežu chôdzu a milý úsmev. K Miškovi sa vracala ustatá, s trpkým   úsmevom na perách, zato však s láskou v očiach. Tá jej ani pri   najväčšej námahe a únave nevyhasla v zreniciach.
    </tei:p>
    <tei:p>
     Miško zrazu pocítil velikú lásku k mamičke. Bol by jej rád povedal   niečo pekné, možno by ju aj objal, keby nestál pri nich vrátnik. V   duchu si aspoň slávnostne sľúbil, že ju nikdy neopustí a že sa   pousiluje, aby mala z neho po celý život len radosť.
    </tei:p>
    <tei:p>
     Miško v návale nehy sa neudržal, aby sa aspoň rukou nedotkol jej   ramena. Otočil hlavu, aby videl do jej tváre. Zaraz zabudol na   litery. Rozpomienky sa poplašene rozutekaly. Ostala len holá   skutočnosť, že mamička, Miškova dobrá mamička, plače. Miškova matka   neplače obyčajným ľudským plačom, kedy slzy sa kotúľajú dolu tvárou a   ramená otriasajú sa vzlykmi. Miškova mamička plače tak pokorne,   nebadane, ako by nechcela tým nikoho obťažovať alebo postrašiť. Jej   slzy sa lejú do vnútra a plač prezrádza len drobné trhanie ľavým   kútikom úst. To ťažký život a bieda ju naučily takto plakať.
    </tei:p>
    <tei:p>
     Miško ju chce chytiť za ruku, chce jej dať na vedomie, že aj on   stojí pri nej a že im trom iste bude v tomto dome dobre: a že otecko,   ach, otecko... Miško nestihol domyslieť. Vrátnik si akosi   neprirodzene odkašlal, šuchol nohami a pokorne zaklopal na dvere.   Potom sňal s hlavy čiapku a v očakávaní sa zadíval na kľučku.
    </tei:p>
    <tei:p>
     „Ďalej!“ ozval sa za dverami drsný hlas.
    </tei:p>
    <tei:p>
     Vrátnik otvoril dokorán dvere. Miško sa zachvel a prižmúril oči.   Oslepilo ho slnko, ktoré sa lialo do miestnosti cez otvorené okno.   Miškova mamička nesmelo vstúpila.
    </tei:p>
    <tei:p>
     „Choď aj ty dnu, šuhajko!“ posotil ho vrátnik a zavrel za ním   dvere.
    </tei:p>
    <tei:p>
     Miško sa našiel vo veľkej kancelárii, v ktorej bol stôl z   orechového dreva. Bola tu aj ozrutná sklená skriňa a v tej skrini   veľmi mnoho kníih. ,Hádam tu nashromaždili všetky knihy sveta,‘ hútal   Miško. A ten krásny koberec na vyleštenej podlahe! Nie, Miško za nič   na svete naň nestúpi, hoci mal na nohách Juríčkove staré sandále,   ktoré mu darovala pani domáca za mamičkinu prácu v jej domácnosti.   Miško stojí celý nesvoj na vyleštených parketách, poťahuje nosom a   ukazováčikom pravej ruky si nevedomky do krvi driape kožku na palci.   ,Jaj, keby som sa tak nebál!‘ hnevá sa na seba v duchu.
    </tei:p>
    <tei:p>
     „Sadnite si!“ vyzval riaditeľ Miškovu matku. „A ty toľko nepoťahuj   nosom!“ zahrmel na chlapca a zlostne na neho pozrel spoza   okuliarov.
    </tei:p>
    <tei:p>
     „Na, tu máš šatôčku!“ usiluje sa matka zahladiť jeho nespôsoby.   Lenže Miško ju nepočuje, s miesta sa bojí pohnúť a tak len zmäteno si   utiera nos do rukáva.
    </tei:p>
    <tei:p>
     Riaditeľ si ho viacej nevšíma. Úradným a odmeraným hlasom sa znova   ozve: „Tak, prosím, hovorte!“
    </tei:p>
    <tei:p>
     Zdá sa, že Miškova mamička je v pomykove ako Miško. V tvári je   hneď červená, hneď bledá. Perinku kŕčovite pritíska k plochej hrudi a   chce hovoriť. No len preglgne slinku a potrháva ľavým kútikom   úst.
    </tei:p>
    <tei:p>
     Riaditeľ netrpezlivo odstrčil od seba popísané hárky. Ukázal na   Helenku, letmým pohľadom sa dotkol Miška a úsečne sa pýtal: „Chcete   ich dať do detského domova?“
    </tei:p>
    <tei:p>
     Matka horlivo prikývla a ťažko vydýchla. „Áno,“ zašepkala. To   slovko jej síce spôsobilo veľkú námahu, lebo sa prudko   rozkašľala.
    </tei:p>
    <tei:p>
     Riaditeľ nepokojne vstal, potom si znova sadol. Stiahol obočie a   ceruzkou netrpezlivo vyklopkával akýsi pochod.
    </tei:p>
    <tei:p>
     Miško sa konečne osmelil obzrieť si ho. Bol zavalitý, s   načervenalou tvárou. Oči, teraz sklopené, mal skryté za hrubými   sklami. Husté štetinaté obrvy mu visely na víčka. Miškovi sa videlo,   že nie je tak pekne oblečený ako fúzatý vrátnik vo vrátnici. Riaditeľ   nemal ani ligotavé gombičky, ani policajtskú čiapku. A nemal ani také   veľké fúzy, ba ani len štetôčku pod nosom.
    </tei:p>
    <tei:p>
     „Prečo ich chcete dať do detského domova? Nemajú azda otca?
    </tei:p>
    <tei:p>
     „Prosím, majú, ale...“
    </tei:p>
    <tei:p>
     „Nuž čo, nemôže ich azda uživiť, či ich nechce živiť? Na to sú   poručenské súdy!“
    </tei:p>
    <tei:p>
     „Ach, nie! On ich nemá z čoho živiť!“
    </tei:p>
    <tei:p>
     „Táák? Je teda nezamestnaný!“ uhádol s veľkou istotou riaditeľ a   sošpúlil ústa. „Nezamestnaný,“ opakoval. „A vy?“
    </tei:p>
    <tei:p>
     „Ja pracujem. Som kolportérkou, ale zarobím veľmi málo. Niekedy   ani na chlieb nestačí. A deti rastú... Potrebujú jesť. I odiať ich   čímsi musím. No môj zárobok na to nestačí,“ stíšila hlas matka, ako   by sa hanbila za to, že i pri najlepšej vôli viac nedokáže   zarobiť.
    </tei:p>
    <tei:p>
     „Hm, hm,“ pohmkával riaditeľ a zapálil si tlstú cigaretu. S   pôžitkom vtiahol dym, potom ho do vysoka vypúšťal. Nohu si prehodil   cez nohu a s hlavou zvrátenou dozadu pozoroval lenivé krúžky dymu,   ktoré vypúšťal z úst. Zdialo sa, ako by nad strasťami chudobnej   rodiny mohol rozmýšľať len v tejto polohe.
    </tei:p>
    <tei:p>
     Miško sa neopovážil ani vydýchnuť.
    </tei:p>
    <tei:p>
     „Tak sa mi vidí, že sa u nás rozširuje móda deti doma nechovať,   ale povesiť ich na krk sociálnej ustanovizni. A je to čím ďalej, tým   horšie. Detské domovy sa prepĺňajú so dňa na deň, ako by z ľudských   sŕdc vymizla všetka rodičovská láska,“ rozvravel sa riaditeľ. Slová   sprevádzal príslušnými gestami, ako by rečnil pred väčšou   spoločnosťou. „Nuž, načo máte deti, keď ich nemôžete uživiť? Túto   otázku by mali prísnejšie riešiť aj v parlamente!“
    </tei:p>
    <tei:p>
     Miško už ďalej nevnímal smysel slov. Ani týmto vyrieknutým vetám   celkom nerozumel. V jeho ustrašenej detskej duši iba zväčšily zmätok.   Zo všetkého porozumel s istotou len to, že je na svete nežiaduci, že   sa nemal narodiť.
    </tei:p>
    <tei:p>
     ,Ale prečo? Prečo?‘ vírilo mu v mozgu. Vo veľkom uvažovaní sa   pozabudol a znova začal poťahovať nosom. No nič nevyhútal, preto si   zaumienil: ,Až budem s mamičkou sám, opýtam sa jej.‘ Len čo to   domyslel, ktosi zaklopal na dvere.
    </tei:p>
    <tei:p>
     „Ďalej!“ zahrmel riaditeľ, očividne nespokojný, že ho vyrušili v   rečnení.
    </tei:p>
    <tei:p>
     Dvere sa otvorily. Zjavilla sa v nich žena v zástere, ktorú bol už   Miško zazrel na chodbe. Tvár mala teraz brutálnu, obrvy zlostne   stiahnuté a ústa sošpúlené v zlej grimase. Pravou rukou držala za   golier chlapčeka o hlavu väčšieho, ako bol Miško, a socala ho pred   riaditeľa. Miško v ňom spoznal chlapca s tvarohovou tvárou. Na čele i   pod očami ligotaly sa mu kvapky potu.
    </tei:p>
    <tei:p>
     „Pozdrav a predstúp pred pána riaditeľa, ty naničhodník akýsi!“   posotila ho hrubo žena pred stôl a ľavou rukou si zastrkovala   uvoľnené vlasy pod špinavý čepiec.
    </tei:p>
    <tei:p>
     Chlapček stál pred riaditeľom a úzkostlivo šepol: „Ja som to   nebol!“
    </tei:p>
    <tei:p>
     Miško sa zachvel. Pochopil, že chlapca z niečoho obvinili, z   niečoho strašného. Vo svojom srdci vo chvíli uveril, že tento   chudorľavý chlapček, s očami vyľakanými ako srnka, vraví pravdu.   Zmocnil sa ho súcit. Bol by ho chytil za ruku a uspokojil ho nejako,   no Miško teraz sám cítil strach a v prítomnosti pána riaditeľa obával   sa i s nohy na nohu prestúpiť.
    </tei:p>
    <tei:p>
     „Čo spravil?“ opýtal sa riaditeľ a nadvihol sa hrmotne so   stoličky, prešiel okolo stola a zastal pred chlapcom.
    </tei:p>
    <tei:p>
     „Rozbil v kuchyni oblok!“
    </tei:p>
    <tei:p>
     „Ja som to nebol!“ vykríkol chlapec a prikryl si tvár rukami. Bol   práve čas, lebo riaditeľova dlaň prudko vyletela a dopadla na   chlapcove vychudnuté ruky.
    </tei:p>
    <tei:p>
     „To je škandál! Každý deň niečo vykonajú! Raz oblok, inokedy misu.   Neuvedomujú si, že by ustanovizni mali byť povďační. Keby nie my, —   ukázal riaditeľ na svoju hruď, — boli by už dávno voľakde hladom   pohynuli ako psi! A miesto vďačnosti rozbíjajú, čo im príde pod ruky.   Každý deň novší a novší dôkaz, že z potomkov zaháľačov a   naničhodníkov nič lepšieho nebude, len zaháľači a naničhodníci.“   Obrátil sa tvárou k vyjavenej Miškovej mamičke a dodal: „Veru   tak!“
    </tei:p>
    <tei:p>
     Miškova mamička prudko sklonila hlavu. Miško i tak stačil v jej   očiach zazrieť odpor a nesúhlas. No nepovedala nič, iba prudšie   dýchala.
    </tei:p>
    <tei:p>
     Riaditeľ si vytiahol z bočného vrecka vreckovku a starostlivo si   začal čistiť okuliare. Na tvári sa mu znova usalašila spokojnosť ako   po dobre vykonanej práci. Ľahostajne, ako by to opakoval každodenne,   vyriekol:
    </tei:p>
    <tei:p>
     „Jeden deň pivnice!“
    </tei:p>
    <tei:p>
     Potom sa obrátil k Miškovej mamičke a riekol: „Ináč z nich nič   súceho nevychovám.“
    </tei:p>
    <tei:p>
     Miško zprvu nechápal, čo to znamená, nevedel, že to má nejaký   súvis s chlapcovou vecou. ,No keď ten plačlivo vykríkol: „Nie som   vinný, nerozbil som oblok! Netrestajte ma!“ pochopil, že chlapca chcú   dať do pivnice.
    </tei:p>
    <tei:p>
     Miško sa zmätene díval s jedného na druhého. Dosiaľ žil pod   láskavou ochranou svojej mamičky a zlo, ktoré poznal, bola bieda,   chudoba, strádanie, hádky medzi matkou a otcom, keď tento, tackajúc   sa a páchnuc pálenkou, vracal sa domov. No zvykol si už akosi na to   hoci ho to trápievalo.
    </tei:p>
    <tei:p>
     Teraz, keď sa pred ním odhalilo aj kus iného života, tvrdšieho ako   poznal, bol v pomykove, ako už toľko ráz za tento deň.
    </tei:p>
    <tei:p>
     „Berte ho, nech mi tu nevrieska!“ rozkazoval riaditeľ a ukázal aj   na Miška. „Toho odveďte k ostatným!“
    </tei:p>
    <tei:p>
     „Nový chovanec?“
    </tei:p>
    <tei:p>
     Riaditeľ prikývol a viac sa o Miška nestaral.
    </tei:p>
    <tei:p>
     Sestra Klára sotva pozrela na Miška, keď do neho drgla: „Tak sa   pohni!“
    </tei:p>
    <tei:p>
     Miško stál ako prikovaný. Chcelo sa mu kričať, že nikde nepôjde,   že on ostane s mamičkou, no nevydal ani hláska. Niekoľko sekúnd bolo   ticho, iba čo chlapec s tvarohovou tvárou zadúšavo vzlykal.
    </tei:p>
    <tei:p>
     „Tak poď! Nemám času čakať, kým si to rozmyslíš!“ riekla žena a   tvrdo chytila vzpierajúceho sa Miška za rameno.
    </tei:p>
    <tei:p>
     „Choď, syn môj!“ posielala ho prosebným hlasom matka. „Ja za   chvíľu prídem za tebou,“ uspokojovala ho.
    </tei:p>
    <tei:p>
     Miško sa stretol s jej pohľadom. Bola v ňom veľká láska, úzkosť i   prosba. Usmial sa cez slzy na matku a vyšiel z miestnosti.
    </tei:p>
    <tei:p>
     Na chodbe sa druhý chlapec prudko rozplakal. „Nezatvárajte ma do   pivnice, sestra Klára, prosím vás pekne, nezatvárajte ma! Ja som okno   nerozbil, veď som práve plel v záhrade svoju hriadku.“
    </tei:p>
    <tei:p>
     „Kto to teda spravil?“
    </tei:p>
    <tei:p>
     „Neviem, ale ja som to nebol. Prosím vás pekne, nezatvárajte ma do   pivnice!“
    </tei:p>
    <tei:p>
     Miškovi sa znova poplašene rozbúchalo srdce. Zabudol na svoje   položenie, celkom ho zaujalo chlapcovo nešťastie. Azda ľútosť nad ním   rozviazala mu jazyk.
    </tei:p>
    <tei:p>
     „Prosím vás, tetuška, nezatvárajte ho do pivnice!“
    </tei:p>
    <tei:p>
     „Ha, pozrime, aký smelý! A kto si, že si trúfaš starať sa do vecí   iných? Sopľoš akýsi, však sa ty naučíš u nás móresu a slušnosti. A   zapamätaj si, že ma volajú hlavnou sestrou Klárou.“ Vtom otvorila   jedny popraskané zelené dvere a posotila vyjaveného Miška do malej   izby. Keď sa spamätal zo svojho prekvapenia, obklopoval ho už kruh   strapatých hláv.
    </tei:p>
    <tei:p>
     „Ako sa voláš?“ spytoval sa ho priateľsky chlapec so zlatistými   pehami na chudej bledej tvári.
    </tei:p>
    <tei:p>
     „Miško.“
    </tei:p>
    <tei:p>
     „Sirota?“ opytoval sa druhý s rozčapeným nosom. „Mám mamičku, aj   otecka. I sestričku mám.“
    </tei:p>
    <tei:p>
     „Tebe je dobre!“ ozval sa tretí so zadumaným výrazom v očiach.   „Takých, ktorým žijú rodičia, nebijú toľko čo nás.“
    </tei:p>
    <tei:p>
     Miško ho udivene počúval.
    </tei:p>
    <tei:p>
     „On nemá rodičov, vieš?“ ponáhľal sa s vysvetľovaním štvrtý.   „Umreli mu pred rokom! Odvtedy je tu v sirotinci.“
    </tei:p>
    <tei:p>
     „Jemu je ešte vždy lepšie ako mne,“ rozhovoril sa piaty a smútok   mu pretiahol tvár. „Ja nepoznám ani svoju matku, ani otca.“
    </tei:p>
    <tei:p>
     „Ako?“ spýtal sa Miško.
    </tei:p>
    <tei:p>
     „Bol som malý, keď ma sem doniesla matka. Potom som ju už nikdy   nevidel.“
    </tei:p>
    <tei:p>
     Miško si zvedavo prezeral nových priateľov. Boli to 9—10 roční   chlapci. Jeden bol malý, územčistý, druhý s hrdzavými vlasmi a s   rozčapeným nosom, tretí vysoký a tenký ako lieskový prútik, štvrtý s   krásnou tvárou, piaty s veľmi krivými nohami, a pritom všetci mali   čosi spoločného. Miško nevedel, či sú to tie rovnako bledé tváre, či   spoločný osud, či chatrné šaty, čo ich spája, no cítil, že si so   svojimi novými priateľmi bude oveľa lepšie rozumieť ako s Juríčkom,   synkom pani domácej.
    </tei:p>
    <tei:p>
     „Nejakého chlapca išla zavrieť sestra Klára do pivnice,“   zdôveroval ticho Miško, ako by sa bál, že ho môže okrem piatich   chlapcov počuť aj niekto iný.
    </tei:p>
    <tei:p>
     „To je Mirko. A krk dám na to, že nič zlého nevyviedol,“ zápalisto   tvrdil chlapec s rozpľasnutým nosom.
    </tei:p>
    <tei:p>
     „Tá sestra by nás najradšej všetkých odvliekla do pivnice, aby   mala menej roboty,“ pridal chlapec s krivými nohami a tvár sa mu   zamračila.
    </tei:p>
    <tei:p>
     Chlapec, ktorý bol tenký ako lieskový prútik, pristúpil k Miškovi   a vravel: „My už vieme, ako sa voláš, a ty naše mená nepoznáš. Nuž   aby si vedel, ja sa volám Peter.“
    </tei:p>
    <tei:p>
     „Ale voláme ho Palica,“ dodal chytro chlapec s rozpľasnutým nosom   a rozosmial sa. „Ja sa volám Janko,“ uklonil sa šibalsky pred   Miškom.
    </tei:p>
    <tei:p>
     Chlapec s peknou tvárou ukázal na územčistého a povedal:
    </tei:p>
    <tei:p>
     „On sa na Martina narodil, preto mu dali meno Martin. A ja sa   volám Juraj.“ „A ja som Tibor,“ predstavoval sa chlapec s krivými   nohami.
    </tei:p>
    <tei:p>
     Miško sa na svojich nových kamarátov priateľsky usmieval.   Vypytoval sa ich na veľa vecí, ktoré ho zaujímaly, a tak sa dozvedel,   že na prvom poschodí majú svoje izby chlapci a na druhom dievčatá a   nemluvňatá. Potom zaviedli Miška k oknu.
    </tei:p>
    <tei:p>
     Pred ním sa rozprestierala nádherná záhrada. Pestovaný trávnik,   kvety, ktoré práve boly v plnom rozkvete, drobným pieskom vysypané   chodníčky, ušľachtilé druhy ovocných stromov a krehučké kríčky ruží,   všetko to bolo v krásnom súlade.
    </tei:p>
    <tei:p>
     Uprostred tejto nádhery stála budova. Stĺporadím, vežičkou a   žalúziami pripomínala Miškovi zámok na kuracej nôžke.
    </tei:p>
    <tei:p>
     „Tam sa zvyknete hrávať?“
    </tei:p>
    <tei:p>
     „Kdeže!“ zvolali chlapci. „Len raz tam vyliezol oknom Janko a ako   dostal! Div mu riaditeľ uši nevytrhal.“
    </tei:p>
    <tei:p>
     „A to pre nezrelú slivku,“ odpovedal Jurko. „Ani som ju nestihol   odtrhnúť,“ ľutoval Janko.
    </tei:p>
    <tei:p>
     „Aby si vedel, my, chovanci ústavu, máme zakázané chodiť do tejto   záhrady. Zato v zadnej záhrade, kde sa pestuje zelenina a zemiaky pre   kuchyňu, môžeme byť od rána do večera.“
    </tei:p>
    <tei:p>
     „To je dobre,“ rozžiarila sa Miškova tvár.
    </tei:p>
    <tei:p>
     „No len sa veľmi neteš! Ešte sme ti nepovedali, že tam môžeš   vstúpiť len s rýľom alebo s hrabľami, s košom a s krhlou. Niekedy aj   bez týchto vecí môžeš vojsť, keď chceš vyplieť niektorú hriadku.“
    </tei:p>
    <tei:p>
     „A kto býva v tom zámku?“
    </tei:p>
    <tei:p>
     „Riaditeľ a sestra Hundra.“
    </tei:p>
    <tei:p>
     Miško vyvalil oči.
    </tei:p>
    <tei:p>
     Chlapci sa rozosmiali. „Nazval sme tak sestru Kláru, lebo stále   hundre a šomre.“
    </tei:p>
    <tei:p>
     „Ale to len tak, medzi sebou,“ dodal Peter.
    </tei:p>
    <tei:p>
     „Aby si sa raz nepoplietol a nenazval ju hlavnou sestrou Hundrou,“   upozorňoval Miška so smiechom Janko.
    </tei:p>
    <tei:p>
     „Ej, veľa vecí ešte nevieš! Napríklad to, že keď do deviatej   neumyjeme izbu a neupravíme postele, nedostaneme obed!“ soznamoval ho   s domácim poriadkom Jurko.
    </tei:p>
    <tei:p>
     „Joj, veď čochvíľa je deväť a mne už teraz škvŕka v bruchu,“   vydesil sa Janko.
    </tei:p>
    <tei:p>
     S veľkou horlivosťou pochytil mokrú handru a kľakol na dlážku.
    </tei:p>
    <tei:p>
     Dvere sa zrazu rozletely. Do chlapcov ako by strelilo. Každý   chytro pochytil alebo handru, alebo metlu a tváril sa, ako by ho   okrem práce, ktorú práve vykonával, nič iného na svete   nezaujímalo.
    </tei:p>
    <tei:p>
     Sestra Klára zastala vo dverách ako výkričník. Pozrela na svoje   náramkové hodiny a riekla:
    </tei:p>
    <tei:p>
     „Za desať minút deväť!“
    </tei:p>
    <tei:p>
     Chlapci sa ešte živšie rozhýbali.
    </tei:p>
    <tei:p>
     „Ty sa pôjdeš rozlúčiť so svojou matkou. Až sa vrátiš, pôjdeš s   Petrom a s Jurajom do pivnice po zemiaky, potom pomôžete v   kuchyni!“
    </tei:p>
    <tei:p>
     „Rozumeli sme, sestra Klára,“ zvolali jednohlasne Jurko a   Peter.
    </tei:p>
    <tei:p>
     „A ty?“ obrátila sa na Miška.
    </tei:p>
    <tei:p>
     „Rozumel som.“
    </tei:p>
    <tei:p>
     „A teraz hybaj!“ vystrčila Miška na chodbu a odviedla ho do   riaditeľne.
    </tei:p>
    <tei:p>
     Miškova mamička sedela na tej istej stoličke, ako keď ju Miško   opustil.
    </tei:p>
    <tei:p>
     ,Ach, či sa za tú krátku chvíľu zmenila!‘ zachvel sa Miško a   skúmavo sa jej zahľadel do tváre. Červené oči a bledé líca   prezrádzaly, že matka veľmi plakala. „Mamička, bol tu otec?“ vydýchol   úzkostne.
    </tei:p>
    <tei:p>
     Matka pokrútila hlavou, potom so zúfalým výrazom v tvári vystrela   jedno rameno.
    </tei:p>
    <tei:p>
     „Poď sem, Miško!“ Hlas jej ťažko vychádzal z hrdla. Ako by ho   nejaká neviditeľná ruka svierala. „Poď k mamičke, chce ti niečo   povedať.“
    </tei:p>
    <tei:p>
     Miško sa zachvel. ,Čo sa s ňou robí? Je jej nevoľno? Veď otec tu   nie je, prečo je teda taká?‘
    </tei:p>
    <tei:p>
     S ustrašenými očami pristúpil k matke. Chcel sa jej opýtať, či ju   bolí hlava, ale nevyšiel mu ani hlások z hrdla. Obzrel sa, ako by   hľadal pomoc u pána riaditeľa, ale ten so sestrou Klárou bol   pohrúžený do akýchsi popísaných hárkov a správal sa tak, ako by   Miško, jeho mamička a sestrička v miestnosti ani neboli.
    </tei:p>
    <tei:p>
     „Miško môj,“ vzdychla zrazu matka a teraz už trochu silnejším   hlasom pokračovala: „Ty a malá Helenka budete odteraz bývať v tomto   veľkom krásnom dome...“
    </tei:p>
    <tei:p>
     „A ty, mamička?“
    </tei:p>
    <tei:p>
     „Vieš... i ja, chlapček môj, ale... ale, vieš, nie veľmi často. Si   už rozumný, iste ma pochopíš, musím predsa celý deň predávať   noviny... a potom, otecko tu nemôže bývať... musí bývať tam, kde sme   bývali dosiaľ... a keby som bola stále s vami, kto by mu upratoval,   kto by mu varil?“
    </tei:p>
    <tei:p>
     „Nech si uvarí sám! I tak ťa len trápi!“ vyhŕklo prudko z chlapca   a oči mu potemnely.
    </tei:p>
    <tei:p>
     „Ach, nesmieš tak hovoriť...“ zašepkala ťažko žena a rumenec jej   zalial líca. „Je ti otcom!“
    </tei:p>
    <tei:p>
     Chlapec zanovito pohodil hlavou. Zahryzol si do spodnej pery a nič   nepovedal.
    </tei:p>
    <tei:p>
     „Miško môj!“ pritisla zrazu prudko jeho hlavu na prsia. „Sľúb mi,   že budeš počúvať sestru Kláru i všetky ostatné sestry, ako si počúval   mňa. Poslúchaj aj pána riaditeľa, lebo oni všetci ti chcú len   dobre... tebe, i Helenke.“
    </tei:p>
    <tei:p>
     „Ale, mamička, doma si mi povedala, že i ty tu ostaneš s nami. Či   sa už nepamätáš? A teraz nás tu chceš nechať samotných?“ s úzkosťou v   hlase pripomínal malý chlapec.
    </tei:p>
    <tei:p>
     „Nie, synček môj! Ach, ty ma predsa len nerozumieš!“ povedala   skoro zúfalo. „Počúvaj teraz pozorne, čo ti povie mamička: Ty a   Helenka budete vo dne v noci v tomto dome. Budeš sa tu hrať, i učiť   sa tu budeš. Sestra Klára a ostatné sestričky sa postarajú, aby si   nebol hladný a ja — ja vždy budem chodiť za vami.“
    </tei:p>
    <tei:p>
     „Kedy vždy, mamička?“
    </tei:p>
    <tei:p>
     „Nuž, často! I večer, i cez deň, niekedy i v noci prídem pozrieť,   či ste si prikrývku neodkopali... a donesiem vám medovníky i   cukríky... a raz... a raz isto vás odtiaľto odvediem. A potom už   budeme vždy spolu.“
    </tei:p>
    <tei:p>
     Miško vyjavene hľadel na matku. Nikdy predtým ju takúto nevidel.   Bola veľmi rozrušená. Hlas sa jej chvel, ako by sa každú chvíľu mal   premeniť vo vzlykot, v ľavej dlani čosi kŕčovite mädlila. Miškovi sa   úzkosťou sovrelo srdce. Zrazu ho prepadol bolestný pocit, ako by mal   svoju mamičku navždy stratiť. V okamihu sa mu oči naplnily slzami a   úzkostne vykríkol:
    </tei:p>
    <tei:p>
     „Nenechávaj nás tu, mamička!“
    </tei:p>
    <tei:p>
     „Veď prídem, vravím ti...“
    </tei:p>
    <tei:p>
     Potom Miškova matka vstala so stoličky. Miško aj cez slzy videl,   že sa jej chvejú nohy, ako by bola prekonala namáhavý výstup.
    </tei:p>
    <tei:p>
     „Mamička, ja tu nechcem byť! Vezmi ma nazpät. Nechcem tu byť!“   rozvzlykal sa chlapec a kŕčovito sa chytil jej sukne.
    </tei:p>
    <tei:p>
     „Miško môj, buď rozumný. Veď ti vravím, že prídem. A bude ti tu   dobre. Dosýta sa naješ. A v zime nebudeš trpieť chladom. Aj ja budem   tak spokojnejšia. Nože, chlapček môj, pochlap sa,“ utešovala ho   matka, hoci sama potrebovala v tejto chvíli útechy. Potom sa   premáhavo usmiala a roztvorila dlaň.
    </tei:p>
    <tei:p>
     „Pozri, chlapček môj, čo som ti kúpila! Srdiečko na retiazke!“
    </tei:p>
    <tei:p>
     Miškovi sa zablysol v očiach záujem, no hneď vyhasol. Veď ako   mohla retiazka s malým srdiečkam upútať jeho pozornosť, keď išlo o   jeho ďalší život? „Mamička, načo si mi to kúpila?“
    </tei:p>
    <tei:p>
     „Nuž na pamiatku! A hľaďže, synček môj, srdiečko sa dá   otvoriť!“
    </tei:p>
    <tei:p>
     Miško trocha ožil. „Jaj, aké je to pekné! Veď je vo vnútri aj malý   obrázok! Veď si to ty, mamička!“
    </tei:p>
    <tei:p>
     „Áno, je to moja fotografia z mladosti. Preto som ju dala do   srdiečka, aby si vždy cítil, že som pri tebe, i keď budem na ulici   predávať noviny.“
    </tei:p>
    <tei:p>
     Matka opatrne položila perinku so spiacim dieťaťom na lavičku,   pristúpila k Miškovi a mlčky mu zavesila retiazku na krk. Potom   obidvoma dlaňami jemne stisla Miškovu hlavu a vrúcne ho bozkala na   čelo. „Musím už ísť, Miško môj, buď poslušný a dobrý!“
    </tei:p>
    <tei:p>
     Miško stál stŕpnutý. Cez slzy videl, ako mamička dáva aj Helenke   retiazku okolo krku. Tá sa zobudila a rozplakala. Matka zdvihla   perinku, čičíkala a bozkávala dieťatko. Miško zbadal, že jej vyhŕkly   slzy, prvé slzy, ktoré u matky videl.
    </tei:p>
    <tei:p>
     „Je načase, aby ste sa už s deťmi rozlúčili,“ pripomenula tvrdo   sestra Klára. Pristúpila k matke a zobrala jej dieťa z náručia. „Keď   ste sa už rozhodli nechať ich tu, načo slzy?“ Chytila Miška za   rameno. „Poď!“
    </tei:p>
    <tei:p>
     Miško sa nechal viesť. Vnútri ho bolelo čosi až do stŕpnutia.
    </tei:p>
    <tei:p>
     Ba chvíľkami sa mu pozdávalo, že vypadol zo skutočnosti, že to, čo   sa s ním práve robí, je zlý sen, že ochvíľu sa prebudí a všetko bude   ináč.
    </tei:p>
    <tei:p>
     Sestra Klára zavrela za sebou dvere. Viedla Miška po tej istej   chodbe, po ktorej ani nie pred hodinou sa tak bezstarostne   obzeral.
    </tei:p>
    <tei:p>
     Znova ho zastrčila do malej izby a zasa ostal stáť neďaleko dverí   stŕpnutý a naoko ľahostajne čakajúci, čo sa s ním ďalej bude diať.   Neoblapil ho teraz kruh strapatých hláv, neusmial sa naňho nik.
    </tei:p>
    <tei:p>
     V izbe nebolo živej duše. Miško sa pomaly rozhliadal, ako by sa   práve zobúdzal. Šesť zelených postelí v tesnom rade stálo pri stene.   Staré, obité umývadlo sa krčilo v kúte izby. Nad ním visel veľký —   deravý uterák. Malá skriňa a voľakedy biely stôl so stoličkami stály   uprostred izby.
    </tei:p>
    <tei:p>
     Dlážka bola čisto vyumývaná. Len okrúhle fľaky černaly sa   kde-tu.
    </tei:p>
    <tei:p>
     ,Podarilo sa im do deviatej vyriadiť izbu?‘ sišlo na um Miškovi. A   naraz si pripomenul aj príkaz sestry Kláry, že musí ísť do pivnice po   zemiaky.
    </tei:p>
    <tei:p>
     Miška znovu prepadla skľúčenosť. Sadol si na kraj najbližšej   postele a žalostne sa rozplakal.
    </tei:p>
    <tei:div type="chapter">
     <tei:head>
      V ÚTULKU
     </tei:head>
     <tei:p>
      Júlové slnko pripaľovalo a horúcim úsmevom oblievalo celé mesto.   Prehrialo povetrie, rozváňalo kvety a donútilo rastlinstvo rásť a   rozvíjať sa.
     </tei:p>
     <tei:p>
      Napriek svojej štedrosti: kamenné múry detského domova nevedelo   rozohriať. A nedokázalo roztopiť ani ľadové srdcia niektorých ľudí,   ktorí býval v tomto pochmúrnom, veľkom dome a vládli nad malými, pod   ich opateru sverenými deťmi.
     </tei:p>
     <tei:p>
      Miško už týždeň žije v košickom detskom domove. Za ten týždeň   nasbieral viac skúseností ako za celý svoj doterajší život.
     </tei:p>
     <tei:p>
      Naučil sa mnohým veciam.
     </tei:p>
     <tei:p>
      Ako treba rýchlo a čisto riadiť, zeleninu a zemiaky očistiť, plieť   v záhrade, aby do hriadky nevstúpil, zaseknúť zubmi do pery, aby   nevykríkol, keď od kuchára alebo od sestry Kláry má dostať zaucho a   ako sa tváriť, aby druhé nedostal. Nuž tieto a podobné užitočnosti sa   naučil raz-dva, ale s obavou sa presviedčal, že niektorým veciam   nenaučí sa ani do smrti i pri svojej najlepšej vôli.
     </tei:p>
     <tei:p>
      Čo Miška najviac trápilo, bol hlad. Ustavičný pocit nenasýtenosti   ho prenasledoval tak ako žiaľ a túžba za matkou. Niektorí chovanci   ústavu mali na to svoje osvedčené prostriedky. Žmúľali šťaveľ, ktorý   divo rástol v záhrade pri plote, alebo stvol rebarbory, od ktorej   obyčajne dostávali „bruchabolenie“. No sýtili sa aj nádejou, že sa   kuchár raz pomýli a namiesto jednej naberačky polievky naleje im do   misky dve.
     </tei:p>
     <tei:p>
      Miško sa však nevedel nasýtiť ani žmúľaním, ani nádejami. Prvé dni   v ústave temer nič nejedol od žiaľu. Na jeho porcie sa vrhli jeho   noví priatelia. No na tretí deň sa žalúdok vzbúril a hlásil sa o   svoje právo.
     </tei:p>
     <tei:p>
      Vodová polievka, zemiaky, čierny chlieb a niekedy prívarok   striedaly sa ráno, večer a na obed v nezmenenom poradí. Nuž na tom   Miško nevidel nič čudného, veď doma tiež nevyvárali. Čudné mu bolo   len to, že hoci zjedol svoju porciu, čo mu kuchár vymeral na plechovú   misku, i tak bol hladný. Hlad ho všade prenasledoval.
     </tei:p>
     <tei:p>
      Hoci Miško veľa stratil pri vstupe do detského domova, cítil, že   niečo aj získal. Bolo to priateľstvo chlapcov, s ktorými sa soznámil   v prvý deň svojho príchodu. Za ten týždeň Miško spoznal, prečo sa mu   v prvý deň zdali takí rovnakí, hoci boli rozdielni. Spoločný osud,   smutný-neradostný život vyryl im do tvárí črtu, ktorá sa zjavila po   týždňovom pobyte v ústave i na Miškovej tvári.
     </tei:p>
     <tei:p>
      Vysvitlo, že Peter bol z chlapcov najstarší. Mal desať rokov a v   júni dokončil štvrtú triedu v ústavnej škole. Pretože bol najstarší   na izbe, sestra Klára ho poverila dozorom. Ale Peter túto výsadu   nezneužil. Na svoj vek bol veľmi rozumný. Rozvážne riešil všetky   spory medzi chlapcami. Vyslúžil si obdiv i uznanie ostatných. Miško k   nemu priľnul už v prvý deň. Ba nie, v prvú noc. Bolo to tak:
     </tei:p>
     <tei:p>
      Miško po rozlúčke s matkou sa ani večer nevedel uspokojiť.   Neprestajne ju volal. Chcel za ňou utiecť. Plakal a hlasno nariekal,   až prišla sestra Klára a pohrozila mu, že ho zavrie na noc do   pivnice, keď neprestane. Tu si Miško spomenul na chlapca s tvarohovou   tvárou a udusil v sebe plač.
     </tei:p>
     <tei:p>
      Ozval sa hlas zvonca.
     </tei:p>
     <tei:p>
      „Deväť hodín!“ oznámila sestra Klára a v tej chvíli boli všetci   piati na svojich posteliach. Iba Miško sa krčil v kúte a zápasil s   plačom.
     </tei:p>
     <tei:p>
      „A ty?“ obrátila sa na neho sestra.
     </tei:p>
     <tei:p>
      Miško zprvu nepochopil, že sa má uložiť k spánku. Díval sa   vyjavene na sestru Kláru a zpakruky si vytieral slzy, ktoré mu znova   a znova zaplavovaly oči.
     </tei:p>
     <tei:p>
      „Ty tvrdohlavec jeden, nevieš odpovedať?!“ rozhnevala sa.
     </tei:p>
     <tei:p>
      „Prosím, sestra Klára, ja som mu zabudol povedať, že o deviatej sa   má chodiť spať. Prosím o odpustenie!“ ozval sa s prvej postele Petrov   hlas. Jeho tenučká postava sa nadvihla a oči sa prosebne zavesily na   sestru.
     </tei:p>
     <tei:p>
      „Aký si ty dozorca, keď zabúdaš na svoje povinnosti? Zaslúžil by   si si!“ pohrozila mu prstom.
     </tei:p>
     <tei:p>
      „Choď do postele!“ šepkal mu krivonohý Tibor, ktorý bol k Miškovi   najbližšie.
     </tei:p>
     <tei:p>
      Vtom mu prísne nakázala aj sestra Klára: „Kým napočítam do päť,   nech si v posteli!“
     </tei:p>
     <tei:p>
      Miško sa pod jej prísnym pohľadom bleskorýchle svliekol. Keď   sestra vyslovila päť, už si naťahoval chatrnú a tenkú prikrývku k   brade. Sestra Klára zhasla svetlo a odišla.
     </tei:p>
     <tei:p>
      Izba stíchla a stemnela. Milškova posteľ bola obrátená k oknu;   videl, ako ľahunko sa vynoril mesiac zpoza strechy zámku. Zastal na   atramentovej oblohe a plnými ústami usmial sa na Miška. Hviezdy, ako   drobné lampôčky, raz zhášaly svoje svetlá, raz zapaľovaly. Jasná noc   hádzala na múr izby čudné tmavé tiene.
     </tei:p>
     <tei:p>
      Miško blúdil očami po oblohe i po izbe. Nikdy predtým nemal   príležitosť pozorovať oblohu s postele. Okienko ich kutice doma bolo   maličké a celkom nízko pri zemi. Tam, veru, nepotrafil slnečný lúč,   tobôž nie slabučký lúč mesiaca.
     </tei:p>
     <tei:p>
      A predsa Miško prudko zatúžil po drobnom, mriežkou obránenom okne,   zatúžil po kutici, kde teraz v čiernej temnote odpočíva jeho   mamička.
     </tei:p>
     <tei:p>
      Nevidel už mesiac, ani hviezdy, nevidel už nič z izby, v ktorej   usínali jeho noví priatelia. Oči sa mu znova a znova napĺňaly slzami.   Utieral si ich dlaňami i prikrývkou. Nakoniec si pritisol prikrývku   na oči a tak zotrvával v tichom žiali. Cítil sa sám, opustený,   stratený.
     </tei:p>
     <tei:p>
      „Mamička, kde si? Povedala si, že budeš so mnou, a ty si   neprišla!“
     </tei:p>
     <tei:p>
      „Mamička, mamička!“
     </tei:p>
     <tei:p>
      Miško sa znovu rozvzlykal. Tiskal si päste k ústam, boril blavu do   tenkej podhlavnice, aby udusil vzlykot, lebo temná pivnica napriek   všetkej bolesti sa mu tisla pred zrak a divo sa hrozila   potrestaním.
     </tei:p>
     <tei:p>
      Zrazu ustrnul od prekvapenia. Teplá dlaň sa mu položila na čelo a   pomaly, nežne ho hladkala.
     </tei:p>
     <tei:p>
      „Mamička!“ chcel radostne vykríknuť, no v okamihu pochopil, že to   nemôže byť jeho matka.
     </tei:p>
     <tei:p>
      „Neplač,“ prihováral sa mu známy hlas, roznežnený súcitom.   „Neplač, veď nie si opustený. Som tu ja, je tu Janko, Jurko, i   ostatní. Na iných izbách tiež bývajú chlapci. Mnohí. A všetci sú bez   rodičov. A všetci ti budú priateľmi.“
     </tei:p>
     <tei:p>
      Bol to Peter.
     </tei:p>
     <tei:p>
      Až potom odišiel od Miškovej postele, keď ho ako-tak   uspokojil.
     </tei:p>
     <tei:p>
      Mesiac sa utiahol za strechu pochmúrneho sirotinca, keď Miško,   premožený únavou z plaču, zaspal.
     </tei:p>
    </tei:div>
    <tei:div type="chapter">
     <tei:head>
      NEOBYČAJNÝ DEŇ
     </tei:head>
     <tei:p>
      „Bim, bam, bim, bam!“ zobúdzal ospanlivý hlas zvonca chovancov   ústavu.
     </tei:p>
     <tei:p>
      Bolo pol siedmej. Miško vyskočil z postele, až podlaha   zapraskala.
     </tei:p>
     <tei:p>
      „Čo je? Čo je?“ hundral popod nos Janko, ktorý si zmäteno vytieral   spánok z očí.
     </tei:p>
     <tei:p>
      „Nezačul si hlas zvonca, ty sedmispáč?“ smial sa mu Peter.
     </tei:p>
     <tei:p>
      „Ozaj, dnes čosi zažijeme!“ potešil sa Tibor a vyskočil z postele   na krivé nohy. „Možno i my sa budeme mať dnes dobre.“
     </tei:p>
     <tei:p>
      „Ej, budeme, budeme!“ hladkal si žalúdok Martin a oblizoval si   roztiahnuté ústa. „Včera som videl na vlastné oči, ako donášali do   kuchyne balíky. Až na kilometer voňala z nich klobása a... neviem, čo   ešte!“
     </tei:p>
     <tei:p>
      „A či si bol od tých balíkov na kilometer?“ doberal bo Peter.
     </tei:p>
     <tei:p>
      „Ale kdeže! Ani na tri kroky. Na môj‘ veru, chlapci, len čo som   vtiahol do seba vôňu z tých balíkov, už sa mi sliny sbehly v   ústach.“
     </tei:p>
     <tei:p>
      „No len nesnívaj tak nahlas o klobáse a iných dobrotách, mohlo by   sa ti to nevyplatiť. Každú chvíľu môže sem nazrieť sestra Klára a   keby ťa videla takého strapatého a neumytého, čosi by sa ti ušlo. Aj   chuť na klobásky by ťa prešla,“ pripomenul dobromyseľne Peter, ktorý   si už pričesával ako drôt tvrdú šticu.
     </tei:p>
     <tei:p>
      Martin urobil posmešnú grimasu a chytro sa začal dávať do   poriadku. Inokedy by sa boli chlapci rozosmiali, lebo Martin vedel   robiť najsmiešnejšie grimasy. No dnes nepôsobily. Chovancov ústavu   čakal významný deň.
     </tei:p>
     <tei:p>
      Detský domov mala navštíviť akási sociálna zahraničná   delegácia.
     </tei:p>
     <tei:p>
      Riaditeľ bol rozčúlený. „Škandál! Deň pred príchodom mi oznámia,   že môj ústav dostane takú vzácnu návštevu. Ako môžem vykonať prípravy   za taký krátky čas?“
     </tei:p>
     <tei:p>
      Riaditeľ hromžil a nadával a od jeho zmätených rozkazov   zamestnanci ústavu boli ešte zmätenejší. Behali po chodbách s   metlami, handrami, obrusmi a taniermi, vrážali do seba a nadávali si.   Ustrašeným a prekvapeným chovancom ústavu div oči z jamôk nevyskočily   pri takom nezvyčajnom shone.
     </tei:p>
     <tei:p>
      Jediná sestra Klára si uchovala rozvahu. Bola všade. V kuchyni, v   záhrade, v jedálni, kam chovancov púšťali len pri slávnostných   príležitostiach. A keď ju nebolo vidieť, tak ju určite bolo počuť.   Pohádala sa s kuchárom, vynadala sestre Márii. Deti sa usilovaly   neprísť jej na oči: nebolo radno ukazovať sa pred ňou ani inokedy,   tobôž nie teraz.
     </tei:p>
     <tei:p>
      Miška a jeho piatich priateľov sa veľmi nedotkla príprava na veľký   deň. Sestra Mária im pridelila prácu v záhrade, kde sadili fazuľu a   čistili chodníčky. Iba neobyčajne malá porcia večere ich zarazila.   Kuchár však na ich spýtavé pohľady poškrabal sa miešačkou za uchom a   povedal, že to zato, lebo na druhý deň majú dostať „duplom“.
     </tei:p>
     <tei:p>
      Teda príprava na slávnostný deň zasiahla chlapcov na dosť citlivom   mieste. Martin sa už od večera sýtil vôňou klobásy, ktorú zacítil,   ostatní nádejou na zajtrajší duplovaný obed.
     </tei:p>
     <tei:p>
      Všetci šiesti v ten rušný večer zaspali dosť neskoro. Nevedno či   od hladu, či od očakávania takého významného dňa.
     </tei:p>
     <tei:p>
      A teraz tu stály uprostred izby, niektorí už vyumývaní, iní sa   práve česali a dohadovali, ako to všetko bude.
     </tei:p>
     <tei:p>
      Janko chcel práve otvoriť dvere. Tie sa zrazu oproti nemu prudko   rozletely a poriadne ho udrely po nose, od prírody už dosť   rozpľasnutom. Janko si ho nestačil ani ohmatať, taký bol prekvapený   udalosťami, ktoré nasledovaly.
     </tei:p>
     <tei:p>
      Sestra Klára sama niesla veľký čistý obrus, krásne vyhladené   prestieradlá a prevliečky na podhlavnice. Za nou sa pohybovala celá   kopa prikrývok. Miško sa v prvej chvíli nazdával, že prikrývkam   narástly nohy a samy trafily do jeho iziby. Až keď počul prudké   dýchanie a vzápätí zazrel od námahy vypučené oči a silný vrkoč na   boku prikrývok, videl, že sa mýlil. A čudoval sa veľmi, ako môže   uniesť len o hlavu väčšie dievčatko, ako je on sám, takú kopu   prikrývok.
     </tei:p>
     <tei:p>
      „Nestojte ako prikutí, ale pomôžte!“ rozkazovala chlapcom sestra   Klára.
     </tei:p>
     <tei:p>
      Šesť párov rúk sa rozletelo odňať dievčatku bremeno. Šesť párov   očí potom s údivom sledovalo zmenu, ktorú v niekoľkých minútach   vyčarila v izbičke sestra Klára. Hoci chlapci mali najlepšiu vôľu   pomôcť, sestra ich vyhrešila pre nešikovnosť a lenivosť.
     </tei:p>
     <tei:p>
      Keď už obliečky boly vymenené a postele sa belely čistotou, obrus   bol prestretý na stole, nad umývadlom viselo šesť ľanových uterákov,   sestra Klára s úľubou pozrela na svoje dielo.
     </tei:p>
     <tei:p>
      „Neopovažujte sa tých obliečok dotknúť!... O chvíľu vám donesie   sestra Mária iné šaty, do ktorých sa na dnes oblečiete. Keď ich   zašpiníte, za vlasy vás vykvákam!“
     </tei:p>
     <tei:p>
      Sestra odišla. Dievčatko bojazlivými krôčikmi odcupkalo za ňou a   chlapci ostali sami.
     </tei:p>
     <tei:p>
      Martin vystrúhol grimasu údivu a ostatní sa rozosmiali.
     </tei:p>
     <tei:p>
      Ich smiech trval krátko. Všetkým piatim, okrem Miška, sa do duší   zahniezdil nepokoj. ,Čo to všetko znamená? Či nám to ponechajú?‘   hútali.
     </tei:p>
     <tei:p>
      „Nuž, ale kde budeme teraz spať, keď nám do postelí nakládli také   parádne veci?“ ozval sa Janko ustaraným hlasom.
     </tei:p>
     <tei:p>
      „Možno pod posteľou,“ figľoval Martin.
     </tei:p>
     <tei:p>
      „Aké starosti! Pred spaním nám to iste oznámia,“ uspokojoval   svojich druhov Peter.
     </tei:p>
     <tei:p>
      „Daj sa mi svete, toľké starosti so spaním, a ešte sme ani   neraňajkovali,“ zvolal Tibor.
     </tei:p>
     <tei:p>
      Ku dverám sa približovaly bystré kroky. Chlapci utíchli a   započúvali sa.
     </tei:p>
     <tei:p>
      Tentoraz vošla do izby sestra Mária s dvoma dievčencami. Tieto   maly na ramenách prevesené ústavné šaty: sivomodré nohavičky a   pásikavé kabátiky.
     </tei:p>
     <tei:p>
      Sestra Mária mala mierny výraz v tvári a v očiach sa jej zrkadlila   dobrota. Bola jedinou pestúnkou v ústave, ku ktorej deti cítily   dôveru. Na chovancov nikdy nekričala. Keď vyviedli nezbednosť,   láskavo im dohovárala. Pre túto jej vlastnosť sestru Máriu nenávidela   predstavená Klára. Svoju nenávisť prejavovala aj tým, že jej   prideľovala najhoršie práce v ústave. Mária mlčky trpela zaznávanie a   čím viac ju okrikovala nadriadená, tým svedomitejšie pracovala.   Obávala sa o svoje miesto. Mala staručkú chorú matku a brata   invalida, ktorých vydržiavala zo svojho skromného platu.
     </tei:p>
     <tei:p>
      „Deti, chytro sa prevlečte do týchto šiat!“ ukázala prstom na   donesené háby, ktoré dievčence rozložily po stoličkách. „Potom...“   zamyslene sa rozhliadla po posteliach, „...potom na pár minút si   ľahnite!“
     </tei:p>
     <tei:p>
      „Ľahnúť?“ čudovali sa sborove chlapci. „Veď sestra Klára nám   zakázala hoci sa len dotknúť nových obliečok,“ oznamoval Peter.
     </tei:p>
     <tei:p>
      „Sestra Klára a pán riaditeľ sa však pred chvíľou usniesli, že   každý chovanec ústavu si má na niekoľko minút ľahnúť do svojej   postele.“
     </tei:p>
     <tei:p>
      „Ale načo, sestra Mária?“
     </tei:p>
     <tei:p>
      Mária pokrčila plecom. Prikročila ku stolu, otvorila si blôčik a   začala si niečo zapisovať. „Kvôli zdaniu,“ preriekla po chvíli.
     </tei:p>
     <tei:p>
      Peter zdvihol hlavu. Odhrnul si vlasy s čela a udivene sa   spýtal:
     </tei:p>
     <tei:p>
      „Kvôli zdaniu? Prečo kvôli zdaniu, sestra Mária? Nerozumiem.“
     </tei:p>
     <tei:p>
      „Ani my!“ pripojili ostatní.
     </tei:p>
     <tei:p>
      Sestra Mária pokrčila plecom a sklonila hlavu nad svoj blôčik.   Chlapci chvíľu mlčky čakali na odpoveď. Keď videli, že neprichádza,   pustili sa do obliekania.
     </tei:p>
     <tei:p>
      A neboli by to ani chlapci, keby sa pritom trocha nepoškriepili.   Každý chcel mať tie lepšie šaty.
     </tei:p>
     <tei:p>
      „Tieto nohavice sú mi malé!“ pajedil sa Martin, keď mu Jurko   vymenil nohavice. „Daj mi tamtie!“
     </tei:p>
     <tei:p>
      „Nie, ja som silnejší, ja by som sa do tamtých nepomestil!“
     </tei:p>
     <tei:p>
      Peter si skúšal kabát.
     </tei:p>
     <tei:p>
      „Palica!“ zasmial sa Janko.
     </tei:p>
     <tei:p>
      Ozaj, Peter bol veľmi smiešny vo svojom novom kabáte. Ruky mu z   rukávov trčaly ako živé hrable a jeho úzke pliecka zdaly sa ešte   užšie.
     </tei:p>
     <tei:p>
      „Nože, chlapci, pomôžte mi!“ vyzval svojich priateľov. Tí zprvu   nevedeli, v čom mu majú pomôcť, no keď ten svliekol kabát a podal   jeden rukáv Jankovi, druhý Miškovi a sám ho dvoma rukami chytil za   plecia, svitlo všetkým v hlave.
     </tei:p>
     <tei:p>
      „A teraz ťahajte!“ vyzval ich Peter.
     </tei:p>
     <tei:p>
      Chlapci zatiahli. Kabát vydal ostrý trhavý ston. Sestra Mária   zbledla. Chlapci vytrhly rukávy.
     </tei:p>
     <tei:p>
      „My sme ich chceli len predĺžiť,“ ospravedlňovali sa skrúšene.
     </tei:p>
     <tei:p>
      „Prepánajána!“ bedákala naľakane. „Chytro ihlu a niť!“ Keď zohnala   šicie potreby, s chvatom začala rukávy prišívať. „A to práve teraz,   keď je najviac práce! Práve teraz!“ mrzela sa sestra Mária.
     </tei:p>
     <tei:p>
      „My vám pomôžeme v hocičom, sestra Mária,“ ponúkali sa chlapci,   lebo bolo im teraz ozaj ľúto, že ju zarmútili.
     </tei:p>
     <tei:p>
      „Vy zatiaľ chytro pováľajte postele!“
     </tei:p>
     <tei:p>
      Chlapci ani minútu nepremýšľali. Bleskurýchle si stiahli topánky a   každý vošiel do svojej postele.
     </tei:p>
     <tei:p>
      „Len keby som vedel, načo to?“ rozmýšľal hlasno Martin.
     </tei:p>
     <tei:p>
      „A teraz z postele!“ kázala sestra Mária.
     </tei:p>
     <tei:p>
      Chlapci ako na povel už znova stáli na nohách a naprávali si   šaty.
     </tei:p>
     <tei:p>
      „A do ručníkov sa môžeme utrieť?“ spýtal sa figliarsky Janko.
     </tei:p>
     <tei:p>
      „Ba môžete!“ celkom vážne prisviedčala sestra.
     </tei:p>
     <tei:p>
      Chlapci udivene vyvalili na seba oči a šli sa umývať a poutierať   do čistých uterákov.
     </tei:p>
     <tei:p>
      Zatiaľ sestra Mária sošívala rukávy. Od chvatu celá červená podala   kabát Petrovi a pohrozila mu, aby sa už rukávy nepokúšal   predĺžiť.
     </tei:p>
     <tei:p>
      Peter poďakoval. Vtom sa otvorily dvere a do izby vošly dve   dievčatká. Copatá Betka a pehavá Marienka. V rukách držaly vázičky s   kvetmi.
     </tei:p>
     <tei:p>
      „Do každej izby máme dať jednu vázu s kvetmi,“ oznamovalo pehavé   dievčatko s tenkým kŕčkom.
     </tei:p>
     <tei:p>
      „Sestra Klára nám to kázala,“ pripojila Betka. A už ich nebolo. Na   stole ostala vázička s čerstvými kvetmi.
     </tei:p>
     <tei:p>
      „Načo to?“ čudovali sa chlapci.
     </tei:p>
     <tei:p>
      „Čo sa ide robiť?“ pozastavil sa Janko.
     </tei:p>
     <tei:p>
      „Nehútajte veľa, ale hľaďte, aby ste sa nezašpinili. Po raňajkách   pôjdete do školy.“
     </tei:p>
     <tei:p>
      „Do školy? Cez prázdniny?“ čudovali sa chlapci.
     </tei:p>
     <tei:p>
      „Kvôli hosťom,“ vysvetľovala sestra a obrátila sa k Miškovi: „...a   ty pôjdeš do kuchyne pomôcť.“
     </tei:p>
     <tei:p>
      Sestra Mária s chvatom napravila postele, potom, vari aby dohnala,   čo zameškala šitím, chytro vyšla z izby.
     </tei:p>
    </tei:div>
    <tei:div type="chapter">
     <tei:head>
      KTO JE VINNÍK?
     </tei:head>
     <tei:p>
      Na chodbách ústavu bolo ako v úli. Deti sa ponáhľaly buď na   raňajky, buď k svojej pridelenej práci, alebo do ústavnej školy. Živo   a so záujmom rozprávaly medzi sebou o zmenách, ktoré okrášlily ich   terajší domov.
     </tei:p>
     <tei:p>
      Peter s ostatnými školákmi už sedeli vo svojej triede. Janko,   Jurko a Martin, Tibor, Stanko a ostatní obzerali si jeden druhého.   Všetci mali oblečené nové čisté šaty a každý sa bál čo len o lavicu   sa oprieť, aby si ich nezašpinil. V očiach detí zračila sa zvedavosť,   i akési napäté očakávanie.
     </tei:p>
     <tei:p>
      „Betka vravela, že nám bude odteraz lepšie!“ oznamovala svojim   spolužiačkam pehavá Marienka.
     </tei:p>
     <tei:p>
      „Vraj každý deň budeme piť bielu kávu a že nám dajú čokoládu!“
     </tei:p>
     <tei:p>
      „A čo je to čokoláda?“ vypytoval sa krivonohý Tibor.
     </tei:p>
     <tei:p>
      „Uvidíme!“
     </tei:p>
     <tei:p>
      Do triedy vstúpila sestra Mária. Poslala ju sestra Klára, aby   utíšila deti a urobila poriadok v triede. Tisly sa tu detváky ústavu   šesť-desaťročné, okrem tých, ktoré boly pridelené k prácam v kuchyni   a v záhrade.
     </tei:p>
     <tei:p>
      „Sestra Mária, prečo sme dnes v škole, veď sú prázdniny!“
     </tei:p>
     <tei:p>
      „A prečo nám dali nové šaty?“
     </tei:p>
     <tei:p>
      „A už v takých pekných posteliach budeme spávať?“ sypaly sa na ňu   otázky so všetkých strán.
     </tei:p>
     <tei:p>
      Sestra Mária nestihla dať odpoveď.
     </tei:p>
     <tei:p>
      Na ulici zatrúbilo auto. Zahrčalo a zastalo. Detváky sa vyhrnuly   zo svojich lavíc a hnaly sa k oknu.
     </tei:p>
     <tei:p>
      „Na miesta!“ kričala sestra Mária. „Na miesta!“
     </tei:p>
     <tei:p>
      Deti poslúchly. To, čo chcely vidieť, už zazrely.
     </tei:p>
     <tei:p>
      Z auta vystúpili neznámi ľudia, riaditeľ ich privítal pred bránou.   Hneď nato prichodiaci vošli do budovy.
     </tei:p>
     <tei:p>
      Deti zvedavo a netrpezlivo očakávaly hostí. Vedely už od sestry   Márie, že delegácia má navštíviť ich triedu. Čakaly a čakaly. Po   polhodine sa dočkaly.
     </tei:p>
     <tei:p>
      Do triedy vošiel riaditeľ s dvoma pánmi a s dámou. Sestra Klára   vošla za nimi. Ústa mala nastrojené na úsmev.
     </tei:p>
     <tei:p>
      Deti vstaly na pozdrav. Zvedavo si obzeraly hostí. Tí dvaja páni a   dáma neurobili na nich nijaký dojem. Predstavovaly si, že vojdú do   triedy s veľkým košom, z ktorého bodú vyberať a rozdeľovať dobroty.   Nič také sa nestalo.
     </tei:p>
     <tei:p>
      Stáli na pódiu, obzerali si triedu, prikyvovali zdvorilo hlavami,   keď im pán riaditeľ ukazoval so širokým slovným doprovodom to alebo   ono. Usmievali sa sladko na deti: ba dáma i Betku pohladkala po   tvári. Po desiatich minútach odišli z triedy.
     </tei:p>
     <tei:p>
      „Tak vyzerá teda delegácia! Veď aj to sú ľudia,“ sklamane šepkal   Janko Jurkovi.
     </tei:p>
     <tei:p>
      „Pst, ticho, sestra Hundra nám čosi ide povedať!“ upozorňoval   šeptom Jurko.
     </tei:p>
     <tei:p>
      A naozaj! Sestra Klára sa ľúbezne usmiala na triedu — takýto úsmev   ešte nik u nej nevidel — potom tým najláskavejším hlasom   oznámila:
     </tei:p>
     <tei:p>
      „Mile deti, na počesť našej vzácnej návštevy môžete sa hrať na   dvore. Správajte sa pekne, slušne, aby sme sa nemuseli hanbiť za   vás.“ Znova sa usmiala, pokynula deťom a vyšla za ostatnými z   triedy.
     </tei:p>
     <tei:p>
      Miško bol prekvapený, keď do kuchyne vošiel Janko. Práve čistil   zemiaky a hádzal ich do veľkého hrnca s vodou.
     </tei:p>
     <tei:p>
      „Prečo nie si v triede?“ čudoval sa Miško.
     </tei:p>
     <tei:p>
      „Už nás rozpustili,“ uškrnul sa Janko. „Vraj na počesť delegácie   môžeme robiť, čo sa nám zapáči,“ odpovedal Miškovi a hlasno vtiahol   vôňu jedál. „Ty, nemáš niečo pod zuby? Som hladný ako vlk!“
     </tei:p>
     <tei:p>
      „Vieš, že nemám. Ale obed bude dnes naozaj kráľovský,“ oznamoval   priateľovi Miško a pošepky dodal: „Mäso! Na môj‘ veru, mäso budeme   mať na obed!“
     </tei:p>
     <tei:p>
      „Na obed! To je ešte ďaleko! Ja som už teraz hladný! Zjedol by som   aj klince!“
     </tei:p>
     <tei:p>
      „Na, tu máš zemiak, je lepší ako klinec,“ zasmial sa Miško.
     </tei:p>
     <tei:p>
      „Nežartuj s mojím žalúdkom! A kde je kuchár?“ vypytoval sa so   záujmom.
     </tei:p>
     <tei:p>
      „Odskočil do riaditeľovej jedálne. Pripravuje tam občerstvenie pre   hostí.“
     </tei:p>
     <tei:p>
      „Ták?“ zamyslel sa Janko. Otočil sa k veľkému stolu, kde bola   prikrytá veľká tácňa s bielym obrúskom. „Čo je tu?“ Janko nadvihol   obrúsok, strčil tam nos a vtiahol vôňu.
     </tei:p>
     <tei:p>
      „Ty, Miško, a čo sa stane, keď si vezmem?“
     </tei:p>
     <tei:p>
      „Joj, nerob to, Janko, bude to na mňa!“ zľakol sa Miško
     </tei:p>
     <tei:p>
      „Ty somár, veď je tu toľko chlebíkov s mäsom, že si kuchár ani   nevšimne, keď si jeden...“
     </tei:p>
     <tei:p>
      „Radšej nie, Janko! Pozri, veď i ja som hladný, i mne sa slinky   sbiehajú, a nevezmem!“
     </tei:p>
     <tei:p>
      „Eh, čo! Oni sa môžu napchať do popuku, a ja si ani krajček   nemôžem zobrať, keď som hladný?“
     </tei:p>
     <tei:p>
      „Veď vieš, ako to je!“ zavesil prosiace oči na Janka. „Radšej si   pýtaj od kuchára!“
     </tei:p>
     <tei:p>
      „Aby mi dal miešačkou po hlave? Ďakujem pekne! Pozri, Miško, nebuď   hlúpy! Vezmem i pre teba chlebík a prídeš ho na izbu zjesť.“
     </tei:p>
     <tei:p>
      „Nie, nie!“ protestoval ustrašený Miško. No márne. Jankova chuť na   chlebíky bola silnejšia ako Miškova prosba.
     </tei:p>
     <tei:p>
      Narýchlo zobral s tácne dva kúsky, vopchal si ich za košeľu a   ufujazdil z kuchyne. „Príď na izbu!“ zvolal na Miška medzi   dverami.
     </tei:p>
     <tei:p>
      Ten sedel s malou dušičkou. Poznal chamtivého kuchára veľmi dobre.   „Čo bude, až na to príde?“ staral sa ustrašený.
     </tei:p>
     <tei:p>
      Práve čistil posledný zemiak, keď sa vrátil kuchár. Jeho tučná   tvár sa leskla veselosťou. „Očistil si už?“ pýtal sa Miška. „No   dobre. Teraz môžeš ísť! Aj ostatní majú dovolenú, nuž, maj aj ty!“   smial sa, ako by povedal dáky vtip.
     </tei:p>
     <tei:p>
      Miško sa zdvihol s nízkej stoličky a s chvatom opúšťal kuchyňu.   Kuchár sa chvíľu za ním díval, zakrútil hlavou, potom pozrel do   pariacich sa hrncov.
     </tei:p>
     <tei:p>
      Miško sa ponáhľal na izbu. Nie preto, aby si zajedol z chlebíka,   ktorý ukradol Janík. Naopak, chcel ho požiadať, aby chlebíček vrátil.   Bol sklamaný, keď vstúpil do izby. Našiel tam v družnom hovore Petra,   Jurka i Tibora. Martin si prezeral knihu a Janko zdanlivo pokojne   sedel pri okne.
     </tei:p>
     <tei:p>
      „Prišiel si už? Čo bude na obed, pán kuchár?“ vítal ho Jurko.
     </tei:p>
     <tei:p>
      „Mäso,“ odvetil ľahostajne Miško.
     </tei:p>
     <tei:p>
      „Mäso? A to hovoríš len tak?“ čudoval sa Tibor.
     </tei:p>
     <tei:p>
      „Iste sa už v kuchyni poriadne najedol,“ ozval sa od okna Janko,   ktorý potajomky zjedol už jeden obložený chlebík. Teraz práve svádzal   so sebou boj, či nezjesť aj druhý.
     </tei:p>
     <tei:p>
      „Mäso! Iste nám dajú klobásu, včera som ju zacítil,“ riekol   Martin.
     </tei:p>
     <tei:p>
      „Ticho, ktosi ide!“ upozorňoval Peter.
     </tei:p>
     <tei:p>
      Miško sa zachvel a skrčil sa v kúte, ako by ho bolel žalúdok.
     </tei:p>
     <tei:p>
      „Nech sa páči! Toto je jedna z izieb, jediná zo spální nášho   ústavu,“ týmito slovami otvoril riaditeľ dvere a medzi úklonkami   vpustil hostí do izby.
     </tei:p>
     <tei:p>
      Chlapci vyjavene gánili na príchodzích. Prvý sa spamätal Peter.   Postavil sa a pozdravil.
     </tei:p>
     <tei:p>
      Dáma sa naňho usmiala zpoza pozlátených okuliarov a čosi   poznamenala svojim spoločníkom.
     </tei:p>
     <tei:p>
      „Tak prosím, nech sa páči pozrieť!“ riekol medový hlas riaditeľa.   Chlapci si tu žijú ako v raji. Biele postele, každý druhý týždeň   prevliekaná posteľná bielizeň. Prikrývky majú vlnené a každý má svoj   vlastný uterák. Hygiena a pohodlie, o akých sa im doma ani   nesnívalo.“
     </tei:p>
     <tei:p>
      Keď hostia odišli, chlapci si uľahčene vydýchli a pozreli na   seba.
     </tei:p>
     <tei:p>
      Teraz pochopili, prečo sa mali vyváľať v čerstvo prevlečených   posteliach, prečo si mali obliecť ústavné šaty. Martin vystrúhal   grimasu a ostatní sa rozosmiali. No nesmiali sa na Martinovi. Iba   tak, nevediac ani prečo.
     </tei:p>
     <tei:p>
      Miškovi nebolo do smiechu. Trápil ho Jankov čin. Práve rozmýšľal,   že ho nepozorovane požiada, aby chlebíčky vrátil, keď sa zrazu s   hrmotom vovalila do izby kuchárova postava. A rovno na Miška:
     </tei:p>
     <tei:p>
      „Ja ti dám, ty naničhodník jeden! Kým som v jedálni pripravoval   občerstvenie, zatiaľ tento lotor všivavý ukradol dva chlebíčky!“   ukazoval na Miška opovržlivo. „No, čo sa neozývaš? Kde ich máš, ty   zlodej bezočivý?“
     </tei:p>
     <tei:p>
      Chlapci obstúpili kuchára a Miška. Iba Janko ostal pri okne a   horlivo začal listovať v starej učebnici.
     </tei:p>
     <tei:p>
      „Ja som nič neukradol,“ vyjachtal ustrašený Miško.
     </tei:p>
     <tei:p>
      „Dostaly krídla a uletely, čo?“ vysmieval sa mu kuchár.
     </tei:p>
     <tei:p>
      Miško už mal na jazyku Jankovo meno. Otvoril ústa a chcel   vyrozprávať, ako zmizly chlebíčky, mimovoľne však pozrel na Janka.   Ten sedel pri okne ako kôpka nešťastia. Tvár mal zaliatu rumencom a   ustrašene mihal.
     </tei:p>
     <tei:p>
      „Neukradol som!“ vyriekol Miško. „Ja som sa od zemiakov ani   nepohol!“
     </tei:p>
     <tei:p>
      „V kuchyni nikto iný nebol, len ty! A chlebíčky sú preč! To je   ozaj divné! Mohol by si mi vysvetliť, ako zmizly?“
     </tei:p>
     <tei:p>
      Janko pri okne ustrašene zakašľal. No nikto si ho nevšímal. Všetky   oči pozeraly na Miška.
     </tei:p>
     <tei:p>
      Ten mlčal.
     </tei:p>
     <tei:p>
      Kuchár si ho zlostne prezeral a ľadovo vyriekol: „Mojou   povinnosťou je oznámiť to sestre Kláre.“ Pozrel shora na chlapcov,   aký dojem vyvolaly u nich jeho slová, potom hlučne odišiel.
     </tei:p>
     <tei:p>
      Miško bol celý skľúčený. Čakal, že mu kuchár vylepí pár zaúch a   vec bude vybavená. Pri predstave, že ho potrestá sestra Klára za vec,   ktorú nespáchal, sa rozplakal.
     </tei:p>
     <tei:p>
      „Mal si sa priznať a pýtať odpustenie,“ prehovoril vážnym hlasom   Peter.
     </tei:p>
     <tei:p>
      „Ja som to nebol,“ plakal Miško a tak úpenlivo pozrel Petrovi do   očú, že ten uveril.
     </tei:p>
     <tei:p>
      „Kto teda?“ pýtal sa.
     </tei:p>
     <tei:p>
      Peter si skúmavo prezrel vážne i ustrašené tváre svojich   kamarátov. „Som dozorcom v tejto izbe,“ ozval sa po chvíli, „a tak   som i ja zodpovedný za činy, ktoré spáchal niektorý z vás. Poznáte   kuchára i sestru Kláru. Kvôli stratenému klincu robia veľké   vyšetrovanie. Len si predstavte, čo budú robiť kvôli tým dvom   chlebíčkom!“
     </tei:p>
     <tei:p>
      „Ojojoj!“ vykríkol Martin.
     </tei:p>
     <tei:p>
      „Keď niektorý z vás zobral chlebíčky, alebo vie, kto ich zobral,   nech to povie mne.“
     </tei:p>
     <tei:p>
      V izbe zavládlo ticho. Na povale bezstarostne bzučala mucha a na   chodbe sa rozosmialo niektoré z dievčat.
     </tei:p>
     <tei:p>
      Všetky pohľady boly upreté na Petra. Jediný Miško prosebne pozrel   na Janka. Ten sa poškrabal na nose a sklonil hlavu nad knihu.
     </tei:p>
     <tei:p>
      Peter zachytil Miškov pohľad. Teraz už obaja mlčky pozerali na   Jankovu sklonenú hlavu. Napokon Peter tvrdo vyriekol: „Kto necháva   svojho priateľa nevinne trpieť za zlo, ktoré spáchal sám, nie je   priateľ, ale zlý človek.“
     </tei:p>
     <tei:p>
      Chlapci si vydýchli. Do duší sa im zahniezdila nespokojnosť. „Kto   ukradol chlebíčky?“ začali sa vážne zaoberať touto otázkou. Nie, ani   jeden z nich nepripustil myšlienku, že by to mohol spraviť Miško. Za   ten týždeň, čo tu bol, dobre spoznali jeho otvorenú a úprimnú   povahu.
     </tei:p>
     <tei:p>
      „Kto teda?“ Opatrne skúmali zrakom jeden druhého, každý chcel   pomôcť Miškovi.
     </tei:p>
     <tei:p>
      „Kto bol okrem teba v kuchyni?“ vypytoval sa Martin Miška.
     </tei:p>
     <tei:p>
      Ten sa len nanovo rozvzlykal a zakrútil hlavou.
     </tei:p>
     <tei:p>
      „Keď ani to nepovieš, samozrejme, že teba budú považovať za   zlodeja,“ hneval sa Jurko. „Len povedz a nikoho nechráň!“
     </tei:p>
     <tei:p>
      Miško zaboril hlavu do dlaní a nič nepovedal.
     </tei:p>
     <tei:p>
      Ozval sa zvonec, oznamujúci čas obeda.
     </tei:p>
     <tei:p>
      Chlapci povyskakovali so svojich miest. Myseľ im zrazu zaujal   obed, ktorý mal byť kráľovský. Nie div, že Miškova vec v tejto chvíli   ustúpila do pozadia. Hladným chlapcom vynáraly sa v predstavách   pariace misy s polievkou, mäsom a koláčmi.
     </tei:p>
     <tei:p>
      „Poď jesť, najedenému je ľahšie...“ dohováral Miškovi Peter, keď   videl, že tento nemieni ísť obedovať.
     </tei:p>
     <tei:p>
      „Ja nič nechcem! Ja chcem ísť k mamičke!“ plakal Miško.
     </tei:p>
     <tei:p>
      „Buď rozumný, nie si už malé dieťa! Komu pomôžeš, keď obedovať   nebudeš?“
     </tei:p>
     <tei:p>
      „A taký dobrý obed!“ hladkal si brucho Martin.
     </tei:p>
     <tei:p>
      „Nechcem!“
     </tei:p>
     <tei:p>
      Peter pokrčil plecom a odišiel s ostatnými.
     </tei:p>
    </tei:div>
    <tei:div type="chapter">
     <tei:head>
      U VRÁTNIKA
     </tei:head>
     <tei:p>
      „Strýko, prosím vás pekne, pusťte ma von,“ prosil uplakaný Miško   vrátnika, ktorý pohodlne rozložený na drevenej lavici dojedával svoj   sviatočný obed.
     </tei:p>
     <tei:p>
      „A kde by si chcel, šuhajko, kde?“
     </tei:p>
     <tei:p>
      „K mamičke! Chcem ísť k mamičke!“
     </tei:p>
     <tei:p>
      Až teraz zdvihol fúzatý vrátnik hlavu od taniera a udivene si   premeral Miška. „Á, to si ty?“ spomenul si naraz a utrel si   vreckovkou fúzy. „No, poď ku mne bližšie a rozpovedz mi prečo chceš   ísť k mamičke,“ vyzval srdečne chlapca.
     </tei:p>
     <tei:p>
      Miško sa osmelil. Urobil niekoľko krôčikov k vrátnikovi a potom   zastal.
     </tei:p>
     <tei:p>
      „Mamička mi sľúbila, že bude bývať so mnou. A neprišla sa na mňa   ani len pozrieť.“
     </tei:p>
     <tei:p>
      „A preto chceš odísť?“
     </tei:p>
     <tei:p>
      „Chcem byť s mamičkou!“ opakoval tvrdošijne Miško.
     </tei:p>
     <tei:p>
      „Nepáči sa ti azda u nás?“
     </tei:p>
     <tei:p>
      Miško pokrútil hlavou.
     </tei:p>
     <tei:p>
      „A prečo?“
     </tei:p>
     <tei:p>
      Miško neodvetil.
     </tei:p>
     <tei:p>
      „Si už vari vyše týždňa v ústave. Za ten čas si si mohol nájsť   priateľa. A čo sestra Klára a ostatní? Nemáš ich rád?“
     </tei:p>
     <tei:p>
      „Bojím sa ich!“ vyriekol prudko Miško. „Chcem preč, k mamičke!“   dal sa znova do prosenia.
     </tei:p>
     <tei:p>
      Vrátnik sa zamyslel, potom si pritiahol Miška bližšie. „Si veľký   chlapec a správaš sa ako malé dieťa,“ dohováral mu. „Povedz mi teraz   pekne po poriadku, čo sa ti u nás znepáčilo, prečo chceš odísť z   útulku!“
     </tei:p>
     <tei:p>
      Miško svesil hlavu. Už mal na jazyku Jankovo meno, už chcel   vyrozprávať dobrosrdečnému vrátnikovi príhodu s chlebíčkami, keď   zrazu niekto na schodoch zakašľal. Miško sa strhol. Vrátnik vykukol z   vrátnice a pohrozil smerom k schodom: „Už zas chceš robiť   nezbednosti? Či nevieš, že sestra Klára spúšťanie po zábradlí tresce   trstenicou?“
     </tei:p>
     <tei:p>
      Miško zvedavo vykukol z vrátnice. Za rohom práve zmizla územčistá   postava s hrdzavou hlavou.
     </tei:p>
     <tei:p>
      ,Že by Janko?‘ začudoval sa Miško. ,Teraz, keď ma vohnal do takej   galiby, ide sa bezstarostne kĺzať po zábradlí?‘
     </tei:p>
     <tei:p>
      Vrátnik si začal špárať medzi zubmi. „No, uspokoj sa, šuhajko!   Mamička vie, prečo ťa k nám dala. Predsa je ti tu lepšie ako na   ulici. Máš sa kde vyspať, i jesť máš čo. Ej, nepoznáš ešte život z   tej najhoršej stránky, veru nie. Keď som ja bol toľký ako ty, psovi   som závidel. A necigánim, keď tak vravím.“
     </tei:p>
     <tei:p>
      Miško s otvorenými ústami počúval vrátnika. V tú chvíľu zabudol na   Janka i na svoje trápenie a v duchu sa čudoval, že tento ujo s   blyšťavými gombičkami sa voľakedy mal ešte horšie ako on.
     </tei:p>
     <tei:p>
      Vrátnik zbadal jeho údiv. Páčil sa mu bystrooký chlapec; sám mal   doma štyroch šarvancov a tri dcérky, vedel chápať strasti malého   chlapca, ktorý už od útleho veku bol postavený zoči-voči tvrdému   životu. Predstavoval si v ňom i seba, keď bol malý, bez rodičov a bez   domova.
     </tei:p>
     <tei:p>
      „Ej, veru, závidel som aj psovi. U gazdu, u ktorého som pásaval   husi, som nikdy na nič iného nemyslel, len na jedlo. Mali tam veľkého   psa. Hektor sa volal. A keď tomu psovi vyliali do jeho misky zvyšky   jedál od obeda, odstrčil som ho a čo lepšie zjedol som ja. Veru   tak!“
     </tei:p>
     <tei:p>
      Vrátnik prikývol ešte sopárkrát hlavou, aby zdôraznil vypovedané   slová. V spomienkach načrel do dávnej i nedávnej minulosti. Mohol   však tomu chlapcovi s ustrašenými očami rozprávať, ako ťažko sa   prebíjal životom, kým zakotvil tu, v detskom domove, ako vrátnik?   Uveril by, že predtým, ako natiahol na seba uniformu s vyleštenými   gombíkmi, bol zametačom, nosičom, že asfaltoval chodníky a tĺkol   štrk? Rozumel by tomu, že najčastejšie nerobil nič, len vystával pred   pracovným úradom, čakajúc na šťastie, že sa mu ujde nejaká robota?   Pochopil by tento chlapec, že on, typograf, bol šťastný, keď mohol   hoci žumpy čistiť, aby uživil seba a svoju rodinu?
     </tei:p>
     <tei:p>
      Hej, tak to bolo. A nevie, či má ďakovať osudu a či svojmu   vzdialenému príbuznému so ženinej strany, ktorý bol priateľom   riaditeľa detského domova, že z päťdesiatich uchádzačov dostal práve   on toto miesto — miesto vrátnika a domovníka v jednej osobe.
     </tei:p>
     <tei:p>
      A chápal by tento chlapec jeho obavu, že jedného dňa mu povie   riaditeľ: „Nie si už dosť pružný vo svojom povolaní. Prepúšťam ťa...   Namiesto teba príde mladší. Je dosť záujemcov. Výber je veľký!“
     </tei:p>
     <tei:p>
      Vrátnik sa trpko usmial a vykríkol ako kedysi otec: „Eh, psí   život!“
     </tei:p>
     <tei:p>
      Miško udivene zdvihol hlavu. Chcel sa spýtať vrátnika na toľké   veci; napríklad, prečo bol bez rodičov a ako žil neskoršie, ale   vrátnik pozrel na hodiny a náhlivo vstal.
     </tei:p>
     <tei:p>
      „Upokoj sa, chlapče. A mysli na to, že raz sa kocka obráti! Teraz   choď pekne hore!“
     </tei:p>
     <tei:p>
      Zahútaný Miško dal sa hore schodmi. Slová uja vrátnika, že kradol   psovi pokrm, mu poskytly veľa látky k rozmýšľaniu. V duši sa mu   zrodil nový cit — príchylnosť k vrátnikovi. Po rozhovore s ním   vlastné bolesti a starosti sa mu zdaly menšie.
     </tei:p>
     <tei:p>
      Vošiel do izby. Chlapci sa dosiaľ nevrátili z obeda. Miško   bezradne zastal uprostred izby. ,Ísť, či neísť na obed?‘ premýšľal,   lebo i jeho žalúdok sa začal hlasno ozývať... No keď sa mu v mysli   vynorila kuchárova hrmotná postava, potom rad zvedavých detských   hláv, radšej si utiahol opasok a obeda sa zriekol. Na stole ležala   otvorená kniha. Miško si ju chcel prezrieť, ale znova ho prepadla   stiesnenosť. ,Čo bude ďalej? Prizná sa Janko, že zobral chlebíčky? Čo   bude so mnou, keď sa Janko neozve? Prezradiť ho?‘
     </tei:p>
     <tei:p>
      Miško znepokojene pristúpil k otvorenému oknu. Nevidel záhradu s   jej kvetmi, nepočul veselý vtáčí štebot. Kam len zablúdily jeho oči,   všade videl sestru Kláru so zlomyseľne rozškľabenou tvárou.
     </tei:p>
     <tei:p>
      Miško náhle odskočil od okna. Zazrel vychádzať zo zámku ozajstnú   sestru Kláru. Nebola to len jeho fantázia. Sestra Klára rýchlymi   krokmi sa ponáhľala k útulku.
     </tei:p>
     <tei:p>
      Miškovi sa ľakom sovrelo hrdlo. ,Ide ma trestať!‘ prebleslo mu   mysľou. Zmäteným pohľadom si hľadal v izbe úkryt. Napokon vliezol pod   svoju posteľ.
     </tei:p>
     <tei:p>
      Ochvíľu s nezvyčajnou haravarou prebehlo po chodbe niekoľko detí.   Miško zatajil dych. Dvere jeho izby neotvoril nikto. Na chvíľu sa mu   uľavilo — ale len na chvíľu. Nenapočítal by ani do päť a do izby   vchodili Miškovi spolubývajúci.
     </tei:p>
     <tei:p>
      „Kde je Miško?“ začul Petrov udivený hlas.
     </tei:p>
     <tei:p>
      „Azda len neušiel?“ tušil čosi Tibor.
     </tei:p>
     <tei:p>
      „Akože! Vrátnik by ho nepustil!“
     </tei:p>
     <tei:p>
      „Možno sa skryl voľakde,“ hádal Jurko. Otvoril skriňu, aby pozrel,   či sa Miško neukryl tam.
     </tei:p>
     <tei:p>
      Miško s otvorenými ústami sledoval hovor a pohyby nôh zpod   postele. Zrazu sa zastavil pár chlapčenských nôh pri Miškovej   posteli. Začul šuchot pokrývky. Začudoval sa, keď začul nad svojou   hlavou neprirodzene prekvapený hlas: „Tu je!“
     </tei:p>
     <tei:p>
      ,Ako to, veď ma nenašli?‘ hútal Miško a od zvedavosti chcel   vystrčiť hlavu. Zarazilo ho však sborové volanie: „Chlebík!“
     </tei:p>
     <tei:p>
      ‚Čo to má znamenať?‘ nechápal Miško, no čosi mu našepkávalo, aby   sotrval vo svojom kryte.
     </tei:p>
     <tei:p>
      „Vidíte, tu je chlebík!“ skríkol Janko. „Miško si ho skryl do   postele pod prikrývku. A vy ste sa nazdávali, že je nevinný.“
     </tei:p>
     <tei:p>
      Nastalo všeobecné udivenie.
     </tei:p>
     <tei:p>
      „Ticho! Ale prečo ho nezjedol? Je nahryznutý, mal dosť času zjesť   ho, keď sme boli na obede,“ začul Miško Petrov sklamaný hlas.
     </tei:p>
     <tei:p>
      „Možno ho vyrušili, alebo...“ Tibor nedopovedal.
     </tei:p>
     <tei:p>
      „Neuveriteľné!“ nechcelo sa veriť Martinovi.
     </tei:p>
     <tei:p>
      „Už či tak, alebo tak, vieme, kto ukradol chlebíčky. Bol to Miško,   a bál sa priznať. A tu hľa! Peter z nás už div detektívov neporobil,“   usmial sa Jurko.
     </tei:p>
     <tei:p>
      Miško zdesene počúval. ,Čo sa robí? Veď on chlebíček ani v rukách   nemal!‘ Myšlienky sa Miškovi zmätene zamotávaly. Chcelo sa mu kričať,   že je nevinný, no hanbil sa vystrčiť čo i len na chvíľu hlavu, aby   nezazrel opovržlivé pohľady chlapcov.
     </tei:p>
     <tei:p>
      „Ale kde sa podel ten uplakanec?“ zastaral sa Tibor.
     </tei:p>
     <tei:p>
      „Ešte ani neobedoval!“ doložil Jurko.
     </tei:p>
     <tei:p>
      „Iste nevie, že pán riaditeľ nám dovolil hrať sa až do večera,“   riekol Martin.
     </tei:p>
     <tei:p>
      „I do záhrady môžeme!“ skríkol Jurko. „Krk dám na to, že až hostia   odídu, naženú nás repu plieť!“
     </tei:p>
     <tei:p>
      Pred bránou zatrúbilo auto.
     </tei:p>
     <tei:p>
      „Už iste idú preč,“ zvolal Janko.
     </tei:p>
     <tei:p>
      „Ech, keby tu chceli ostať aspoň rok, bolo by nám predsa len   lepšie. Dnes som sa napchal, že no!“ chválil sa Martin.
     </tei:p>
     <tei:p>
      „Veru, i ja!“ hladkal si brucho Jurko. „Kým sa hostia rozprávali,   ja som si nabral omáčky so tri razy. Videli ste, ako na mňa kuchár   gánil?“
     </tei:p>
     <tei:p>
      „No ten ti to iste neodpustí!“ prorokoval Tibor.
     </tei:p>
     <tei:p>
      Auto od brány odfujazdilo. Na budovu detského domova znova sadala   zvyčajná tichá pochmúrnosť. Kus z tej pochmúrnosti padol aj do duší   chovancov ústavu.
     </tei:p>
     <tei:p>
      „Ale kde môže byť Miško?“ spomenul si znova Tibor.
     </tei:p>
     <tei:p>
      Dvere sa prudko rozletely a dnu vošla nahnevaná sestra Klára.
     </tei:p>
     <tei:p>
      „Kde je Miško?“ spýtala sa zlostne.
     </tei:p>
     <tei:p>
      Chlapci sa utiahli každý do svojho kútika. „Nevieme!“ odvetil i za   ostatných Peter.
     </tei:p>
     <tei:p>
      „Ako to, že neviete? Pohľadajte ho!“
     </tei:p>
     <tei:p>
      Tibor a Jurko vybehli na chodbu, Martin a Janko vykukli oknom, či   sa Miško nespustil oknom do záhrady. Peter pozrel pod stôl, potom   hľadal pod posteľami.
     </tei:p>
     <tei:p>
      „Tu je!“ vykríkol prekvapene, keď zazrel schúleného Miška pod   posteľou.
     </tei:p>
     <tei:p>
      „Poď von!“ rozkazovala sestra Klára.
     </tei:p>
     <tei:p>
      Miško sa trochu zahniezdil a mlčal.
     </tei:p>
     <tei:p>
      „Poď von, keď ti vravím!“ nahnevala sa ešte väčšmi sestra. „Ty   zlodej bezočivý, ešte sa opovažuješ i neposlúchať?“
     </tei:p>
     <tei:p>
      Keď sa Miško ani teraz nehýbal zpod postele, sestra Klára   rozkázala:
     </tei:p>
     <tei:p>
      „Vytiahnite ho!“
     </tei:p>
     <tei:p>
      Janko a Martin chytili vzpierajúceho sa Miška za ramená a vytiahli   ho von.
     </tei:p>
     <tei:p>
      Stál tu teraz mlčky so sklonenou hlavou. Do očí sa mu natískaly   slzy, pery si hrýzol do krvi.
     </tei:p>
     <tei:p>
      „Tak čo, ukradol si tie chlebíčky?“ skríkla na neho sestra   Klára.
     </tei:p>
     <tei:p>
      Miško pokrútil záporne hlavou. Potom si prikryl dlaňami tvár a   rozplakal sa.
     </tei:p>
     <tei:p>
      „Nerev!“ skríkla sestra, „priznanie by ma vedelo skôr obmäkčiť ako   slzy! Tak čo, vzal si tie chleby?“
     </tei:p>
     <tei:p>
      „Nie!“ zavzlykal Miško.
     </tei:p>
     <tei:p>
      Horkosť mu zalievala celé vnútro. ,Nie, už teraz by mi nikto   neuveril, keby som povedal pravdu,‘ myslel zúfalo.
     </tei:p>
     <tei:p>
      „Do pivnice! Tam sa naučíš byť statočný a pravdovravný!“
     </tei:p>
     <tei:p>
      Sestra Klára chytila Miška za golier. „Poďme!“
     </tei:p>
     <tei:p>
      Miško zbledol ako krieda. Mysľou mu preletela už takmer zabudnutá   príhoda s chlapcom tvarohovej tváre. Úpenlivo pozrel na Janka, Petra,   i na ostatných chlapcov, ktorí sa medzitým vrátili z chodby. „Nevzal   som, nevzal!“ kričal medzi vzlykmi.
     </tei:p>
     <tei:p>
      Sestra ho socala pred sebou. „Nevrieskaj ako pominutý!“ okríkala   ho.
     </tei:p>
     <tei:p>
      Peter zachytil Miškov vyčítavý pohľad, ktorý vrhol na Janka, potom   sa dvere zavrely.
     </tei:p>
     <tei:p>
      V izbe zavládlo ticho.
     </tei:p>
     <tei:p>
      Peter si zamyslene krútil gombík na svojom pásikovom kabáte. „Ani   teraz sa mi nechce veriť, že to spravil Miško!“
     </tei:p>
     <tei:p>
      „A kto teda položil chlebík do postele?“ vhodil medzi chlapcov   otázku Jurko.
     </tei:p>
     <tei:p>
      Znova ticho.
     </tei:p>
     <tei:p>
      „Ten, kto chlebík ukradol!“ odvetil po chvíli Peter a skúmavo sa   zahľadel na Janka. Ten sa sklonil a robil sa, že si šnuruje topánky.   Petrovi stvrdol pohľad.
     </tei:p>
     <tei:p>
      „Schoval by Miško chlieb do svojej postele? Zjedol by ho, keby ho   bol ukradol, či nie?“ uvažoval Tibor.
     </tei:p>
     <tei:p>
      „Ja by som to urobil tak!“ súhlasil Martin.
     </tei:p>
     <tei:p>
      „Vari nemal času zjesť ho,“ ozval sa Janko a nijako sa nemohol   odtrhnúť od šnurovania.
     </tei:p>
     <tei:p>
      „Veď práve to je čudné, že Miško mal veľa času chlebík zjesť.   Nebol ani na obede,“ hútal Martin.
     </tei:p>
     <tei:p>
      „Ty veríš, že Miško je nevinný?“ spýtal sa ho Peter.
     </tei:p>
     <tei:p>
      „A čo ja viem, čo si už mám myslieť!“ škrabal sa za uchom Martin.   „Ale je mi ho ľúto. Mali by sme mu nejako pomôcť!“
     </tei:p>
     <tei:p>
      „Ako?“
     </tei:p>
     <tei:p>
      „A čo ja viem! Len ma to tak napadlo. Ľutujem ho, chudáčika, bol   celý preč pre tú pivnicu. Mali by sme ho vyslobodiť.“
     </tei:p>
     <tei:p>
      „Sestra Klára ide do mesta. Počul som, ako vravela kuchárovi, že   popoludní si ide kúpiť lístky do kina!“
     </tei:p>
     <tei:p>
      Chlapci na seba natešene pozreli. Martin veselo zakikiríkal.
     </tei:p>
     <tei:p>
      Iba Janko stál pred oknom, chrbtom obrátený do izby, a zamyslene   sa kýval raz dopredu, raz dozadu.
     </tei:p>
    </tei:div>
    <tei:div type="chapter">
     <tei:head>
      PRIZNANIE
     </tei:head>
     <tei:p>
      Miško sedel v pivnici na prevrátenej debničke. Hlavu zaboril do   dlaní a oddal sa neutešeným myšlienkam. Slzy mu už zaschly, iba ťažký   vzlyk mu ešte kedy-tedy otriasol plecami. Netrápil ho ani tak trest,   ktorý si teraz nevinne odpykával v pivnici, ako mienka chlapcov. A čo   si myslí o ňom Peter?
     </tei:p>
     <tei:p>
      Znova a znova sa zamýšľal nad svojím položením. Chvíľami siahol   pod tričko na retiazku so srdiečkom a utešoval sa myšlienkou, že   možno príde preňho mamička a odvezie ho zo sirotinca.
     </tei:p>
     <tei:p>
      Potom ale zlostne zaťal zuby. „Prečo som vlastne tu? Ja i Helenka?   Len preto, lebo otec pije! Pracovať nepracuje, a každý groš, ktorý sa   mu dostane do rúk, prepije. A mamička, i keď predá hocikoľko novín,   predsa nezarobí toľko, aby nás všetkých uživila. Áno, všetkému je na   vine otec! I to on zapríčinili, že som teraz zavretý v pivnici a   chlapci si myslia, že som zlodej!“
     </tei:p>
     <tei:p>
      Miško sa zrazu strhol. Začul akýsi šramot. Pozrel na okno, ktorým   sa len slabučko prelievalo svetlo, ale nič nevidel. Ťažko vzdychol a   znova sa spustil na debničku. Ochvíľu jeho pozornosť zaujal už   zreteľnejší šramot. Obrátil tvár ku dverám a napäl sluch.
     </tei:p>
     <tei:p>
      Počul, ako ktosi sníma s pivničných dverí kladku, potom začul   nepríjemný škripot otváraných dverí.
     </tei:p>
     <tei:p>
      „Vari mi len sestra Klára neodpustila? Či sa hádam Janko priznal?“   Táto možnosť ho natoľko rozradostila, že skočil na rovné nohy a celý   rozochvený čakal.
     </tei:p>
     <tei:p>
      Radostne vnímal zvuk krokov. Potom sa zháčil. Boly kradmé, opatrné   a bolo ich veľa.
     </tei:p>
     <tei:p>
      Konečne sostúpili do pivnice. Boli to Peter, Jurko, Martin a   Tibor. Janko ostal v izbe s výhovorkou, že ho rozbolela hlava.
     </tei:p>
     <tei:p>
      Miško v údive otvoril ústa a na chvíľu ich zabudol zavrieť.
     </tei:p>
     <tei:p>
      „Prišli sme ťa oslobodiť,“ oznamoval mu vzrušene Martin.
     </tei:p>
     <tei:p>
      „Oslobodiť?“ nechápal Miško.
     </tei:p>
     <tei:p>
      „Len sa nevypytuj a rob, čo ti kážeme,“ šepkal Peter.
     </tei:p>
     <tei:p>
      Miško si ani nevedel predstaviť, čo s ním chlapci chcú. Bolo mu to   však jedno. Mal radosť už aj z toho, že prišli, že mysleli naňho.
     </tei:p>
     <tei:p>
      Tibor rozložil na zem zemiakové vrece.
     </tei:p>
     <tei:p>
      „Nič sa nevypytuj a vlez do tohto vreca,“ vyzval Miška.
     </tei:p>
     <tei:p>
      Ten udivene krútil hlavou. „Načo?“
     </tei:p>
     <tei:p>
      „Veď ti vravíme: nepýtaj sa a rob, čo ti kážeme! Ináč pokazíš   všetko.“
     </tei:p>
     <tei:p>
      Chlapci pridržali okraje vreca a Miško sa doň vtiahol.
     </tei:p>
     <tei:p>
      „Fuj, oči a nos mám samý prach,“ prskal a pľuval vo vreci.
     </tei:p>
     <tei:p>
      „Čuš! Nesmieš preriecť ani slova, kým ťa nevyzveme,“ varoval ho   Peter a zaväzoval vrece motúzom.
     </tei:p>
     <tei:p>
      „A nesmieš ani kašľať, ani kýchať! Zle by sme obstáli všetci!“   počul Martina.
     </tei:p>
     <tei:p>
      „Ale čo chcete so mnou robiť? Veď sa v tom vreci zadusím,“   postrašil sa zrazu Miško.
     </tei:p>
     <tei:p>
      „Figu sa zadusíš! A neboj sa, nič zlého ti nechceme! Práve naopak.   A teraz už čuš, ponesieme ťa!“
     </tei:p>
     <tei:p>
      Chlapci schytili rohy vreca. Martinovi sa zdalo ťažké, chcel ho   niesť inakšie. Pustil svoj rožtek — a Miško zastonal.
     </tei:p>
     <tei:p>
      „Veď mi rebrá polámete! Či som ja kapusta, že so mnou tak búchate   o zem? Pusťte ma von!“
     </tei:p>
     <tei:p>
      „Ticho, Mišo! To sa Martinovi vyšmyklo vrece.“
     </tei:p>
     <tei:p>
      „Nevedel som, že taký malý môže byť taký ťažký,“ vyhováral sa   Martin. „Ale neboj sa, teraz ťa už poľahky vynesieme.“
     </tei:p>
     <tei:p>
      Chlapci si napľuli do dlaní, pochytili rohy vreca a opatrne ho   preniesli dvorom i zadným schodišťom. Pri kuchyni zatajili dych a   našľapovali tak tichučko, ako len vedeli. No nebolo treba. Kuchár po   takom rušnom dni chrápal na kuchynskej lavici, až sa obločné tabule   triasly.
     </tei:p>
     <tei:p>
      Od izby ich oddeľovalo už len niekoľko krokov.
     </tei:p>
     <tei:p>
      Chlapci sa začali pokojne usmievať: „Pošťastilo sa nám!“ vravely   navzájom ich víťazné pohľady.
     </tei:p>
     <tei:p>
      Ešte štyri kroky, už len tri a — chlapci zdupneli.
     </tei:p>
     <tei:p>
      Z riaditeľne vyšiel riaditeľ. Hneď zočil chlapcov.
     </tei:p>
     <tei:p>
      „Čo tam nesiete?“ náhlil sa k nim zvedavo.
     </tei:p>
     <tei:p>
      „Nič, len, nič, len...“ zajakával sa Peter.
     </tei:p>
     <tei:p>
      „...len, len, zemiaky,“ doložil Martin a upustil rožtek vreca.
     </tei:p>
     <tei:p>
      Miško zjojkol. Udrel si hlavu o kamennú dlážku, veď tenké jutové   vrece ho nijako nechránilo pri páde.
     </tei:p>
     <tei:p>
      Riaditeľovo obočie vyskočilo od prekvapenia.
     </tei:p>
     <tei:p>
      Strhol si okuliare, potom si ich zas chytro priložil na oči, ktoré   skákaly s chlapcov na vrece a s vreca na chlapcov.
     </tei:p>
     <tei:p>
      „Zemiaky? A tie vedia jojčať?“
     </tei:p>
     <tei:p>
      Vedel hneď, že chlapcov prichytil pri nezbedníctve. A keďže preňho   nezbedníctvo znamenalo darebáctvo, zlostne odfúkol a rozkázal: „A   teraz všetci štyria pochodom do riaditeľne! I s vrecom!“
     </tei:p>
     <tei:p>
      Miško mal malú dušičku. Hneval sa sám na seba, že sa nechal   nahovoriť, aby vliezol do vreca. V tejto chvíli si želal, aby   nepočul, nevidel a necítil. No pretože sa podobné žiadosti švihnutím   prútika spĺňajú iba v rozprávkach, Miško musel pretrpieť v ten deň   ešte veľa nepríjemností.
     </tei:p>
     <tei:p>
      V riaditeľni Peter rozviazal vrece. Miško ako zbitý psík vyliezol   a postavil sa s vydesenou tvárou medzi svojich skrúšených   záchrancov.
     </tei:p>
     <tei:p>
      „Á, ták, ty si to? Tvoja mamka pred týždňom div na kolenách   neprosila, aby som ťa prijal do ústavu. Vyhovel som jej žiadosti. A   výsledok? Mám o jeden nepodarený kvietok viacej v ústave.“
     </tei:p>
     <tei:p>
      Po tomto krátkom úvode začal vyšetrovať. „Prečo, ako, zkadiaľ,   kde?“ Tieto otázky tak pomotaly chlapcom myseľ, že napokon ani   vykrúcačky nepomohly a museli s pravdou von.
     </tei:p>
     <tei:p>
      A tak sa riaditeľ dozvedel, že Miško ukradol dva obložené   chlebíčky. Riaditeľ sa tváril ľahostajne, ako by ho táto vec nebola   nijako prekvapila. Premeral si Miška opovržlivým pohľadom a   predniesol reč, z ktorej ustrašený chlapec iba toľko rozumel, že už v   tak útlom veku je zrelý na šibenicu a že sa jej neskoršie nijakým   fígľom nevyhne.
     </tei:p>
     <tei:p>
      Keď odbavil Miška, začal hrešiť jeho kamarátov. A tak sa Miško   dozvedel, že Peter, Martin, Tibor i Jurko sú darebáci a lotri. Medzi   rečou vyťahal všetkých za uši, nevynechajúc ani Miška. Ten bolestne   vykríkol, kým ostatní len zasykli. Preto, že sa Miško zachoval tak   nehrdinsky, utŕžil ešte zaucho.
     </tei:p>
     <tei:p>
      Riaditeľ si práve sadal do kresla, aby pohodlnejšie mohol vyniesť   rozsudok nad chlapcami, keď sa razom rozletely dvere a do riaditeľne   viac vpadol, ako vošiel, rozrušený a v tvári rozpálený Janko.
     </tei:p>
     <tei:p>
      „On nie je vinný!“ skríkol bez akéhokoľvek úvodu a ukázal prstom   na Miška.
     </tei:p>
     <tei:p>
      Riaditeľ sa nadvihol v kresle a stiahol rozstrapatené obrvy.   Chlapci vytreštili na Janka oči.
     </tei:p>
     <tei:p>
      Janko sa trocha spamätal. Prestúpil s nohy na nohu, potiahol nosom   a jedným dúškom vyriekol: „Ja som vinný. Ja som ukradol   chlebíčky!“
     </tei:p>
     <tei:p>
      „A kto vložil chlieb do Miškovej postele?“ opovážil sa ozvať   navidomoči potešený Peter.
     </tei:p>
     <tei:p>
      „Ja! To ja všetko!“ priznával sa Janko. Len potom, ako by si bol   uvedomil, čo spravil, kajúco sklonil hlavu.
     </tei:p>
     <tei:p>
      Miško pocítil v duši takú radosť, že div na mieste nevyskočil.   Díval sa na Jankovu hrdzavú šticu, na jeho ohnutý chrbát v úzkom   ústavnom kabátiku, na bosé nohy s veľkým nechtom na palci. A myslel   len na to, že Janka bude mať tak rád ako Petra.
     </tei:p>
     <tei:p>
      ,Ako sa dostal Janko tak nenazdajky do riaditeľne?‘ rozmýšľali   chlapci. Jankova pehavá tvár s rozpľasnutým nosom, teraz hlboko   sklonená, nehovorila im nič.
     </tei:p>
     <tei:p>
      Z rozhutovania ich prebral riaditeľov rozsudok: Dva dni pivnice a   Janko okrem toho trstenicou na prsty.
     </tei:p>
     <tei:p>
      Rozsudok hneď aj previedol.
     </tei:p>
     <tei:p>
      Janko bez hlásku, so zaťatými zubmi vydržal desať silných úderov   na prsty. Privolaná sestra Klára odvádzala potom previnilcov do   pivnice, odkiaľ pred polhodinkou zachraňovali Miška.
     </tei:p>
     <tei:p>
      „Aspoň sa naučíte móresu!“ hundrala si popod nos, keď zamykala   pivnicu. Ešte raz preskúšala závoru a odišla.
     </tei:p>
     <tei:p>
      V pivnici bolo prítmie.
     </tei:p>
     <tei:p>
      Šesť chlapcov ako šesť nehybných mátoh stálo medzi starými   scvrknutými zemiakmi. Stálo a načúvalo zvukom, ktoré sem doliehaly z   dvora tak čudne ako z iného sveta.
     </tei:p>
     <tei:p>
      Trúbenie aut, lomoz mesta, krik dieťaťa bol taký vzdialený a   neskutočný ako sen.
     </tei:p>
     <tei:p>
      Šuchotavé kroky sestry Kláry sa stratily kdesi v budove.
     </tei:p>
     <tei:p>
      Miško stál pri debničke. V pološere očami ohmatával tváre chlapcov   a chcelo sa mu smiať, váľať buky a veselo kričať na plné hrdlo. Hruď   sa mu dvíhala dosiaľ neznámou radosťou. Slovka však nevyriekol.   Nevedel, ako prijímajú chlapci svoj nový údel — väzenie v   pivnici.
     </tei:p>
     <tei:p>
      Zrazu pretrhol ticho Jurkov smiech.
     </tei:p>
     <tei:p>
      „To sme si dali! Miška ťaháme z pivnice a sami do nej padneme. Nie   je to na smiech?“
     </tei:p>
     <tei:p>
      „A všimli ste si riaditeľa, keď nás zazrel s vrecom? Valil sa, ako   by sme mu ktovie čo brali,“ rozpomínal sa Peter so smiechom.
     </tei:p>
     <tei:p>
      „A aké očiská vyvalil, keď Miško zjojkol!“
     </tei:p>
     <tei:p>
      „Myslel si, že to kvičí prasa,“ pridal aj Tibor.
     </tei:p>
     <tei:p>
      „Dva dni pivnice!“ napodobnil smiešne Martin riaditeľov hlas.   „Nazdával sa, že sa hneď rozplačeme,“ dodal opovržlivo.
     </tei:p>
     <tei:p>
      „Dva dni sú dva dni, a kto vie, či nám dajú jesť?“ starel sa náhle   Tibor. „A či nás na noc pustí sestra Klára. Hádam nás len nenechá   spať v pivnici?“
     </tei:p>
     <tei:p>
      „Ej, čo sa strachuješ! Nech sme hoci v pivnici, len keď sme tu   všetci,“ povedal vážne Peter.
     </tei:p>
     <tei:p>
      A vtedy sa ozval Miško. „Nemali ste takto, teraz sa   trápite...“
     </tei:p>
     <tei:p>
      „Čo?“ zadivil sa Peter. Vo chvíli však pochopil, čo chcel Miško   povedať. „Aké strachy, Miško... len si nenahováraj, že to kvôli   tebe...“
     </tei:p>
     <tei:p>
      „Kvôli mne... ja viem, že toto všetko je kvôli mne,“ ozval sa   Janko hlasom, zastretým hanbou a ľútosťou. „Mali by ste ma poriadne   vyobšívať, aby ma to tak nehrýzlo...“
     </tei:p>
     <tei:p>
      „Nuž, veru, mohol si sa skorej priznať,“ hodil mu medzi oči Tibor.   „Nebolo by toľkej galilby...“
     </tei:p>
     <tei:p>
      „Keď, viete... to bolo tak... ako to povedať... tak ťažko... Bol   som hladný a chlebíčky také dobré! Voňaly po celej chodbe, až sa mi   slinky sbiehaly. Miško bol v kuchyni. Chlebíčky boly na stole. Chcel   som jeden pre seba, druhý pre Miška. Miško prosil, aby som nebral. Že   bude zle-nedobre, no ja som vzal. Keď som svoj zjedol, dostal som   ešte väčšiu chuť. Bol by som zjedol i druhý, ale vtedy ste prišli. A   potom prišiel kuchár. Kričal na Miška. Zľakol som sa. Chlebík som   napochytro skryl pod okennú rímsu. Keď ste boli na obede, vytratil   som sa... A ani neviem prečo, vopchal som chlebík ta, kde ste ho   našli...“
     </tei:p>
     <tei:p>
      „Do Miškovej postele,“ riekol vyčítavo Tibor.
     </tei:p>
     <tei:p>
      „Hej, do Miškovej postele. Miška nebolo nikde... a strach som mal   veľký, čo by bolo, keby vyšlo najavo, že som to ja...“ Janko sa   odmlčal. Zreteľne bolo čuť jeho prudké dýchanie. V prítmí pivnice   bola jeho tvár bledá ako z mramoru.
     </tei:p>
     <tei:p>
      „Potom som už nemohol vydržať... stále som videl Miška, ako ho   sestra Klára vlečie do pivnice... Miško plakal... plakal, lebo sa   bál... a predsa ma nevyzradil... a vtedy mi bolo tak biedne. Tak zle.   Na moj‘ dušu, chlapci, vtedy, keď ste išli Miška zachraňovať, myslel   som, že si hlavu o múr rozmlátim, tak ma to trápilo. A potom už   viete...“ Janko sklonil hlavu a zatíchol.
     </tei:p>
     <tei:p>
      Chlapci stáli v údive i v pomykove. Nevedeli, ako sa zachovať.   Konečne sa ozval Peter:
     </tei:p>
     <tei:p>
      „Keby si sa nebol priznal a vyšlo by najavo, že to ty... Na moj‘   veru, boli by sme ťa nabili. Ale teraz... Miško, čo ty nato?“ obrátil   sa s otázkou na Miška.
     </tei:p>
     <tei:p>
      „Ja sa naňho nehnevám,“ vyriekol jednoducho.
     </tei:p>
     <tei:p>
      Od jeho slov v pivnici ako by sa zrazu vyjasnilo a oteplilo.   Debnička stála pri zemiakoch a vábila na milé posedenie. Tibor na ňu   pružne vyskočil, zakolembal krivými nohami a zvolal, napodobňujúc   riaditeľov hlas: „Nech sa páči, milí hostia, tuto je škola, tuto je   zas jedáleň, tam zas umyváreň... deti tu majú pohodlie, hygienu...“   zháčil sa, „...naozaj, chlapci, čo je to hygiena?“
     </tei:p>
     <tei:p>
      „Hygiena? Povedal by som, že je to dievčenské meno,“ hádal   Jurko.
     </tei:p>
     <tei:p>
      „Čoby!“ mávol rukou Peter. „To je čosi s čistotou. Čítal som to v   knižke.“
     </tei:p>
     <tei:p>
      „A s akým ,i‘ sa píše?“ vyzvedal huncútsky Tibor.
     </tei:p>
     <tei:p>
      „S tvrdým,“ vyriekol pokojne Peter.
     </tei:p>
     <tei:p>
      „No a teraz počúvajte, čo ďalej,“ rozosmial sa Tibor a pokračoval   v rečnení: „Dostávajú ovocie, majúc na zreteli...“
     </tei:p>
     <tei:p>
      „Ty by si bol rečník. Skoro ako pán riaditeľ! Ako to, že si si to   všetko tak dobre zapamätal?“ vpadol mu do reči Jurko.
     </tei:p>
     <tei:p>
      „Ovocie!“ rozosmial sa Martin. „Ľaľa, aké čerstvé a chutné! Milí   hostia, nech sa páči ochutnať!“ napodobňoval riaditeľa aj Martin,   ukazujúc na staré zemiaky.
     </tei:p>
     <tei:p>
      Chlapci sa smiali, smial sa i Miško, ale už nie celkom od srdca.   Začala mu vŕtať v hlave myšlienka, prečo ho chlapci chceli vlastne   vyslobodiť.
     </tei:p>
     <tei:p>
      „Peter, kde ste ma chceli odniesť v tom vreci?“ spýtal sa   znenazdajky kamaráta, ktorý sa práve usádzal pri Tiborovi.
     </tei:p>
     <tei:p>
      „Nuž na izbu,“ odvetil Peter. „Mysleli sme si, keď sestra Klára   odišla do mesta vyparádená ako kráľovná, že sa iste do večera domov   nevráti.“
     </tei:p>
     <tei:p>
      „Pred večerom by sme ťa boli znova zaniesli do pivnice, ako by   nič. I tak by ťa už potom pustili. Ale celé odpoludnie tu trčať, a   sám...“ doložil Martin.
     </tei:p>
     <tei:p>
      „Čo sme my vedeli, že nás riaditeľ prichytí pri tom,“ vravel   Tilbor.
     </tei:p>
     <tei:p>
      „Nerozumiem tomu, chlapci. Sestra Klára odišla do mesta, a predsa   je tu...“ čudoval sa Jurko.
     </tei:p>
     <tei:p>
      „Iste zaňuchala, že sa jej za chrbtom ide čosi robiť, nos má ako   ježibaba,“ rozosmial sa Martin.
     </tei:p>
     <tei:p>
      „Hádam si niečo zabudla... a vrátila sa...“ riekol Miško.
     </tei:p>
     <tei:p>
      „Už nech je, ako je, len keď to nedopadlo horšie. Mohli nás   každého osve zavrieť, či nie? A to by nám nevoňalo. Takto je nám   celkom dobre. I zaspievať by sme si mohli,“ navrhol Tibor.
     </tei:p>
     <tei:p>
      No hoci boli chlapci celkom veselí, do spevu im predsa len nebolo.   Odpykávali s humorom svoj trest a prvýkrát pocítili silnejšie puto   priateľstva, ktoré ich všetkých spájalo. No duše sa im nerozjasaly   tak, aby mohli otvoriť ústa k bezstarostnej pesničke. Pocit   odstrkovaných tlel im stále v srdciach a nedovolil voľne, slobodne a   šťastne vydýchnuť — tobôž nie zaspievať si.
     </tei:p>
     <tei:p>
      „Ech, čo spievať! Ešte by nám sestra Hundra zapchala ústa handrou.   Radšej sa hrajme,“ navrhol Janko, ktorý sa už troška zotavil na   duši.
     </tei:p>
     <tei:p>
      „Hrať sa, ale na čo? A kde? A s čím?“ Nastala malá rozladenosť.   Naozaj, clivo je v pivnici v také nádherné júlové popoludnie, keď   ešte i zem dýcha voňavým teplom.
     </tei:p>
     <tei:p>
      Tibor prestal celembať nohami. Zrazu si ďobol do čela a zvolal:   „Už to mám! Budeme sa hrať na kráľa.“
     </tei:p>
     <tei:p>
      „Na kráľa?“ čudovali sa chlapci.
     </tei:p>
     <tei:p>
      „Hej, na kráľa. A prečo by sme sa nemohli hrať na kráľa?“
     </tei:p>
     <tei:p>
      „A ako sa to hrá?“ spýtal sa Miško.
     </tei:p>
     <tei:p>
      A Tibor začal vysvetľovať. Svoje slová sprevádzal smiešnymi   grimasami, ktoré v prítmí boly ešte smiešnejšie.
     </tei:p>
     <tei:p>
      „Ja budem kráľ. Budem sedieť tu na tróne,“ buchol päsťou na   prevrátenú debnu. „Budem si sedieť a vy budete robiť.“
     </tei:p>
     <tei:p>
      „Nie je to najlepšia hra, ale môžeme sa na ňu hrať,“ privolili   chlapci.
     </tei:p>
     <tei:p>
      „Ale kráľom budem ja,“ žiadal energicky Jurko.
     </tei:p>
     <tei:p>
      „Nie, ja! Ja som hru vymyslel, či nie, chlapci?“ obrátil sa Tibor   o pomoc ku kamarátom.
     </tei:p>
     <tei:p>
      „Veď môžu byť aj dvaja králi,“ rozsúdil Peter.
     </tei:p>
     <tei:p>
      „Pravdaže môžu. I Traja králi môžu byť. Videl som to v kalendári,“   nadhodil Martin.
     </tei:p>
     <tei:p>
      Chlapci sa rozosmiali.
     </tei:p>
     <tei:p>
      Tibor súhlasil, aby s ním kraľoval Jurko. Ten — figliar akýsi — z   kúta pivnice priniesol deravý hrniec, posadil si ho na hlavu a   vyliezol k Tiborovi na ,trón‘. „Ja som hlavný kráľ. Už som aj   korunovaný.“ Zrazu sa rozkričal. „A teraz robiť, háveď   naničhodná!“
     </tei:p>
     <tei:p>
      „Ale čo?“ so smiechom sa spýtali chlapci.
     </tei:p>
     <tei:p>
      „Či nevidíte, že prácu máte pod nosom? Očistiť zemiaky od klíkov!   Vyrobíme z nich zemiakový cukor. Eh, ale by som si zamaškrtil,“ dodal   už nie celkom kráľovsky Jurko. „Betke raz doniesla tetka zemiakový   cukor. Dala mi trošku. Joj, ten bol dobrý!“ rozplýval sa v spomienke   Jurko. Chlapci preglgli naprázdno. Miško potiahol nosom a celý   uveličený, že aj on sa môže pochváliť, vysypal zo seba jedným   dúškom:
     </tei:p>
     <tei:p>
      „A ja som už jedol medovník. Mamička mi ho raz kúpila, keď predala   mnoho novín.“
     </tei:p>
     <tei:p>
      „A ja už viem, ako vyzerá pomaranč,“ vytasil sa Tibor. „Videl som   ho na druhej ulici za výkladom obchodu.“
     </tei:p>
     <tei:p>
      Sotva to Tibor dopovedal, Jurko sňal s hlavy hrniec-kráľovskú   korunu, zabubnoval na ňom a zvolal: „Kto nebude robiť, toho vymlátim.   Ja som kráľ a vy ste poddaní!“
     </tei:p>
     <tei:p>
      „Tak je!“ zvolal aj Tibor zmeneným vznešeným tónom. „Robiť,   robiť!“
     </tei:p>
     <tei:p>
      „Dobre, hráme sa na kráľa. Ale potom budem kráľom ja,“ zaisťoval   si prvenstvo Janko.
     </tei:p>
     <tei:p>
      „To ešte uvidíme,“ odvetil celkom ,kráľovsky‘ Tibor.
     </tei:p>
     <tei:p>
      Janko si kľakol k zemiakom. Zdalo sa, že po príhode s chlebíčkami   stratil výbojnosť. Začal oberať zemiaky od klíkov.
     </tei:p>
     <tei:p>
      Miško a Peter našli v pivnici staré vrecia. Rozložili ich pri   zemiakoch, sadli si na ne a pustili sa do roboty.
     </tei:p>
     <tei:p>
      Klíky hádzali na jednu kôpku, zemiaky na druhú. Smiali sa pritom,   žartovali. A bájili, aký dobrý zemiakový cukor by navarili, keby   kuchára, sestru Kláru a riaditeľa aspoň na jeden deň zavrela ježibaba   do svojho kurína. Z toho bol všeobecný smiech.
     </tei:p>
     <tei:p>
      Miško, Peter, Janko a Martin čistili zemiaky o dušu. Najprv len   tak z hry, potom už pre radosť, že kôpka očistených zemiačikov rástla   a vyzerala tak pekne, ako by ich práve vybrali zo zeme.
     </tei:p>
     <tei:p>
      Jurko a Tibor sa len hniezdili na svojom tróne. Ľutovali už obaja,   že sa zvolili za kráľov. ,Veď nič hlúpejšieho nemôže byť ako sedieť,   hlivieť a nič nerobiť,‘ rozmýšľali. Najprv sa spustil s debny Jurko.   Sňal s hlavy ,kráľovskú korunu‘, prevrátil ju hore dnom, sadol na ňu   a pustil sa aj on do čistenia zemiakov.
     </tei:p>
     <tei:p>
      „Jeho kráľovská Jasnosť sa neštíti roboty?“ smiali sa mu   kamaráti.
     </tei:p>
     <tei:p>
      „Ej, dajte pokoj s kráľovaním! Ja už len radšej robím,“ odvrkol   Jurko.
     </tei:p>
     <tei:p>
      A už sedel pri ňom Tibor a pustil sa aj on do roboty.
     </tei:p>
     <tei:p>
      Zemiakový kopec rástol. A rástla aj dobrá vôľa chlapcov.
     </tei:p>
     <tei:p>
      Očistili posledný zemiak a utierali si ruky do vreca, keď   zaškripely pivničné dvere. Prúd svetla osvietil chlapcov.
     </tei:p>
     <tei:p>
      Dolu schodmi sa terigala sestra Klára. Ako vždy čosi hundrala.
     </tei:p>
     <tei:p>
      „Tak čo, holúbkovia, na dnes máte tej pivnice dosť, čo? Zajtra   budete celý deň za...“ nedokončila vetu. Udivene otvárala oči.   Zazrela riadnu kopu očistených zemiakov a úhľadnú kôpku žltých   klíkov. Dívala sa raz na kôpku, raz na chlapcov, chcela čosi povedať,   potom však len mávla rukou a pýtala sa: „To ste vy očistili?“
     </tei:p>
     <tei:p>
      „Hej, my, hlavná sestra Klára. My sme očistili zemiaky,“ hlásil   Peter.
     </tei:p>
     <tei:p>
      „A kázal vám to niekto?“
     </tei:p>
     <tei:p>
      „Nikto,“ odvetil.
     </tei:p>
     <tei:p>
      Sestra Hundra pokrútila nechápavo hlavou, potom prudko mávla rukou   a zašomrala: „No, marš z pivnice!“
     </tei:p>
     <tei:p>
      Jej hlas však nebol taký tvrdý ako inokedy.
     </tei:p>
     <tei:p>
      Chlapci spokojne vypochodovali z pivnice. Deň sa práve končil.
     </tei:p>
    </tei:div>
    <tei:div type="chapter">
     <tei:head>
      PRIATELIA
     </tei:head>
     <tei:p>
      Po štyroch dňoch, keď už aj ostatné deti v ústave pozabudly na   príhodu z izby číslo tri — Miško a Janko ostali v izbe na chvíľu   sami.
     </tei:p>
     <tei:p>
      „Na, Janko, darujem ti pekný kamienok, Peter ho našiel pri plení v   záhrade a dal mi ho,“ ponúkal srdečne Miško kamienok, ktorý sa i jemu   páčil.
     </tei:p>
     <tei:p>
      Janko na Miška udivene pozrel.
     </tei:p>
     <tei:p>
      „Len si ho nechaj! Iste sa i tebe páči!“
     </tei:p>
     <tei:p>
      Keď však videl, že Miško zosmutnel, opýtal sa: „Prečo mi ho chceš   dať?“
     </tei:p>
     <tei:p>
      Miško pokrčil plecom a neisto sa usmial. „Mám ťa rád,“ vyriekol   nešikovne.
     </tei:p>
     <tei:p>
      Jankove pehy na tvári potemnely a oči zvrúcnely. Rozpačite sa   vhrabol do vlasov a urobil niekoľko krokov k oknu. Potom sa obrátil k   Miškovi.
     </tei:p>
     <tei:p>
      „Bol si prekvapený, keď som tak vpadol k riaditeľovi?“ pýtal   sa.
     </tei:p>
     <tei:p>
      Miško nemo prisvedčil.
     </tei:p>
     <tei:p>
      Janko si sadol na peľasť postele a zamyslene začal hompáľať   nohami.
     </tei:p>
     <tei:p>
      „Vieš, vytrpel som omnoho viac ako ty, kým som sa... eh, nikdy   viac by som to nechcel prežiť,“ hodil prudko rukou. Trocha sa   odmlčal, ako by načieral do spomienok, potom stíšeným hlasom   pokračoval:
     </tei:p>
     <tei:p>
      „Vieš, vtedy, keď prišiel kuchár a kričal, že si ukradol   chlebíčky, pevne som si zaumienil, že sa nepriznám, i keby sa robilo,   neviem čo. Priznávam sa ti teraz, že zo začiatku som bol rád, že ťa   všetci uznali za vinného.
     </tei:p>
     <tei:p>
      Keď si neprišiel na obed, bol som veľmi nešťastný. Ty si kvôli mne   hladoval a plakal, a ja som si spokojne sedel medzi ostatnými a   obedoval kráľovský obed. Ani mi, veru, nechutil pri myšlienke na   teba. Napochytro som pohádzal do seba, čo mi kuchár naložil, a   vytratil som sa nepozorovane na chodbu. Išiel som na izbu. Chcel som   ťa vidieť, chcel som sa s tebou porozprávať. Nevedel som presne, čo   ti poviem, ale čosi ma hnalo za tebou.
     </tei:p>
     <tei:p>
      Na izbe ťa nebolo. Vystrašilo ma to. Čosi ma nútilo ísť k bráne.   Na schodišti som začul tvoj hlas. Ozýval sa z vrátnice.
     </tei:p>
     <tei:p>
      Vtedy ma zazrel vrátnik. Vrátil som sa na izbu a nevedel som, čo   si mám počať. Mal som ešte druhý chlebík, iba čo som z neho odhryzol.   Ukryl som ho pod okennú rímsu. Teraz som ho držal v rukách a spomenul   som si, že ty si iste hladný, že si ani neobedoval, a chlebík ti   dobre padne.
     </tei:p>
     <tei:p>
      Začul som potom kroky a v strachu šuchol som ten nešťastný chlebík   pod tvoju prikrývku.“
     </tei:p>
     <tei:p>
      Janko ťažko vzdychol a odmlčal sa. I Miško mlčal. „Ešte stále   veríš, že som to úmyselne spravil, však?“
     </tei:p>
     <tei:p>
      „Ach, nie!“ zakrútil Miško hlavou.
     </tei:p>
     <tei:p>
      „Vyšiel som potom na chodbu a zazrela ma Betka,“ pokračoval   Janko.
     </tei:p>
     <tei:p>
      „A tá hneď: ,Poď, pán riaditeľ chce predniesť v jedálni slávnostnú   reč!‘ Nuž išiel som. A keď sme sa vrátili, nebolo už príležitosti   vziať chlebík. Aj som sa bál. A tak teda som si zaumienil nepriznať   sa.
     </tei:p>
     <tei:p>
      Ale potom, keď ťa sestra Klára vzala do pivnice, bolo mi ozaj   ťažko. Na moj‘ veru, až ma žalúdok rozbolel. Keď sa chlapci na tom   usniesli, že ťa ,vyslobodia‘ z pivnice, ja som sa k nim len preto   nepripojil, lebo... som sa hanbil.
     </tei:p>
     <tei:p>
      Ostal som potom sám. A stále mi čosi vo vnútri hovorilo: ,Miškov   malíček je sto ráz lepší ako ty celý, ty hrdzavý Jano!‘ Veru, nijako   sa mi to nechcelo vpratať do hlavy, že si neprezradil, kto ukradol   chlebíčky. Prečo si to nepovedal? Prečo si ma chránil?“
     </tei:p>
     <tei:p>
      Miško mykol plecom: „Neviem... ale cítil som, že... nie, nemohol   som to povedať.“
     </tei:p>
     <tei:p>
      Janko udivene zakrútil hlavou. „Neprezradil si ma! Vidíš, toto ma   najviac trápilo na celej veci!“
     </tei:p>
     <tei:p>
      Na okno si sadol malý strapatý vrabček a vzrušene začvirikal.   Chlapci sa usmiali a vrabec uletel.
     </tei:p>
     <tei:p>
      „Vidíš, taký som bol vtedy nešťastný. Hanbil som sa i pred takým   vrabcom.
     </tei:p>
     <tei:p>
      Počul som, ako vás pán riaditeľ prichytil, keď ťa niesli do izby.   Veľmi ma zamrzelo, že kvôli mne potrescú teraz ešte aj Peťu a   ostatných. Zľakol som sa toho. Ako vám pozriem do očí? Ach, bolo mi   tak ťažko! Vstal som, že sa pôjdem priznať, potom som si zase sadol.   Mal som strach. Ale bál som sa aj toho, že ma bude hrýzť svedomie.   Ani neviem ako, zrazu som sa našiel v riaditeľni. A ostatné už   vieš.“
     </tei:p>
     <tei:p>
      Miško prikývol. „Bolo to také pekné od teba, že sa mi až spievať   chcelo,“ priznával sa Miško.
     </tei:p>
     <tei:p>
      Janko si rozpačite hrýzol pery. I Miška sa zmocnil zvláštny pocit.   Bol by najradšej Janka chytil okolo krku a vybozkával ho. Rozohrieval   ich pocit šťastia. Miško veril, že v Jankovi našiel priateľa, na   ktorého sa bude môcť spoľahnúť. A Janko si zaumieňoval, že mladšiemu   Miškovi bude vždy ochrancom a verným kamarátom.
     </tei:p>
    </tei:div>
    <tei:div type="chapter">
     <tei:head>
      MIŠKO OPÚŠŤA ÚTULOK
     </tei:head>
     <tei:p>
      Teraz, keď Miška spájalo s Jankom priateľstvo, začalo sa mu v   útulku páčiť. Díval sa na všetko inakšie ako pred niekoľkými dňami.   Zlomyselnosť a hrubosť sestry Kláry a kuchárove zauchá zmierňoval   pocit, že v sirotinci už nie je celkom sám. Neplakával už za mamičkou   a keď ho niekedy prepadla túžba ujsť domov, uvažoval, či by tým   svojej matke pomohol.
     </tei:p>
     <tei:p>
      Dvojtýždňový pobyt v sirotinci pomaly premieňal Miška na   samostatne rozmýšľajúceho chlapca.
     </tei:p>
     <tei:p>
      Nastal čas dozrievania svätojánských hrušiek. Na oblohe sa už   týždeň nezjavil ani obláčik.
     </tei:p>
     <tei:p>
      Vzduch i v okolí pochmúrneho sirotinca voňal kvetmi.
     </tei:p>
     <tei:p>
      „Chlapci, ja som už toľko rozmýšľal, čím budem, až narastiem,“   zdôveroval sa Peter. Odtrhol si kyslý šťaveľ a začal ho žmúľať.   „Viete, keď vidím letieť lietadlo, vždy túžim byť letcom. Keď vidím z   okna v montérkach robotníka, čo býva naproti, chcel by som robiť vo   fabrike. Vyrábať stroje.“
     </tei:p>
     <tei:p>
      „Ja by som nechcel byť robotníkom,“ preťal jeho rojčenie   Martin.
     </tei:p>
     <tei:p>
      „Prečo?“
     </tei:p>
     <tei:p>
      „Lebo robotníci sa majú veľmi zle i keď robia. Betka mi to   povedala. Jej otec je robotník. I mamičku mala robotníčku a tá   umrela.“
     </tei:p>
     <tei:p>
      „Ľaľa, Betka!“ ukázal Tibor prstom na skupinu dievčat, medzi   ktorými vynikala svojou výškou, svetlou hlavou a dlhými nohami a   rukami trinásťročná Betka.
     </tei:p>
     <tei:p>
      „Mohla by nám povedať, prečo sa majú zle, keď aj jej otecko je   robotník,“ navrhoval Tibor.
     </tei:p>
     <tei:p>
      Priložil dlane k ústam a zvolal: „Betka!“
     </tei:p>
     <tei:p>
      Dievča prudko obrátilo hlavu, až sa jej silné pletence svetlých   vlasov roztočily. „Čo chceš?“ pýtala sa, ale vzápätí sa odtrhla od   skupiny dievčat a prichádzala k chlapcom.
     </tei:p>
     <tei:p>
      „Aha, aké mám ruky,“ ukazovala so smiechom svoje ufúľané dlane.   „Celú hriadku sme predpoludním vyplely,“ chválila sa chlapcom.
     </tei:p>
     <tei:p>
      „Ani my sme neleňošili,“ odvetil Tibor, ale hneď obrátil rozhovor.   „Ty, Betka, Martin vraví, že robotníkom je zle i keď robia. A Peter   chce byť robotníkom, až vyrastie.“
     </tei:p>
     <tei:p>
      „Joj, robotníkom nebuď, Peter,“ odhovárala ho naľakané   dievčina.
     </tei:p>
     <tei:p>
      „Prečo?“
     </tei:p>
     <tei:p>
      „Preto, že viem, ako je robotníkom zle. Aj môj otecko je robotník.   A aký je mocný, keby ste vedeli! Balvan prevalí jednou rukou ako   nič!“ Betke sa rozhorely bledé líca pri spomienke na otca. Hrdo sa   vytiahla, keď o ňom rozprávala. Iste ho veľmi ľúbila.
     </tei:p>
     <tei:p>
      „Ale prečo je zle robotníkovi?“ netrpezlivo ju prerušil Peter.
     </tei:p>
     <tei:p>
      „Že prečo? Otecko rozprával, že v kameňolome, kde dobývajú   magnezit, nadrie sa ako kôň, a aj tak málo zaplatia. A otecko, keď   raz v sobotu po obede prišiel domov a doniesol výplatu, hrozne sa   rozčuľoval. Povedal, že dostal málo za svoju prácu, že mu páni cicajú   krv.“
     </tei:p>
     <tei:p>
      Betka sa zrazu zachvela, ako by ňou prebehol mráz. Chlapci napnuto   počúvali.
     </tei:p>
     <tei:p>
      „A ešte v ten istý večer prišli k nám robotníci, kamaráti môjho   otecka. Všetci boli nahnevaní. Sadli si k stolu a radili sa. A počula   som, ako ujo Matej — viete, to je môj strýko — povedal: ,Súdruhovia,   toto už ďalej trpieť nesmieme! Robili sme dvanásť i štrnásť hodín   denne, a pláca? Ani na masť nám nestačí! Stiahnu s nás kožu. Musíme   niečo spraviť!‘“
     </tei:p>
     <tei:p>
      Chlapci dychtivo počúvali. Obstali Betku so všetkých strán, aby im   ani slovko neuniklo. Počúvali ju s úctou, lebo vedela o živote   veľkých viac ako oni.
     </tei:p>
     <tei:p>
      A dievčaťu slová plynuly z úst takým prúdom, ako by doteraz boly   násilne zahalené balvanom a iba otázky chlapcov vedely tento balvan   preraziť.
     </tei:p>
     <tei:p>
      „A v ten večer sa môj otecko dohovoril s ostatnými, že budú žiadať   zvýšenie mzdy. A ak páni nedajú, že budú štrajkovať.“
     </tei:p>
     <tei:p>
      „Štrajkovať? Čo je to?“ začudoval sa Miško. Ostatní aspoň tušili,   čo toto slovo znamená, no i tak boli zvedaví na Betkino   vysvetlenie.
     </tei:p>
     <tei:p>
      „Štrajk, to je, keď sa všetci robotníci dohovoria, že nebudú   dotiaľ robiť, kým nedostanú spravodlivú plácu za svoju robotu,“ bez   pomykova vysvetľovala Betka.
     </tei:p>
     <tei:p>
      Bola celá rozpálená, ako prudko a živo rozprávala. Chlapci boli   plní oduševnenia. „To sú hrdinovia!“
     </tei:p>
     <tei:p>
      „A čo bolo potom?“ chcel vedieť Peter. Oči mal rozšírené   napätím.
     </tei:p>
     <tei:p>
      „V pondelok otecko nepracoval. A nepracovali ani ostatní   robotníci. O dva dni bol Prvý máj. Otecko spolu s ostatnými šiel do   sprievodu.
     </tei:p>
     <tei:p>
      Aj ja som bola s mamičkou. Mamička mala vtedy červenú šatku na   hlave a ja som mala červenú blúzku. A šli sme v sprievode. Joj, a   koľko nás bolo! Chcela som pozerať s chodníka, ale mamička mi   nepustila ruku, aby som sa nestratila. A vtedy mamička, otecko a   všetci okolo nás kričali: ,Chlieb a prácu! Prácu a chlieb!‘
     </tei:p>
     <tei:p>
      Vtedy som verila, že nám bude lepšie, že otecko dostane za svoju   ťažkú prácu väčšiu mzdu.“ Betka nabrala dych a svraštila čelo.   Ostatné vety vypovedala stručne a teplo:
     </tei:p>
     <tei:p>
      „Otecko ešte dva dni štrajkoval. Potom mnohých robotníkov   prepustili z roboty a môjho otecka zavreli pre poburovanie.“
     </tei:p>
     <tei:p>
      Miško počúval s otvorenými ústami. Mimovoľne sa mu vtisla do mysle   otcova postava, ktorý bol práve takým robotníkom ako Betkin otec.   Zamyslel sa nad ním. Videl ho zachmúreného, ako sa tacká po   pivničných schodoch. Pri tejto spomienke ho zaplavila vlha hnevu.   Nie, nemohol otcovi odpustiť, že on, Miško, mal horší život ako   Juríček, syn domáceho pána.
     </tei:p>
     <tei:p>
      Miško sa pohrúžil do myšlienok a len na pol ucha začul Betku, ako   sa žaluje chlapcom, že jej umrela mamička, otecko odišiel za prácou   do Francúzska a ju že dala tetka do sirotinca.
     </tei:p>
     <tei:p>
      Miško sa prebral zo svojich úvah a pozrel do Betkinej tváre. ,Ona   neplače?‘ čudoval sa. ,Keby mne umrela mamička, ja by som   plakal.‘
     </tei:p>
     <tei:p>
      Betka stála pokojná, iba v očiach mala akýsi tvrdý výraz.
     </tei:p>
     <tei:p>
      „Keby som ja bol robotníkom, veru by som sa nedal!“ vyriekol Peter   a zaťal päste. „Až narastiem, uvidíte!“
     </tei:p>
     <tei:p>
      Chlapci mlčali a so zachmúrenými tvárami premýšľali.
     </tei:p>
     <tei:p>
      Zrazu Tibor zľahka nadhodil: „Ja by som bol radšej riaditeľom. To   by ste sa mali dobre! Sestru Hundru by som prepustil a namiesto nej   by som prijal takú sestru, ako je Mária. Potom by som otvoril vrátka   do riaditeľovej záhrady a povedal by som: Deti, môžete sa tu hrať,   koľko sa vám zachce! A potom aj kuchára by som vyhodil. A varil by   som sám a navaril toľko jedla, že by sme ho ani zjesť nevládali.“
     </tei:p>
     <tei:p>
      Chlapci sa zasmiali. Nezdržala sa smiechu ani Betka. Peter však   hneď zvážnel. „Ja chcem byť robotníkom.“
     </tei:p>
     <tei:p>
      „Aj ja!“ pridal sa Janko.
     </tei:p>
     <tei:p>
      „Ja chcem byť zverolekárom,“ vyhlásil pevne Martin.
     </tei:p>
     <tei:p>
      „Zverolekárom?“ začudovali sa chlapci.
     </tei:p>
     <tei:p>
      „Hej, chcem liečiť zvieratá.“
     </tei:p>
     <tei:p>
      „Ja som ešte nerozmýšľal, čím by som chcel byť, ale páči sa mi,   keď niečo rastie pod rukami,“ zamyslene vravel Jurko.
     </tei:p>
     <tei:p>
      „Tráva? Alebo obed?“ usmial sa Janko.
     </tei:p>
     <tei:p>
      „Čo tráva! Ale videl si ty už stavbu? Dom alebo most alebo tunel   by som chcel stavať,“ zahriakol ho Jurko. „A čím by si chcel byť ty?“   obrátil sa na Miška.
     </tei:p>
     <tei:p>
      „Mamička predáva noviny. Ja by som chcel také noviny písať,“   priznával sa Miško. „Ale prv by som chcel byť veľký, aby ma kuchár   nemohol zauškovať.“
     </tei:p>
     <tei:p>
      Keď utíchol smiech, Tibor chcel čosi povedať, ale prehltol slovko   a obzrel sa ku záhradným vrátam, ktoré vrzly. Pre orgovánový ker tam   nedovideli. Ktosi prichádzal. Betka sa strhla a pobehla medzi   dievčatá.
     </tei:p>
     <tei:p>
      Chlapci povyskakovali a chytro sa brali k motyčkám. Všetci si   razom vydýchli. Po chodníčku prichádzala chovanka ústavu:
     </tei:p>
     <tei:p>
      „Sestra Klára odkazuje, že Miško Sila má ísť do kancelárie.“
     </tei:p>
     <tei:p>
      Miško sa zprvu zľakol. ,Vyviedol som azda niečo?‘ pátral v mysli.   Jeho svedomie bolo čisté, trestu sa nemusel obávať.
     </tei:p>
     <tei:p>
      ,Že by mamička?‘ zajasal zrazu. ,Áno, ona! Iste ma prišla   navštíviť! Veď kedy volajú chovancov ústavu do riaditeľne? Keď niečo   vyvedú, alebo keď chovanca príde navštíviť nejaký príbuzný. A ja som   nič nevyviedol. Mamička! Iste prišla mamička!‘
     </tei:p>
     <tei:p>
      Miškovi sa rozžiarila tvár. Odhodil motyku medzi hriadky fazule a   pyšno pripomínal chlapcom: „Či som vám nepovedal, že príde   mamička?“
     </tei:p>
     <tei:p>
      Chlapci pozerali za ním žičlivo i závistlivo. Peter sa znepokojil.   „Len či ho kvôli matke volajú?“ Chlapci sa zamysleli. Na tvárach   všetkých sa zjavil tieň nepokoja. Zatiaľ Miško prebehol záhradou i   dvorom ako víchor a vyletel zadným schodišťom na prvé poschodie. Tam   sa na chvíľu zastavil a obzrel sa smerom k druhému poschodiu. Mal   tisíc chutí vybehnúť do izby nemluvniat a zobrať perinku s malou   Helenkou, aby mamička mohla objať naraz obe svoje deti. ,Však ju   sestra Mária zaiste donesie,‘ uspokojil sa v zápätí. Mávol rukou a   zvrtol sa k riaditeľni.
     </tei:p>
     <tei:p>
      Predo dvermi zastal. Pritisol päsť na prsia. Srdce mu divo tĺklo.   Azda preto, že tak chytro vybehol hore schodmi? Či preto, že za   zavretými dverami tušil svoju mamičku?
     </tei:p>
     <tei:p>
      Utrel si s čela perličky potu a nesmelo zaklopal.
     </tei:p>
     <tei:p>
      „Ďalej!“ zahrmel hlas za dverami.
     </tei:p>
     <tei:p>
      Miško otvoril dvere. Hlava sa mu trocha zakrútila. Na stoličke pri   okne sedela... ach, nebola to jeho mamička. Sedela tam celkom cudzia   pani, ktorá si Miška pátravo a studenými očami premeriavala.
     </tei:p>
     <tei:p>
      Miško ostal stáť pri dverách. Nepozdravil, natoľko ho zlomilo   sklamanie. ,Neprišla!‘ zaplakala v ňom najcitlivejšia strunka. ,Ach,   a ja som veril, že ma ona čaká!‘ Zahryzol si do spodnej pery a   ľahostajne očakával riaditeľove rozkazy.
     </tei:p>
     <tei:p>
      „Tu je ten chlapec, milostivá pani. Je zdravý, silný a bystrý. Mal   som na mysli ešte jedného, o tri roky staršieho, ale ten je chorľavý,   má nábeh k tuberkulóze. S týmto budete určite spokojná a váš chlapček   tiež.“
     </tei:p>
     <tei:p>
      Žena na Miška zvedavo pozrela a mlčala.
     </tei:p>
     <tei:p>
      „Keď už máte vôľu vybrať si z útulku niektorého chovanca,   dovoľujem si vám odporúčať tohto. Váš synček, milostivá pani, by mal   ideálneho spoločníka,“ počul Miško riaditeľove sladké slová. Znely mu   v ušiach ako falošné tóny a ledva ich vnímal. Ešte ho stále bolelo   sklamanie.
     </tei:p>
     <tei:p>
      Díval sa na okná a múry budovy oproti a nemohol sa striasť   horkosti, ktorú vyvolalo v ňom sklamanie. Zrazu pocítil na sebe   páliaci pohľad. Odtrhol zrak od múrov. Jeho oči sa stretly s očami   neznámej ženy.
     </tei:p>
     <tei:p>
      Boly pichľavo čierne, obrúbené čiernymi mihalnicami. Zabodly sa do   Miškovej tváre — vpily sa do nej ako pijavice.
     </tei:p>
     <tei:p>
      Miško pocítil úzkosť. Prestúpil s nohy na nohu a sklonil hlavu.   Všetky myšlienky na matku sa mu zmätene rozutekaly a v mozgu sa   vynorila ustrašená otázka: ,Prečo sa o mňa zaujíma táto cudzia, pekne   vyobliekaná pani? Prečo si ma prezerá ako hus na trhu?‘
     </tei:p>
     <tei:p>
      „Dobre, pán riaditeľ! Chlapec sa mi páči, vezmem si ho,“ začul   Miško jej ostrý hlas. Už pri prvom slove bolo badať, že žena je   navyknutá rozkazovať.
     </tei:p>
     <tei:p>
      „Dovolím si vás však upozorniť na niektoré maličkosti, milostivá   pani. Chlapec už dovŕšil ôsmy rok. To znamená, že ho musíte riadne   posielať do školy.“ Riaditeľ vybral zo stola tlačivo a podával ho   žene so slovami: „Len tak pre informáciu si ráčte prečítať.“ Na ženin   spýtavý pohľad dodal: „Smernice, aké povinnosti a práva má chovanec,   aké pestún. Medziiným tam stojí, že chovanec musí dostávať riadnu   stravu a peniaze, ktoré sociálna ustanovizeň poukáže pestúnovi v   mesačných poplatkoch, majú sa použiť na ošatenie a obutie chovanca.   Potom: chovanca neslobodno preťažovať ťažkou a veku neprimeranou   prácou...“
     </tei:p>
     <tei:p>
      „...ale, pán riaditeľ, čo si myslíte! Ja ho neberiem na prácu, veď   takých je dosť, čo s radosťou prijmú u mňa prácu. Ako som vravela:   váš chovanec sa bude mať u nás dobre. Bude robiť spoločníka môjmu   Štefanovi. Mám ho len jediného, nuž, smutno mu je a medzi tých   dedinských ufúľancov ho nerada púšťam. Iba čo sa tam naučí nepekným   spôsobom. A tak som si smyslela vypýtať si chlapca z detského   útulku,“ vysvetľovala černooká pani.
     </tei:p>
     <tei:p>
      Riaditeľ zdvorile prikyvoval.
     </tei:p>
     <tei:p>
      „No, Miško, sober si veci a pôjdeš s paňou!“
     </tei:p>
     <tei:p>
      Miško sa schúlil ako ustrašené vtáčatko.
     </tei:p>
     <tei:p>
      „Mamička vravela, že príde skoro pre mňa i pre Helenku,“   zašepkal.
     </tei:p>
     <tei:p>
      „To hovorí každá!“ mávol riaditeľ netrpezlivo rukou a potom sa   obrátil k Miškovi celkom bezohľadne: „Ty ani poňatia nemáš, aké   šťastie ťa stretlo! Mal by si priskočiť k milostivej panej a bozkať   jej vďačne ruku. Veď ti núka teplý, príjemný domov, a čo jej ty za to   dáš? Tak choď, choď,“ riaditeľ netrpezlivo bubnoval po stole.
     </tei:p>
     <tei:p>
      Miško sa nepohol. Sklonil hlavu, hoci sa mu chcelo kričať a   vzdorovať. Nevedel, že chovanca hocikedy môže odviesť cudzí človek,   keď podpíše, že s ním bude ľudsky zaobchodiť. On nevedel, že za   mesačný poplatok dostane nový domov. A nevedel ani to, že jeho   mamička pri sverovaní detí sirotincu trasľavou rukou podpísala   listinu, v ktorej medziiným stálo:
     </tei:p>
     <tei:p>
      „...riaditeľstvo ústavu sa postará o jeho zdravie, ošatenie a   výchovu. Keď uzná za dobré, má právo chovanca vydať do výchovy   rodine, ktorá sa zaručí svojím podpisom, že ho nebude preťažovať   prácou, bude ho posielať do školy a starať sa o jeho zdravie...“
     </tei:p>
     <tei:p>
      „Choď!“ skríkol naňho zlostne riaditeľ a očervenel v tvári.   „Najneskoršie za pol hodiny sa hlás v riaditeľni!“
     </tei:p>
     <tei:p>
      „Nebýval taký zarytý,“ začul Miško ešte medzi dverami.
     </tei:p>
     <tei:p>
      Ako v zlom sne došiel Miiško ku dverám a mysľou mu prebehlo:   ,Musím ísť do záhrady rozlúčiť sa s chlapcami.‘ Žiaľ mu prudko stisol   srdce a slzy mu vbehly do očú.
     </tei:p>
     <tei:p>
      Chcel práve zamieriť do záhrady, keď začul prichádzať chlapcov.   Kradmo sa plížili, aby ich z personálu ústavu nikto nezazrel.   Zvedavosť im nedala pokoja, preto pošli Miškovi naproti.
     </tei:p>
     <tei:p>
      „Čo je?“ vydýchol v zlej predtuche Peter, keď zazrel osinutú   Miškovu tvár.
     </tei:p>
     <tei:p>
      Ostatní ani nemukli. Pozerali na Miška s vrelou účasťou a báli sa   vypytovať, lebo už videli, že počujú zprávu, ktorá ich zabolí.
     </tei:p>
     <tei:p>
      „Idem preč!“ zavzlykal Miško.
     </tei:p>
     <tei:p>
      Chlapci pozreli jeden na druhého a v očiach im kričaly   otázniky.
     </tei:p>
     <tei:p>
      „Preč? Kam? S mamičkou? Či azda...?“ Petrovi svitlo v hlave. „Azda   ťa len nedajú niekde k rodine?“
     </tei:p>
     <tei:p>
      Miško len prikývol. Žiaľ mu nedovolil hovoriť. S ovisnutou hlavou   kráčal na izbu. Chlapci šli mlčky za ním, ako by ho odprevádzali na   cintorín.
     </tei:p>
     <tei:p>
      Miško si ťažko sadol na svoju posteľ a pohľad uprel na podlahu.   Díval sa na ňu tak uprene, ako by tam pred ním defilovaly dni, ktoré   strávil v útulku. Boly ťažké, plné utrpenia, až v poslednom čase ich   skrášlilo priateľstvo chlapcov.
     </tei:p>
     <tei:p>
      „Musím už ísť!“ vstal a odovzdane prikročil ku skrini. Ľahký   kabátik, to bolo celé jeho imanie.
     </tei:p>
     <tei:p>
      Peter vytiahol z vrecka nožík. „Na, tu máš odo mňa, na pamiatku,“   strkal ho Miškovi do ruky.
     </tei:p>
     <tei:p>
      „A odo mňa tento list,“ vybral z knihy zalisovaný jaseňový list   Tibor.
     </tei:p>
     <tei:p>
      Martin vytiahol zpod skrine ošúchanú škatuľku, ktorú bol nedávno   vymodlikal od kuchára. Mal v nej špendlíkom prepichnutého motýľa,   ktorého sám chytil. „Tu máš aj odo mňa niečo,“ vrelo mu podával   chlapec. „A píš nám!“
     </tei:p>
     <tei:p>
      Miško prikývol.
     </tei:p>
     <tei:p>
      Od Jurka dostal ešte akýsi starý odznak a vrelo stískal ruku   Jankovi, ktorý sa mu s ľútosťou ospravedlňoval, že mu nemá čo   podarovať.
     </tei:p>
     <tei:p>
      Miško zaviazal do batôžka tieto dary, skromné, ale cennejšie nad   zlato, lebo ich dostal z úprimnej lásky. Niekoľko ráz preglgol   slinku, kým sa mu podarilo povedať: „Ďakujem vám!“
     </tei:p>
     <tei:p>
      Nemotorne sa lúčil. Jedinému potriasol ruku, druhého objal, Petra   pobozkal a na Tibora a Jurka vo vzrušení zabudol.
     </tei:p>
     <tei:p>
      „Sbohom, chlapci!“
     </tei:p>
     <tei:p>
      Stáli pri dverách všetci piati a smutne ho sledovali zrakom, kým   nevošiel do riaditeľne.
     </tei:p>
     <tei:p>
      Potom mlčky, každý s myšlienkou na Miška, brali sa po chodbe do   záhradky. Mali ešte vytrhať burinu.
     </tei:p>
    </tei:div>
    <tei:div type="chapter">
     <tei:head>
      PANI KOČlŠOVÁ
     </tei:head>
     <tei:p>
      Utekajúce stĺpy, stromy, domy, lúky a stráne celkom zaujaly   Miškovu pozornosť. Vo svojom živote prvýkrát sedel vo vlaku. Stál pri   okne a rozmýšľal, ako je to možné, že kraj, ktorým prechádzali   vlakom, uteká nazpät.
     </tei:p>
     <tei:p>
      „Pozdravujte Petra! I Janka, Jurka a Tibora!“ šepkal Miško.
     </tei:p>
     <tei:p>
      „Čo vravíš?“ pýtala sa ho černooká pani, ktorá si pohodlne sedela   na mäkkej lavičke.
     </tei:p>
     <tei:p>
      „Aby pozdravovaly priateľov!“ odvetil nesmelo Miško a kývol hlavou   na utekajúci kraj.
     </tei:p>
     <tei:p>
      „Kto má pozdravovať tvojich priateľov?“ nechápala pani a pozorne   sa zadívala na chlapca.
     </tei:p>
     <tei:p>
      „Nuž, stromy a kvety a stĺpy, ktoré utekajú tam, odkiaľ sme my   prišli,“ vysvetľoval s vážnou tvárou Miiško.
     </tei:p>
     <tei:p>
      „Ach, už rozumiem!“ usmiala sa pani. „Ale si hlúpy! Veď stromy,   stĺpy a všetko ostatné, čo vidíš z vlaku, stoja, a my ideme. To sa ti   len tak zdá, že kraj uteká,“ vysvetľovala mu.
     </tei:p>
     <tei:p>
      Miško udivene zakrútil hlavou, potom sa znova obrátil k oknu.
     </tei:p>
     <tei:p>
      „Ach, už teraz aj mne sa zdá, že vy máte pravdu, pani,“ vetil   ochvíľu.
     </tei:p>
     <tei:p>
      „Och, ty neveriaci Tomáš, azda si nemyslíš, že ti navravím   nepravdivé veci,“ odvetila s nevoľou pani. Potom však roztiahla ústa   do úsmevu a riekla: „Budeš ma volať pani Kočišovou, vieš?“
     </tei:p>
     <tei:p>
      „Áno!“ prikývol poslušne Miško,
     </tei:p>
     <tei:p>
      „No, a teraz si sadni a rozprávaj mi, ako si žil doteraz,“ vyzvala   ho priateľsky a noviny odhodila do kúta.
     </tei:p>
     <tei:p>
      Miško si sadol a uprel na ženiu bystré oči. „Odkiaľ mám začať, od   kedy som bol v útulku, či ešte predtým?“
     </tei:p>
     <tei:p>
      „Rozprávaj mi, od kedy sa pamätáš!“
     </tei:p>
     <tei:p>
      Miško sa ešte raz obzrel na letiaci kraj a vzdychol. „I ja mám   mamičku a otecka. A mám aj sestričku Helenku, ktorá je malá, nevie   ešte hovoriť a žije v útulku,“ rozhovoril sa Miško.
     </tei:p>
     <tei:p>
      „Prečo vás dala matka do sirotinca?“ vypytovala sa zvedavo   žena.
     </tei:p>
     <tei:p>
      „Pre otca!“ chcel povedať. V mysli sa mu však vynorila starosťou   zbrázdená tvár matky.
     </tei:p>
     <tei:p>
      „Mamička je veľmi dobrá,“ rozžiarily sa mu oči pri spomienke na   matku. „Joj, veru, ona je najlepšia mamička na svete. Predáva noviny   v zime i v lete. A keď príde domov, uvarí nám, aj oteckovi. Na otecka   nikdy nekričí, i keď ju udrie.“
     </tei:p>
     <tei:p>
      „Nevrav! Tvoj otec bíjava matku? To iste pije, však? A veľmi bije   tvoju matku?“
     </tei:p>
     <tei:p>
      „Ach!“ vzdychol Miško ľútostivo a zahniezdil sa na svojom mieste.   Líca mu zalial rumenec a, trocha podráždený ženinou zvedavosťou,   vybuchol: „Pije, ale keď je triezvy, je veľmi dobrý!“
     </tei:p>
     <tei:p>
      „Chudáčik, takého otca mať!“ poľutovala ho pani Kočišová.
     </tei:p>
     <tei:p>
      ,Ja nie som chudáčik!‘ dupol nohou v duchu Miško. Žena vytiahla z   kabelky vrecko s cukríkmi. Vybrala si vkusne balený cukrík, rozbalila   ho a vložila do úst. Miško prehltol slinku a znova sa zadíval z   obloka. „Porozprávaš mi teraz, ako ste bývali,“ vyzvala chlapca a   pohodlne sa oprela o zamatový vankúš.
     </tei:p>
     <tei:p>
      Miško si spomenul na vlhkú kuticu pivnice, na pleseň, ktorú   mamička každú nedeľu stierala s múrov, a na nepríjemne zapáchajúci   kanál pred samými oblokmi. Spomenul si na staré, črvotočou prevŕtané   schody, vedúce z dvora do bývania, i na myši, ktoré i vo dne boly   také bezočivé, že sa opovážily vybehnúť na stôl. Spomenul si aj na   šváby, ktoré mamička ničila petrolejom, a predsa ich bolo čím ďalej,   tým viac.
     </tei:p>
     <tei:p>
      „Bývali sme vo veľkom dome, dolu v pivnici, ale nemyslite si, že   to bola škaredá pivnica! Veru, nebola škaredá. Keď tam mamička   upratala a zavesila na okienka záclony, páčilo sa mi u nás viac ako u   pani domácej, ktorá bývala ma prvom poschodí. K nej sa šlo hore   schodmi a k nám dolu schodmi. A raz sme i muškát mali, viete? Taký   bol pekný, červený. Ja som ho polieval, lebo mamička nemala času.   Potom ho raz otecko hodil o zem,“ potemnely chlapcovi oči pri   nepríjemnej spomienke. „Vravel, že od neho je väčšia tma v izbe!“
     </tei:p>
     <tei:p>
      „Ako vyzerá ten tvoj otec? Musí mať divé oči a iste sa ho každý   bojí. Uhádla som?“
     </tei:p>
     <tei:p>
      „Nie!“ zaprotestoval Miško. „Keď je triezvy, je dobrý!“
     </tei:p>
     <tei:p>
      Žena pokývala hlavou a pozrela von oblokom. „Ešte dve stanice a   sme doma. Nie si hladný?“
     </tei:p>
     <tei:p>
      Miško pokrútil hlavou. Hoci bolo poludnie a vodnatým mliekom   rozriedená káva, ktorú vypil na raňajky, bola dávno strávená, necítil   hlad. Nové dojmy a neistota z budúcna ho natoľko vzrušovaly, že na   jedlo ani nepomyslel.
     </tei:p>
     <tei:p>
      Pani Kočišová si ho už nevšímala. Miško sa oprel o zamatové   operadlo. Kraj, ktorý sa mu mihotal pred očami, stával sa   neskutočným, potom ho zahalila hmla. Napokon zmizlo pred Miškovým   zrakom všetko, čo ho predtým udivovalo. Zdalo sa mu, už ho mamička   príjemne kolíše. Zaspal.
     </tei:p>
     <tei:p>
      Rušeň mu vyspevoval čudesnú uspávanku.
     </tei:p>
    </tei:div>
    <tei:div type="chapter">
     <tei:head>
      V NOVOM DOMOVE
     </tei:head>
     <tei:p>
      „Opátová!“
     </tei:p>
     <tei:p>
      Miška ktosi podrmal za rameno a piskľavým hlasom zakričal do ucha:   „Zobuď sa! Sme na mieste.“
     </tei:p>
     <tei:p>
      Naľakane otvoril oči.
     </tei:p>
     <tei:p>
      „Ber svoj batôžtek a pomôž mi s kufrom! Nemotaj sa ako námesačný a   poď chytro za mnou, lebo vlak sa čochvíľa pohne!“ súril nervózne   piskľavý hlas.
     </tei:p>
     <tei:p>
      Miško poslušne sobral batôžtek i kufor, ktorý bol skoro taký veľký   ako on sám. A potom chytro vykročil za pani Kočišovou.
     </tei:p>
     <tei:p>
      Stanica bola malá-malučičká. Z vlaku vystúpili len oni. Za   stanicou stál parádny koč, do ktorého bol zapriahnutý sivý koník.
     </tei:p>
     <tei:p>
      „Ďuro, čo je to za poriadok, že ste neprišli celkom ku vlaku   prevziať odo mňa batožinu? Slabý chlapec musí vláčiť kufor pre vašu   lenivosť!“ rozkričala sa žena na kočiša.
     </tei:p>
     <tei:p>
      „Nech mi prepáči milostivá pani. Milosťpána som musel odviezť na   majer a preto som až teraz mohol prísť. Nech milosťpani pozrie na   koňa, aký je spotený od prudkého cvalu,“ ospravedlňoval sa.
     </tei:p>
     <tei:p>
      Miško sa ustrašene krčil za ženou. Keď kočiš vyložil kufor na koč,   žena sa obrátila na chlapca:
     </tei:p>
     <tei:p>
      „Sadaj, Miško. Ochvíľu sme doma. Štefko nás už iste netrpezlivo   čaká.“
     </tei:p>
     <tei:p>
      Miškovi sa na koči veľmi páčilo. Koník bol taký milý, oči mal   mierne ako ovečka a hrivu mal zapletenú do drobných vrkôčikov. Ako   cválal po širokej ceste, zvonček, ktorý mal na boku, milo cingal:   cing, cing, cing!
     </tei:p>
     <tei:p>
      Keď sa nasýtil pohľadám na pekného koňa, začal pozorovať okolie.   Cesta bola obrúbená ovocnými stromami, ktoré hádzaly príjemnú tôňu.   Na niektorých sa žltly včasné jabĺčka „svätojánky“ a šťavnaté   hrušky.
     </tei:p>
     <tei:p>
      V diaľke sa tmavely hory, pod nimi sa sbiehaly pásy obilných polí   a trochu ďalej zelenaly sa vinice. Na druhej strane bol les, ktorý sa   zdal Miškovi hustý a nebezpečný, lebo splýval v diaľke s čiernymi   horami.
     </tei:p>
     <tei:p>
      „Bývajú tam vlci?“ spýtal sa a ukázal prstom na les.
     </tei:p>
     <tei:p>
      „Ale, kdežeby!“
     </tei:p>
     <tei:p>
      Miško sa uspokojil. Teraz bol zvedavý, ako dlho sa budú viezť,   lebo široko-ďaleko nevidel nijakú dedinu.
     </tei:p>
     <tei:p>
      Koník zmiernil cval. Teraz pokojne kráčal hore kopcom. Na vŕšku,   pri drevenom kríži, Miško si vydýchol.
     </tei:p>
     <tei:p>
      Pod nimi v miernom údolí bola učupená dedina. V prostriedku sa   vypínala veža kostola a do diaľky sa belel múr školy, alebo   kaštieľa.
     </tei:p>
     <tei:p>
      Dedinku pretínal haditý potôčik. Slnko ho práve sfarbovalo do   zlatova.
     </tei:p>
     <tei:p>
      „Toto je Opátová, tu budeš bývať,“ ukazovala pani na dedinu pod   nimi. Miško prikývol a potom si už len zvedavo prezeral chalúpky i   murované domy, popri ktorých prechádzali. Z niektorých povybehávaly   deti a zvedavo bežaly za kočom po prašnej ceste. Inde sa zas   rozštekal ostražitý pes. Koč sa zastavil na druhom konci dediny, pred   dlhým veľkým domom. Kočiš soskočil s kozlíka a pomáhal panej   sostúpiť. Miško ešte ani nestihol soskočiť, keď sa roztvorily vrátka   a na ulicu vybehol asi šesťročný chlapec.
     </tei:p>
     <tei:p>
      „Mamička!“ zvolal a búrlivo objal ženu. Potom sa prudko od nej   odtrhol a ukázal prstom na Miška.
     </tei:p>
     <tei:p>
      „To bude môj sluha?“
     </tei:p>
     <tei:p>
      „Uvidíme, či bude. Volá sa Michal a je vraj dobrý chlapec. Nebude   ťa zlostiť a urobí všetko tak, ako ty budeš chcieť,“ odvetila mu   žena.
     </tei:p>
     <tei:p>
      Chlapec pristúpil k Miškovi a zvedavo si ho začal obzerať.
     </tei:p>
     <tei:p>
      „Vieš robiť píšťalky?“
     </tei:p>
     <tei:p>
      „Z čoho?“
     </tei:p>
     <tei:p>
      „Nuž, z vŕby, potom z púpavy, z trávy, i z dreva,“   vysvetľoval.
     </tei:p>
     <tei:p>
      „Viem pískať na tráve, i na prstoch. Hľa takto!“ Miško si strčil   dva prsty do úst a prenikavo zahvízdal.
     </tei:p>
     <tei:p>
      „Hm, čo je to? Takto vie u nás pískať každé malé dieťa,“ chlapec   opovržlivo ohrnul pery a vytiahol z vrecka farebnú loptičku.
     </tei:p>
     <tei:p>
      „Aha, a máš ty takú loptu?“ pýšil sa a vyhadzoval loptu do   vzduchu.
     </tei:p>
     <tei:p>
      „Štefko, nehraj sa teraz s loptou, ale zaveď Miška do domu. O pol   hodiny príď s ním do kuchyne na večeru. Zatiaľ mu môžeš poukazovať   dom i záhradu,“ oslovila chlapca matka.
     </tei:p>
     <tei:p>
      Zdalo sa, že Štefko je poslušný chlapec. Vopchal si loptičku do   vrecka a priateľsky vyzval Miška, aby šiel s ním.
     </tei:p>
     <tei:p>
      „Toto je naša záhrada, vieš? Máme tu stromy s dobrými jabĺčkami,   hruškami a sú tu aj husté kríky, kde sa dá hrať na skrývačku,“   ukazoval Štefko na záhradu, ktorá bola oddelená od dvora latkovým   plotom a siahala až kdesi k poliam.
     </tei:p>
     <tei:p>
      Na dvore, pri hospodárskych budovách, bola drevená búdka. Vyliezal   z nej veľký kučeravý pes. Keď zbadal chlapcov, hlasito zívol, potom   si sadol na zadné nohy.
     </tei:p>
     <tei:p>
      „Hektor, vidíš, to je Miško. Bude u nás bývať. Nože, podaj mu   labku!“ volal na neho Štefko a pritiahol k psovi aj Miška.
     </tei:p>
     <tei:p>
      Hektor nedôverčivo pokrútil chvostom a bedlivo začal pozorovať   Miška.
     </tei:p>
     <tei:p>
      „No, podaj mu labku!“ kričal na psa Štefko a chytil ho za prednú   nohu. Miško si kľakol a položil svoj batôžtek vedľa seba.
     </tei:p>
     <tei:p>
      „Ty si dobrý psík,“ prihováral sa mu a pohladkal ho po hlave.
     </tei:p>
     <tei:p>
      Hektor sa oblízal a priateľsky zavrčal.
     </tei:p>
     <tei:p>
      „Páčiš sa mi, budeme priatelia,“ hovorily jeho žltkavé oči, keď   podával Miškovi labku.
     </tei:p>
     <tei:p>
      „Štefko, Miško, poďte jesť!“ vyrušil zábavku chlapcov hlas pani   Kočišovej.
     </tei:p>
     <tei:p>
      „Už ideme!“ zakričal Štefko a vyskočil. Oprášil si nohavice, potom   schytil Miška za ruku a bežali do kuchyne.
     </tei:p>
     <tei:p>
      Na stole sa parila v hrnčekoch káva. Chleby s maslom a medom   vyzeraly veľmi lákavo. Okolo stola sa krútila červenolíca dievčina.   Bola bosá a vrkoče mala okrútené okolo hlavy. Keď Štefko zbadal, že   Miško na ňu zvedavo pozerá, hlasito mu vysvetľoval: „To je naša   Marka. Slúži u nás. A koktá. Na jedno ucho je hluchá a na druhé tiež   zle počuje. Povedala mi to mamička,“ dodal polohlasne.
     </tei:p>
     <tei:p>
      Miška to náramne zamrzelo. Ukradomky pozrel na Marku, či nezačula   Štefkove slová, ale tá stála chrbtom a čosi miešala v hrnci.
     </tei:p>
     <tei:p>
      Sotva zjedol Miško posledný kúsok chleba, už ho ťahal Štefko z   kuchyne.
     </tei:p>
     <tei:p>
      „Ukážem ti teraz izby a hračky a zajtra povalu a pivnicu,“ hovoril   živo.
     </tei:p>
     <tei:p>
      Miško so záujmom prezeral obrazy, rozvešané po stenách, ktoré   temer všetky zobrazovaly výjavy z biblie.
     </tei:p>
     <tei:p>
      V parádnej izbe obdivoval veľké kvety, sklené i porcelánové misy a   veľký klavír, na ktorom Štefko hneď aj zahral jedným prstom pesničku:   „Kukulienka, kde si bola...“
     </tei:p>
     <tei:p>
      Štefkova izba sa mu páčila najviac. Bola tam posteľ, skriňa a   polica, na ktorej boly poukladané hračky a obrázkové knižky. Na   stenách boly obrazy, odkiaľ sa na Miška usmievali anjelici — malí   bucľatí, i veľkí, s krídlami, ako majú labute.
     </tei:p>
     <tei:p>
      Štefko ukázal na pohovku, ktorá stála v kúte.
     </tei:p>
     <tei:p>
      „Tam budeš spávať. Mamička chcela, aby si spal s Ďurom v maštali,   ale ja som chcel, aby si spal so mnou.“
     </tei:p>
     <tei:p>
      Miško chcel niečo povedať, keď sa otvorily dvere a vošla pani   Kočišová.
     </tei:p>
     <tei:p>
      „Miško, svoje veci si polož v kuchyni do skrine. A predbežne budeš   spávať so Štefkom,“ oznamovala mu.
     </tei:p>
     <tei:p>
      „Ach, môj batôžtek!“ spomenul si Miško a ďobol sa do čela. „Kdeže   som ho nechal?“
     </tei:p>
     <tei:p>
      „Na dvore pri Hektorovi,“ zvolal Štefko.
     </tei:p>
     <tei:p>
      Obaja vybehli na dvor. Hektorovi sa Miškov batôžtek očividne   zaľúbil. Držal ho medzi prednými labami a zubiskami vyťahoval z neho   čierny chlebík, ktorý Miškovi na cestu zabalila sestra Klára. Musel   mať veľkú chuť naň, lebo ani okom nemihol na krik, čo narobili   šarvanci.
     </tei:p>
     <tei:p>
      „Ideš, potvora! Necháš ten batôžtek!“ kričal Štefko.
     </tei:p>
     <tei:p>
      „Ach, môj chlebík!“ zvolal Miško. „Teraz ho už nechaj, nech zje aj   ostatok,“ mávol rukou.
     </tei:p>
     <tei:p>
      Štefko so smiechom odtiahol batôžtek od psa, ktorý naň hnevlivo   vyceril zuby. „Čo máš v ňom ešte?“ vypytoval sa Štefko, keď Miškovi   odovzdal batôžtek.
     </tei:p>
     <tei:p>
      „Ach, len veľmi málo,“ riekol Miško. Aby upokojil zvedavosť svojho   nového kamaráta, rozviazal uzol na batôžku a začal mu ukazovať svoj   majetoček.
     </tei:p>
     <tei:p>
      „Toto som dostal od Jurka, tento nožík od Petra a od Martina som   dostal motýľa. Ach, kde je?“ zľakol sa Miško, keď medzi ostatnými   vecami našiel iba rozmliaždenú krabičku.
     </tei:p>
     <tei:p>
      „Živý motýľ?“ zaujímal sa Štefko.
     </tei:p>
     <tei:p>
      „Nie, taký usušený, vieš? Lenže vyzeral ako živý,“ vysvetľoval   Miško a horlivo poprehadzoval svoje veci. No po motýľovi nebolo ani   stopy.
     </tei:p>
     <tei:p>
      „Ty, na moj‘ pravdu, iste ho zožral Hektor i s chlebom,“ zvolal po   márnom hľadaní Štefko.
     </tei:p>
     <tei:p>
      „Teda ho už škoda hľadať!“ mávol rukou Miško a vyčítavo sa   zahľadel na psa. Ten sa iba oblizol a spokojne pokrútil chvostom.
     </tei:p>
    </tei:div>
    <tei:div type="chapter">
     <tei:head>
      OPÁTOVÁ
     </tei:head>
     <tei:p>
      Večer po rušnom dni nemal Miško času na spomienky. Hoci mu nový   domov a zaobchádzanie pani Kočišovej vlialy nedôveru do srdca, predsa   chytro zaspal.
     </tei:p>
     <tei:p>
      Či by bol Miško tak spokojne spal, keby bol čo i len trochu tušil,   aký život ho v novom domove očakával? Iste nie! Čudoval by sa mnohým   veciam, i desil by sa. Doteraz vedel len toľko, že sa dostal pod   strechu opatovského „najpanskejšieho domu“, ako sa bola vyjadrila   pred ním pani Kočišová. A povedala to takým spôsobom, že Miško v   pomykove nevedel, či si má od úcty strhnúť čiapku s hlavy, či sa   pokorne pokloniť. Stál teda mlčky a vypliešťal oči na „najpanskejší   dom“.
     </tei:p>
     <tei:p>
      Bol pekný, s verandou a nad oknami mal na zeleno natreté ozdoby.   Okenné tabule sa ligotaly ako kryštál a za nimi visely čipkové   záclony. Na druhej strane dvora stály hospodárske budovy: maštaľ a   dreváreň. Všetky postranné budovy vyzeraly opusteno.
     </tei:p>
     <tei:p>
      Nuž toľko poznal Miško zo svojho nového prostredia. Zatiaľ   nevedel, že dom, pod ktorého strechou práve usínal, bol rodným domom   Štefkovho otca, pána Kočiša. Bol to dom bohatý. Voľakedy k nemu   prináležaly polia a lúky. Lenže pán Kočiš mal aj súrodencov. Trom   sestrám, ktoré sa vydaly pred desiatimi rokmi, rozdelili rodičia   polia a lúky a pánu Kočišovi ostal rodný dom s veľkou záhradou, s   kusom poľa pod lesom, pár koní a niekoľko kráv. Keď rodičia pána   Kočiša umreli, oženil sa s dievčaťom, ktoré dostalo do vena veľký,   ale zadĺžený majer. Majer, ktorý sa volal Čičky, podľa mena rodičov   pani Kočišovej.
     </tei:p>
     <tei:p>
      Majer bol vzdialený tri kilometre od Opátovej. Šafáril na ňom   správca, človek vydriduch, ktorý vedel tak šikovne hospodáriť, že   zveľaďoval nielen majetok svojho pána, ale za krátky čas nazhromaždil   pekný majetoček aj pre seba. Že to nerobil čestným spôsobom, bolo   široko-ďaleko známe. Sdieral malých roľníkov, vyciciaval krv   želiarom, ich ženám a deťom.
     </tei:p>
     <tei:p>
      Malí roľníci a želiari ho nenávideli. Medzi sebou ho nevolali   inakšie ako „vydriduch“ alebo „sdierač“. A nenávideli aj pána Kočiša.   Keď ho videli prechádzať poľom na žltom koni, so slamenným klobúkom   na hlave, mnohé mozoľnaté päste sa sovrely v bezmocnom hneve, z   mnohých úst nenávistne vybuchlo: „Bodaj ťa skáralo!“
     </tei:p>
     <tei:p>
      Široko-ďaleko sa vedelo, že pán Kočiš, jeden z najväčších gazdov v   chotári, je človek s kamenným srdcom. A táto mienka sa potvrdila aj   pred rokom, keď vdove Čurilovej nechal zexekvovať chalupu i s kúskom   záhrady, kde si pestovala zeleninu a trochu zemiačikov.
     </tei:p>
     <tei:p>
      Vdova Čurilová mala pätoro detí. Najstarší Jožko, dvanásťročný   chlapec, chudorľavý, slúžil už dva roky na Čičkách. Pásol husi,   kravy, pomáhal na poli i v maštali. Svojou prácou však nemohol   zachrániť rodnú chalupu pred dražbou.
     </tei:p>
     <tei:p>
      Anička Čurilová mala iba desať rokov, ale už aj ona doniesla   chlieb do domu. Chodila varovať starostovie malú Evku. Dostala za to   zbytky jedál. Niekedy i toľko, že mohla zaniesť domov svojim mladším   súrodencom.
     </tei:p>
     <tei:p>
      Ich nebohý otec bol kraviarom v Čičkách.
     </tei:p>
     <tei:p>
      Ženbou získal chalúpku na vyšnom konci Opátovej, preto nemusel   bývať v želiarskych „dierach“.
     </tei:p>
     <tei:p>
      Piate dieťa ešte nebolo na svete, keď kraviar Čurila tragicky   umrel. Kopol ho kôň a na mieste bol mŕtvy.
     </tei:p>
     <tei:p>
      O dva mesiace prišiel na svet Jožkov najmladší brat,   Paľko-pobrobok. Pre vdovu nastaly ťažké časy. Ani predtým nebolo jej   ľahko, no teraz všetka životná ťarcha spadla na jej slabý chrbát.
     </tei:p>
     <tei:p>
      Čurilovci mali dlh na chalupe. Pán Kočiš bol taký „milostivý a   chápavý“, že kraviarovi Čurilovi, ako svedomitému čeľadníkovi,   požičal peniaze na splatenie dlhu. „Odrobíš si ho!“ mávol ľahostajne   rukou, keď mu Čurila od radosti a vďačnosti div ruky nebozkával.   Podstrčil mu papier na podpis. Čurila bol človek úprimný, so širokým   srdcom, videl ľudí takých, akí sa pred ním ukazovali. Aj teraz veril,   že Kočiš sleduje len jeho dobro. Bez rozmýšľania sa podpísal   kostrbatým školáckym písmom.
     </tei:p>
     <tei:p>
      A Čurila potom drhol od svitu do mrku. No plácu mu pán Kočiš   nevyplácal. Iba po pol roku sa nesmelo, ale s dôverou ozval.
     </tei:p>
     <tei:p>
      A vtedy sa Kočiš na neho rozkričal, či vraj nevie, že mu vyplatil   dlh na chalupu? A nebol to malý groš, ale riadna suma! Nech len robí,   vravel mu vtedy. „Až svoj dlh odrobíš, vyplatím ti mzdu. Ale že to   nebude skoro, na to ťa už teraz upozorňujem!“
     </tei:p>
     <tei:p>
      „Ale z čoho budem žiť?“ naľakal sa Čurila.
     </tei:p>
     <tei:p>
      „Pozri, aby si nepovedal, že som zlý človek a že ti nechcem pomôcť   — poradím ti.“
     </tei:p>
     <tei:p>
      Kraviar celý ožil.
     </tei:p>
     <tei:p>
      „Potrebujem dojičku. Pošli svoju Betu a budete mať z čoho   žiť.“
     </tei:p>
     <tei:p>
      Čurila vyrozprával žene, ako pochodil u svojho pána. Beta sa   zachmúrila a po dlhšom hútaní sa rozhodla.
     </tei:p>
     <tei:p>
      „Marienka bude varovať Ondríka a ja pôjdem.“
     </tei:p>
     <tei:p>
      Marienka bola vtedy šesťročná, Ondrík mal tri roky. Mamka im   navarila na celý deň a — odišla na Čičky ako dojička.
     </tei:p>
     <tei:p>
      Lopotila ozaj statočne, ale dostávala takú malú plácu, že to   nestačilo na obživu toľkej rodiny.
     </tei:p>
     <tei:p>
      Doma s mužom rátali a vyratúvali, koľko krvopotných korún im ešte   chýba na zaplatenie dlhu. Nebolo toho už veľa. Vedomie, že o štyri   mesiace budú mať zaplatený dlh, ich hrialo a rozveseľovalo.
     </tei:p>
     <tei:p>
      O niekoľko dní kraviara Čurilu kopol kôň. Pochovali ho ako   chudobného človeka, bez všetkej parády, ale s vrelou účasťou želiarov   a všetkých ľudí, ktorí sa na Čičkách a v dedine rátali medzi   chudobu.
     </tei:p>
     <tei:p>
      O pol roka vydražili Čurilovej chalupu. Pán Kočiš bol taký   milostivý, že biednej vdove s piatimi deťmi dovolil ostať v chalupe —   za nájomné.
     </tei:p>
     <tei:p>
      Želianky i želiari vdove Čurilovej radili: „Choď k fiškálovi, veď   ten sdierač vás oklamal. Platili ste poctivo, zaplatili ste mu možno   viac, než vám požičal, tak čo ešte chce?“
     </tei:p>
     <tei:p>
      „Vraj sme mu ešte len polovicu. Lebo on i úroky počíta.“
     </tei:p>
     <tei:p>
      „Dlh ste už preplatili,“ mávla mozoľnatou rukou susedka.
     </tei:p>
     <tei:p>
      „A máte nejaké písmo?“ pýtal sa kamarát nebohého, Ondro Pál.
     </tei:p>
     <tei:p>
      Vdova Čurilová pokrútila hlavou. Slová jej ťažko vychádzaly zo   žiaľom sovretého hrdla. Bola ako vyplašený vták s mláďatkami pod   krídlom. Oči mala červené a v nich bezradnosť.
     </tei:p>
     <tei:p>
      „Vtedy ani fiškál nepomôže!“
     </tei:p>
     <tei:p>
      „Vydriduch! Že mu oči hanbou nevyhoria, keď tak verejne okráda   chudobnú vdovu!“ odpľul si opovržlivo Ondro Pál. Ochvíľu dodal: „Ej,   veď ho skáre raz! Uvidíte, že ho skáre. Také neprávosti sa nemôžu   konať do nekonečna.“
     </tei:p>
     <tei:p>
      „A, veru, nie, nie!“ ozval sa i územčistý, nemladý-nestarý kočiš   Kočišovcov — Ďuro a vybral z úst fajku.
     </tei:p>
     <tei:p>
      Mlčal dosiaľ. Oči susedov a susediek, ktorí prišli vdovu potešiť a   podoprieť ju v žiali, sa obrátily naňho.
     </tei:p>
     <tei:p>
      „Dobre si to povedal, Ondro,“ obrátil sa k susedovi Ďuro.   „Neprávosti sa nemôžu konať do nekonečna. Príde čas, keď si chudoba   vybojuje lepšie miesto vo svete, uvidíš! Ale potom si ho už   nepustíme!“ Ďuro vložil svoju krátku fajku do úst a tuho si   potiahol.
     </tei:p>
     <tei:p>
      „Ph, báchorky!“ povzdychla Kata Žinčicová. „Rozprávky rozprávaš,   Ďuro. Vraj bojovať, aby sa nám uľahčilo. Ako bojovať? Veď sme slabí,   neprichodí nám iné, len trpieť a nepovedať ani slovka, lebo by sme   trpeli ešte viac...“
     </tei:p>
     <tei:p>
      „Keby ľud bol v Rusku takto smýšľal a rozprával, či by netrpeli   dosiaľ? Ale tam sa nebáli ozvať sa. A chopili sa i zbraní, aby svoje   ľudské právo vybojovali. Dnes tam niet pánov, ktorí cicajú krv   robotnému ľudu. Tam vládne ľud. Akurát včera som to čítal v knižke,   ktorú mi požičal kamarát Bodnár.“ Ďuro mal oduševnenú tvár a drobné   vrásky okolo očí sa mu pri rozprávaní roztancovaly ako pri hudbe. Oj,   dobre padlo počúvať Ďurove slová. Dobre bolo nad nimi rozmýšľať.   Vedely rozdúchať nádej v lepší život, vliať silu do žíl.
     </tei:p>
     <tei:p>
      Len Betka Žinčicová stála so zachmúrenou tvárou, ako by sa jej   krivdilo. Vyzerala ako vzdorovité dieťa, ktoré premýšľa, či ho nechcú   okabátiť.
     </tei:p>
     <tei:p>
      „To máš len z tých svojich novín a kníh, Ďuro, ale nie je to   pravda... A keď je to tak, ako vravíš, prečo neprídu urobiť aj k nám   poriadky, há?“ postavila sa pred neho s trpkým úškľabkom v tvári.
     </tei:p>
     <tei:p>
      V chyžke u vdovy Čurilovej zavládlo hrobové ticho. Aj malý Paľko,   ktorý predtým mrnčal v kolíske, zatíchol.
     </tei:p>
     <tei:p>
      „A kto im prišiel urobiť poriadky?“ spýtal sa Ďuro. „Sami si ich   urobili. Hej, sami! Lebo verili vo svoju pravdu i vo svoju silu.   Preto sa im to aj podarilo.“
     </tei:p>
     <tei:p>
      Ondro Pál zamyslene pokyvoval hlavou. Tuho rozmýšľal. Keď sa   ozval, jeho slová znely tvrdo ako náraz kladivom.
     </tei:p>
     <tei:p>
      „Mali by sme začať aj my. A skoro, lebo nás páni vycicajú ako   pavúk muchu.“
     </tei:p>
     <tei:p>
      „Mali by sme si založiť organizáciu, ktorá by pomohla Čurilovej a   nám všetkým,“ navrhoval Ďuro. „Politickú?“ spýtal sa Pál.
     </tei:p>
     <tei:p>
      Ďuro mrdol plecom: „Hoci...“
     </tei:p>
     <tei:p>
      „Politika — to je panské huncútstvo,“ hneď za horúca   zaprotestovala Kata Žinčicová.
     </tei:p>
     <tei:p>
      „Ale takú, čo háji chudobných,“ vyriekol zvoľna Ondro Pál.
     </tei:p>
     <tei:p>
      „Komunistická strana háji chudobných. Aj môj kamarát, robotník v   košickej magnezitke, je v nej a podľa jeho reči súdim, že... že   nebolo by od veci porozmýšľať,“ vyriekol Ďuro.
     </tei:p>
     <tei:p>
      „Komunistická?“ prežehnala sa Kata. „Veď by nás urodzený pán Kočiš   povyháňal a pán farár by nám ani rozhrešenie nedali.“
     </tei:p>
     <tei:p>
      Ďuro sa zasmial na Katinej poznámke.
     </tei:p>
     <tei:p>
      „Z toho vidieť, že komunistická strana je spravodlivá. Páni   nenávidia spravodlivosť. A ak ju páni nenávidia, nenávidia ju preto,   že im pozerá na prsty a do svedomia. Keby sme ju mali tu v Opátovej,   ja by som do nej prvý vstúpil,“ vyhlásil pevne Ondro Pál, chlapisko   ozrutné, so svalmi ako kameň.
     </tei:p>
     <tei:p>
      „Veď by sa dalo v Opátovej niečo urobiť. Treba zájsť do mesta a   povypytovať sa, čo a ako. Bodnár z Košíc je v komunistickej strane,   mali by sme sa s ním poradiť. Už mi viac ráz nadhodil, že by sme my   chudoba mohli tu v Opátovej dačo začať. Prišiel by i so súdruhmi. Len   aby sme svolali ľudí, takú schôdzku, viete?“
     </tei:p>
     <tei:p>
      „Schôdzku?“ začudovala sa Kata a udivene vyvalila oči. Počula, že   na schôdzky chodia veľkí páni, ale aby si chudoba robila schôdzky, o   tom ani nechyrovala.
     </tei:p>
     <tei:p>
      „Nuž a prečo si nám o tom skôr nepovedal,“ srdil sa Ondro Pál.
     </tei:p>
     <tei:p>
      „Ej, koľkokrát som to už nadhodil! Každý sa však bojí, každý sa   odťahuje. Kým prídu na to, že je to pre naše dobro, veľa vody odtečie   dolu Hornádom.“
     </tei:p>
     <tei:p>
      Bola takmer noc, keď sa susedia začali lúčiť s vdovou Čurilovou.   Stála na prahu chalupy a neúčastne hľadela za odchádzajúcimi.   Nezvyklé reči, ktoré vypočula, málo na ňu zapôsobily. Jej duševná   bolesť bola taká veľká, že nebola schopná vnímať nič, čo sa jej   priamo nedotýkalo.
     </tei:p>
     <tei:p>
      Potom došly deti. Priletely so všetkých strán do rodného hniezda,   aby si odpočinuly na biednych lôžkach po celodennej lopote.
     </tei:p>
     <tei:p>
      Posledný prišiel Jožo. Ustatý sadol si k peci a jeho oči ťažko   spočinuly na udupanej dlážke.
     </tei:p>
     <tei:p>
      „Nadrel si sa zase, syn môj,“ ľutovala ho matka a nežne sa dotkla   jeho čela.
     </tei:p>
     <tei:p>
      „Hnoj som kydal,“ vypustil cez pery Jožko. Zdvihol hlavu a usmial   sa na matku. „Nič to, mamka, veď sily mám! Ľaľa, aké mám svaly!“   vyhrnul rukáv košele a ohmatával mľandravé, slabučké svalstvo.   „Uvidíš, chalupa zas bude naša. Ja na ňu zarobím, keď budem väčší,“   potešoval svoju matku.
     </tei:p>
     <tei:p>
      Do školy nechodil.
     </tei:p>
     <tei:p>
      Na Čičkách vykonával tú istú robotu ako pred dvoma rokmi, lenže   teraz ju vykonával pravidelne. Domček dosiaľ nevyplatili. Bol   majetkom pána Kočiša, ktorý prostredníctvom šafára pravidelne a   nemilosrdne vyberal nájomné.
     </tei:p>
     <tei:p>
      Nuž takíto ľudia žili v Opátovej. Miško dosiaľ o nich nevedel   nič.
     </tei:p>
     <tei:p>
      Keď sa mu mihalnice privieraly, vyvolal si v predstave tvár   Štefka, ktorý neďaleko neho oddychoval na bielej posteli.
     </tei:p>
     <tei:p>
      „Aký bude ku mne? Zdá sa byť dobrý, ale čudne sa s ním cítim.   Prečo? Keď som bol s deťmi v útulku, nikdy som nepociťoval takú čudnú   stiesnenosť. Boli sme ako bratia. Jednako sme mysleli a cítili. Ale   tento chlapec, tento Štefko, ako by bol z iného sveta. Díva sa na mňa   ako na svoju zábavku, na svoju hračku. Viem, že kým som nový, budem   sa mu páčiť. Ale čo, ak sa mu zunujem? Čo potom? Vtedy ma jeho   mamička vráti do útulku. A potom, potom znova budem s Petrom a Jankom   a budem blízko mamičky a Helenky. Oj, keby som sa im skoro   zunoval!“
     </tei:p>
     <tei:p>
      Miško usnul v spomienkach na svojich najmilších. V popredí stála   mamička. Naklonila sa nad jeho nové lôžko a bozkala ho na čelo. Miško   sa zo sna usmial.
     </tei:p>
    </tei:div>
    <tei:div type="chapter">
     <tei:head>
      DOBRÁ MARKA
     </tei:head>
     <tei:p>
      „Miško, počuješ? Vstávaj! Pomôžeš Marke nanosiť dreva. Bude prať,“   prebíjal sa do Miškovho ucha naliehavý hlas pani Kočišovej.
     </tei:p>
     <tei:p>
      Otvoril oči. Až teraz začal vnímať. Obzrel sa na posteľ, kde   Štefko ešte sladko oddychoval, potom mu padly oči na pani   Kočišovú.
     </tei:p>
     <tei:p>
      „No, čo pozeráš ako sova na slnko? Azda si len nemyslíš, že si   budeš pansky žiť, a to celkom zdarma! Obleč sa a choď!“
     </tei:p>
     <tei:p>
      Miško vyskočil zo svojho lôžka, nahádzal na seba šaty a po prstoch   opustil izbu.
     </tei:p>
     <tei:p>
      Nádherné ráno mu vytrelo i posledný zbytok ospanlivosti z očú.   Svieži a usmievavý vstúpil do jasnej kuchyne.
     </tei:p>
     <tei:p>
      „Dobré ráno!“
     </tei:p>
     <tei:p>
      Marka ho privítala so širokým úsmevom. Práve vylievala z vedra   vodu do veľkého hrnca, ktorý stál na sporáku. Ako sa obzrela na   chlapca, niečo vody sa jej vychrstlo na rozpálenú platňu.
     </tei:p>
     <tei:p>
      „A čože si tak skoro vstal?“ vypytovala sa ho láskavo. Nečakajúc   však na odpoveď, ukázala na hrnček mlieka, odkrojila veľký kus chleba   a núkala ho. „Na, najedz sa! S prázdnym žalúdkom sa zle robí.“
     </tei:p>
     <tei:p>
      Chlapec sa nedal dvakrát núkať. Keď bol po raňajkách, vyskočil   bystro s lavice a prosil Marku, aby mu ukázala, kde stoji   dreváreň.
     </tei:p>
     <tei:p>
      „Len sa tak neponáhľaj! Roboty i tak budeš mať toľko, že ju aj   zunuješ!“
     </tei:p>
     <tei:p>
      „A čo by som zunoval! Pracujem rád. Ojojoj, keby iste vedeli, čo   všetko viem. Aj mamičke som doma pomáhal,“ vytiahol sa hrdo   Miško.
     </tei:p>
     <tei:p>
      „Nevrav! Si šikovný chlapec,“ tľapkala ho Marka matersky po líci a   zatiahla si uzol pod bradou. „No, môžeme ísť!“
     </tei:p>
     <tei:p>
      Miško sa začudoval, že Marka nielen že sa nezajakáva, ale aj   celkom dobre počuje.
     </tei:p>
     <tei:p>
      V kôlni sa už motal rozospatý Ďuro. Vykasaná košeľa sa mu opálala   okolo bokov a vlasy mal ako vrabčie hniezdo. Keď Marka a Miško   vstúpili do kôlne, práve bral do rúk kosu, ktorú chcel naklepať.
     </tei:p>
     <tei:p>
      „Ľaľa, a čože ten malý škriatok tu hľadá?“ začudovane zvolal a   srdečne rozškľabil i tak široké ústa.
     </tei:p>
     <tei:p>
      „Veď vieš, Ďuro! Pani ho včera priviezla vlakom až z mesta, vraj   aby sa mal Štefko s kým hrať. Poznáme my to hranie! Bude ho naháňať   ako nás!“ rozčuľovala sa Marka.
     </tei:p>
     <tei:p>
      „Nič to, šuhajko! Bude z teba i tak statný chlap,“ potľapkal ho   mohutnými dlaňami priateľsky po pleci.
     </tei:p>
     <tei:p>
      Miško sa naňho usmial a živo sa rozhovoril:
     </tei:p>
     <tei:p>
      „Ujko, ja už viem štiepky narúbať i ohňa rozložiť. Uvarím aj kávu   a čaj, ba i zemiaky olúpem a uvarím, keď treba. Viete, mamička   niekedy celý deň nebola doma a ja som zatiaľ nanosil dreva i vody i   všetko ostatné som pripravil. A raz som bol s jedným chlapcom z našej   ulice na jahodách a mamička ich potom predala.“
     </tei:p>
     <tei:p>
      „Ej, veru, si šikovný chlapec!“ pochválil Ďuro uznanlivo Miška.   Sadol si pred kôlňu a starostlivo začal klepať kosu. Marka zatiaľ   sobrala opálku a kládla do nej narúbané drevo. Keď ju mala kopcom   naloženú, pozdvihla ju, až jej na krku nabehly žily ako povrazy a   brala sa do kuchyne.
     </tei:p>
     <tei:p>
      „A čo mám ja robiť?“ zvolal bezradne Miško.
     </tei:p>
     <tei:p>
      Marka sa v dverách zastavila a žmurkla na neho.
     </tei:p>
     <tei:p>
      „Tam, na druhom konci dvora, je Štefkova hojdačka. Choď sa   pokolísať, kým sa domáci nezobudia,“ kývla hlavou ku dvoru. „Veď kto   vie, či sa cez deň dostaneš k takej zábave,“ mrmlala už pre seba, keď   odchádzala do kuchyne.
     </tei:p>
     <tei:p>
      Miško zaváhal. Keď Ďuro doňho priateľsky drgol a ukázal bradou na   hojdačku, rozbehol sa po dvore, na ktorom už veselo gagotaly husi a   krákorily sliepky. Šťastne sa uvelebil na hladkej doske. Rozkolísal   sa vysoko, vysoko. Bol teraz spokojný. Ako by mu vetrík vyfúkal z   hlavy všetky smutné myšlienky. Pozeral na koruny košatých stromov,   kde vtáčatká spievaly svoje ranné piesne, potom prižmúril oči a   zahľadel sa na červené slnko, ktoré sa práve majestátne vynáralo   zpoza belasých vrchov.
     </tei:p>
     <tei:p>
      Kolísal sa dlho. Nikdy predtým nesedel na hojdačke. Od radosti sa   mu teraz i spievať chcelo. Zrazu sa však rozletelo na dome okno a z   neho sa vystrčila neupravená hlava pani Kočišovej.
     </tei:p>
     <tei:p>
      „Miško, a či som ťa na to zobudila, aby si sa šiel kolísať? Dolu s   tej hojdačky! Pomôž Marke v kuchyni!“
     </tei:p>
     <tei:p>
      Strapatá hlava sa vtiahla do šera izby. Pre Miška na chvíľu   potemnel svet.
     </tei:p>
     <tei:p>
      Do kuchyne pribehol ako naľakaný psík.
     </tei:p>
     <tei:p>
      „Joj, Marka, pani ma videla na hojdačke.“
     </tei:p>
     <tei:p>
      Na Markinej tvári sa zjavil strach.
     </tei:p>
     <tei:p>
      „Môj ty Bože! Čo ja dostanem!“ šepla a obzrela sa k chodbe. Potom   si dupla a usmiala sa na chlapca: „Čo by sme sa báli!“
     </tei:p>
     <tei:p>
      „Marka, pani Kočišová je zlá?“ spytoval sa šeptom.
     </tei:p>
     <tei:p>
      Marka prekrútila oči.
     </tei:p>
     <tei:p>
      „Že zlá? Joj, keď na ňu príde tá jej nervozita, ani sedem čertov   sa jej nevyrovná. A človek nikdy nevie, čo ju zrazu tak rozhnevá.   Ešte i pán sa jej vtedy bojí.“
     </tei:p>
     <tei:p>
      Miško nemal času vypytovať sa na ďalšie. Pani Kočišová v dlhom   župane a s bleskom v očiach vstúpila do kuchyne.
     </tei:p>
     <tei:p>
      „Všetko počula,“ zľakol sa chlapec.
     </tei:p>
     <tei:p>
      „Tak prosím! Mladého pána som len preto vybrala zo sirotinca, aby   si sa ty, Marka, mala s kým zabávať. To ti nijako nevadí, že ošípané   kvičia hladom, že topánky sú práve také špinavé, ako boly včera, a vo   svojej hlúpej hlave si myslíš, že bielizeň sa vyperie aj sama?“   rozkričala sa.
     </tei:p>
     <tei:p>
      „Veď ja, veď ja...“ zajakala sa Marka a rumenec jej zalial celú   tvár.
     </tei:p>
     <tei:p>
      Teraz Miško prišiel na to, prečo a kedy sa Marka zajakáva.
     </tei:p>
     <tei:p>
      „Veď ty!“ vysmievala sa jej Kočiška zlostne. Potom s mnohovravným   pohľadom dodala: „Veď si ešte pohovoríme!“
     </tei:p>
     <tei:p>
      Pristúpila k Miškovi a ostro sa naňho zadívala. Ten sa   zachvel.
     </tei:p>
     <tei:p>
      „Myslela som, že si slušný chlapec! Takého som žiadala od   riaditeľa sirotinca. Sklamala som sa v tebe a nedovolím ani Štefkovi,   aby ťa pozýval k svojim hrám. Možno ťa pošlem nazpät!“
     </tei:p>
     <tei:p>
      Potiahla Miška za ucho a ukázala na topánky, ktoré v peknom rade   stály pod lavicou: „Vyčisti ich!“
     </tei:p>
     <tei:p>
      So zdvihnutou hlavou a s pevne stisnutými perami vyšla z   kuchyne.
     </tei:p>
     <tei:p>
      „Ešte sme dobre obstáli. Dnes bola mierna ako anjel,“ uspokojovala   chlapca Marka, keď mu zazrela v očiach slzy.
     </tei:p>
     <tei:p>
      Miško neodpovedal. Mrzel sa teraz na Marku i na seba. Rozmýšľal,   čo by mal urobiť, aby udobril pani Kočišovú, ale nič vhodného   nevymyslel. Usiloval sa teda, aby sa topánky leskly ako nové. Keď už   čistil posledný pár, vletel do kuchyne rozosmiaty Štefko.
     </tei:p>
     <tei:p>
      „Kedy si vstal?“ volal veselo na Miška.
     </tei:p>
     <tei:p>
      „Pred chvíľou,“ odvetil Miško a usmial sa.
     </tei:p>
     <tei:p>
      „Pred chvíľou? A už si aj topánky vyčistil! Kto ti ich kázal   čistiť, veď na to je tu Marka!“
     </tei:p>
     <tei:p>
      Miško mrdol plecami a riekol:
     </tei:p>
     <tei:p>
      „Ja rád čistím.“
     </tei:p>
     <tei:p>
      „Druhý raz vstanem i ja skoro. Teraz už nechaj všetko a poď sa   hrať!“
     </tei:p>
     <tei:p>
      „Raňajky sú na stole,“ ozvala sa Marka.
     </tei:p>
     <tei:p>
      Štefko napochytro vypil kávu, pojal Miška za ruku a skríkol:
     </tei:p>
     <tei:p>
      „Hurá do záhrady!“
     </tei:p>
     <tei:p>
      Záhrada bola veľká a veľmi pekná. A baviť sa tu dalo od rána do   večera. Husté viničové kríčky núkaly dobrý kryt pri hre na skrývačku   a ani v korunách košatých jabloní by malých šarvancov ľudské oko   nezazrelo. Pri plote kvitly pestré kvety. Tie, čo ich bolo možno   zazrieť z dvora a od ulice, boly starostlive pestované. Ostatné   rástly divo a len tak hýrily farbami.
     </tei:p>
     <tei:p>
      Miško mal rád prírodu. Ľúbil stromy a kvety, ako by to boly živé a   dobré bytosti.
     </tei:p>
     <tei:p>
      Objal popraskaný kmeň starej hrušky a zvolal:
     </tei:p>
     <tei:p>
      „Nenapočítaš ani desať a budem na najvyššom konári.“
     </tei:p>
     <tei:p>
      „Len sa nevystatuj! Ja viem liezť ako veverica,“ pýšil sa Štefko a   zrazu vyhŕkol celý rozžiarený: „Vieš čo? Budeme sa pretekať! Kto bude   prv pri najvyššom konári tejto čerešne,“ a ukázal na najbližší   strom.
     </tei:p>
     <tei:p>
      „O čo sa budeme pretekať?“ zažiarily Miškove oči.
     </tei:p>
     <tei:p>
      „Hoci o môj nožík!“ mávol Štefko s takou ľahostajnosťou, ako by už   víťazstvo mal vo vrecku.
     </tei:p>
     <tei:p>
      „Už ako by bol môj!“ doberal ho Miško.
     </tei:p>
     <tei:p>
      „Uvidíme!“
     </tei:p>
     <tei:p>
      Obaja si popľuli do dlaní. Štefko ešte obozretne zaškúlil k domu,   či ho nevidí mamička, potom sa pustili hore pňom ako veveričky.
     </tei:p>
     <tei:p>
      Možno by bol vyhral Štefko, ktorý sa denne škriabal na stromy. Na   druhom konári si však rozdrapil vrecko na kabáte. To ho trošku   zdržalo.
     </tei:p>
     <tei:p>
      No ani Miško nedostihol vyliezť k vrcholcu. Práve vtedy, keď sa   chcel postaviť na štvrtý konár, ozval sa z dvora piskľavý hlas:
     </tei:p>
     <tei:p>
      „Miško, kde si?“
     </tei:p>
     <tei:p>
      Ten chytro sliezol a ozlomkrky bežal zo záhrady.
     </tei:p>
     <tei:p>
      „Paholok, ktorý nám pasie opatovské kravy, ochorel. Ďuro má robotu   na poli. Pasenie kráv je ľahká práca. Čo je to dávať pozor na tri   kravy a na teliatko, aby nezašly do škody? Nič! Rozhodla som sa, že   ich pôjdeš pásť ty. Marka ťa zavedie na pastvisko. Choď do kuchyne,   ostatné ti povie ona!“
     </tei:p>
     <tei:p>
      „Aj ja pôjdem s Miškom!“ zvolal Štefko, ktorý medzitým pribehol.   Dlaňou si prikrýval odtrhnuté vrecko.
     </tei:p>
     <tei:p>
      „Nie, Štefko, ty ostaneš doma!“
     </tei:p>
     <tei:p>
      Chlapec odul spodnú peru a oči mu potemnely.
     </tei:p>
     <tei:p>
      Matka pristúpila k nemu, hladkala ho po vlasoch a   uspokojovala:
     </tei:p>
     <tei:p>
      „Čo by si ľudia pomysleli, keby som ťa poslala s kravami? Si   panské dieťa a máš sa aj pansky chovať. Až Miško popasie, môžeš s ním   robiť, čo chceš.“
     </tei:p>
     <tei:p>
      „Ale ja chcem ísť, mamička,“ zaprosil.
     </tei:p>
     <tei:p>
      „Povedala som, že nie!“
     </tei:p>
     <tei:p>
      Štefko smutne sklonil hlavu. Bez jediného pohľadu na Miška   odchádzal do domu.
     </tei:p>
    </tei:div>
    <tei:div type="chapter">
     <tei:head>
      MIŠKO PASTIERIKOM
     </tei:head>
     <tei:p>
      Miško začal žiť v Opátovej celkom iným životom, ako žil doteraz.   Každý deň pásol na lúke pod lesom kravy a malé teliatko. A to, veru,   nie je malá robota pre takého šuhajka, ako bol Miško. Veď koľko sa   cez deň nabehal a nakričal, najmä v prvé dni! ,Kravy nie sú také   hlúpe zvieratá, ako si niekto myslí,‘ uvažoval chlapec. ,Sú   prefíkané.‘ A naozaj. Teraz, keď nevidely bývalého pastiera, nechcely   malého chlapca poslúchnuť. Znova a znova vchodily do škody. Ani na   veľké pukanie Miškovho biča nechcelo sa im zo škody. Iba sa na Miška   lenivo obzrely, ako by sa mu chcely vysmiať: „Ty, taký malý chlapec,   chcel by si nám rozkazovať?“ Miško musel vynaložiť veľa úsilia, aby   svojhlavé kravy naučil poslušnosti.
     </tei:p>
     <tei:p>
      No niekedy, keď kravy boly poslušné, pasenie malo preňho zvláštne   kúzlo. Odskočil k neďalekej vrbine, nožíkom odrezal hybké prútiky a   krútil píšťalky. A keď bolo veľmi horúco a kravy sa neďaleko   popásaly, vtedy si obyčajne ľahol pod ošklbaný trnkový krík a   spomínal:
     </tei:p>
     <tei:p>
      „Čo robí Peter, Janko a ostatní? Či ich kuchár ešte zauškuje? A   sestra Klára? Je rovnako zlá? Oh, keby som vedel písať, hneď by som   im poslal list!“
     </tei:p>
     <tei:p>
      Spomínal aj na matku. No tieto spomienky boly také bolestné, že   ich ihneď odháňal. Ostával však potom dlho smutný a večer sa ho Marka   a Ďuro márne vypytovali, čo mu je — mlčal.
     </tei:p>
     <tei:p>
      Teraz Miško spával už v maštali.
     </tei:p>
     <tei:p>
      Hneď na druhý deň po jeho príchode do Opátovej nariadila pani   Kočišová, aby Miškove veci preniesli do maštale.
     </tei:p>
     <tei:p>
      „Ja chcem, aby spával v mojej izbe! Vie také pekné veci   rozprávať!“ dupal vzdorovito Štefko, ktorého Miško ešte neomrzel.   Niekedy potajme zabehol za ním na lúku, ba stalo sa, že ho i cukríkom   obdaroval.
     </tei:p>
     <tei:p>
      „Ja nechcem, aby spával v maštali!“ opakoval znova a znova.
     </tei:p>
     <tei:p>
      „Miško pasie kravy, preto nepríjemne zapácha. Je vylúčené, aby   spal v byte, nie to ešte v tvojej izbe!“ vysvetľovala mu matka.
     </tei:p>
     <tei:p>
      Štefko ešte chvíľu vzdoroval, ale potom sa uspokojil.
     </tei:p>
     <tei:p>
      A Miško? Zprvu ho zarazilo, že má spávať s kravami v maštali, keď   si však spomenul, že aj Ďurovo lôžko je tam, uspokojil sa.
     </tei:p>
     <tei:p>
      Miško skoro priľnul k Ďurovi, práve tak ako k Marke. Zdali sa mu   dobrí, múdri a takí blízki, ako by mu boli pokrvní.
     </tei:p>
     <tei:p>
      A Ďura si málokto vedel tak skoro obľúbiť. Mal zachmúrený pohľad a   hovoril málo. Miškovi sa niekedy zdalo, že strýko Ďuro má radšej   zvieratá ako ľudí.
     </tei:p>
     <tei:p>
      Ďuro však Miškovi a Marke svojím spôsobom vedel preukázať lásku.   Oj, koľkokrát Miška v noci prikryl svojím starým kabátom, keď ho   počul hniezdiť sa od chladu. Koľkokrát večer vytiahol z vrecka kus   slaniny a čierny chlieb a nútil Miška, aby jedol.
     </tei:p>
     <tei:p>
      „Vieš, v tom je sila. A ty síl potrebuješ, lebo život je ťažký, a   ty nemáš vo svete nikoho, o koho by si sa mohol oprieť,“ riekol   drsným hlasom. Potom si obyčajne odpľul a zapálil si zapáchajúcu   fajku, ktorej dym štípal Miškovi oči. No on statočne znášal štipľavý   dym práve tak ako iné ťažkosti každodenného života. Veď ako by nemal   Miško znášať dym Ďurovej fajky! Už vypozoroval, že strýko Ďuro fajčí   obyčajne vtedy, keď je hladný.
     </tei:p>
     <tei:p>
      „Ale prečo ma teda kŕmi svojou večerou?“ Čudoval sa Miško.   Neodhodlal sa však spýtať.
     </tei:p>
     <tei:p>
      Miško bol v Opátovej už dva týždne. Za ten čas veľa videl, veľa   skúsil.
     </tei:p>
     <tei:p>
      Na pána Kočiša vždy myslel s obavou. Nevedel si vysvetliť, z čoho   vznikol ten strach, prečo ho priam prekonáva pocit tiesne, keď ho   zazrie. Cítil len, že pán Kočiš je zlý človek. A radšej sa mu   vyhýbal.
     </tei:p>
     <tei:p>
      Rozprával sa s ním len raz. Vtedy bol Miško tretí deň v Opátovej.   Práve sedel na klade pred kôlňou a čistil lesklé ozdoby na konských   postrojoch, keď pán Kočiš prešiel dvorom a vošiel do stajne, kde   stály jeho dva obľúbené kone. Keď znova vyšiel, zastal pred Miškom a   zahľadel sa mu do tváre.
     </tei:p>
     <tei:p>
      Miško v pomykove zahabkal pozdrav a zahniezdil sa. Znova sa   sklonil k svojej práci, ale ruky sa mu chvely.
     </tei:p>
     <tei:p>
      „Tak ty si ten Miško,“ vyriekol pán Kočiš. Miško len hlavou   prikývol a poplašene zdvihol zrak.
     </tei:p>
     <tei:p>
      Pán Kočiš bol strednej postavy, s hrubou spodnou perou a s   drobnými očkami, ktoré boly ďaleko od seba a hlboko zasadené do   očných jamiek. Dívaly sa na chlapca studeno a tvrdo.
     </tei:p>
     <tei:p>
      „Poutieraj mi topánky,“ rozkázal zrazu a nastrčil Miškovi pod nos   nohu.
     </tei:p>
     <tei:p>
      „Donesiem kefu,“ vyskočil ochotne chlapec a chcel odbehnúť do   kuchyne.
     </tei:p>
     <tei:p>
      „Nemám času. Utri chytro hocičím!“
     </tei:p>
     <tei:p>
      Miško sa bezradne díval na pána Kočiša a nevedel napochytre, čo má   robiť.
     </tei:p>
     <tei:p>
      „Hoci s tou handrou!“ ukázal na Miškov chatrný kabátik, prehodený   pred maštaľou na šnúre. Marka ho vyprala a poobšívala, aby si ho   Miško mohol obliecť, až pôjde do školy. Práve sa dosúšal na   slnku.
     </tei:p>
     <tei:p>
      „Ale to je... to je môj kabátik,“ opovážil sa zaprotestovať   Miško.
     </tei:p>
     <tei:p>
      „To je jedno!“ skríkol netrpezlivo pán. „Ponáhľam sa, a takto   nemôžem odísť,“ otrčil znova topánku.
     </tei:p>
     <tei:p>
      A Miško mu s trpkosťou sotieral s topánky lajno rukávom vypratého   kabáta.
     </tei:p>
     <tei:p>
      Keď bola topánka čistá, pán sa blahosklonne usmial na Miška. Dal   mu frčku do nosa. Zapískal na svojho poľovníckeho psa a odišiel.
     </tei:p>
     <tei:p>
      A Miško mal zas o čom uvažovať.
     </tei:p>
    </tei:div>
    <tei:div type="chapter">
     <tei:head>
      NA ČIČKÁCH
     </tei:head>
     <tei:p>
      „Miško, vstávaj! Už je ráno!“
     </tei:p>
     <tei:p>
      Miško otvoril oči a rozospatý sa rozhliadal. Ďuro stál pri svojom   lôžku. V ľavej ruke držali čriepok zrkadla a pravou si začesával   tvrdé, nepoddajné vlasy. Pozrel na Miška a s úsmevom mu riekol:
     </tei:p>
     <tei:p>
      „Slnko už dávno vstalo a ty by si sa najradšej prevalil na druhý   bok. Nuž, keby to záviselo odo mňa, nechal by som ťa ešte so dve   hodiny v posteli. Ale je už päť hodín. A kým odídeme, musíme ešte   kadečo porobiť.“
     </tei:p>
     <tei:p>
      Miško sa až teraz celkom prebudil. Zrazu si spomenul, že má ísť s   ujom Ďurom na majer.
     </tei:p>
     <tei:p>
      „Čičky!“ vykríkol naradostený a vyskočil so svojej úzkej lavice,   kde mal lôžko. „Ideme na Čičky!“ opakoval a už si aj naťahoval   nohavice.
     </tei:p>
     <tei:p>
      Miško poznal Čičky iba z Ďurovho rozprávania a z Markiných   krátkych poznámok. Majer si predstavoval ako veľké mravenisko, kde   ľudia v peknej shode a vzájomnej láske vykonávajú svoju prácu.
     </tei:p>
     <tei:p>
      Ďuro s vrúcnosťou rozprával o ľuďoch z majera. Mišo vycítil, že   ten pochmúrny a málovravný Ďuro ľúbi kraviarov a všetkých želiarov na   Čičkách. Ale z Markiných rečí vedel aj to, že tam žije človek,   podobný pánu Kočišovi, ktorý je postrachom všetkých dobrých ľudí.
     </tei:p>
     <tei:p>
      Vybehol na dvor. Zo studne vytiahol plné vedro vody, vychrstol ju   do válova a umyl sa.
     </tei:p>
     <tei:p>
      Dedina sa zobúdzala.
     </tei:p>
     <tei:p>
      Z dvorov sa ozývalo kikiríkanie.
     </tei:p>
     <tei:p>
      Kde-tu lenivo zabrechal pes, ako by na skúšku, či cez noc   nezachrípol.
     </tei:p>
     <tei:p>
      Dolu cestou hrkotal voz. Bič veselo plieskal a pohonič sviežo   pokrikoval.
     </tei:p>
     <tei:p>
      Neďaleko otvorili škrípajúcu bránu. Krava tiahlo zabučala,   zdraviac nový deň. A potom už len cengot zvoncov ozýval sa dedinou.   To pastier vyháňal kravy na pašu.
     </tei:p>
     <tei:p>
      Miško roztiahol ramená. Oči mu zaletely ponad strechy domov,   zaliate slnkom. Z komínov sa kudlil riedky dym a stúpal do výšky.
     </tei:p>
     <tei:p>
      V záhrade čvirikali vrabci, radostne a bezstarostne. Lastovička v   prudkom lete spustila sa ponad dvor a zamierila pod strechu, kde mala   svoje hniezdo.
     </tei:p>
     <tei:p>
      Miško zhlboka vydýchol. Do pľúc sa mu vodral čistý ranný vzduch,   nasýtený vôňou zeme.
     </tei:p>
     <tei:p>
      Bol očarený zobúdzajúcim sa dňom.
     </tei:p>
     <tei:p>
      Kuchynské dvere sa otvorily. Zastala v nich Marka. Slnko jej   osvietilo širokú tvár. Vlasy v silnom vrkoči jej padaly na chrbát.   Dlaňou si priclonila oči a pozrela ku studni. Milo kývla Miškovi,   ktorý ju hlasito a srdečne pozdravil.
     </tei:p>
     <tei:p>
      „Pst! Páni ešte spia!“ priložila si v náhlom ľaku prst na   ústa.
     </tei:p>
     <tei:p>
      Čaro nového rána pri spomienke na Kočišovcov bolo preč. Miško   zosmutnel ako dieťa, ktorému sa zborí dom z kociek.
     </tei:p>
     <tei:p>
      Marka zmizla a znova sa zjavila. V rukách niesla plechové hrotky.   Mierila ku studni.
     </tei:p>
     <tei:p>
      „Dobré ráno, Marka,“ zavolal Miško ešte raz. A chytro dodal: „Dnes   idem na Čičky!“
     </tei:p>
     <tei:p>
      „Akosi sa tešíš na tie Čičky. Len aby ťa tam pán správca   nezapriahol do ťažšej roboty. Jemu je jedno, chlapec, či muž, žena,   či dievča. Sotí ho ta, kde práve potrebujú pracovníka.“
     </tei:p>
     <tei:p>
      „Ujo Ďuro bude kosiť a ja budem pri koňoch. To nie je ťažká   robota,“ povedal Miško presvedčivo.
     </tei:p>
     <tei:p>
      „Neviem, neviem, Miško, či to bude tak, ako si to myslíš. A ak pán   Kočiš povie: ,Marka, zajtra musíš ty popásť kravy, lebo Miško pôjde s   Ďurom na Čičky,‘ to známená, že ťa na majeri na čosi potrebuje.“
     </tei:p>
     <tei:p>
      Miško len zľahka mrdol plecom. Schytil metlu a začal zametať dvor.   Do dvora vošla Zuzka Cibuľovie, dcéra domkára Cibuľu. V ruke mala   kaňvu na mlieko. Placho sa rozhliadala po dvore. Keď zazrela Miška,   pohodila veselo hlavou a vbehla do maštale. Ochvíľu sa došúrala stará   babka Agneša, matka kostolníka Griba. Zamierila ku komore, čo slúžila   za chladiareň.
     </tei:p>
     <tei:p>
      Stisla kľučku — dvere boly zamknuté. Zťažka si sadla na drevenú   lavicu na podstení a vyčkávala.
     </tei:p>
     <tei:p>
      Miško zamietol dvor, hodil metlu v šope do kúta a šiel do maštale.   Práve z nej vychádzala Marka s dvoma hrotkami mlieka.
     </tei:p>
     <tei:p>
      „Hladný som, že by som klince zjedol,“ usmial sa na ňu Miško.
     </tei:p>
     <tei:p>
      „Už, už, len toť Zuzke nalejem. A ľaľa, už aj tetka Agneša sú tu.   Vitajte, a čo dnes tak skoro?“
     </tei:p>
     <tei:p>
      Tetka Agneša ako obyčajne začala rozprávať o svojich neduhoch.   Marka, sotva počúvajúc, odomkla dvere komory, vošla dnu a namerala   mlieko tetke Agneši a Cibuľovie Zuzke.
     </tei:p>
     <tei:p>
      Miško pomohol Ďurovi pripraviť kosu, kone a voz na cestu. Vošli do   kuchyne, kde im Marka naliala čerstvo nadojeného mlieka a odkrojila   hodný okruch domáceho chleba. Postojačky sa najedli a vyšli do   prebudeného rána.
     </tei:p>
     <tei:p>
      Nasadli na voz. Ďuro schytil bič a švihol ním v povetrí. Kone sa   rozhýbaly a voz vyhrkotal z dvora. Div nesrazil notárovie slúžku,   ktorá vchádzala do dvora po mlieko. Ďuro prudko zatiahol opraty a   zlostne zahromžil. Zľakol sa, veď sa mohlo stať nešťastie. Dievča sa   prešuchlo popri voze a Ďuro uľahčene zapukal bičom.
     </tei:p>
     <tei:p>
      Majer bol veľký a výnosný. Od Opátovej bol vzdialený tri   kilometre. A pretože pán Kočiš nechcel ostať v Opátovej celkom bez   dobytka, ponechal si v domácej maštali tri dobré dojnice a svoje   obľúbené kone. Mlieko predával na litre a dobre na ňom zarobil.   Chamtivá pani Kočišová mlieko odstreďovala a potom predávala ako   plnotučné. Maslo predávala za drahý peniaz dedinskej „honorácii“,   ktorá nemala gazdovstvo.
     </tei:p>
     <tei:p>
      Marka sa potajomky usilovala napraviť túto neprávosť. Keď   chudobnejšie zákazníčky prišly po mlieko skorej, než Kočišovci   povstávali, naliala im bez slova čerstvo nadojeného mlieka.   Niekoľkokrát sa stalo, že ju pri tom Kočišová prichytila. Marka sa   potom zajakavo vyhovárala, že sa pomýlila. Zdalo sa, že Kočiška   uverila. No na Marku od tých čias pozerala ako na prihlúplu.   Neprepustila ju však, lebo Marka bola inak veľmi svedomitá a robotná   pomocnica. V dome bola už šesť rokov. Robila všetky domáce práce,   chovala hydinu a často pomáhala aj Ďurovi na poli. Pritom Marka bola   tichá a nenáročná dievka. Rodičov už dávno nemala. Otec jej umrel vo   svetovej vojne, v osemnástom, keď mala jeden rok. Matku stratila o   desať rokov neskoršie. Od mala sa potĺkala, hľadajúc nielen možnosť   obživy, ale aj vľúdne slovo. Neraz sa jej nedostalo ani jedno, ani   druhé. Hoci Kočišovci zaobchádzali s ňou neraz hrubo, zostala u nich,   lebo mala v dedine dobrých priateľov a ani do rodiska nemala ďaleko.   A potom, bol tu Ďuro, s ktorým sa už dohovorili, že keď si nasporia   pár korún, založia si rodinný krb.
     </tei:p>
     <tei:p>
      Teraz vybehla za odchádzajúcim vozom. V ruke mala napochytre   zakrútený chlieb, mávala ním a volala: „Hej, Ďuro, Miško! Toto ste si   zabudli!“ Ďuro zatiahol opraty a kone zastaly. Vzal od Marky balíček,   prehodil žartovné slovo a znova švihol bičom. Kone sa pustily cvalom   dopredu.
     </tei:p>
     <tei:p>
      Povetrie bolo priezračné, klenba oblohy oslepujúco belasá, iba od   západu, zpoza lesa, vynáraly sa kučeravé baránky. Obilie po oboch   stranách hradskej bolo obťažkané zlatými klasmi. Napravo vybehúvaly   do stráne polia a políčka. Od lesa ich oddeľoval zelený koberec lúky.   Bola to lúka Kočišova, kam Miško chodieval pásť kravy. Teraz bola   pustá. Les za jej chrbtom stál tíško a tajuplne.
     </tei:p>
     <tei:p>
      Naľavo bola rovina s pšenicou a mierny svah s vinicami. Po oboch   stranách hradskej vinuly sa plytké úžľabinky, divo zarastené lopúchom   a všelijakou burinou. Na poliach sa už belely šatky usilovných žien,   leskly sa ohorené ramená chlapov. Obilie pod ich rukami odovzdane   klesalo na teplú zem.
     </tei:p>
     <tei:p>
      Bola žatva.
     </tei:p>
     <tei:p>
      Miško sa rozžiarenými očami díval s voza. Bol uveličený, aj   šťastný. Ďuro mu požičal bič, ba aj opraty mu dovolil podržať. Miško   sa díval to na kone, to po kraji, a nebol by dbal, viezť sa takto do   večera.
     </tei:p>
     <tei:p>
      No majer bol už neďaleko. Kone zmiernily cval. Potom už len s   kroka na krok stúpaly do mierneho svahu.
     </tei:p>
     <tei:p>
      Drevený kríž hore na kopci, rozsušený slnkom a ovenčený zvädnutým   venčekom kvetov, určoval hranice medzi opátovským chotárom a   „Čičkami“.
     </tei:p>
     <tei:p>
      Miško zhlboka vydýchol od prekvapenia: v údolí, medzi divými   gaštanmi, lipami a agátmi, rozprestieraly sa Čičky. Rozsiahle   hospodárske budovy boly ponorené do sýtej zelene. Pohľad do údolia   bol úchvatný.
     </tei:p>
     <tei:p>
      Miško švihol bičom a netrpezlivo sa zahniezdil. Zdalo sa mu, že   koníky akosi ľahostajne kráčajú k majeru. Ďuro si povšimnul Miškov   nepokoj. „Čo je s tebou? Veď sme už tu! Len aby sa ti Čičky   neprejedly,“ dodal Ďuro a ustarostene svraštil čelo.
     </tei:p>
     <tei:p>
      Vchádzali do majera. Široká, širočizná brána bola otvorená   dokorán. Dlhé, nízke, ošarpané staviská ohraničovaly priestranný   dvor. Miško sa zvedavo rozhliadol.
     </tei:p>
     <tei:p>
      Na samom konci dvora stála vyššia, pekná budova.
     </tei:p>
     <tei:p>
      „Kto tam býva?“ pýtal sa Miško Ďura a ukazoval prstom na   budovu.
     </tei:p>
     <tei:p>
      „Tam býva pán správca. A tam je aj kancelária.“
     </tei:p>
     <tei:p>
      Obloky boly otvorené, ale Miško zďaleka a cez spustené záclony   nedovidel do izieb. Odvrátil oči, blúdil nimi po okolí.
     </tei:p>
     <tei:p>
      Bol sklamaný. Čičky si predstavoval krajšie, rušnejšie, s hurhajom   pracujúcich ľudí a s kŕdľom veselých detí. A Čičky sa mu teraz   ukazovaly inakšie.
     </tei:p>
     <tei:p>
      Maštale síce boly veľké, priestranné, ale obytný dom želiarov   pôsobil pochmúrne a skľučujúco. Šindeľ prehnitý, miestami prikrytý   térovým papierom. Veľká bieda kričala zo želiarskeho domu.
     </tei:p>
     <tei:p>
      Na dvore bolo pusto. Pri betónovom hnojisku hrabaly sliepky a   ďalej pri potoku, kde bol žľab a napájadlo, hraly sa drobné deti.
     </tei:p>
     <tei:p>
      Kučeravý Bundáš rozťahoval sa pri búde a zoširoka zíval.
     </tei:p>
     <tei:p>
      Miško naňho zavolal. Pes sa zúrivo rozbrechal. Ďuro ho utíšil a   keď pes zbadal, že Miško patrí k Ďurovi, zívol a pomaly šiel k svojej   mise, štrngajúc reťazou, pripevnenou ku krúžku na lane. Lano viselo   medzi búdou a bránou. Bundáš nepustil nikoho cudzieho do dvora, iba v   sprievode domáceho človeka.
     </tei:p>
     <tei:p>
      „Kde sú ľudia?“ začudoval sa Miško.
     </tei:p>
     <tei:p>
      „Na poli. Zmeškali sme,“ odvetil Ďuro.
     </tei:p>
     <tei:p>
      Z parádneho domu vyšla slúžka. Mierila s vedrami po vodu.
     </tei:p>
     <tei:p>
      „A čo ste dnes tak neskoro, Ďuro?“ zakričalo usmiate dievča.   „Všetci sú už na poli.“
     </tei:p>
     <tei:p>
      „Ideme teda aj my,“ odvetil Ďuro. Dal sa koňom napiť a znova vyšli   z majera.
     </tei:p>
     <tei:p>
      Na poli bolo rušno. Chlapi kosili, ženy viazaly. Správca v bielej   košeli, so slameným klobúkom na hlave a s fajočkou v ústach,   prechádzal sa medzi nimi a striežil, aby nikto v robote   nezastával.
     </tei:p>
     <tei:p>
      Ďuro shodil kabát i košeľu a zastal si na koniec radu ku   koscom.
     </tei:p>
     <tei:p>
      Miško si predstavoval kosenie so spevom. Cvengot kôs, jasot   škovránka a spev ľudí, to bol obraz, ktorý si po Ďurovom rozprávaní o   ľuďoch na Čičkách vytvoril. No nikto tu nespieval, iba správca občas   zaškriekal.
     </tei:p>
     <tei:p>
      „Ty, Beta, čo sa nevieš ohýbať? Matej, čo tak lenivo s tou kosou?   Keby bola pred tebou misa s polievkou, to by si sa inakšie   činil!“
     </tei:p>
     <tei:p>
      Odpoveďou bolo ponuré mlčanie alebo zatrpklé poznámky, tichučko   utrúsené, aby ich správca nezačul.
     </tei:p>
     <tei:p>
      Miško sa zamiešal medzi ženy. Správca si ho hneď povšimol.
     </tei:p>
     <tei:p>
      „Hej, ty, poď sem!“ zakričal naňho.
     </tei:p>
     <tei:p>
      Keď Miško k nemu pribehol, vravel mu: „Ty si Mišo, však?“ Chlapec   prikývol a správca pokračoval: „Pán Kočiš mi povedal, že môžem na   teba sveriť kravy, kým sa Jožo uzdraví. Tam za poľom ich pasie jedna   želiarka. Choď za ňou a povedz jej, aby prišla viazať. Ale nech sa   ponáhľa! A ty daj pozor na kravy. Na obed ich zaženieš do maštale   podojiť.“
     </tei:p>
     <tei:p>
      Miško čosi zahabkal, obzrel sa neistým pohľadom po Ďurovi a pustil   sa smerom, čo mu ukazovákom naznačil správca.
     </tei:p>
     <tei:p>
      Úzkou poľnou cestou došiel na lúku, obrastenú vrbinou. So dvadsať   kráv roztrúsene sa popásalo na šťavnatej tráve. Vychudnutá žena   sedela v tôni na kameni a zamyslene švihala prútikom.
     </tei:p>
     <tei:p>
      „Dobrý deň, tetka. Prišiel som pásť kravy. A vy máte ísť na pole   viazať. Pán správca odkazujú,“ riekol Miško.
     </tei:p>
     <tei:p>
      „Aha, tak ty si namiesto Jožka,“ vytrhla sa zo zamyslenia žena.   Vstala, zatiahla si pod bradou šatku a riekla ešte: „Na kravy daj   dobrý pozor, aby nezašly toť do škody. Akurát je tu roľa Bartošovie,   ten by ťa poriadne vyobšíval, keby ti ta kravy zašly. A aby si ich   nezabudol na poludnie dohnať na Čičky na dojenie.“ Žena zabodla oči   do zeme a rozmýšľala, či nezabudla ešte niečo Miškovi pripomenúť. Keď   neprišla na nič, zdvihla hlavu a riekla: „Tak ja už idem.“
     </tei:p>
     <tei:p>
      Miško hľadel za ňou. Jej vychudnutá postava s vystupujúcimi   lopatkami mu pripomínala matku. Zrazu sa rozcitlivel. Sadol si na   trávou porastený krtinec a smutne vzdychol.
     </tei:p>
     <tei:p>
      V duchu sa mu zjavila matka taká, akú ju najčastejšie vídaval:   zatrpklá, so stisnutými perami, ako by potláčajúcimi bolesť, ale s   očami plnými lásky. Videl jej pohyby, počul jej hlas, potom celkom   jasne slová, ktorými sa s Miškom lúčila v sirotinci.
     </tei:p>
     <tei:p>
      Oči sa mu zalialy slizami a stekaly dolu tvárou. Neutieral si ich.   Naokolo nebolo nikoho. Nebola tu pani Kočišová, ktorá ho hnala z   roboty do roboty, nebol tu tvrdý Ďuro, ktorý bol od kosti dobrák, ale   Miško sa pred ním hanbil plakať.
     </tei:p>
     <tei:p>
      Bol tu sám. Mohol sa konečne venovať sebe. Kravy sa pokojne pásly   a na Miška ani okom nehodily. Vytiahol si zpod trička retiazku so   srdiečkom. Od toho dňa, kedy mu ju matka zavesila na krk, srdiečko   neotvoril. Vedel, že matkina podobizeň by v ňom ešte väčšmi   rozjatrila bolestivú ranu.
     </tei:p>
     <tei:p>
      Prsty sa mu nervózne chvely, keď otváral plechový medailónik.   Predstavoval si, že keď medailónik otvorí, vystúpi z neho jeho   mamička, schytí ho za ruku a odvedie domov. Domov! Pivničná izba s   pachom zatuchIiny, s okienkami až pri zemi a s vŕzgajúcimi drevenými   schodmi. Ošarpaný kredenc, posteľ a stôl, ktorého jednu hranu Miško   raz orezal nožíkom.
     </tei:p>
     <tei:p>
      Miško prižmúril oči, aby mu domov v predstavách jasnejšie   vystúpil. Nedarilo sa mu to. Ba vynorila sa mu predstava otca. A   vzápäť scéna s obitým hrnčekom. Videl sa doma v posteli, počul otcove   neisté kroky, potom lomoz a nádavky na „buržujov“. Spomenul si na   svoj sen s mátohou. Všetko videl tak jasne, ako by sa to bolo   odohralo nie pred mesiacmi, ale v tejto chvíli.
     </tei:p>
     <tei:p>
      Miško sa zachvel. Slzy mu zaschly na tvári. Spomienky sa pomaly   rozplynuly a do celej jeho mysle sa vtesnaly otázky: ,Prečo otec   pije? Prečo nepracuje, keď vraví, že chce pracovať? A ako to, že ani   pán domáci nepracuje, a predsa sa má dobre? Prečo musím byť preč od   mamičky? Prečo sa majú niektoré deti dobre, a iné zle?‘
     </tei:p>
     <tei:p>
      Miško rozmýšľal, až mu perličky potu vyskočily pod nos. Ale čo ako   tuho rozmýšľal, prichádzal k jedinému uzáveru: ,Otec je na vine.   Otec, lebo pije.‘ A znova sa naňho nahneval a zlostne stiahol   čelo.
     </tei:p>
     <tei:p>
      Ktorási krava žalostne zahučala. Miško naľakane vyskočil. Zabudol   na kravy.
     </tei:p>
     <tei:p>
      Tie sa už pásly na druhom konci lúky. Chytro ich počítal. Jedna   chýbala. Miškovi sa roztriasly kolená. Kde sa len podela?
     </tei:p>
     <tei:p>
      Rozhliadol sa. V Bantošovie škode, na ktorú ho upozornila   žehliarka, krava nebola.
     </tei:p>
     <tei:p>
      „Na, moja, na, moja, na, na, na!“ vyvolával Miško na kravu.
     </tei:p>
     <tei:p>
      Niektoré sa obzrely na chlapca, ostatné lenivo šibly chvostom a   pásly sa ďalej.
     </tei:p>
     <tei:p>
      Ustrašený Miško vbehol medzi kríky a vrbiny. Nebolo jej tu.   Prebrodil jarček a vybehol do poľa, odkiaľ bolo vidieť široko-ďaleko.   Na tomto poli stály už rady obilných krížov. Ľudia žali obďaleč na   inom poli.
     </tei:p>
     <tei:p>
      Slnko stálo vysoko na oblohe. Chýlilo sa k poludniu. Chlapec si   zaclonil oči a nepokojne sa rozhliadol.
     </tei:p>
     <tei:p>
      Na cestičke zazrel bicyklistu. Srdce sa mu zatrepotalo. Slamený   klobúk, biela rozhalená košeľa, biele nohavice. Bol to pán Kočiš. V   tom istom okamihu zazrel aj kravu. Stála neďaleko cesty pri snopoch a   zrazu smutne zahučala.
     </tei:p>
     <tei:p>
      Pán Kočiš soskočil s bicykla a Miško sa hnal bosými nohami za   kravou, nedbajúc, že ho strnisko zráňa do krvi.
     </tei:p>
     <tei:p>
      „Ideš ty nazpät!“ kričal a šibal pri tom vo vzduchu.
     </tei:p>
     <tei:p>
      Dobehol. Pán Kočiš stál už pri krave a skúmavo ju prezeral.
     </tei:p>
     <tei:p>
      „Ty naničhodník! Takto dávaš pozor na kravy?! Veď je nadutá. Keď   skape, skapeš aj ty!“ plesol vydeseného Miška po líci, že sa pred ním   na chvíľu zatemnil svet.
     </tei:p>
     <tei:p>
      „Zažeň ju opatrne domov! Aj ostatné!“ rozkazoval zlostne pán   Kočiš.
     </tei:p>
     <tei:p>
      Miško napochytre nevedel, či bežať za ostatnými kravami, či túto   ratovať.
     </tei:p>
     <tei:p>
      „Zažeň tamtie sem a potom pomaly domov,“ reval naňho pán Kočiš.   „Ty drúk!“ dodal zlostne.
     </tei:p>
     <tei:p>
      Miško bežal na lúku, ako by ho vietor hnal. Kým však sohnal   dovedna nasýtené a lenivé kravy, uletelo desať minút. Pán Kočiš bol   netrpezlivý. Keď Miško došiel s kravami, nadal mu do lenivých   darmožráčov. Na bicykel už nesadol. Tiskal ho vedľa seba, bedlivo   pozoroval nadutú kravu a nadával chlapcovi.
     </tei:p>
     <tei:p>
      A bol by nadával možno celou cestou, keby sa nebol rozkolembal   opátovský zvon. Oznamoval poludnie. Jeho zvuk niesol sa velebne nad   pokosenými i nepokosenými lánmi. Umĺkol aj malý škovránok, načúvajúc   lahodnému spevu zvona.
     </tei:p>
     <tei:p>
      Pán Kočiš sňal s hlavy klobúk a zamĺkol.
     </tei:p>
     <tei:p>
      Na majeri bolo teraz rušno. Ženy vychádzaly z dvora a v rukách   niesly košíky s jedlom. Detváky ich obskakovaly a dobiedzaly. „Mamka,   lačný som!“ „Veď počkaj, naješ sa ochvíľu!“ sľubovaly netrpezlivo.   Iné zase: „Choď, stará mať ti dajú!“
     </tei:p>
     <tei:p>
      Všetko sa ponáhľalo, všetko horúčkovito pracovalo.
     </tei:p>
     <tei:p>
      Na oblohe sa kopily chmáry. Západ sa už zatiahol čiernou mrákavou   ako smútočným rubášom. Bolo dusno. A slnko žiarilo a pálilo tak   nemilosrdne, ako by chcelo vycicať všetku vlahu zo zeme, z   rastlinstva i z ľudí.
     </tei:p>
     <tei:p>
      Miško zahnal kravy do maštale. Zdutá vošla len veľmi   neochotne.
     </tei:p>
     <tei:p>
      Prišly dojičky s hrotkami. Medzi nimi bola aj suchá želiarka,   ktorú už Miško poznal a ktorá mu pripomínala matku. Bola to Kata   Žinčicová.
     </tei:p>
     <tei:p>
      Keď zazrela chorú kravu, preľakla sa.
     </tei:p>
     <tei:p>
      „Ty, ako sa to stalo?“ chytila v údese Miška za plece. „Vrav, lebo   my za to vyhoríme!“
     </tei:p>
     <tei:p>
      Miško jachtavo odpovedal. „Neviem, zrazu odišla od ostatných. A   videl som, že je smutná.“
     </tei:p>
     <tei:p>
      Žinčicová sa prekrižovala. „No, darmo, stalo sa, a my za to   nemôžeme. Aj ľudia ochorejú i umrú, a kto za to môže?“
     </tei:p>
     <tei:p>
      Dobehly želiarky-dojičky. Miško pozrel na ne. Všetky maly utrápený   výraz v tvári, všetky boly jednako vydesené.
     </tei:p>
     <tei:p>
      Vošiel pán Kočiš, za ním správca, odutý a červený v tvári ani rak.   Pristúpil ku krave. Správca jej otvoril papuľu, potom ju celú obzrel,   významne pohmkal a riekol: „Kováča treba zavolať, ale hneď!“
     </tei:p>
     <tei:p>
      Miško sa až neskoršie dozvedel, že opátovský podkúvač bol občas i   zverolekárom. Rozumel sa trochu dobytku a často mu pomohol.
     </tei:p>
     <tei:p>
      Keď ženy začuly spomenúť kováča, uľahčene si vydýchly. „Nie je   ešte neskoro. Keď nevolá mäsiara, nie je neskoro,“ šepla chlapcovi   Žinčicová.
     </tei:p>
     <tei:p>
      Miškovi sa nahrnuly slzy do očí. Teraz, keď sa nazdával, že je po   nebezpečenstve, chcelo sa mu plakať. Hrýzol si pery a nenápadne sa   chcel vytratiť z maštale. Pri dverách ho pristavil hlas pána Kočiša.   „Zabehneš chytro pre kováča, ale nech je tu raz-dva. Potom zájdi ku   vdove Čurilovej a povedz jej, aby prišla robiť, lebo ju ináč vyženiem   z domu. Ale najprv bež po kováča!“
     </tei:p>
     <tei:p>
      Miško dosiaľ nevedel, kde býva kováč, a aj vdovu Čurilovú poznal   iba po mene. No i tak bol rád, že sa môže stratiť s očú pána Kočiša a   pána správcu.
     </tei:p>
     <tei:p>
      Letel ozlomkrky k Opátovej.
     </tei:p>
     <tei:p>
      Zastal pri prvej chalupe. Dievčatko z nej práve vyháňalo húsky na   pašu.
     </tei:p>
     <tei:p>
      „Kde býva kováč?“ spýtal sa ho.
     </tei:p>
     <tei:p>
      „Tam,“ hodilo dievča rukou smerom k dolnému koncu dediny.
     </tei:p>
     <tei:p>
      Miško ani nezaďakoval, a už aj bežal dole dedinou. Konečne! Zastal   pred bránou, nad ktorou trčal drúčik s čiernou tabličkou a pozlátenou   podkovkou.
     </tei:p>
     <tei:p>
      Miško sa vrútil do dvora. Veľký chlpatý pes vyskočil z búdy a   zúrivo sa rozbrechal na Miška. Bol priviazaný na reťazi, ublížiť   nemohol.
     </tei:p>
     <tei:p>
      Miško si ho nevšímal. Zbadal vyhňu. V dielni stál kováč a udieral   na rozžeravené železo. Iskry odletovaly na všetky strany ako   vyplašené svätojánske mušky. Hotovú podkovu hodil potom do vedra s   vodou. Tam prudko zasyčala.
     </tei:p>
     <tei:p>
      Miško preglgol slinku a pozdravil.
     </tei:p>
     <tei:p>
      „Krava sa nám nadula. Poďte pomôcť!“ vysypal na dúšok.
     </tei:p>
     <tei:p>
      „A čí si ty?“ začudoval sa vysoký kováč so začiernenou tvárou.
     </tei:p>
     <tei:p>
      „Ja som Mišo. Pasiem kravy u Kočišov.“
     </tei:p>
     <tei:p>
      „Aha!“ vyriekol kováč a dodal ľahostajne: „Prišiel si na zlú   adresu. Dobytku sa rozumie Ondro Pál. Ten býva hen za vodou. Nie je   kováč, ale podkúvač. Tak druhý raz sa nepomýl!“
     </tei:p>
     <tei:p>
      Miško sotva pozdravil a už sa hnal k podkúvačovi. Prebrodil sa cez   jarok a dal sa naznačeným smerom. Chatrná chalúpka s podkovičkou,   pribitou na rozheganých vrátkach, čupela si hneď pri vode.
     </tei:p>
     <tei:p>
      Vbehol do dvora. Malinká čierna vyhňa sa neprívetivo zaškerila   naňho. Vysoký zavalitý človek práve vyšiel z chalúpky. Zpakruky si   utieral ústa. Pozrel udivene na Miška.
     </tei:p>
     <tei:p>
      „Strýko, nám sa nadula krava. Poďte chytro, lebo nám zdochne!“
     </tei:p>
     <tei:p>
      „Už aj idem,“ odvetil podkúvač. S chvatom sňal čiernu zásteru,   zahodil ju na poskladané drevá a rezko vykročil. Miško za ním.
     </tei:p>
     <tei:p>
      „A čí si ty? Nepoznávam ťa,“ pýtal sa chlapca.
     </tei:p>
     <tei:p>
      „Ja som Miško. A pasiem kravy u pána Kočiša.“
     </tei:p>
     <tei:p>
      „U Kočiša?“
     </tei:p>
     <tei:p>
      Kováčovi prekvapením vyskočilo obočie až doprostred čela. „Myslel   som, že vám sa nadula krava.“ Zmeral chlapca od hlavy po päty.
     </tei:p>
     <tei:p>
      „Nie, ja tu len pasiem,“ jachtal zrazu zmäteno.
     </tei:p>
     <tei:p>
      Kováč sa naňho pozorne zadíval. Nemal sa v čom kochať. Chatrné   nohavice, upevnené posväzovaným motúzom, a deravé tričko zakrývaly   chlapcovo kostnaté telo.
     </tei:p>
     <tei:p>
      Miško ani tvár nemal peknú. Líca chudé, posiate pehami, nos sa   lúpal od slnka a vlasy neboly dávno strihané. Díval sa však tak vážne   a úpenlivo na kováča, že ten nemohol iné, ako chytiť ho za rameno a   utešujúco povedať: „Už teraz viem. Pán ti nadáva, že ty si na   príčine, že sa nadula krava. Nie neboj sa, ak sa bude dať, zachránim   ju,“ a zamieril ku Kočišovie domu.
     </tei:p>
     <tei:p>
      „Nie sem, ale na majer,“ zľakol sa Miško pri myšlienke, že teraz   mrdne plecom a povie: „To je ďaleko, nejdem!“
     </tei:p>
     <tei:p>
      Ondro Pál sa, pravda, poškrabal po temeni, pozrel i na oblohu, kde   sa hromadily ťažké mračná, ale ihneď uspokojil chlapca: „Keď je tak,   nuž idem, len aby nebolo neskoro!“
     </tei:p>
     <tei:p>
      Miškovi sa sovrelo srdce. Potom mu prišlo na um, že má ísť s   odkazom k vdove Čurilovej. Spýtal sa podkúvača, kde vdova býva.
     </tei:p>
     <tei:p>
      „Poď so mnou, ukážem ti,“ ochotne odvetil Miškovi.
     </tei:p>
     <tei:p>
      Chlapec bol šťastný. Okrem Marky a Ďura podkúvač bol prvý človek,   ktorý sa s ním vľúdne rozprával. Pocítil k nemu vďačnosť. Keby sa   nebol hanbil, bol by ho schytil za ruku a povedal: „Ujo, vy ste taký   dobrý!“
     </tei:p>
     <tei:p>
      „Tak tu býva Čurilová. Choď a vybav tam, čo máš! Ja sa ponáhľam.   Nechcem, aby ma chytila búrka.“
     </tei:p>
     <tei:p>
      Miško pozdravil a chvíľu sa zamyslene díval za zavalitou postavou   Ondreja Pála. Potom sa obrátil k domcu. Bol nizučký — strecha sa div   nedotýkala zeme. Dve malé okienka sa dívaly ustrašene na zaprášenú   cestu. Miško vošiel nízkou bránou do dvora. Bolo tu všetko také malé,   ako by tu bývali trpaslíci. Miško si spomenul, že z tohto dvora   vychádzalo dievčatko s húskami, ktorého sa pýtal na kováča.
     </tei:p>
     <tei:p>
      Miško zastal uprostred malinkého dvora a rozhliadol sa.
     </tei:p>
     <tei:p>
      Na dvore nebolo nikoho.
     </tei:p>
     <tei:p>
      Pri plote hrabaly sliepky. Jedna sa práve usilovala dostať sa   medzerou v plote do záhrady. Trepala krídlami a hrabala pazúrmi, kým   sa jej to nepodarilo. Víťazne zamávala krídlami a začala kotkodákať.   Drobné kurence v okamihu obklopily svoju matku.
     </tei:p>
     <tei:p>
      Miško sa poobzeral aj po dvore. Z dverí chalúpky vychádzala akási   žena, malá a tenká ako triesočka. Začudovane pozrela na Miška.
     </tei:p>
     <tei:p>
      „Vy ste tetka Čurilová?“
     </tei:p>
     <tei:p>
      Žena prikývla.
     </tei:p>
     <tei:p>
      „Tetka, máte ísť na majer. Pán Kočiš odkazujú, aby ste prišli   robiť, lebo...“ Miško sa zarazil. Akosi nemohol tlmočiť Kočišove   bezohľadné slová. Preto napochytre dopovedal: „... lebo máte ísť tam   robiť.“
     </tei:p>
     <tei:p>
      „Viem... pôjdem,“ riekla žena. „Doteraz som nemohla. Paľko je   akýsi chorý. Neprestajne vykrikuje a je horúci ako oheň.“ Žena   vzlykla.
     </tei:p>
     <tei:p>
      Miško poznal ten vzlyk. Bol to dozvuk plaču. Placho pozrel na   vdovinu utrápenú tvár a potiahol nosom. Nevedel, čo ho ešte drží na   tomto malom dvore. Odkaz vybavil a mohol ísť. A predsa ostal a   vyčkával.
     </tei:p>
     <tei:p>
      „Pôjde aj Jožko, je mu už lepšie. To od slnka ochorel,“   rozhovorila sa žena, ako by Miško Jožka poznal.
     </tei:p>
     <tei:p>
      Ako na zavolanie vyšiel z kôlne vysoký chlapec. Mal na sebe iba   polátané gaťky. Holé prsia mal potiahnuté červenou kožou, ktorá sa   miestami lúpala. Rebrá mu trčaly, div kožu neprerazily. Tmavé vlasy,   veľké ústa a vážny pohľad ho robily starším.
     </tei:p>
     <tei:p>
      „Od Kočišových prišiel. Mám ísť vraj robiť,“ oznamovala vdova   Čurilová svojmu synovi.
     </tei:p>
     <tei:p>
      „A Paľko?“ znepokojil sa chlapec.
     </tei:p>
     <tei:p>
      „Anička ostane pri ňom, dala som mu studený obklad... doktora by   bolo treba,“ vydýchla zúfalo.
     </tei:p>
     <tei:p>
      Jožko v zamyslení zašúchal nohou a ustarostene prikývol. Zrazu   obrátil oči na Miška. Pátravo sa mu zahľadel do tváre.
     </tei:p>
     <tei:p>
      „Tak ja už idem,“ vyriekol ten nevdojak a zvrtol sa k bránke.
     </tei:p>
     <tei:p>
      „Ty, počkaj, a mne pán nič neodkazujú?“ zvolal za ním Jožko.
     </tei:p>
     <tei:p>
      Miško zastal. „Nič,“ riekol a zakrútil hlavou.
     </tei:p>
     <tei:p>
      „A kto pasie kravy?“
     </tei:p>
     <tei:p>
      „Ja som dnes pásol. A jedna sa mi nadula,“ priznával sa Miško.
     </tei:p>
     <tei:p>
      „Nevrav, nadula?“ zľakol sa Jožko a náhlivo prikročil k   bránke.
     </tei:p>
     <tei:p>
      „I mne sa raz jedna nadula a pán správca ma zbil, že som dva   týždne len na bruchu mohol ležať,“ rozvravel sa chlapec.
     </tei:p>
     <tei:p>
      Miško neveril, že by človek mohol tak niekoho zbiť, aby ten musel   spávať na bruchu. Pozrel na Jožka, nazdávajúc sa, že to len žartoval   a že uvidí usmiatu tvár. No zháčil sa a v pomykove potiahol nosom.   Jožko stál pred ním s bôľnospurným výrazom v očiach.
     </tei:p>
     <tei:p>
      ,Je smutný,‘ pomyslel si Miško a odrazu mu bol Jožko veľmi blízky.   Aby ho potešil, riekol: „Oj, i ja som dostal od kuchára. A neraz! A   sestra Klára ma raz zavrela do pivnice.“
     </tei:p>
     <tei:p>
      Jožko pochybovačne zagánil na Miška. ,Kuchár, sestra Klára, čo sú   to za ľudia? A prečo Miška trestali?‘
     </tei:p>
     <tei:p>
      Jožko, pravda, vedel, že Kočišovci vybrali zo sirotinca chlapca,   aby mali lacnú pracovnú silu, veď v dedine sa rozkričí kade-čo, ale   viac o chlapcovi nevedel.
     </tei:p>
     <tei:p>
      „Ty, mohli by sme v nedeľu poobede ísť spolu na huby,“ navrhol   zrazu Jožko. „A potom mi porozprávaš o tom kuchárovi, dobre?“
     </tei:p>
     <tei:p>
      Miško radostne prikývol, potom ustarostene dodal: „Len či ma pani   Kočišová pustí?“
     </tei:p>
     <tei:p>
      „Ej, čo, raz ťa len hádam pustí!“
     </tei:p>
     <tei:p>
      „Minulú nedeľu som oberal s Markou ríbezle. Až do samého večera   sme oberali.“
     </tei:p>
     <tei:p>
      „Už len nejako sprav, aby si mohol ísť. Keby si vedel, ako je v   lese pekne! Ukážem ti, kam chodia srnky na vodu, aj veveričie   hniezdo. A jaskyňa je tam taká dlhánska, až do čertovej studne   vedie.“
     </tei:p>
     <tei:p>
      Miško bol nadšený. V duchu videl srnku, veveričky, cítil chlad   jaskyne.
     </tei:p>
     <tei:p>
      „Pôjdem, nech sa stane, čo chce,“ prisľúbil vzrušene. Náhle si   spomenul, že sa musí vrátiť na Čičky, aby pomohol v robote. Vtom   mocne a zdĺhavo zahrmelo. Blesk prebehol oblohou a dotkol sa koncom   neďalekého lesa.
     </tei:p>
     <tei:p>
      „Musím bežať na Čičky,“ zvolal celý preľaknutý. Bál sa, že ho na   majeri budú potrebovať, a nakoniec za omeškanie dostane výprask.
     </tei:p>
     <tei:p>
      Vybehol z brány a dal sa do behu.
     </tei:p>
     <tei:p>
      Na rozpukanej ceste zacupotaly dažďové kvapky. Zprvu riedko, potom   čoraz hustejšie.
     </tei:p>
     <tei:p>
      Miško nezmiernil beh. Ochvíľu sa mu začalo na chodidlá lepiť   husté, na spodku prachom obalené blato. Bežal, nebál sa búrky. Bál sa   pána Kočiša a pána správcu, ktorý tak nemilosrdne zbil Jožka, že   musel dva týždne spávať na bruchu.
     </tei:p>
     <tei:p>
      Bol už skoro pri majeri, keď zrazu silne zahrmelo, dážď zhustol a   začal padať ľadovec.
     </tei:p>
     <tei:p>
      Miško šibol pod blízku planú hrušku, stiahol tričko na hlavu a   prudko oddychoval.
     </tei:p>
     <tei:p>
      Dážď sa lial i cez korunu stromu a vo chvíli zmočil Miška po   korienky vlasov. Po chrbte sa mu cícerkom liala voda, po hlave   bubnoval zrnitý ľadovec. Bolo mu všelijako. I do plaču, i zlosť ho   chytala, že sa zdržal u Čurilových. Aj v žalúdku mu škŕkalo, veď od   rána nejedol, a poludnie už dávno odzvonili.
     </tei:p>
     <tei:p>
      Ako prudko sa búrka prihnala, tak nečakane aj utíchla.
     </tei:p>
     <tei:p>
      Miško vyšiel zpod hrušky zmočený ako vodnár. Čľapotajúc po   hradskej, náhlivo kráčal k Čičkám.
     </tei:p>
     <tei:p>
      Kým došiel na majer, zbavilo sa na nebi usmievavé slnko. Horizont   preklenula dúha.
     </tei:p>
     <tei:p>
      Pri napájadle sa v blate čľapkaly deti. Robily si jamôčky a viedly   do nich vodu. Sberaly do starého umyváka piesok, ktorý sem naplavila   voda.
     </tei:p>
     <tei:p>
      Miško vošiel na majer.
     </tei:p>
     <tei:p>
      Hlúčok želiarov stál pred napaprčeným správcom. Ten čosi rozčúlene   vykladal a rozhadzoval rukami.
     </tei:p>
     <tei:p>
      Ustrašený Miško sa skryl za dverami kôlne a vyčkával, kým správca   neodíde do domu. Počul, ako kričí: „Hej, mali ste robiť, a nie   hlivieť. Keby ste sa boli činili, úroda by bola už pod strechou. A   teraz... taká škoda! Ľadovec polovicu zrna vymlátil. A to len vašou   vinou, lebo ste sa vliekli ako slimáky! Ale nemyslite si, že deputát   dostanete ako inokedy! To teda nie!“
     </tei:p>
     <tei:p>
      Miško sa zachvel. Mokré nohavice mu chladily telo, tričko,   nasiaknuté vodou, lepilo sa mu na chrbát. Hoci slnko znova svietilo,   zimomriavky mu naskočily na telo.
     </tei:p>
     <tei:p>
      Dvor stíchol. Hlúčok želiarov sa roztratil. Každý šiel s ovisnutou   hlavou za svojou robotou.
     </tei:p>
     <tei:p>
      Miško vykukol zpoza dverí a vtom ho zazrel správca. Tvár mu ešte   väčšmi potemnela. Skríkol: „Čo sa tam skrývaš?“
     </tei:p>
     <tei:p>
      Miško vyšiel a s chvejúcimi kolenami zastal pred správcom. „U   tetky Čurilovej som bol...“ vykoktal.
     </tei:p>
     <tei:p>
      „Hej, u tej darmožráčky! Keď treba robiť, hlivie si doma, ale keď   je lačná, otrčí ruky. Však sa s ňou vyporiadam!“
     </tei:p>
     <tei:p>
      „A ty čo to máš na krku?“ posmešne sa pýtal, zazrúc Miškovu   retiazku s medailónom.
     </tei:p>
     <tei:p>
      Miško prikryl plechové srdiečko dlaňou a začervenal sa v   tvári.
     </tei:p>
     <tei:p>
      Vtom vyšiel z kancelárie pán Kočiš.
     </tei:p>
     <tei:p>
      „Hľa, ako sa chudoba pánšti,“ zasmial sa správca tak opovržlivo,   že si Miško želal prepadnúť sa pod zem. Pán Kočiš sa len útrpne   usmial a nakázal Miškovi znovu vyhnať kravy na pašu.
     </tei:p>
     <tei:p>
      Kráčal k maštali s bolestným pocitom krivdy. Pridŕžajúc si   medailónik ľavou dlaňou, vošiel ku kravám.
     </tei:p>
     <tei:p>
      „Zachránili kravu,“ vítala ho Kata Žinčicová s úsmevom. „Pál vie   čarovať ani čert. Som len zvedavá, či mu páni zaplatili, ako sa   patrí.“
     </tei:p>
     <tei:p>
      Miško prikývol. Nevedel vypovedať ani slovka. Nová bolesť ho   pridúšala a zabraňovala mu hovoriť.
     </tei:p>
     <tei:p>
      „A tebe čo je?“ zbystrila pozornosť Žinčicová.
     </tei:p>
     <tei:p>
      Miškom zatriasla zima. „Nič!“ vyšepol tíško.
     </tei:p>
     <tei:p>
      „Jaj, len teraz vidím, že si celý zmáčaný. Veď ochorieš! Počkaj,   pohľadám ti nejaké nohavice a košeľu, takto nesmieš ostať!“
     </tei:p>
     <tei:p>
      „Musím ísť s kravami,“ riekol Miško.
     </tei:p>
     <tei:p>
      „Pôjdeš, ale prv sa preoblečieš!“
     </tei:p>
     <tei:p>
      Želiarka sa zvrtla a už jej nebolo. Ochvíľu už prinášala zaplátané   nohavice a košeľu.
     </tei:p>
     <tei:p>
      „Na, obleč si! A tvoje mokré dám na slnko, aby preschly, kým   pôjdeš domov.“
     </tei:p>
     <tei:p>
      Miško sa preobliekol. Nohavice mu boly veľké a košeľa na ňom   visela ako na strašiaku. Žinčicová niekoľkými pohybmi napravila mu na   tele háby a povedala:
     </tei:p>
     <tei:p>
      „No, teraz si už súci chlapec. A tu máš chlieb, pri pasení   vytráviš raz-dva. A daj pozor na kravy!“
     </tei:p>
     <tei:p>
      Miško sa na ňu vďačne usmial. Keby sa nebol hanbil, bol by jej   povedal, čo i podkúvačovi Ondrejovi Pálovi chcel: „Tetka, vy ste taká   dobrá!“
     </tei:p>
     <tei:p>
      Bolo po dojení. Obriadený, napojený, nakŕmený statok prežúvajúc,   ležal si na čerstvo podstlatej slame. Na klinci blikotala lampa so   začmudeným cylindrom. Ďuro si pripaľoval od nej fajku. Jeho i tak   pochmúrna tvár sa stiahla do zlostnej grimasy. Zamyslene si poťahoval   z fajky, potom ju vybral z úst a odpľul smerom ku kravám.
     </tei:p>
     <tei:p>
      Miško sa chystal spať. Stál pred svojím lôžkom a vyzliekal košeľu,   ktorú mu na majeri dala želiarka Žinčicová.
     </tei:p>
     <tei:p>
      Znovu si spomenul na poznámku pána správcu o jeho retiazke.   Zapálil sa, v očiach mu zahraly slzy a zaliala ho vlna odporu. Odporu   k prostrediu, kde sa vysmievajú chudobnému chlapcovi. Pocítil túžbu   utiecť z neho. Ba čo by bola odpovedala na správcove slová   mamička?
     </tei:p>
     <tei:p>
      Zrazu sa rozhodol, že nebude nosiť plechovú retiazku na krku.   Odopäl ju a hľadal pre ňu skrýšu.
     </tei:p>
     <tei:p>
      „Čo robíš?“ pýtal sa Ďuro.
     </tei:p>
     <tei:p>
      „Chcem niekde skryť mamičkin obrázok,“ sveroval sa mu Miško.
     </tei:p>
     <tei:p>
      „A prečo? Nechceš ho nosiť?“
     </tei:p>
     <tei:p>
      „Keď sa mi pán správca vysmieva, že sa pánštim,“ povedal Miško   zatrpklým hlasom.
     </tei:p>
     <tei:p>
      Ďuro chvíľu mlčal. Potom položil na chlapcovu hlavu ťažkú dlaň a   mäkko, tak mäkko, že sa Miškovi zatajil dych, povedal:
     </tei:p>
     <tei:p>
      „Neplač, raz sa ti prestanú vysmievať! Príde čas, keď im budeš   môcť šmariť do očú svoju mienku o nich. Pliaga pijavičná!“
     </tei:p>
     <tei:p>
      Ďuro odpľul tak rozhorčene, že Rohuša obrátila hlavu a udivene   naňho zagánila.
     </tei:p>
     <tei:p>
      Napriek Ďurovej rade, aby retiazku ďalej nosil, Miško ju ukryl.   Vložil ju do prázdnej zápalkovej škatuľky, škatuľku zabalil do   starého papiera a tak ju skryl pod svoju lavicu, kde spával.
     </tei:p>
     <tei:p>
      Sadol si a prižmúril oči. Bol ustatý. Spomienka na Čičky, na ktoré   sa ráno tak úprimne tešil, mu vlievala horkosť do srdca. Uplynulý deň   vynáral sa mu pred očami ako filmový pás. Ráno, jasavé a sľubujúce   radostný deň, príhoda s kravou, zaucho od pána Kočiša, soznámenie s   podkúvačom, s tetkou Čurilovou a s Jožkom.
     </tei:p>
     <tei:p>
      Jožko. Stál tu teraz pred Miškom a smutnými očami sa naňho díval.   „Zbil ma, že som musel dva týždne na bruchu spávať!“ zvučaly mu v   ušiach jeho slová... A ďalej „...príď v nedeľu poobede, pôjdeme na   huby...“
     </tei:p>
     <tei:p>
      Miškovi zahral úsmev okolo úst. Predsa len mal tento deň akési   kúzlo. Predstava lesa, kde by sa mohol voľne preháňať s chlapcom,   ktorý mu možno bude kamarátom, ho blažila. Videl sa už v jaskyni, ako   si ju prezerá, ako pije z kryštálovej lesnej studničky vodu, kde   hasia svoj smäd srnky, predstavoval si skackajúce veveričky a   rozospievané vtáctvo. Och, ako túžil po voľnosti, o ktorú ho pani   Kočišová orabovala!
     </tei:p>
     <tei:p>
      Miško zastavil tok svojich myšlienok pri Jožkovi. Spomienka naňho   ho hriala.
     </tei:p>
     <tei:p>
      Už zaspával, keď vrzly dvere a do maštale vošla Marka.
     </tei:p>
     <tei:p>
      „Ruky si už necítim,“ žalovala sa Ďurovi. „Pani si myslí, že som   nie človek, ale stroj. Ach, Ďuro, kedy nám už bude lepšie,“ počul   Miško ako by z veľkej diaľky jej žalujúci hlas.
     </tei:p>
     <tei:p>
      „Bude, Marka, bude, uvidíš!“ uspokojoval ju Ďuro.
     </tei:p>
     <tei:p>
      „Neverím tomu. A keď aj bude, ja sa toho nedožijem!“
     </tei:p>
     <tei:p>
      „Ako by nie! Dožijeme sa toho všetci. Ľaľa, čo píšu noviny:   štrajky vo Francúzsku, v Anglicku, a u nás je ľud tiež pobúrený. Ba   že Nemecko chce uchvátiť časť Československa. Ešte aj k vojne môže   dôjsť.“
     </tei:p>
     <tei:p>
      „Ach, vojna! V jednej som stratila otca,“ vzdychla si Marka. Potom   sa obrátila k Miškovmu lôžku.
     </tei:p>
     <tei:p>
      „Chlapec poriadne ustal, keď tak skoro zaspal.“
     </tei:p>
     <tei:p>
      „Ustal, ako by aj nie! Pásol predpoludním i popoludní. A čo   strachu prežil kvôli zdutej krave! Na dôvažok ten „vydriduch“ správca   si z neho urobil posmech. Že sa nebanbí zadierať do chlapca!“   rozhorčene rozkladal Ďuro.
     </tei:p>
     <tei:p>
      „A čo sa stalo?“ pýtala sa prekvapená Marka.
     </tei:p>
     <tei:p>
      „Že čo? Zazrel mu na krku tú lacnú retiazku, čo mu dala matka. A   pľuha akási, nehanbil sa chlapcovi povedať, že sa pánšti!“
     </tei:p>
     <tei:p>
      Marka chvíľu mlčala. Potom smutne povedala: „Viem, že sa ho to   veľmi dotklo. Je príliš citlivý. Chudáčik, ťažko sa mu bude žiť, ak   nezatvrdne.“
     </tei:p>
     <tei:p>
      „Nemôže zatvrdnúť, to už je taká povaha. Chlapec je múdry, nebojím   sa o neho — prebije sa životom. A čo! Kým dorastie, bude i tak   ináč!“
     </tei:p>
     <tei:p>
      Miško posledné slová začul už len ako slabú, sladkú hudbu. Potom   sa jeho myseľ ponorila do sna.
     </tei:p>
    </tei:div>
    <tei:div type="chapter">
     <tei:head>
      U IVANA
     </tei:head>
     <tei:p>
      Miško v nedeľu poobede musel vyhnať kravy na pašu. Na huby nemohlo   byť ani pomyslenia.
     </tei:p>
     <tei:p>
      Popásol, ale sa usiloval pohnať kravy domov skôr ako inokedy. Keď   videl, že kravy sú napasené, šibol bičom, zamľaskal hlučne jazykom a   náhlivo ich hnal s paše.
     </tei:p>
     <tei:p>
      Ďuro kutil čosi v kôlni a Marka, sviatočne oblečená, sedela na   podstení a čosi šila.
     </tei:p>
     <tei:p>
      „Ujko, chcel by som ísť trošku k Jožkovi Čurilovi a bojím sa, že   ma pani nepustí,“ sveroval sa Ďurovi.
     </tei:p>
     <tei:p>
      „Máš právo na odpočinok. Je nedeľa a ty si celý deň robil. Nič sa   nevypytuj a choď si,“ radil Ďuro.
     </tei:p>
     <tei:p>
      Miško div nezvýskol od radosti. Poskočil a už ho nebolo. Ďuro   chytro vyšiel za ním. Dochytil ho pri bráne a otcovsky mu prikazoval:   „Aby si neprišiel neskoro! U Čurilových sa chovaj vážne... umrel im   malý Paľko...“
     </tei:p>
     <tei:p>
      Do Miška ako by zarezali nožom.
     </tei:p>
     <tei:p>
      „Paľko... umrel?“ vyhabkal preľaknutý.
     </tei:p>
     <tei:p>
      Ďuro prisvedčil. „Umrel, lebo jeho mater nemala peňazí na doktora.   Keby mala peniaze, Paľko by možno žil...“
     </tei:p>
     <tei:p>
      Miško smutne kráčal dedinou. Pestro vyobliekané dievčence po troch   a piatich prechádzaly sa po ceste. Spievaly si veselé pesničky,   smialy sa.
     </tei:p>
     <tei:p>
      Miška zabolela ich jarosť. Cítil sa vytvorený zo sveta radosti aj   spolu s Jožkom. Neprestajne ho čosi nútilo myslieť na Paľka, na   chlapčeka, ktorý musel umrieť, lebo jeho matka nemala čím zaplatiť   doktora.
     </tei:p>
     <tei:p>
      Prešiel nizučkou bránou do dvora. Zo záhrady vyšiel Jožko. Čakal   na Miška. So smutným úsmevom ho vítal:
     </tei:p>
     <tei:p>
      „Do lesa je už neskoro. A aj tak by som teraz nemohol. Vieš,   braček mi včera...“
     </tei:p>
     <tei:p>
      „Viem!“ povedal Miško tak prudko, ako by chcel zadržať nie slová o   smrti, ale samotnú smrť. „Viem... ujo Ďuro hovoril.“
     </tei:p>
     <tei:p>
      Jožko sklonil hlavu a dolu lícom sa mu gúľaly slzy. Utrel si ich   opakom ruky a riekol: „Poď, ideme trošku von!“
     </tei:p>
     <tei:p>
      Mlčky kráčali popri vode. Pri močidle sa hraly deti. Keď zazrely   Jožka s Miškom, veselo na nich začaly pokrikovať.
     </tei:p>
     <tei:p>
      Odbočili od potoka k poliam. Obilie bolo skosené a v pravidelných   krížoch zdobilo strniská. Pri ceste vyzývavo otŕčal svoju červenú   hlavu divý mak. Stračie nôžky a harmančekový kvet skromne čupely v   burine.
     </tei:p>
     <tei:p>
      Miško odtrhol hlavičku harmančekového kvetu a roztržite ho žmúľal   medzi prstami. Jožkovo dlhé mlčanie ho tiesnilo.
     </tei:p>
     <tei:p>
      V ohybe poľnej cesty, zpoza tŕňového kríka, vykukla kozia hlava.   Vzápätí ozval sa chlapčenský krik:
     </tei:p>
     <tei:p>
      „Napásla si sa dosť, maškrtnica jedna! Hybaj už domov!“
     </tei:p>
     <tei:p>
      Pľasnutie dlaňou a koza podskočila. Potom už celkom spokojne dala   sa cestou k dedine. Za kozou si kráčal chlapec. Veselo si pohvizdoval   a hravo šibal prútom vo vzduchu.
     </tei:p>
     <tei:p>
      „To je Ivan,“ riekol Jožko Miškovi.
     </tei:p>
     <tei:p>
      Miško kývol hlavou. Nikdy predtým Ivana nevidel. Bol asi taký   vysoký ako Jožko, oči mal čierne ako uhoľ a bystré ako veverica. Bol   bez košele a nohavice pridržiaval na tele starý vojenský remeň, ktorý   iste pamätal mladé časy Ivkovho starého otca. Kolená mal zaplátané a   nohy bosé.
     </tei:p>
     <tei:p>
      Zastal pred chlapcami. Zoširoka a srdečne sa na oboch usmial a   riekol: „Ja domov a vy na lúku. Mohli ste prísť skôr, boli by sme sa   pobavili, ľaľa, s touto mojou loptičkou.“ Ivan vytiahol z vrecka   handrovú loptičku, vyhodil ju do vzduchu, zručne chytil a potom   otrčil chlapcom.
     </tei:p>
     <tei:p>
      „Sám som si ju spravil, a dobrá je. I kopať ju možno...“
     </tei:p>
     <tei:p>
      Koza zastala, obzrela sa po Ivanovi a zamečala.
     </tei:p>
     <tei:p>
      „No, čo bľačíš? Už ideme. Prv sa ti nechcelo domov a teraz sa   ženieš, ako neviem čo...“ vyčítal koze. Znova sa obrátil k chlapcom,   tentoraz s otázkou:
     </tei:p>
     <tei:p>
      „Kam idete?“
     </tei:p>
     <tei:p>
      „Len tak. Miško je v Opátovej krátko, nepozná ešte náš kraj. Chcel   som mu ukázať, ako je u nás pekne,“ odvetil Jožko.
     </tei:p>
     <tei:p>
      „Išiel by som s vami...“ Ivan sa trochu zamyslel, potom živo   pokračoval: „Viete čo? Kozu zaženiem domov a prídem za vami. Počkajte   na mňa... dobre?“
     </tei:p>
     <tei:p>
      Jožko radostne súhlasil a Ivan teraz ozlomkrky hnal úbohú kozu   cestou-necestou domov.
     </tei:p>
     <tei:p>
      Jožko a Miško sadli si pod tŕňový kríček a vyčkávali.
     </tei:p>
     <tei:p>
      „Dobrý chlapec?“ pýtal sa Miško, dychtivý vyzvedieť čo najviac o   černookom chlapcovi, ktorý sa mu na prvý pohľad zapáčil.
     </tei:p>
     <tei:p>
      „Hej, Ivan je dobrý chlapec,“ prikývol Jožko a vložil do úst   steblo trávy. „Nie je bitkár, ale boja sa ho všetci bohatí v   dedine.“
     </tei:p>
     <tei:p>
      „Ivan je chudobný?“ začudoval sa Miško. Považoval za bohaté všetky   deti, ktoré si mohly žiť s rodičmi v rodnej dedine a nemusely slúžiť,   ako slúžil on.
     </tei:p>
     <tei:p>
      „Ivanov otec voľakedy podkúval kone u bohatého kováča Horvátha.   Potom sa nasťahoval do domčeka pri vode, ktorý zdedil po svojej   tetke. Tam si spravil malú vyhňu, ale nikto neprišiel k nemu s koňom,   lebo býval veľmi od ruky. A tak Ivanov otec chodieva pracovať na   cudzie polia. Často ho najímajú aj Kočišovci na žatvu, ale chlapi   hovoria, že ho páni neradi volajú, lebo vraj má ,čudné reči‘... vraj   rozpráva proti pánom. No nechcú si ho celkom pohnevať, lebo sa   najlepšie rozumie statku.“
     </tei:p>
     <tei:p>
      „Aha, už viem, kto je Ivanov otec. Pál sa menuje, však?“
     </tei:p>
     <tei:p>
      „Áno, Pál, Ondrej Pál.“
     </tei:p>
     <tei:p>
      „Poznám ho!“ podskočil radostne Miško. „Na Čičkách sa mi nadula   krava a on ju liečil.“
     </tei:p>
     <tei:p>
      Jožko kývol hlavou a pokračoval: „Ivanov otec je dobrý. Do krčmy   nechodí a kde môže, pomôže, hoci sám je chudobný. Nedávno mamka išla   kupovať múku, chcela nám navariť halušky. V obchode jej nechceli dať   na úver. Bol tam práve Ivanov otec. Nič mamke nepovedal, ale keď sa   celá zronená vrátila z obchodu, Ivan nám doniesol vo vrecúšku múku,   že to, vraj, posielajú jeho rodičia.“
     </tei:p>
     <tei:p>
      Miško sa zamyslel. Čudoval sa, že v Opátovej podobne ako v   Košiciach skôr pomôže bedárovi chudobný ako bohatý. Spomenul si na   pani domácu, Juríčkovu matku, ktorá vynadala Miškovej mamičke len   preto, že nemohla načas zaplatiť nájomné za pivničnú kuticu. A tetka   Mikulka, ktorej sa mamička so slzami žalovala, požičala mamičke svoje   posledné peniaze, hoci ich sama potrebovala, veď bola len chudobnou   práčkou...
     </tei:p>
     <tei:p>
      Miško sa sveril so svojimi myšlienkami Jožkovi. Ten ho so záujmom   počúval. A Miško, ani nevediac ako, rozhovoril sa o svojich rodičoch,   o malej Helenke, detskom domove, o Petrovi, Jankovi, Tiborovi a   Martinovi. Spomenul aj riaditeľa sirotinca, ududranú sestru Kláru a   práve sa chcel rozhovoriť o statočnej Betke a o jej otcovi   robotníkovi, keď sa zrazu ozval ostrý hvizd a vzápätí sa zjavila   Ivanova postava.
     </tei:p>
     <tei:p>
      Miško sa ťažko preberal z myšlienok. Temer sa mrzel na Ivana, že   ho vyrušil zo spomienok, ktoré mu tak silne približovaly   minulosť.
     </tei:p>
     <tei:p>
      „O čom ste sa rozprávali, že ste ma ani nezazreli prichodiť?“   vyzvedal sa chlapec.
     </tei:p>
     <tei:p>
      „Miško rozprával o Košiciach a o svojich rodičoch,“ odpovedal   Jožko.
     </tei:p>
     <tei:p>
      Ivan prejavil veľký záujem o nového kamaráta. A tak Miško znova   pospomínal tie príhody zo života, ktoré mal najhlbšie vryté do   pamäti.
     </tei:p>
     <tei:p>
      Ani nezbadali a už boli pod lesom, na Kočišovie lúke, kam   chodieval Miško s kravami.
     </tei:p>
     <tei:p>
      Ivan vytiahol z vrecka handrovú loptu, vyhodil ju do výšky a   skríkol: „Chytajte!“
     </tei:p>
     <tei:p>
      Spomienky sa rozutekaly a chlapci viac nemysleli na nič, iba na   handrovú loptu. Hádzali si ju, vyhadzovali a chytali — ochvíľu sa   lúka rozozvučala bezstarostným chlapčenským smiechom.
     </tei:p>
     <tei:p>
      Miškovi žiarily oči. V zápale hry zabudol na svoje strasti — celou   dušou sa oddal hre.
     </tei:p>
     <tei:p>
      Zvečerievalo sa. Od dediny doliehaly zvuky zvona. Tiahlo a   jednotvárne znel jeho hlas — ako by bol ustatý častým nedeľným   vyzváňaním a žiadal si odpočinok.
     </tei:p>
     <tei:p>
      „Musím domov!“ strhol sa Miško zrazu, ako by ho niekto nenazdajky   udrel do chrbta.
     </tei:p>
     <tei:p>
      „Veď je nedeľa!“ bezstarostne pohladil rukou Ivan. „Čo sa stane,   keď prídeš o niečo neskôr? Viete čo, chlapci? Poďte teraz k nám.   Miško ešte nevidel moje zajace.“
     </tei:p>
     <tei:p>
      Ivanovo pozvanie bolo také lákavé, že Miško zaváhal: Ísť, či   nejsť?
     </tei:p>
     <tei:p>
      Zvedavosť a túžba ostať dlhšie v spoločnosti nových priateľov   premohly strach z pani Kočišovej.
     </tei:p>
     <tei:p>
      „Dobre, idem s vami,“ rozhodol sa.
     </tei:p>
     <tei:p>
      A už kráčali dolu cestou k dedine.
     </tei:p>
     <tei:p>
      Močidlo bolo už tiché a plod vyčnievajúcimi koreňmi voda bola   začiernená tieňom. Húf komárov sa vyrojil zponad šašín a zbesilo   zabzučal nad hlavami troch chlapcov. Zaháňali ich rukami. Keď to   nepomohlo, sobliekol Jožko košeľu a ňou rozohnal drobných   krvilačníkov.
     </tei:p>
     <tei:p>
      Niže močidla bol potôčik častým vyberaním piesku rozšírený. Obecný   pastier napájal tu stádo kráv. Stál na brehu a tupo hľadel do zeme.   Chlapci ho pozdravili a náhlili ďalej. Zastali až pri vrátkach, na   ktorých bola pribitá podkovička. Z dvora sa ozývaly vzrušené chlapské   hlasy.
     </tei:p>
     <tei:p>
      „Ejha, máme návštevu!“ riekol milo prekvapený Ivan. „No, nič to,   poďte aj vy!“ potisol Ivan kamarátov do dvora.
     </tei:p>
     <tei:p>
      Pred slabo začmudenou vyhňou sedeli chlapi. Bola ich hŕba.
     </tei:p>
     <tei:p>
      Miško okúňavo zastal.
     </tei:p>
     <tei:p>
      „Čo stojíš — poď!“ zval ho priateľsky Ivan. „Uvidíš, ako sa budú   pásť moje zajace.“
     </tei:p>
     <tei:p>
      Ivan otvoril dvercia klietky. Zajace sa prebraly z driemot a   poplašene sa schúlily do kúta.
     </tei:p>
     <tei:p>
      „Nebojte sa, moje pekné, neublížim vám, iba čo vás na dvor   vyložím, aby ste sa popásly,“ prihováral sa im nežne.
     </tei:p>
     <tei:p>
      Jedného po druhom ich povykladal na dvor. Boly štyri.
     </tei:p>
     <tei:p>
      Všetky boly biele s červenými očami. Najprv si nesmelo poskákaly   po dvore, potom začaly obhrýzať trávu pri záhradnom plote.
     </tei:p>
     <tei:p>
      „Mám aj holuby,“ s hrdosťou povedal Ivan. „Uvidíš, aké sú pekné.“   Ivan priložil dlane k ústam a začal hrkútať — napodobňoval svojich   operených miláčikov.
     </tei:p>
     <tei:p>
      Zponad kurína, kde bol umiestený vápnom natretý holubník, vykukla   sivkastá hlavička. A už rúča holubica zatrepotala krídlami a začala   sa parádnymi, drobnými krôčikmi prechádzať po streche kurína.
     </tei:p>
     <tei:p>
      Za holubicou hneď vyšiel aj holub. Placho sa poobzeral a pridal sa   k svojej družke.
     </tei:p>
     <tei:p>
      Ivkovi žiarily oči. „Viete, moje holubičky vôbec nie sú bojazlivé.   Sadnú mi na plece i na ruky. Počkajte, zavolám na ne.“
     </tei:p>
     <tei:p>
      Ivan ich nežne privolával, napodobňujúc hrkútanie. Holuby krútily   hlavičkami, vzrušenejšie preberaly nohami, ba i vzlietly, no znova   sadly na svoje bidielko a k Ivanovi nepriletely.
     </tei:p>
     <tei:p>
      „Boja sa. Keď som sám, priletia. Teraz sa boja vás,“ vysvetľoval   Ivan.
     </tei:p>
     <tei:p>
      Pri vyhni sa zosilňovaly hlasy.
     </tei:p>
     <tei:p>
      „...a ja vám poviem, že i keď my máme pravdu, právo bude vždy na   strane bohatých...“
     </tei:p>
     <tei:p>
      Chlapci otočili hlavy, napli uši. Veta, ktorú vyslovil koniar   Žinčica, bola ťažká a pochmúrna.
     </tei:p>
     <tei:p>
      „Budú sa iste vadiť,“ odtušil Jožko.
     </tei:p>
     <tei:p>
      „Ale, kdežeby!“ hodil Ivan bezstarostne rukou. „To oni vždy tak,   keď sú pospolu.“
     </tei:p>
     <tei:p>
      „Aha, veď je tu aj ujo Bodnár z mesta! Joj, chlapci, keby ste   vedeli, ako ten vie rozprávať! A o akých čudných veciach!“ šepkal   Ivan vzrušene svojim priateľom. Podišiel trocha k vyhni a   pozdravil:
     </tei:p>
     <tei:p>
      „Vitajte, ujo Bodnár!“
     </tei:p>
     <tei:p>
      „Ďakujem, chlapče!“ zaďakoval mladý človek, ktorý sedel pri   Ivanovom otcovi. Bolo vidno, že debata ho strhla, oči mu žiarily,   každá žilka v ňom hrala. Znova skrútil hlavu ku svojim druhom a   zápalistými slovami pokračoval v rozhovore.
     </tei:p>
     <tei:p>
      Muži počúvali a troch bosých chlapcov si viac nik nevšímal.
     </tei:p>
     <tei:p>
      Miško sa osmelil prizrieť sa bližšie na živo besedujúcich   mužov.
     </tei:p>
     <tei:p>
      „Joj, veď je tu aj ujo Ďuro,“ potešil sa. Potiahol Ivana za ruku:   „Pozri, aj ujo Ďuro je tu.“
     </tei:p>
     <tei:p>
      „Čo na tom, on je u nás dosť často,“ odvetil mu Ivan.
     </tei:p>
     <tei:p>
      Chlapci si posadali na klady neďaleko vyhne a usilovali sa z   rozhovoru niečo zachytiť.
     </tei:p>
     <tei:p>
      A práve teraz začal hovoriť Ďuro.
     </tei:p>
     <tei:p>
      „Statkárovi Kočišovi vymlátil úrodu ľadovec. Ale len časť. A vieš,   súdruh, čím nám hrozí teraz správca? Že nám strhne z deputátu. Nuž   povedz, či je to spravodlivé strhovať ešte aj z toho, z čoho sa   nemožno ani riadne najesť, nie to ešte na šatstvo... Sderú s nás aj   kožu, len aby oni nepocítili škodu...“
     </tei:p>
     <tei:p>
      „Tak je, parom by ich páral!“ skočil mu do reči Žinčica. „Ale   verte mi, súdruhovia, že o nás starých ani tak už nejde... ale zlosť   ma chytá, keď vidím, ako musia ešte aj naše deti od svitu do polnoci   drhnúť ako otroci a celý deň sú len o chlebe a o troche zapraženej   polievky. A ty len prežieraj sliny od zlosti a neopováž sa ani   muknúť, aby ťa pán nevyhodil z roboty... A keď ešte počujem, že   správcova milosťpanička si umýva tvár v mlieku a moje deti si ho   nemôžu ani chlipnúť, od jedu ma ide roztrhať...“
     </tei:p>
     <tei:p>
      „Tak je,“ pridal sa k reči Ďuro. „Vyciciavajú aj deti... Čurilkin   Jožko má dvanásť rokov a už musel kosiť s chlapmi v jednom rade.   Vydržal to tri dni. Potom odpadol a štyri dni preležal v horúčke...   Aha, veď je tu! Povedz, Jožko, nie je tak?“
     </tei:p>
     <tei:p>
      Jožko sa zapálil v tvári a pomrvil sa. „Hej, bolo to tak,“ povedal   trochu neochotne, lebo mu bolo nepríjemné, že hovorili práve o ňom.   Stále ho mrzelo, že nemá ešte toľko síl, aby dokázal urobiť toľko, čo   dospelí — lebo tí predsa len dostali za robotu pár koruniek. A on,   hoci kosil poctivo tri dni, nedostal za to nič. Trápilo ho to, ba šlo   mu aj do plaču, keď si pomyslel, ako sa tešil, že svojej mamičke   pomôže niekoľkými haliermi. Ale prečo nespomínajú aj Petra Paňďuru,   ktorý vykonáva takú istú prácu ako on, a k tomu je ešte o rok mladší,   alebo Martina Žinčicu, ktorý je pri koňoch. A Žinčicová Marienka? Tá   má len desať rokov, a stará sa už o svine a... Joj, koľko bolo detí,   čo musely vykonávať také isté alebo podobné práce ako Jožko   Čurila.
     </tei:p>
     <tei:p>
      Jožko sa zahútal a preto nemohol sledovať ďalšie reči dospelých.   Precitol až vtedy, keď ujo Bodnár povedal:
     </tei:p>
     <tei:p>
      „Bude ináč, súdruhovia, bude, lebo my chceme! A konečne, veď dnes   prichádzam k vám s dôležitým poslaním. Preto som hneď po svojom   príchode žiadal súdruha Pála, aby svolal všetkých súdruhov z dediny,   i tých, ktorí sa počítajú k chudobe, ale nie sú politicky   organizovaní...“
     </tei:p>
     <tei:p>
      „Veď som už poslal pre Mateja Širicu a ostatných. Aha, už ktosi   prichádza...“
     </tei:p>
     <tei:p>
      Vrátka vrzly a do dvora vošiel chalupník Širica. Kabátec mal   prehodený cez plecia a vlasy sa mu leskly od oleja. Pozdravil a s   vážnou tvárou prisadol k svojim druhom.
     </tei:p>
     <tei:p>
      Širica mal chalupu a kúsoček poľa. Trel biedu ako želiari, lebo   mal šesť detí a dlh na dome. Nádenníčil u bohatých gazdov a najviac   lopotil na statku boháča Kočiša.
     </tei:p>
     <tei:p>
      „Vraj bude vojna,“ otočil sa k Bodnárovi.
     </tei:p>
     <tei:p>
      ‚Vojna?‘ začudoval sa Miško. ‚Čo je to vojna?‘ Nestačil domyslieť,   lebo Ivko zrazu prudko vyskočil a bežal k záhrade.
     </tei:p>
     <tei:p>
      „Moje zajace! Celkom som na ne zabudol!“ zakričal chlapcom.
     </tei:p>
     <tei:p>
      Zajace už boly v záhrade. Prešly riedkym latkovým plotom a veselo   si pochutnávaly na zelenine. Ivan ich chcel po jednom pochytať.   Nedarilo sa mu to.
     </tei:p>
     <tei:p>
      „Poďte mi pomôcť!“ volal na svojich priateľov.
     </tei:p>
     <tei:p>
      Miško a Jožko sa zdvihli dosť neochotne. Reči, ktoré odznievaly   pri vyhni, dráždily ich zvedavosť.
     </tei:p>
     <tei:p>
      Pomohli Ivanovi pochytať zajace. Prudko vzpierajúce sa zvieratká   pokládli do klietky. Zavreli dvercia — a vtedy si Miško spomenul na   Kočišovcov. Zľakol sa, až ho obliala horúčava.
     </tei:p>
     <tei:p>
      „Musím už ísť!“ povedal. Sotva sa rozlúčil s chlapcami, už aj   trielil z dvora cez vodu a dedinu k domovu.
     </tei:p>
     <tei:p>
      V júli sú dni dlhé. Ôsma hodina sa už minula, a ešte bolo stále   dosť vidno. Do ružova zafarbená obloha už, pravda, potemnela, noc   však prichádzala pomaly.
     </tei:p>
     <tei:p>
      Miško s poplašeným srdcom vbehol do maštale. Div nesrazil Marku,   ktorá práve vychádzala od kráv.
     </tei:p>
     <tei:p>
      „Marka, ja už dostanem,“ vydýchol ustrašene. „Však ma hľadali   pani?“
     </tei:p>
     <tei:p>
      „Nehľadali ťa. Majú návštevu. Pani obchodníčka so svojím mužom a   synom Zoltánom ich prišili navštíviť.“
     </tei:p>
     <tei:p>
      „Pani Kočišová ma nehľadala?“ začudoval sa chlapec.
     </tei:p>
     <tei:p>
      Marika pokrútila hlavou. Chytila chlapca za plece a riekla:
     </tei:p>
     <tei:p>
      „Si lačný, však? Poď, dám ti dobrú večeru. Páni ju nezjedli.“
     </tei:p>
     <tei:p>
      Vošli do kuchyne a Miško sa pustil do jedla. Sedel na debne s   drevom a misu s jedlom držal na kolenách. Marka hneď videla, že   chlapec sa viac zaoberá svojimi myšlienkami ako večerou.
     </tei:p>
     <tei:p>
      „Marka, u Pálových je akýsi ujo z Košíc. Je tam aj ujo Ďuro a veľa   iných chlapov z dediny a z majera. A vieš, Marka, rozprávajú o takých   čudných veciach, že až...“ hovoril Miško plnými ústami.
     </tei:p>
     <tei:p>
      „Viem o tom,“ odvetila Marka. „Majú schôdzku. A ten cudzí človek   je robotník z košickej Magnezitky.“
     </tei:p>
     <tei:p>
      „Schôdzku? A čo je to?“ Miško v očakávaní prestal žuvať. Zastal s   lyžicou v pol ceste a miska sa mu vyvrátila na bok.
     </tei:p>
     <tei:p>
      „Čo je to schôdzka?“
     </tei:p>
     <tei:p>
      „Nuž, schôdzka je, keď sa viac ľudí síde kvôli nejakej veci,“   usilovala sa Marka vysvetliť tento ťažký pojem. Miškova tvár však   prezrádzala, že neporozumel celkom.
     </tei:p>
     <tei:p>
      Chvíľu sedel v zamyslení, potom znova začal načierať do misky.
     </tei:p>
     <tei:p>
      „Hovorili o takých čudných veciach, že no! A ujo Širica rozprával,   že bude vojna...“
     </tei:p>
     <tei:p>
      Marka sedela na lavici a namáčala si chlieb do mlieka. Pri slove   vojna sa strhla a naľakane pozrela na Miška: „Vojna! To by zase deti   tak prichádzaly o otcov, ako som už prišla ja.“
     </tei:p>
     <tei:p>
      Miškovi unikol význam týchto slov. Jeho myšlienky sa túlaly k   vyhni uja Pála. Keď dojedol večeru, s veľkým chvatom položil misku na   stôl a úpenlivo zaprosil: „Marka, ja by som ešte tak chcel ísť k   Ivanovi... Len celkom na krátko.“
     </tei:p>
     <tei:p>
      „Nedbám, choď! Pani ťa azda len nebude hľadať, keď tu má návštevu.   A môžeš povedať ujovi Ďurovi, že kone a kravy sú v poriadku — nemusí   sa pre ne znepokojovať.“
     </tei:p>
     <tei:p>
      Miško sa na Marku usmial a vybehol z kuchyne.
     </tei:p>
     <tei:p>
      Medzitým sa zvečerilo. Na tmavobelasú oblohu povyskakovaly   hviezdy. Mesiac sa zoširoka usmieval zponad opátovských vŕškov a   svoje bledé svetlo štedro a žičlivo lial na teplé a úrodné polia, na   zem, rodiacu víno, na kraj, v ktorom žili ľudia rovnakí podobou, ale   veľmi rozdielni myšlienkami a skutkami.
     </tei:p>
     <tei:p>
      V krčme sa ozývala hlučná muzika. Štyri veľké štvorce svetiel   ležaly na zemi. Poskakovaly po nich tône rozveselených sedliackych   mládencov a diev.
     </tei:p>
     <tei:p>
      Miško by bol inokedy postál a zvedavo nazizol do vyparádenej   miestnosti. Teraz iba letmo hodil okom na pootvárané okná a trielil   ďalej.
     </tei:p>
     <tei:p>
      Dobehol k potôčiku a aby si skrátil cestu, neprešiel na druhý breh   cez drevenú lávku, ale prebrodil plytčinu bosými nohami.
     </tei:p>
     <tei:p>
      A už stál pred vrátkami, na ktorých bola pribitá podkovička.   Otvoril ich a zarazil sa.
     </tei:p>
     <tei:p>
      Dvor bol tichý a prázdny.
     </tei:p>
     <tei:p>
      Miško sa bezradne rozhliadol. Vyhňa sa tratila v tme večera. Nebol   tu ani jeden z chlapov.
     </tei:p>
     <tei:p>
      Miško sklamane spustil spodnú peru. Zrazu natiahol krk a započúval   sa.
     </tei:p>
     <tei:p>
      Z chalúpky zaznela živá vrava. Potom sa otvorily dvere. Na dvor sa   vylial široký pruh svetla. Ivkova mať liala vodu. Z kuchyne cez   osvetlený pruh lenivo prešla mačka. Otočila k dverám hlavu,   zamraučala, no keď sa dvere znova zavrely, pobrala sa ku kôlni.
     </tei:p>
     <tei:p>
      Miško sa prikradol k osvetlenému okienku. Nazrel do kuchyne. Okolo   stola sedeli chlapi. Bol tam Ivanov otec, Žinčica, Širica, Panďura,   bíreš z majera, ujo Ďuro, Bodnár a ešte niekoľko chlapov, ktorých   Miško nepoznal.
     </tei:p>
     <tei:p>
      Ďuro sedel konča stola, v ľavej ruke držal vyhasnutú fajku a   pravou sa opieral o hranu stola. Tvár mal napnutú a oči — nikdy mu   ešte tak nežiarily, ako ho Miško pozná.
     </tei:p>
     <tei:p>
      Ivana Miško nezazrel. Jeho matka sedela pri peci a čistila   zemiaky.
     </tei:p>
     <tei:p>
      Hovoril Bodnár. Líca mu pokrýval rumenec, čelo mal zarosené a   pravicou živo hádzal sem-ta.
     </tei:p>
     <tei:p>
      „...nuž tak, súdruhovia... chýli sa k vojne, to je už jasné ako   slnko. Fašistické Nemecko na čele s Hitlerom žiada časť   Československa. Výzva predsedu Komunistickej strany Gottwalda nesmie   vyznieť naprázdno!“
     </tei:p>
     <tei:p>
      Miško počúval s otvorenými ústami. Prežúval vety, slovko za   slovkom, a mal zo všetkého nepríjemný pocit bázne pred niečím zlým,   ozrutným, čo hrozí zadláviť ľudí.
     </tei:p>
     <tei:p>
      Zachvel sa, hoci bol júl a noc teplá.
     </tei:p>
     <tei:p>
      Z ulice sa ozvalo pohvizdovanie. Vzápätí vrzly vrátka. Miško sa   odlepil od okna, aby ho príchodzí nezazrel načúvať. Vedel, že sa to   nepatrí. Bolo však už neskoro.
     </tei:p>
     <tei:p>
      „Ty si to, Miško?“ zvolal z tmy Ivan. A už aj bol pri svojom   kamarátovi. „Dobre, že si prišiel. Zahráme si ,Čierneho Petra‘.“
     </tei:p>
     <tei:p>
      Miško už mal na jazyku otázku, čo je to za hra, ale chytro zavrel   ústa v zahanbení, že ešte nepozná veci, ktoré iní chlapci v jeho veku   považujú za samozrejmé.
     </tei:p>
     <tei:p>
      „Dobre, poďme,“ odvetil Miško tak neprítomne, že sa naňho Ivan   prekvapene zadíval. Vo tme nevidel Miškovu tvár. Videl mu iba oči,   ktoré svetielkovaly vo tme tak matne ako hasnúce hviezdy.
     </tei:p>
     <tei:p>
      Vošli do úzkeho pitvora. Podlaha z udupanej zeme tlmila ich kroky.   Miško si v duchu žiadal, aby ho Ivan zaviedol do kuchyne, odkiaľ cez   zavreté dvere ako riedkym cedidlom prenikala hlučná vrava.
     </tei:p>
     <tei:p>
      Miška ťahalo medzi chlapov. V duchu si želal sedieť pri ujovi   Ďurovi a klásť mu otázky, ktoré mu vŕtaly v hlave. V blízkosti týchto   chlapov cítil sa dobre a bezpečne.
     </tei:p>
     <tei:p>
      Ivan ho však vzal za ruku a vtiahol bočnými dverami do nízkej   izby.
     </tei:p>
     <tei:p>
      Cez dve drobné okienka vanul od potoka chlad, ktorý izbu   prevetrával. No i tak ostal tu pach plesne, ktorý Miškovi pripomínal   jeho rodné pivničné hniezdo. Mesiac dobroprajne vrhal svetlo na   vysoko postlané postele, na skriňu a stôl, kde stála petrolejová   lampa na vysokom podstavci. A už ju Ivan zapaľoval.
     </tei:p>
     <tei:p>
      „Jožko odišiel domov,“ rozprával Miškovi. „Chudák, má veľmi veľa   starostí. Umrel mu braček. A potom, má obavu, že ho pán správca zbije   zato, že nebol päť dní v práci, lebo bol chorý od kosenia...“
     </tei:p>
     <tei:p>
      Miško ľutoval Jožka. Poznal, čo je strach, a Jožka chápal veľmi   dobre.
     </tei:p>
     <tei:p>
      Miško zosmutnel. A nerozveselily ho už ani malé zamastené   kartičky, na ktoré ceruzkou boly dokreslené obrazce, častým   používaním hodne sošúchané.
     </tei:p>
     <tei:p>
      V pitvore sa ozvaly hlasy. Chlapi sa lúčili. Miško hodil na stôl   kartičky, hoci hru ešte neskončili.
     </tei:p>
     <tei:p>
      „Pôjdem už, Ivan. Je neskoro a možno ma už aj pani Kočišová   hľadá.“
     </tei:p>
     <tei:p>
      „Nuž, keď musíš, tak choď... ale príď aj inokedy!“ Zval ho srdečne   Ivan a šiel kamaráta vyprevadiť k vrátkam.
     </tei:p>
     <tei:p>
      Hlúčik chlapov sa už poberal cez mostík k dedine. Miško sa pustil   vnohy.
     </tei:p>
     <tei:p>
      Pred krčmou dobehol uja Ďura, ktorý kráčal v živom rozhovore s   ujom Žinčicom.
     </tei:p>
     <tei:p>
      „Ja sa tu ešte zastavím,“ riekol Žinčica Ďurovi.
     </tei:p>
     <tei:p>
      „Škoda groší!“ odvracal ho od úmyslu Ďuro.
     </tei:p>
     <tei:p>
      „Ach, aspoň zabudnem na tú psotu. Vypiješ si a hneď sa ti zdá svet   ružovší. Takto v triezvom stave by som už zúfal z toho biedneho   života. A teraz — veď si počul — aj Hitler sa nám ešte vyhráža. Ech,   idem aspoň na pohárik!“
     </tei:p>
     <tei:p>
      Žinčica sa chytro zvrtol, azda v obave, že ho Ďuro odhovorí. V   najhlbšom kútiku svojej duše dával mu za pravdu, ale keď si spomenul   na svoj brloh v deputátnom dome, na večne mrzutú ženu Katu a na deti,   ktoré musely od útleho veku drieť na panskom, zaliala ho horkosť a   žiadalo sa mu zabudnúť na svet.
     </tei:p>
     <tei:p>
      Žinčica prudko otvoril zasklené dvere. Z krčmy sa vyvalil krik a   odporný pach pálenky.
     </tei:p>
     <tei:p>
      Ďuro chvíľu stál na mieste, kde ho opustil Žinčica, a v zamyslení   si škrabal nos.
     </tei:p>
     <tei:p>
      „Dobrý večer, ujo Ďuro!“ pozdravil ho Miško.
     </tei:p>
     <tei:p>
      Ďurom trhlo. „Bodaj ťa, ty huncút! Naľakal si ma poriadne!“
     </tei:p>
     <tei:p>
      Miško sa usmial a teplá vlna mu prešla srdcom. „Čím, ujko?“
     </tei:p>
     <tei:p>
      „Nuž, tak nenazdajky si sa tu zjavil, hoci by si už mal spať... A   potom, bol som aj zamyslený,“ vravel Ďuro.
     </tei:p>
     <tei:p>
      „Bol som u Ivana, ujko... U Pálovie Ivana. A videl som aj   vás...“
     </tei:p>
     <tei:p>
      „Ivan je dobrý chlapec,“ nadviazal Ďuro. „Bude po otcovi.“
     </tei:p>
     <tei:p>
      Miško len pohmkal. Jeho myseľ už blúdila celkom inde. Na jazyk sa   mu tisly otázky, ktoré ho priam pálily.
     </tei:p>
     <tei:p>
      „Ujko, kto je to fašista?“
     </tei:p>
     <tei:p>
      Ďura táto nečakaná otázka pristavila v chôdzi. Prekvapene pozrel   na chlapca, ktorý poskakoval vedľa neho ako kozľa a pritom otázku   vyslovil s tou najvážnejšou tvárou. Hlavu vyvrátil k Ďurovi ako   slnečnica a s otvorenými ústami čakal na odpoveď.
     </tei:p>
     <tei:p>
      Keď sa Ďuro prebral z prekvapenia, poškrabal sa na zátylí a   napokon sa spýtal:
     </tei:p>
     <tei:p>
      „Odkiaľ to berieš?“
     </tei:p>
     <tei:p>
      Miško sa priznal, že večer u Pálových viac načúval rečiam chlapov   ako Ivanovi.
     </tei:p>
     <tei:p>
      Ďuro krútil hlavou a pohmkával. Prv, než preriekol slovko, tvárou   mu preletel mäkký úsmev.
     </tei:p>
     <tei:p>
      „Tam so zajacmi sa hrajte, a nenačúvajte, kto čo hovorí! Máte ešte   času na také veci.“
     </tei:p>
     <tei:p>
      Miško chcel smutne spustiť hlavu, keď sa za nimi ozval hlas uja   Bodnára:
     </tei:p>
     <tei:p>
      „Prečo by si chlapcovi nemohol odpovedať na otázku? Je vidieť, že   chlapec rozmýšľa.“
     </tei:p>
     <tei:p>
      „Ech, kamárat, načo zaťažovať deti tým, čo ťaží nás ako balvan?   Načo sa majú starať o veci, do ktorých im zatiaľ nič?“
     </tei:p>
     <tei:p>
      Ujo Bodnár zastal tak prudko, že prinútil zastať aj Ďura a   Miška.
     </tei:p>
     <tei:p>
      „Nesprávne rozmýšľaš, Ďuro. Nesprávne, veru! A či sa tieto deti,   povedzme, tento chlapec, má tak dobre, že nie je nútený zamýšľať sa   nad sebou a nad svojím životom? Nazdávam sa, že je to chlapec zo   sirotinca, už si mi ho spomínal. Teda tomuto chlapcovi tým skôr máš   pomaly ujasňovať príčiny jeho nešťastia...“
     </tei:p>
     <tei:p>
      Ďuro chvíľu mlčal. Potom vzdychol tak ťažko, až mu v hrudi   zasipelo. „Máš pravdu,“ povedal. A vyriekol to s takým presvedčením,   ako by tú pravdu bol práve našiel na ceste a v celej jej rýdzosti si   ju chytro prisvojil.
     </tei:p>
     <tei:p>
      Ujo Bodnár podával Ďurovi pravicu. „Dobrú noc, ešte raz! Ja sa   predsa len idem vyspať k súdruhovi Širicovi. Mám defekt na bicykli a   pešo je do mesta ďaleko. Teraz si ho spravím a včasráno sa vrátim   domov. O šiestej už budem v robote.“
     </tei:p>
     <tei:p>
      Miško s otvorenými ústami hľadel za postavou, ktorá zmizla vo tme.   Ujo Bodnár mu pripomínal dobrého čarodejníka z rozprávky, ktorý   jedným slovom vie zažehnať smútok i malomyseľnosť.
     </tei:p>
     <tei:p>
      Napriek Bodnárovmu povzbudeniu, aby Ďuro nemlčal pred chlapcom,   Ďuro nepreriekol cestou ani slova. Bol pohrúžený do seba tak hlboko,   že dvakrát sa potkol o vyčnievajúci kameň. Miško kráčal pri ňom   nesmelo, stiesnene. Nevedel si vysvetliť Ďurovo správanie. Veď bol   inokedy k nemu taký láskavý a pomáhal mu znášať ťažkosti života u   pani Kočišovej!
     </tei:p>
     <tei:p>
      Už-už sa pripravoval k nesmelej otázke, keď Ďuro zastal.
     </tei:p>
     <tei:p>
      „Doma sme!“ vydýchol a chytil Miškovu ruku.
     </tei:p>
     <tei:p>
      Otvoril bránu. Pes zabrechal, hneď sa však utíšil a vtiahol sa do   búdy. Z okien Kočišovie bytu rinula sa záplava svetla.
     </tei:p>
     <tei:p>
      Ďuro otvoril maštaľné dvere, škrtol zápalkou a ponáhľal sa zažať   lampu. Miško sa začal sobliekať. Zavesil háby na klinec, ľahol si a   prikryl sa deravým, z handár tkaným pokrovcom.
     </tei:p>
     <tei:p>
      Hodiny na kostolnej veži začaly odbíjať desiatu, no Ďuro sa akosi   nechystal k spánku. Sviatočný širák položil na okienko, kabátec   zavesil na klinec a sústredene si začal napchávať fajku.
     </tei:p>
     <tei:p>
      Miško ho zpod mihalníc pozoroval. Mal sto chutí znova sa spýtať na   veci, ktoré mu vŕtaly v mozgu. Ďurova hlboká mlčanlivosť ho však   odrádzala.
     </tei:p>
     <tei:p>
      Zavrel oči a usiloval sa zaspať...
     </tei:p>
     <tei:p>
      Začul Ďurove kroky. Blížily sa k jeho lôžku. Tesne pred ním   zastaly.
     </tei:p>
     <tei:p>
      „Spíš už?“
     </tei:p>
     <tei:p>
      „Nie, ujko,“ odvetil živo chlapec.
     </tei:p>
     <tei:p>
      „Hm, ani mne sa ešte nechce spať. Rozmýšľam o tebe a o tvojej   otázke...“
     </tei:p>
     <tei:p>
      Miško živo zamihal očami. Už vedel, že ujo Ďuro bude shovorčivý.   Odtiahol sa až k múru. Ďuro si k nemu prisadol. Silne potiahol z   fajky a vypustil oblak dymu. Miško sa zahľadel na Ďurove žilnaté   ruky, ktoré mu pripomínaly zodratú lopatu. A myslel na to, či aj jeho   ruky budú raz také, až bude veľký, a či aj vtedy bude spávať v   maštali. A tu si spomenul na slová uja Bodnára a na slová ostatných   chlapov u uja Pála, ktoré vyvolaly v ňom toľko myšlienok a   otázok.
     </tei:p>
     <tei:p>
      Otváral ústa, že sa Ďura spýta... A vtedy začul hlasy...
     </tei:p>
     <tei:p>
      Zoltánovi rodičia odchádzali z návštevy. Hektor nepriateľsky   zavrčal, potom sa rozbrechal ako pominutý.
     </tei:p>
     <tei:p>
      Miško počul statkárov mrzutý hlas, ako tíšil Hektora. Potom krátke   zaskučanie psa a — ticho.
     </tei:p>
     <tei:p>
      „Kopli ho,“ zistil Miško s ľútosťou a priam na sebe pocítil   Hektorovu bolesť. No chytro odplašil od seba tieto myšlienky, aby   nenarúšaly jeho záujem o udalosti dnešného dňa.
     </tei:p>
     <tei:p>
      „Ujo Ďuro,“ ozval sa chlapec, ale nedopovedal. Maštaľné dvere sa   otvorily. Statkár Kočiš stál na prahu a s rozsvietenou baterkou   mieril na Ďura a na prekvapeného Miška.
     </tei:p>
     <tei:p>
      „Teraz si besedujete, ale ráno nemá kto vstávať!“
     </tei:p>
     <tei:p>
      Ďuro vstal a vypäl sa.
     </tei:p>
     <tei:p>
      „Vstávam skôr ako slnko,“ riekol pochmúrne. Chcel ešte niečo   dodať, ale nasilu prehltol slová a zamieril k svojmu lôžku. Tam   zastal a prudko začal pukať zo svojej fajky, ako by už statkára v   maštali nebolo.
     </tei:p>
     <tei:p>
      Ten sa zrazu rozkríkol na Miška:
     </tei:p>
     <tei:p>
      „Lapaj naničhodný! Celý deň sa túla po všetkých čertoch, a keď ho   na niečo potrebujem — niet po ňom ani stopy! Kde si bol, vrav, ty   darmožráč!“
     </tei:p>
     <tei:p>
      Miško sedel schúlený ma svojom lôžku a chvel sa strachom, že   dostane zaucho.
     </tei:p>
     <tei:p>
      Nečakal naň dlho... Pod svojím roztrhaným pokrovcom skrútil sa   Miško do klbka ako jež. Na čelo mu vyšly kropaje potu od napätia, že   mu hádam statkár ešte niekoľko priloží...
     </tei:p>
     <tei:p>
      Ale Kočišová dlaň viac nedopadla. Iba z úst sa mu sypaly nádavky.   Miško usúdil, že sa pán hnevá preto, lebo ho večer chcel poslať po   pivo, a jeho nebolo. A nebola doma ani Marka, ani Štefko, a tak pani   Kočišová sama bežala s džbánom do hostinca, aby si mohla uctiť   hostí.
     </tei:p>
     <tei:p>
      Keď statkár vyšiel z maštale, ostalo po ňom dusivé ovzdušie. Miško   si vytiahol údy a pritiahol si pokrovec až pod bradu. Zanovite   bojoval so slzami...
     </tei:p>
     <tei:p>
      Ďuro ešte chvíľu stál na tom istom mieste, kde predtým. Potom   vybral z úst vyhasnutú fajku, zlostne si odpľul a mlčky sa začal   ukladať k spánku.
     </tei:p>
     <tei:p>
      Keď sfúkol lampu, odbilo práve jedenásť...
     </tei:p>
    </tei:div>
    <tei:div type="chapter">
     <tei:head>
      NA POLI
     </tei:head>
     <tei:p>
      Konečne nadišiel čas, kedy Miško so zvedavosťou v očiach prvý raz   prekročil prah opátovskej školy. Hneď prvý deň sľuboval veľa   zážitkov.
     </tei:p>
     <tei:p>
      Pani Kočišová si posadila Štefka do prvej lavice, medzi deti   zámožnejších rodín. Miško si naťahoval krk v samej zadnej lavici,   medzi bosými a ustrašenými prváčikmi.
     </tei:p>
     <tei:p>
      V prvej triede bol Miško najväčší a najstarší. Keď pán učiteľ   vyvolával žiakov podľa menoslovu, aby ich poznal, pri Miškovi sa   zastaví o niečo dlhšie ako pri ostatných deťoch.
     </tei:p>
     <tei:p>
      „Ty si sa narodil v tridsiatom roku. Ako to, že chodíš len do   prvej?“
     </tei:p>
     <tei:p>
      „Ja... ja... som už chodil do školy... v Košiciach som   chodil...“
     </tei:p>
     <tei:p>
      „A čo sa stalo? Prepadol si?“
     </tei:p>
     <tei:p>
      Miško zakrútil hlavou. Vedel, čo znamená prepadnúť. V sirotinci ho   o tom náležite Peter poučil.
     </tei:p>
     <tei:p>
      „Neprepadol si. A prečo si nechodil teda do školy, veď si silný,   zdravý chlapec? Bol si azda chorý?“
     </tei:p>
     <tei:p>
      Miško znova zakrútil hlavou. Bol červený až po korienky svojich   drôtených vlasov. Spustil hlavu. Cítil sa nepríjemne pod pohľadom   detí, ktoré s otvorenými ústami načúvaly rozhovor.
     </tei:p>
     <tei:p>
      V piatej lavici sa zrazu rozplakala Evka Cibuľovie.
     </tei:p>
     <tei:p>
      „Prečo plačeš?“ spýtal sa pán učiteľ a podišiel k nej.
     </tei:p>
     <tei:p>
      „Keď ma Ondro ťahá za vrkoče,“ plakalo dievčatko.
     </tei:p>
     <tei:p>
      „Ondro, prečo to robíš?“ spýtal sa prísne učiteľ.
     </tei:p>
     <tei:p>
      Horváthovie Ondrík, syn panského kováča, spurne mlčal. Pán učiteľ   ho poslal do kúta. Potom kývol Miškovi, aby si sadol.
     </tei:p>
     <tei:p>
      Po vyučovaní zavolal učiteľ Miška k sebe.
     </tei:p>
     <tei:p>
      A vtedy sa dozvedel, že tento kolohnát je sluhom u pána   Kočiša.
     </tei:p>
     <tei:p>
      Miško to prezrádzal s ustrašeným srdcom ako neodpustiteľný hriech.   Rozmýšľal takto: ,Keď sa pán učiteľ dozvie, že som bez mamičky a bez   otecka a že spávam v maštali, možno i zo školy ma vyženie!‘
     </tei:p>
     <tei:p>
      Ale nestalo sa tak. Učiteľ otcovsky potľapkal chlapca po pleci a   usmial sa naňho. A ten úsmev bol ako čarovný liek na Miškovu poníženú   dušu. Na druhý deň vchádzal do triedy oveľa sebavedomejší.
     </tei:p>
     <tei:p>
      Učiteľ skoro spoznal, že Miško je neobyčajne chápavý žiak.
     </tei:p>
     <tei:p>
      Ale nie tak Štefko. Ten, hoci doma i na ulici si počínal, ako by   mal v sebe sedem čertov, v škole sedel ako zarezaný. Nikdy nič   nevedel a keď ho pán učiteľ vyvolal, zajakával sa, alebo zaryto   mlčal.
     </tei:p>
     <tei:p>
      Miško mu v učení pomáhal. Neraz mu robil úlohy, alebo ho učil   počty. Nazdával sa, že keď Štefkovi pomôže, pani Kočišová bude k nemu   láskavejšia.
     </tei:p>
     <tei:p>
      Ale čoskoro sa presvedčil o opaku.
     </tei:p>
     <tei:p>
      Hoci spával v maštali, mal prístup do kuchyne, a odkedy boli obaja   chlapci školákmi, aj do Štefkovej izby.
     </tei:p>
     <tei:p>
      Pani Kočišová púšťala ho do izby len vtedy, keď mal pomôcť   Štefkovi v učení. Keď mu urobil úlohy, pani ho celkom otvorene   vykázala z izby.
     </tei:p>
     <tei:p>
      „Štefko je ustatý,“ vravievala. A tak bol Miško nútený svoje úlohy   robievať v maštali, na stolíku, ktorý Ďuro sbil pre neho zo starých,   nahnitých dosák.
     </tei:p>
     <tei:p>
      Jedného októbrového dňa, keď deti vychádzaly zo školy, pristavil   ho Štefko na dvore.
     </tei:p>
     <tei:p>
      „Miško, príď mi poobede spraviť počty. Ani písmenko ,a‘ neviem   ešte napísať.“
     </tei:p>
     <tei:p>
      „Prídem,“ prisľúbil Miško ochotne.
     </tei:p>
     <tei:p>
      A ako vždy šiel i teraz.
     </tei:p>
     <tei:p>
      Pred zavretými dverami ho zarazil rozčúlený hlas pani   Kočišovej.
     </tei:p>
     <tei:p>
      „To je hrozné, že taký zkade ruka, zkade noha musí ti pomáhať pri   úlohách. Ty by si mal byť múdrejší ako on, lebo ty si panské dieťa,   rozumieš ma? A si utisnutý na pomoc takého niktoša, ktorý si potom   namýšľa, že nosí v hlave všetku múdrosť sveta!“
     </tei:p>
     <tei:p>
      Miško sa zachvel na celom tele. Po chudých lícach sgúľaly sa mu   slzy, ktoré si v žiali zabudol poutierať.
     </tei:p>
     <tei:p>
      „A či je to vina, keď sa hneď v škole všetkému naučím? Keď všetko   rozumiem? Keď som sa tak chytro naučil písmenká poznať... A či za to   môžem, že Štefko je taký hlúpy?“
     </tei:p>
     <tei:p>
      Miško ako zbitý psík odvliekol sa do maštale. Sadol si na okraj   tvrdého lôžka a zaboril líca do dlaní. V maštali bolo ticho. Kravy   vyhnal na pašu obecný pastier.
     </tei:p>
     <tei:p>
      „Čo mám robiť, aby som si pani Kočišovú udobril?“ No nijaká spásna   myšlienka mu nevyjasnila čelo. Odhrnul si s lavice handry a rozložil   tam svoje knihy a písanky. Kľakol si na zem a pohrúžil sa do písania   úloh. Stôl, ktorý Ďuro posbíjal so starých dosák, slúžil teraz na iný   účel. Pani Kočišová si smyslela využiť ho na sušenie rozkrájaných   húb. Ale bola to vari len zámienka. Myslela si, že Miško bez stolíka   zaostane v učení.
     </tei:p>
     <tei:p>
      Ale, veru, nie. Miško sa práve tak vedel sústrediť na písanie úloh   na okraji svojho lôžka ako na stole. I teraz, v tuhom zamyslení,   vystrčil jazyk a krútil ním raz naľavo, raz napravo, podľa toho, ako   ťahal ceruzkou.
     </tei:p>
     <tei:p>
      Tak ho našla pani Kočišová.
     </tei:p>
     <tei:p>
      „Už si zase voľkáš? Dnes a zajtra nepôjdeš do školy, rozumieš?   Pomôžeš na poli! Štefko oznámi pánu učiteľovi, že si chorý!“
     </tei:p>
     <tei:p>
      Pre Miška nemohlo byť väčšieho trestu. Nemal rád ani nedele, ani   sviatky, lebo vtedy škola bola zavretá. A on sa tak rád učil! V   blízkosti pána učiteľa sa cítil nie ako odstrkovaný pastierik, ale   ako chlapec, ktorému patrí kúsok miesta vo svete.
     </tei:p>
     <tei:p>
      Zarmútený Miško pokýval súhlasne hlavou.
     </tei:p>
     <tei:p>
      „Nevieš hovoriť?“ skríkla naňho najedovaná žena.
     </tei:p>
     <tei:p>
      Miško na ňu s údivom pozrel. ,Čo chce, aby som povedal?‘ zahútal   sa.
     </tei:p>
     <tei:p>
      Pani Kočišová zlostne stiahla obrvy a prudko ho udrela po   tvári.
     </tei:p>
     <tei:p>
      „Ach,“ vydýchol bolestne a ustrašene sa skrčil.
     </tei:p>
     <tei:p>
      „Keď ti niečo hovorím, máš aspoň prikývnuť, že rozumieš. Ty   zarytec, ty naničhodník, najdúch akýsi! Či si sa to v škole neučil,   ty najmúdrejší?“ ozýval sa výsmešne jej piskľavý hlas. Premerala   Miška nenávistným pohľadom a s vysoko zdvihnutou hlavou odišla.
     </tei:p>
     <tei:p>
      Keď sa Miško spamätal, chytro nahádzal do torbičky, ktorú mu Marka   ušila z vrecoviny, knihy a zasunul ju pod úzku lavicu, na ktorej   spával.
     </tei:p>
     <tei:p>
      „Kde trčíš tak dlho?“ kričala zvonku pani. „Pomôžeš na majeri   vyberať zemiaky. Ale už aj leť!“
     </tei:p>
     <tei:p>
      Miška ako by vystrelili. Len sa mu tak mihotaly bosé nohy v   prachu. Pani Kočišová sa ľahostajne dívala za ním a svedomie sa jej   ani nepohlo.
     </tei:p>
     <tei:p>
      Miško dobehol na pole.
     </tei:p>
     <tei:p>
      Hemžilo sa ľuďmi. Štyri pluhy vyorávaly zemiaky. Chlapci i ženy   ich sbierali do pripravených vriec.
     </tei:p>
     <tei:p>
      „Hej, ty tam, poď sem!“ zvolal na Miška správca, ktorý dohliadal,   aby práca šla čo najchytrejšie a aby ani jeden zemiak nezmizol v   niečom vrecku. Lakomý správca vedel za zemiak hoci i z roboty   prepustiť.
     </tei:p>
     <tei:p>
      Miško sa rozbehol a zastavil sa pred ním. Srdce mu prudko búchalo.   Strach zo správcu nevedel nijako premôcť.
     </tei:p>
     <tei:p>
      „Pôjdeš k tým ženám,“ ukázal prstom na skupinu žien, ktoré   vyberaly zemiaky za prvým pluhom. „A rob, lebo ináč to poviem pánu   Kočišovi, a potom...“ významne stiahol obočie a potom surovo zavelil:   „No, marš do roboty!“
     </tei:p>
     <tei:p>
      Miško trielil cez vyorané hrudy. Keď mu chvíľami bosá noha vhupla   do štrbiny v oráčine, iba zasyčal bolesťou, niekoľko krokov pokríval   a bežal ďalej.
     </tei:p>
     <tei:p>
      Pribehol ku skupine žien, ktorú mu označil pán správca.
     </tei:p>
     <tei:p>
      „Dobrý deň!“ pozdravil.
     </tei:p>
     <tei:p>
      „Vitaj!“ ozvaly sa poniektoré, ale ani na chvíľu neprerušily   prácu. Medzi ženami bola aj Katka Žinčicová. Tá na chvíľu narovnala   robotou zodraté telo, usmiala sa na Miška a povedala: „Tak aj teba   poslali robiť. Ani teba nešanujú, hoci prispievana teba sirotinec.   Tam, mal by si si ohníka naklásť, zemiaky piecť a hrať sa, ako sa   hrajú deti bohatých sedliakov,“ ukázala Žinčicová zahlinenou rukou na   vzdialené pole, odkiaľ doliehal krik veselých detvákov.
     </tei:p>
     <tei:p>
      Keď Žinčicová zbadala, ako vzbĺkol v Miškových očiach plamienok   túžby, chytro zahovárala svoje slová.
     </tei:p>
     <tei:p>
      „No, nech ťa to netrápi, Miško! Pozri, aj naše deti vyberajú   zemiaky. Sú však pridelené ku starším, aby sa medzi sebou nebavily.   Vidíš, tam je môj syn Martin. Má len desať rokov. Tam ďalej Jožko   Čurila a na druhom konci jeho mladšia sestrička.“
     </tei:p>
     <tei:p>
      „Hej, čo sú to tam za debaty? Za rozprávanie vás neplatíme!“   zakričal na Žinčicovú správca, ktorý sa s hnevom blížil ku skupinke.   Žinčicová sa chytro sklonila a pokračovala v prerušenej robote.   „Zloduch akýsi — však ťa raz skáre, počkaj!“ zašomrala zlostne a   zablýskala očami.
     </tei:p>
     <tei:p>
      Miško sa sklonil k robote. Vyrovnal sa až večer, keď spolu s Ďurom   odchádzal s poľa.
     </tei:p>
     <tei:p>
      S Ďurom neprehovoril ani slovka, hoci bol šťastný, že ide popri   ňom. Tešil sa na prichádzajúcu noc. Natiahne si umorené telo na   maštaľné lôžko a poriadne sa vyspí.
     </tei:p>
     <tei:p>
      Miško prvý raz odmietol večeru, hoci od obeda nič nejedol. Vystrel   sa v nohaviciach na svojom lôžku a v okamihu zaspal tvrdým,   posilňujúcim spánkom.
     </tei:p>
    </tei:div>
    <tei:div type="chapter">
     <tei:head>
      PÁN UČITEĽ
     </tei:head>
     <tei:p>
      Až o štyri dni ho pustila pani Kočišová do školy. Zatiaľ Miškovi   navrely na dlaniach pľuzgiere a okolo nechtov mu popukala koža. I na   bosých chodidlách zhrubla mu koža ako podošva. Pani Kočišová ho hnala   z práce do práce ako dospelého.
     </tei:p>
     <tei:p>
      „Michal Sila, prečo si nebol štyri dni v škole?“ pýtal sa s   láskavou prísnosťou učiteľ.
     </tei:p>
     <tei:p>
      „Pracoval som na poli,“ odvetil pravdivo a s nevinným výrazom na   tvári. Nepovšimol si, že Štefko sa v lavici nepokojne zahniezdil a   jeho inak bledú tvár zalial silný rumenec.
     </tei:p>
     <tei:p>
      Učiteľ pozrel na Štefka a stiahol nevoľou obrvy. Potom znova   obrátil zrak na stojaceho Miška. „Myslel som, že si chorý,“ pokynul   mu priateľsky.
     </tei:p>
     <tei:p>
      Miško si spokojne sadol a sústredil sa na učiteľovo rozprávanie o   tom, ako sa Lož a Pravda hádaly, kto vyhrá. Lož sa usilovala zo   všetkých síl vyhrať, ale márne. Víťazom bola Pravda a Lož sa od hanby   musela skryť do suda.
     </tei:p>
     <tei:p>
      Učiteľ sa pri rozprávaní prechádzal po triede a ani raz nepozrel   na žiakov. No tí chápavejší predsa len vytušili, že rozprávka má   akúsi súvislosť so Štefkom a Miškom. Veď celá trieda vedela, že Miško   v posledné dni od svitu do neskorého večera pracoval na poli a Štefko   so spokojnou tvárou každý deň hlásil, že je Miško chorý a že ho jeho   mamička ošetruje.
     </tei:p>
     <tei:p>
      Možno pod vplyvom tejto rozprávky zmenilo sa Štefkovo chovanie   voči Miškovi. Keď vyšli zo školy, pristúpil k Miškovi a podával mu   svoju tašku. Panovačným hlasom riekol: „Pones mi ju!“ Potom sa   obrátil k Zoltánovi, synovi miestneho kupca, a srdečne ho oslovil:   „Príď sa k nám večer hrať! Včera mi otec kúpil v meste veľkú   stavebnicu!“
     </tei:p>
     <tei:p>
      Miško smutne kráčal domov. Aj inokedy nosil Štefkovu tašku a s   ochotou, lebo Štefko sa správal k nemu priateľsky. No dnes pocítil,   že stráca v Štefkovi priateľa. Trápilo ho to a mrzel sa, nevedno   prečo, i na seba.
     </tei:p>
     <tei:p>
      V dedine bol akýsi nezvyčajný ruch. Ľudia postávali v hlúčkoch   pred vrátkami a živo rozprávali. Pri obecnej studni stál Ivanov otec   so štyrmi chlapmi. Keď hovoril, naširoko rozkladal rukami. Hovoril   hlasno, ako by chcel prekričať buchot kladiva. Jeho hlas prebudil   Miška zo zadumania.
     </tei:p>
     <tei:p>
      „Vojna.“
     </tei:p>
     <tei:p>
      Toto slovko počul Miško v posledných dňoch už viackrát. Kráčal   ďalej. Nemyslel už na Štefka a na príčiny znepriatelenia medzi nimi,   dumal teraz aj on o tom, čo vypĺňalo mysle dospelých. Spomenul si na   slová pána učiteľa, ktorý sa vo svojej reči tiež dotýkal vojny, ale   hocijako usilovne rozoberal jeho slová, i tak mal len veľmi nejasnú   predstavu o vojne. V okne obchodu Zoltánových rodičov bolo vyložené   rádio. Hlúčok občanov postával pod oknom, ako by na niečo vyčkával.   No z prijímača plynuly tóny akejsi neznámej piesne, preto sa Miško   pobral ďalej.
     </tei:p>
     <tei:p>
      Vrátil sa domov plný dojmov. Ďuro bol na poli a Marka prala. Nemal   si s kým pohovoriť o čudných veciach, ktoré sa mu motaly v hlave. Rád   by bol zaskočil ku Pálovcom, veď Ivana už dávno nevidel.
     </tei:p>
     <tei:p>
      Dnes bol čudný deň. Pre Miška tým čudnejší, že pani Kočišová naňho   zabudla. Vzrušene sa rozprávala s pani kupcovou v jedálni. Ochvíľu s   ňou odišla a vrátila sa s akousi inou ženou. Zabudla vydať Miškovi   rozkazy, ba nemala času ani vynadať mu.
     </tei:p>
     <tei:p>
      „Čo sa robí?“ čudoval sa chlapec. Sklonil sa k Hektorovi, ktorý mu   olízal ruku. Ale s tým sa nedalo porozprávať o veciach, ktoré Miška   trápily, hoci Hektor bol veľmi múdry pes.
     </tei:p>
     <tei:p>
      Pred maštaľou sa oprel o dvere a uvažoval, či by len predsa nemal   zabehnúť za Ivanom. Pokušenie bolo veľké, ale strach pred bitkou ešte   väčší. Vzdal sa tejto myšlienky.
     </tei:p>
     <tei:p>
      Zrazu ho roztriasla zima. Bol už október a dosiaľ topánky nenosil.   Hoci mu ich pani Kočišová dávno sľúbila, nedostal ich. Pošúchal si   nohu o nohu a vbehol do maštale.
     </tei:p>
     <tei:p>
      Hoci tam bolo prítmie, rozložil si písanky na doske svojho lôžka.   Vlhké maštaľné teplo ho trochu zohrialo. Kravy ležaly na kôpke slamy   a spokojne prežúvaly. Pásť sa už nechodily, tráva na lúkach dávno   zvädla, uschla.
     </tei:p>
     <tei:p>
      Miško si pozorne prezrel koniec ceruzky, ktorú minulého dňa   zastrúhal Ďuro svojím krivákom, a so svrašteným čelom dal sa do   písania. Pozorne kládol písmenko k písmenku.
     </tei:p>
     <tei:p>
      Keď úlohu dopísal, zamyslel sa: ,Keby som už vedel lepšie písať,   napísal by som list. Napísal by som mamičke, že som nešťastný, že nie   som pri nej.‘
     </tei:p>
     <tei:p>
      Pri tejto myšlienke sa zastavil. Bolesť, ktorú pocítil pri   rozlúčke s mamičkou, znova mu zaľahla na srdce. Krčil sa pri svojom   tvrdom lôžku, lakťami si podopieral hlavu a rozšírenými očami pozeral   na špinavý maštaľný múr. Nevidel ho. Videl svoju mamičku. Jej nežnú,   ustarostenú tvár s trpkým úsmevom na perách. Videl ju udýchanú, ako   sa často vracala s kopou nepredaných novín domov, do pivničného bytu,   videl ju s podkasanou sukňou, ako drhne v nedeľu poobede pivničnú   kuticu. Tieto spomienky na mamičku boly milé, ale čo trpkosti   pôsobily malému Miškovi!
     </tei:p>
     <tei:p>
      ,Či vieš, mamička, že som tu v Opátovej a že som pastierik? A keby   si vedela, ako ma bolí, keď ma pani Kočišová udrie. I minule... bol   som hladný a ona robila pirohy. Len jeden surový piroh som vzal, a   udrela ma tak, že som celý deň na ucho nepočul... aj líce ma   bolelo... Ach, mamička, či si už na mňa zabudla, keď neideš po   mňa?‘
     </tei:p>
     <tei:p>
      Miško sa vydesil pri tejto myšlienke. Nasilu zaháňal trudné   predstavy a chytal sa spomienok, od ktorých čakal uspokojenie.
     </tei:p>
     <tei:p>
      A vtedy sa mu v spomienkach vynorilo päť chlapčenských postáv.   Peter, Janko, Jurko, Tibor a Martin usmievali sa naňho tak priateľsky   ako kedysi v pivnici sirotinca, keď ho zachraňovali vo vreci. Aj   Betku videl. Pohodila hlavou, až sa jej silné pletence svetlých   vlasov roztočily, a usmiala sa na Miška tak priateľsky, ako by chcela   povedať: „Nebuď smutný, Miško! Hľaď: môj otecko je zavretý, mamka mi   od žiaľu zomrela, a ja neklesám na mysli. Mojím otcom sú teraz všetci   ujovia, ktorí štrajkovali s tatkom, a mojou mamičkou sú všetky   tetušky, ktoré majú taký krušný život, aký mala moja mamička.   Sestričkami a bračekmi sú mi všetky deti chudobných rodičov. Aj ty,   Miško, si môj brat.“ Miško sa začudoval. Betka pred ním v skutočnosti   nikdy nevypovedala takéto slová, a predsa sa mu zdalo, že ich teraz   jasne počul z jej úst.
     </tei:p>
     <tei:p>
      A zrazu tu bola aj Marka. Tá dobrá Marka, ktorá mu nahrádzala   mamičku. A potom aj ujo Ďuro, ktorý si zaľúbil Miška ako vlastného   syna. A ujo Pál, Ivanov otec...? Ani raz neublížil Miškovi. Správal   sa k nemu ako ozajstný dobrý ujo. Nezakázal svojmu Ivanovi hrať sa s   ním, hoci vedel, že Miško je len pastierikom u Kočišových.
     </tei:p>
     <tei:p>
      A potom bol tu Jožo Čurila, Martin Panďura, Cibuľovie chlapec,   Evka, Zuzka a Širicovie Milan. Všetci mu boli kamarátmi, hoci sa   spolu veľmi málo hrávali. Ich kamarátstvo sa utužilo v škole, kde   bolo treba držať pospolu proti niektorým pánčatám. Silnú   spolupatričnosť Miška s týmito chlapcami utužila najmä jedna príhoda   v škole.
     </tei:p>
     <tei:p>
      Bolo to vtedy, keď učiteľ staval triede Miška za vzor usilovnosti   a slušného správania sa.
     </tei:p>
     <tei:p>
      V prestávke potom Miško stál na školskom dvore a rozprával sa s   Ivanom. Zastal pri ňom Zoltán, chytil sa prstami za nos a vravel tak   hlasno, aby to všetci nablízku stojaci začuli:
     </tei:p>
     <tei:p>
      „Fuj, ako smrdí ten Mišo. Ako keby spával v hnoji.“
     </tei:p>
     <tei:p>
      „Veď aj spáva v hnoji, keď býva v maštali,“ prízvukoval   Horváthovie školáčik, ktorý už tretí rok chodil do prvej triedy.
     </tei:p>
     <tei:p>
      Zoltán sa začal smiať. Hneď sa k nemu pridal aj Horváth a smiali   sa spolu ako smyslov zbavení.
     </tei:p>
     <tei:p>
      Miško stál ako obarený. Zrazu však stŕpol. Ivan sa bleskorýchle   zvrtol a ani trošku nešanujúc panský obličaj, z celej sily udrel   Zoltána do tváre. Zoltán ho kopol. Ivan sa rozhneval ešte viac a   šmaril Zoltána o zem. Ten začal kričať, ako by ho na nože brali. A už   tu boli jeho pomáhači. Odzadu prepadol Ivana Horváth a s bokov ho   obstali ďalší, medzi ktorými nechýbal ani Štefko.
     </tei:p>
     <tei:p>
      Ale ani Ivan nebol sám. Panďura, Širica, Cibuľovie chlapci a   všetci bosonohí šuhajci pribehli Ivanovi na pomoc. Klbčili sa na zemi   ako mladé rozzúrené štence.
     </tei:p>
     <tei:p>
      „Daj mu! Tresni ho!“ povzbudzovala svojich Cibuľovie Evka.   Vzrušene pobehávala okolo klbka chlapcov a mala sto chutí priložiť aj   ona niektorému z protivníkov. No kým sa rozohnala päsťou, zatiaľ   namiesto Zoltánovej hlavy zjavila sa štica niektorého zo svojich.
     </tei:p>
     <tei:p>
      Zdalo sa, že pánčatá bitku vyhrajú. Vtom ale vrhli sa do bitky aj   tí chlapci, ktorí sa ruvačky stránili iba z obavy, aby sa im potom   rodičia bohatých nepomstili. Keď však hrozilo nebezpečenstvo, že   tábor bosonohých chlapcov prehrá, prišli kamarátom na pomoc.
     </tei:p>
     <tei:p>
      Ani Evka už nevydržala len pokrikovať. Tu potiahla jednému nohu,   tam zas udrela druhého po hlave.
     </tei:p>
     <tei:p>
      Tábor zaznávaných vyšiel z bitky ako víťaz. A ako víťaz sa aj   usmieval. Čo tam po natrhnutom uchu Cibuľovie Janka, čo tam po   Ivanovej roztrhanej košeli. Aj rozškriabané tváre sa zahoja. Pre   víťazstvo by boli chlapci v tej chvíli obetovali hoci aj svoju   krv.
     </tei:p>
     <tei:p>
      Keď učiteľ potom hľadal hlavného vinníka, trieda sa ozývala len   menami chudobných chlapcov. Učiteľ bol však spravodlivý. Po dôkladnom   vyšetrovaní postavil do kúta Zoltána a syna panského kováča   Horvátha.
     </tei:p>
     <tei:p>
      Miško cítil v srdci hrejivé teplo, že sa ho Ivan tak zastal. No   mrzelo ho, že kvôli nemu sedeli teraz všetci po škole a že pánu   učiteľovi spôsobil bitkou zármutok. Po uplynutí trestu všetci chlapci   vyšli z triedy, iba Miško zostal v prázdnej miestnosti. Učiteľ sedel   pri katedre. Nakláňal sa nad sošitmi a chlapca nezbadal.
     </tei:p>
     <tei:p>
      Miško sa chvíľu díval na učiteľovu hlavu, ktorú pokrývaly riedke,   kde-tu prešedivelé vlasy. Okuliare sa mu sosunuly až na koniec nosa.   Dávnejšie neholená brada dodávala jeho dobráckej tvári drsnosti.   Tenké pery mal sovreté. Sústredene sa díval do sošitu, do ktorého   zavše urobil ceruzkou poznámku.
     </tei:p>
     <tei:p>
      Zaliala ho vlna lásky k tomuto človeku. Veď sa mu za tieto dva   mesiace usiloval spríjemniť školu, aspoň čiastočne nahradiť   domov.
     </tei:p>
     <tei:p>
      A teraz tu stál a srdce mu svierala úzkosť, že jeho dobrý učiteľ   sa naňho rozhneval a nebude ho mať viac rád. ,Iste ma už nemá rád.   Ako sa len hneval, keď prišiel do triedy. A na mňa ani nepozrel, hoci   Zoltán kričal, že to kvôli mne sa chlapci bili.‘ Miško sa tíško   rozvzlykal.
     </tei:p>
     <tei:p>
      Vtom učiteľ zdvihol hlavu. Pozrel na Miška zpoza okuliarov a potom   ho láskavo vyzval:
     </tei:p>
     <tei:p>
      „Poď sem, Miško!“
     </tei:p>
     <tei:p>
      Chlapec vzlykajúc zastal pred učiteľom.
     </tei:p>
     <tei:p>
      „Neplač! No, neplač!“
     </tei:p>
     <tei:p>
      Miško si opakom ruky vytieral slzy.
     </tei:p>
     <tei:p>
      „Viem, ublížili ti tí darebáci,“ riekol učiteľ mäkkým hlasom, iba   posledné slovo vyznelo tvrdšie.
     </tei:p>
     <tei:p>
      Miško už neplakal, iba plecami mu kedy-tedy myklo.
     </tei:p>
     <tei:p>
      „Nebudeme o tom hovoriť, že Zoltán a jeho kamaráti sú zlí chlapci,   tým nič nezmeníme. Lepší nebudú, hoci sa z nich usilujem vykresať   ľudí. Rodičia, prostredie majú, bohužiaľ, na nich väčší vplyv ako   škola a moja výchova. Cítenie, to ľudské prosté cítenie, vrelý vzťah   človeka k človeku v nich ťažko prebudím. A keď sa mi to aj sem-tam   podarí, ešte v zárodku ho udupajú rodičia, prostredie, čo sa pachtí   len za peniazmi a za majetkom cez mozole, pot a slzy chudobných.“
     </tei:p>
     <tei:p>
      Miško počúval. Málo rozumel slovám svojho dobrého učiteľa. No   cítil, že sú to veci, o ktorých hovorili aj ujo Bodnár a Ďuro. Cítil,   že pán učiteľ sa naňho nielen že nehnevá, ale ho má vari radšej než   doteraz. Keď učiteľ hovoril, nedíval sa na Miška, ale von oknom na   košatú lipu, s ktorej opadávaly zlaté lístočky. Chvíľa ticha a učiteľ   sa odvrátil od okna. Pozrel Miškovi do tváre a chytil ho za ruku.
     </tei:p>
     <tei:p>
      „Miško môj, hoci ti tento deň priniesol novú bolesť, priniesol ti   súčasne aj radosť, poznanie, že nie si sám!“
     </tei:p>
     <tei:p>
      Miškovi sa rozžiarila tvár. Naozaj, keď Ivan udrel Zoltána a potom   vznikla medzi chlapcami bitka, pocítil akýsi blažený pocit   spolupatričnosti. Iba neskôr ho zahlušil strach, že stratí učiteľovu   priazeň. A práve teraz sa ten strach rozplynul ako ľahulinká hmla pod   lúčom slnka.
     </tei:p>
     <tei:p>
      Stál pred učiteľom a dychtivo čakal na jeho ďalšie slová. Nečakal   dlho. „Bili ste sa... nie je to, pravda, pekné, ale... až budeš veľký   a napadne ťa nepriateľ, bolo by hanbou cúvnuť. Vtedy musíš vypnúť   všetky sily, aby si zvíťazil!
     </tei:p>
     <tei:p>
      Teraz si ešte malý. A ako tvoj učiteľ, ktorý sleduje len tvoje   dobro, radím ti, aby si si nevšímal dobiedzanie Horvátha a Zoltána.   Závidia ti nadanie, ktoré sa nedá kúpiť. Ty sa len uč, a o nich sa   nestaraj! Príde čas, kedy im budeš môcť pozrieť do očú tak, že sa   zachvejú strachom ako osikový list. Ten čas však musí dozrieť.   Rozumel si ma, Miško?“
     </tei:p>
     <tei:p>
      Miško horlivo kýval hlavou. „Áno, áno!“ Nerozumel dobre slovám   „čas musí dozrieť“. ,Čas nie je ovocie, aby dozrel,‘ rozmýšľal. ,Ale   keď to pán učiteľ povedal, iste je to tak,‘ uzatváral svoje   myšlienky.
     </tei:p>
     <tei:p>
      Pán učiteľ sa ho ešte povypytoval na rodičov, na jeho život u   Kočišovcov, a keď Miško spomenul Marku a Ďura, prikyvoval hlavou a   nakladal mu: „ Váž si ich, Miško, a buď rád, že žiješ pod jednou   strechou s ujom Ďurom. Je to človek spravodlivý. Poznám ho veľmi   dobre...“
     </tei:p>
     <tei:p>
      S radostným pocitom opúšťal vtedy triedu. Srdce mu plesalo: „Pán   učiteľ ma má rád!“
     </tei:p>
     <tei:p>
      Miško sa prebral zo spomienok. V maštali sa už celkom zošerilo.   Počul škripot brány, zapraskanie biča a hrkot voza, ktorý o chvíľu   zastal na dvore pred šopou.
     </tei:p>
     <tei:p>
      „Miško!“ zavolal na chlapca Ďuro. „Poď sem, chlapče, niečo som ti   doniesol,“ žmurkol tajnostkársky na chlapca, keď sa ten zjavil vo   dverách maštale.
     </tei:p>
     <tei:p>
      „Čo, ujo Ďuro?“ A už bol pri voze slamy, ktorú Ďuro priviezol z   majera na podstielanie. Nedočkavo obskakoval okolo Ďura, ktorý pevne   stískal okraje svojho premasteného klobúka, aby z neho čosi   nevyskočilo.
     </tei:p>
     <tei:p>
      Ďuro opatrne roztvoril klobúk. Miškovi div oči nevyskočily z   jamôk. V klobúku si čupel okrúhly ježko. Bol schúlený do klbka a na   pichliačoch mal nastokanú suchú, zvädnutú trávu.
     </tei:p>
     <tei:p>
      „Ježko!“ tľapol radostne Miško. „Ozajstný ježko!“
     </tei:p>
     <tei:p>
      „Máme nového spolubývajúceho. Len aby sa mu u nás páčilo a neušiel   nazpät do poľa.“
     </tei:p>
     <tei:p>
      „A čo bude jesť?“ staral sa Miško.
     </tei:p>
     <tei:p>
      „Všeličo, čo budeme mať.“
     </tei:p>
     <tei:p>
      Miško od radosti nevedel, čo robiť. Schytil klobúk s ježkom a   opatrne ho niesol do maštale.
     </tei:p>
     <tei:p>
      Ochvíľu prišiel Ďuro. Zapálil lampu. Rozprával, koľko práce ho   čaká na poli so zaorávaním hnoja. Potom vyšiel složiť slamu do šopy.   Keď sa vrátil, bola s ním aj Marka.
     </tei:p>
     <tei:p>
      Prišla podojiť kravy. Tvár mala červenú a ruky zapuchnuté ako   vždy, keď mala veľa prania.
     </tei:p>
     <tei:p>
      „Pozri, Marka, čo mám!“ chválil sa Miško ježkom.
     </tei:p>
     <tei:p>
      Marka naliala ježkovi na misku mlieka, pochválila jeho drobné   očká, počudovala sa rypáčiku, a potom chytro odišla.
     </tei:p>
     <tei:p>
      Aj v Ďurových pohyboch bol akýsi chvat.
     </tei:p>
     <tei:p>
      Po robote nahádzal do seba zemiaky s kyslým mliekom, utrel si ústa   a začal si čistiť tvrdé baganče.
     </tei:p>
     <tei:p>
      „Kam idete, ujko?“
     </tei:p>
     <tei:p>
      „K Pálovým. Bude tam aj ujo Bodnár.“ A už ho nebolo.
     </tei:p>
     <tei:p>
      Miško stál a myšlienky sa mu začaly v hlave bleskorýchle naháňať.   Keď je tam ujo Bodnár, iste tam bude voľačo zaujímavé. Zrazu jeho   veľký záujem o ježka opadol. Začal rozmýšľať, čo by sa stalo, keby sa   odkradol aj on k Ivanovi.
     </tei:p>
     <tei:p>
      Do kuchyne vošiel ako zlodej. Bál sa stretnutia s pani Kočišovou.   Chcel sa poradiť s Markou.
     </tei:p>
     <tei:p>
      Sedela na lavici a mútila maslo.
     </tei:p>
     <tei:p>
      „Marka, už som tak dávno nebol u Ivana. Tak by som chcel ísť.“
     </tei:p>
     <tei:p>
      „Keby to bolo na mne, ihneď by som ťa pustila. Robíš a robíš, a   žiadnu zábavku ti nepovolia...“ rozčuľovala sa Marka. „Eh, čo! Choď   si! Pani aj s pánom sú teraz u Zoltánových, zostanú tam možno   dlhšie.“
     </tei:p>
     <tei:p>
      Miško sa potešil, zvrtol sa a už ho nebolo.
     </tei:p>
    </tei:div>
    <tei:div type="chapter">
     <tei:head>
      ROZRUŠENÁ DEDINA
     </tei:head>
     <tei:p>
      Sedemnásty október sa chýlil ku koncu.
     </tei:p>
     <tei:p>
      V malej kuchyni u Pólových tlačilo sa veľa chlapov. Hovoril   Bodnár. Bol bledý, oči zapálené, ústa vyschnuté. Jeho slová pálily,   spôsobovaly utrpenie, no súčasne nútily sovrieť dlane v päste.
     </tei:p>
     <tei:p>
      Žinčica udrel päsťou na stôl a zvolal:
     </tei:p>
     <tei:p>
      „Zradcovia!“
     </tei:p>
     <tei:p>
      Miško sa zľakol. Sedel pri Ivanovi na lavičke pod pecou a načúval   slovám, o ktorých vedel, že sú vážne a významné, ale ktorým málo   rozumel.
     </tei:p>
     <tei:p>
      „...súdruhovia! Hitlerovskí fašisti zaberajú naše územia a na   južných hraniciach horthyovské vojská podnikajú útoky. Hrozí   nebezpečenstvo, že tieto fašistické vojská obsadia celú našu krajinu   a zotročia nás načisto... Sovietsky sväz by nám pomohol, ale vláda v   Prahe kapitulovala! Súdruhovia, Gottwald hovorí, že anglickí a   francúzski kapitalisti to boli, ktorí rozkázali kapitulovať našej   vláde, lebo to je ich triedny záujem. Súčasne je to podlé sprisahanie   proti ľudu! Najnovšie číslo našich novín skonfiškovali. Vieme prečo!   Reakcionári chcú zatajiť pravdu, chcú ju zatlačiť. Ale pravdu   nezatlačia ani konfiškovaním novín, ani terorom, ani zbraňou! Hoci   pôjdu proti nej reakcionári z celého sveta, i tak zvíťazí!“
     </tei:p>
     <tei:p>
      „Tak je!“ skríkol Ďuro.
     </tei:p>
     <tei:p>
      Bodnár zakašľal a prikývol: „Áno, tak je, súdruhovia. Žijeme v   čase, keď ide o naše bytie a nebytie. A Gottwald hovorí, že sa   zachránime len tak, keď sa zjednotíme. Robotníci, roľníci, všetok   drobný ľud. Len tak získame silu. A silu potrebujeme, lebo náš   obranný zápas s fašizmom bude ťažký...“
     </tei:p>
     <tei:p>
      Keď Bodnár skončil, utrel si čelo, na ktoré mu vystúpila rosa.   Stiahnuté očné kútiky prezrádzaly telesnú únavu. Iste nespal. Sadol   na svoju stoličku a napil sa vody.
     </tei:p>
     <tei:p>
      „Ja by som nedbal dať čokoľvek, keby som vedel, že tým pomôžem,“   ozval sa Ivanov otec. „Dal by som, na moj‘ dušu dal, a zo srdca   rád.“
     </tei:p>
     <tei:p>
      „Ani ja nie ináč,“ vyriekol Ďuro.
     </tei:p>
     <tei:p>
      Nikto nezbadal, že sa otvorily dvere a do kuchyne vošiel —   učiteľ.
     </tei:p>
     <tei:p>
      Zazreli ho až vtedy, keď zastal pri stole.
     </tei:p>
     <tei:p>
      „Dobrý večer!“
     </tei:p>
     <tei:p>
      „Vitajte, pán učiteľ, vitajte!“ zdravili ho srdečne a hneď ho   stiahli medzi seba ako dobrého a spoľahlivého človeka.
     </tei:p>
     <tei:p>
      Miško sa nepokojne zahniezdil. Potom sa tíško a nebadane vytratil   z kuchyne.
     </tei:p>
     <tei:p>
      „Nechoď ešte,“ zdržoval ho Ivan na dvore. „Keď nechceš ostať v   kuchyni, budeme sa hrať v izbe.“
     </tei:p>
     <tei:p>
      Miško pokrútil hlavou. Nemal teraz záujem o hry. Hlava sa mu   krútila od usilovného premýšľania. Lúštil vety, ktoré začul v kuchyni   u Pálových, ale nerozlúštil.
     </tei:p>
     <tei:p>
      Ľahol si s ťažkou hlavou. Zabudol aj na ježka, ktorý v klbku   skrútený spal v kúte na druhom konci maštale.
     </tei:p>
    </tei:div>
    <tei:div type="chapter">
     <tei:head>
      LIST MATKE
     </tei:head>
     <tei:p>
      Na druhý deň sa Miško v škole dozvedel, že územie pozdĺž   maďarských hraníc bude obsadené.
     </tei:p>
     <tei:p>
      „Čo je to?“ pýtal sa cestou zo školy Ivana.
     </tei:p>
     <tei:p>
      „To, že príde sem cudzie vojsko a už budeme v inom štáte. Tak   vravel môj otecko,“ odpovedal zachmúrene. Vyzeral teraz ako dospelý,   hoci mal len dvanásť rokov. „Aj do Košíc pride cudzie vojsko?“
     </tei:p>
     <tei:p>
      „Možno i tam. A možno sem nie a len tam. Otecko to ešte sám nevie.   Ale keď obsadia nás a Košice nie, alebo opačne, do Košíc nebudeme   smieť chodiť.“
     </tei:p>
     <tei:p>
      „Prečo?“
     </tei:p>
     <tei:p>
      „Lebo nás budú rozdeľovať hranice.“
     </tei:p>
     <tei:p>
      „Hranice? Ty, Ivan, toľko som už o hraniciach počul, a stále   neviem, čo je to.“
     </tei:p>
     <tei:p>
      „No, to je taký pás zeme okolo nášho štátu, ktorý strážia vojaci,   aby ho nikto nemohol prekročiť. Vojaci majú pušky.“
     </tei:p>
     <tei:p>
      „Ale v Košiciach býva moja mamička!“ skríkol chlapec s takým   zúfalým rozhorčením, ako by len jemu naprotiveň chceli oddeliť Košice   od Opátovej, aby už nikdy nemohol vidieť svoju mamičku. Hrýzol si   pery v zúfalom premýšľaní.
     </tei:p>
     <tei:p>
      ,Mal by som jej písať... Ale ešte nepoznám všetky písmená,‘ žialil   nad sebou. Zrazu mu sišla na um spásna myšlienka.
     </tei:p>
     <tei:p>
      „Ivko, napíš list mojej mamičke. Napíš, aby prišla po mňa.“
     </tei:p>
     <tei:p>
      Ivan sa prekvapene zastavil. „Písať jej? Ty chceš odísť z   Opátovej?“ opýtal sa smutne.
     </tei:p>
     <tei:p>
      Miško ovesil hlavu. „Je mi smutno za ňou,“ vravel tíško.
     </tei:p>
     <tei:p>
      „No dobre, poď k nám a napíšeme list.“
     </tei:p>
     <tei:p>
      „Ale musí to byť hneď. Pani Kočišová vie, kedy vychádzame zo   školy, a zbije ma, keď neprídem načas.“
     </tei:p>
     <tei:p>
      V kuchyni u Ivana bolo teplučko. Ivan vybral z poličky atrament,   vytrhol z písanky list a z perečníka vybral pero.
     </tei:p>
     <tei:p>
      „Čo mám písať? Diktuj mi!“
     </tei:p>
     <tei:p>
      „Napíš tak: Moja drahá mamička! Príď skoro po mňa, lebo nás ešte   viac rozdelia. A ja tu umriem, keď neprídeš, lebo pani Kočišová ma   bije. Príď skoro. Tvoj Miško.“
     </tei:p>
     <tei:p>
      Ivan list napísal, vybral z poličky obálku a chystal sa napísať   adresu.
     </tei:p>
     <tei:p>
      „Alžbeta Silová, Košice,“ diktoval Miško.
     </tei:p>
     <tei:p>
      „A ulica?“
     </tei:p>
     <tei:p>
      „To neviem,“ zháčil sa. „Vieš čo? Napíš tam, že predáva noviny,   tak ju iste nájdu.“
     </tei:p>
     <tei:p>
      Ivan napísal adresu podľa Miškovej rady, iba priložil aj   zpiatočnú.
     </tei:p>
     <tei:p>
      „Ešte známku,“ poznamenal Ivan.
     </tei:p>
     <tei:p>
      „Odkiaľ ju vziať?“ pýtal sa bezradne Miško.
     </tei:p>
     <tei:p>
      „Pošlime ho len tak!“ navrhol Ivan. A aj tak urobili.
     </tei:p>
     <tei:p>
      Miško už potom s ľahším srdcom trielil domov. Bol rád, že poslal   list mamičke. Sľuboval si, že sa bude usilovne cvičiť v písacní a   čítaní, aby sa naučil písať tak dobre, ako píše Ivan.
     </tei:p>
     <tei:p>
      Dvor bol prázdny. Vošiel do maštale, na lôžku si rozložil písanky   a dal sa do úloh.
     </tei:p>
     <tei:p>
      Do maštale vnikalo svetlo iba cez malé okienko, ktoré bolo nado   dverami. Aj to už slablo a Miško sa temer nosom dotýkal papiera, aby   videl na písmenká.
     </tei:p>
     <tei:p>
      Šero chytro hustlo. Cez škáry vo dverách dral sa do maštale chlad.   Miško si pošúchal ruky, vydriapal sa k okienku, pod ktorým visela   malá petrolejová lampa. Sňal okennú vypchávku — staré vrece, naplnené   opadnutým lístím, ktoré sem dala Marka, aby zadržiavalo chlad a   chránilo Ďura i Miška pred nastávajúcou zimou. Ale ani tak nevniklo   cez špinavé zamrežované okienko toľko svetla, aby Miško mohol   pokračovať v písaní. Zakryl znova okienko a svesil so steny lampu.   Chvíľu váhal. Zamyslene si utrel nos rožkom košele, potom odskočil ku   dverám. Opatrne ich pootvoril a ešte opatrnejšie vystrčil hlavu.
     </tei:p>
     <tei:p>
      Na dvore okrem Hektora nebolo nikoho. Okenice boly pozatvárané a z   kuchyne vychádzal slabý kmit svetla. Celý dom bol ako po vymretí.   Miško si uľahčene vydýchol. Bystro sa zvrtol zpät. Zavrel za sebou   dvere. Z výklenku, kde mal Ďuro odložený tabak, vzal zápalky a   rozožal lampu.
     </tei:p>
     <tei:p>
      Po maštali sa rozlialo matné svetlo, ktoré namaľovalo na stenu   rohaté obludy. Strakuša sa zahniezdila a tiahlo zahučala.
     </tei:p>
     <tei:p>
      Zpod Miškovho lôžka vycupkal ježko. Živo preberajúc nôžkami,   náhlil sa ku svojej miske s mliekom. Bola prázdna. Miško mu položil   pred rypáčik kus suchého chleba. Ježko ho oňuchal a nedôverčivo sa od   neho odtiahol.
     </tei:p>
     <tei:p>
      „Ty hlúpučký, ani ja nemám iné,“ vyčítal mu smutne. „Keď príde   Marika podojiť kravy, dostaneš mliečka.“
     </tei:p>
     <tei:p>
      Ježko zažmurkal a pustil sa do putovania po maštali.
     </tei:p>
     <tei:p>
      Miško ho chvíľu sledoval. Potom si spomenul na slová svojich   spolužiakov a zastavil sa pri slovku „vojna“.
     </tei:p>
     <tei:p>
      Zrazu vrzly maštaľné vráta. Miško sa kľakol a vyskočil na rovné   nohy. Uľahčene si vydýchol. Do maštale vchádzala Marka. V rukách   niesla hrotky.
     </tei:p>
     <tei:p>
      „Učíš sa?“
     </tei:p>
     <tei:p>
      „Neučím. Rozmýšľal som, Marka.“
     </tei:p>
     <tei:p>
      „Rozmýšľal?“ zasmiala sa Marka a pristúpila k Rohuši: „Vstávaj,   starká, no!“ zakričala na kravu a ľahučko ju tľapla po kostnatom   boku. Tá sa najprv mrzuto zahniezdila, keď ju však znova   povzbudzujúco potľapkala, horko-ťažko sa vyteperila na nohy.
     </tei:p>
     <tei:p>
      „Marka, čo je to vojna?“ prekvapil ju Miško nenazdajky zvedavou   otázkou.
     </tei:p>
     <tei:p>
      „Vojna?“ opakovala po chlapcovi a obzrela sa naňho so   stolčeka.
     </tei:p>
     <tei:p>
      „Hej, vojna.“
     </tei:p>
     <tei:p>
      Marka chvíľu rozmýšľala, potom s vážnou tvárou riekla: „Vojna, to   je vraždenie ľudí, milý Miško. Človek zabíja človeka a niekedy ani   nevie prečo.“
     </tei:p>
     <tei:p>
      „A prečo ju teda robia?“ nechápal Miško a pristúpil k Marke,   dychtivý vyzvedieť pravú príčinu vojny.
     </tei:p>
     <tei:p>
      „Že prečo? Preto, lebo boháči majú z vojny úžitok.“
     </tei:p>
     <tei:p>
      Marka sa odmlčala. Vrásky nad nosom sa jej prehĺbily, a to   znamenalo, že sa buď hnevá, alebo hlboko rozmýšľa.
     </tei:p>
     <tei:p>
      Miško, hoci mal ešte mnoho otázok na jazyku, odstúpil od nej a   sadol si na posteľ. Myšlienky sa mu zamotávaly. Vojna, matka, pani   Kočišová, Ivan, Jožko a nad všetkými sa mu vynárala postava pána   učiteľa, ale ani ním sa nemohol v mysli dlho zaoberať. Pocítil hlad.   Žiadostivo sa obzrel na hrotky, ktoré sa plnily penivým mliekom.
     </tei:p>
     <tei:p>
      Marka vstala od Rohuše, načrela do mlieka plechovým hrnčekom a   podala ho Miškovi. Z vrecka vytiahla maslový chlieb a strčila mu ho   do ruky.
     </tei:p>
     <tei:p>
      Miško sa pekne poďakoval. Vedel, že mu to neposiela pani Kočišová,   lebo ona preňho, Marku a Ďura nechávala piecť chlieb čierny ako zem a   lepkavý ako obuvnícke lepidlo.
     </tei:p>
     <tei:p>
      Miško nalial zo svojho hrnčeka aj ježkovi a potom s chuťou   zahryzol do chleba.
     </tei:p>
     <tei:p>
      Pani Kočišová v tom čase soptila od hnevu. Jej pichľavé oči   zlovestne metaly blesky a úzke pery jedovato chŕlily nádavky.
     </tei:p>
     <tei:p>
      „Bedár akýsi! Had! Chovám ho, a on žaluje, že ho bijem! No počkaj,   ty naničhodník! Osladím ti ja tvoj život! Však sa ty na matku   načakáš!“
     </tei:p>
     <tei:p>
      Do spálne vstúpil pán Kočiš. „Je ti nevoľno?“ pýtal sa starostlivo   ženy.
     </tei:p>
     <tei:p>
      Zúrivo mu podstrčila k nosu list, vytrhnutý z písanky a popísaný   školáckym písmom.
     </tei:p>
     <tei:p>
      „Čítaj!“
     </tei:p>
     <tei:p>
      „Ako, keď mi ho strkáš až na nos?“ odpovedal mierne rozhorčený a   odtiahol hlavu. Potom vzal list a začal čítať.
     </tei:p>
     <tei:p>
      „Moja drahá mamička...“ čítal Miškov list. Keď ho dočítal, žena mu   ho vytrhla z rúk a zlostne pošliapala.
     </tei:p>
     <tei:p>
      „Ešte dobre, že ho listár vrátil mne, a nie tomu naničhodníkovi,“   zasyčala. Keď videla, že jej muža list nijako nerozčúlil, zlostne sa   naňho oborila.
     </tei:p>
     <tei:p>
      „Čo kričíš na mňa?“ bránil sa statkár. „Či to bol môj nápad brať   zo sirotinca darmožráča? Prosím, môžeš ho vrátiť teraz tým skôr, že   nevieme, kde budú štátne hranice. Aj tak možno Košice obsadia. V   takom prípade aj smluva s desiatimi podpismi stráca platnosť. Tri   roky ho chovať! Kde si mala rozum, keď si podpisovala smluvu?“
     </tei:p>
     <tei:p>
      „Mala som ho na dobrom mieste, len ty čuš a nemiešaj sa mi do   vecí, ktorým sa nerozumieš...“
     </tei:p>
     <tei:p>
      Ale teraz zvýšil hlas aj pán Kočiš.
     </tei:p>
     <tei:p>
      „Aký osoh z neho máme? Väčšinu času prelajdačí v škole a keby sme   ho do školy neposielali, pokutovali by nás!“
     </tei:p>
     <tei:p>
      Kočišová stiahla obrvy a ústa zúžila do úzkej čiaročky.
     </tei:p>
     <tei:p>
      „No veď už nebude tam toľko vysedávať! I keď zaplatím pokutu, aj   tak mi to lacnejšie vyjde, ako keby sme si najali iného   pastiera.“
     </tei:p>
     <tei:p>
      „Hm, to nie je zlá myšlienka!“ pohmkal si pán Kočiš a zamyslený   prešiel cez izbu.
     </tei:p>
     <tei:p>
      Kočišovú to povzbudilo, hoci ináč na mužovu mienku nedala veľa.   Teraz sa spiklenecky k nemu pritrela a tvrdo riekla:
     </tei:p>
     <tei:p>
      „Ostane teda tu! A naučím ho móresu, že sa neopováži viac žalovať   na mňa!“
     </tei:p>
     <tei:p>
      Pán Kočiš iba pokrčil plecom a vychádzajúc z izby, povedal: „Rob   si, ako chceš!“
     </tei:p>
     <tei:p>
      Miško naozaj nevedel, prečo ho začala pani Kočišová navidomoči   prenasledovať. Bolelo ho to tým viac, lebo nádej, že príde preňho   mamička, so dňa na deň bledla.
     </tei:p>
     <tei:p>
      „Mamička na mňa zabudla,“ žaloval sa večierkami Ďurovi.
     </tei:p>
     <tei:p>
      „Horkýže zabudla!“ potešoval chlapca Ďuro, „možno nemá peniaze na   vlak, alebo nemá čas. I časy sú rušné. Ak je ešte predavačkou novín,   má teraz kopu roboty.“
     </tei:p>
     <tei:p>
      Matka neprichádzala, ba nedošla od nej ani zpráva. Miško býval   zamlknutý. Sotva si povšimol, ako často bubnuje obecný sluha a aký   rozruch vyvolávajú jeho hlásenia.
     </tei:p>
     <tei:p>
      Oj, keby bol vedel, že list, ktorý odoslal matke, vrátili zpät s   poznámkou, že adresa je neúplná! A keby bol vedel, že list čítala   pani Kočišová a potom ho zlostne pošliapala, veľa vecí by sa mu bolo   vyjasnilo.
     </tei:p>
     <tei:p>
      Zo zadumania prebral sa až vtedy, keď do dediny prišli vojaci.   Obsadili obecnú sálu a po dedine popreťahovali telegrafné drôty.   Miško v podvedomí zacítil prvý závan vojny. Zachvel sa. A znova   začínal vnímať nezvyčajné napätie, ktoré bolo všade.
     </tei:p>
     <tei:p>
      „Otecko vravel, že horthyovci budú obsadzovať naše dediny a   mestá,“ referoval mu vzrušene Ivan, keď vychádzali zo školy.
     </tei:p>
     <tei:p>
      Miško vypleštil oči.
     </tei:p>
     <tei:p>
      „Tváriš sa, ako by si s neba spadol,“ riekol Ivan vyčítavo. „Či   nevieš, že možno i nás obsadia? Poobede príď k nám, porozprávam ti,   čo som začul z rozhovoru otca s mamou a ujom Širicom. Nezaškodí ti,   veď vidím, aký si chorý z toho, že ti mamka nepíšu.“
     </tei:p>
     <tei:p>
      Miško sľúbil. Dnes sa nemusel báť. Pani Kočišová podľahla akejsi   nezvyčajnej radosti. Celá rozžiarená kázala Ďurovi na obed zapriahnuť   a nechala sa vyviezť na stanicu. Z mesta sa mala vrátiť až večer.
     </tei:p>
     <tei:p>
      Vonku mrholilo. Bolo už popoludnie, ale dedinu pridúšala sivá   hmla. Sotva na päť krokov bolo vidieť. Miško vykročil.
     </tei:p>
     <tei:p>
      Ivanov otec sa tmolil vo svojej večne vyhasnutej vyhni.
     </tei:p>
     <tei:p>
      Keď zazrel Miška, neveselo sa naňho usmial.
     </tei:p>
     <tei:p>
      Smutne bolo dnes u Pálových. Ivanov otec sa zanedlho kamsi   vytratil a mamka vyšla očistiť koze chlievik.
     </tei:p>
     <tei:p>
      Aj u Pálových, tak ako v celej Opátovej, spozoroval Miško   znepokojujúce napätie. Nevedel presne, odkiaľ pochádza, ale dobre   cítil, ako rozochvieva srdcia dedinčanov. Ťažila ich tieseň, z ktorej   mohli byť vytrhnutí len a len istotou v bezpečný zajtrajšok.
     </tei:p>
     <tei:p>
      Miškovi šlo na desiaty rok. Svojím detským rozumom chápal veci   tak, že sa svet rúca, že Opátovú ide prikvačiť balvan, ktorý jej už   nikdy nedovolí vstať na nohy.
     </tei:p>
     <tei:p>
      Dlho sedel s Ivanom pri peci v kuchyni. Oboch opriadla clivota a   nechcelo sa im hrať ani na čierneho Petra. Ich myseľ bola zaťažkaná   starosťami veľkých. Ba prežívali ich prudšie, lebo ich fantázia veci   ešte väčšmi zamotávala, než boly v skutočnosti.
     </tei:p>
     <tei:p>
      Keď sa Ivanova matka vrátila z chlieva, Miško sa rozlúčil a vrátil   sa domov.
     </tei:p>
    </tei:div>
    <tei:div type="chapter">
     <tei:head>
      HRANICE
     </tei:head>
     <tei:p>
      Počasie sa náhle premenilo. Ostré vetrisko rozohnalo mraky a   dovolilo, aby nastúpil svoju vládu mráz. Ľudia chodili po Opátovej s   červenými nosmi a vyštípanými lícami. Inokedy by boli sedeli dnu, pri   teplej peci a porábali každý svoje. Chlapi by strúhali varešky a   kadejaké hračky pre deti, ženy zas by využily každú chvíľu, aby   natkaly čím viac plátna, nadriapaly čím viac peria. Ale v tento   studený novembrový deň nebolo tomu tak. Skoro celá dedina sa shŕkla   pred obchod s miešaným tovarom, ktorý patril Zoltánovmu otcovi. V   okne bolo vyložené rádio. Ľudia stáli stŕpnutí, ako by každú chvíľu   čakali smrteľný úder.
     </tei:p>
     <tei:p>
      Miško pribehol k hlúčku. Pripojil sa k Ivanovi, ktorý sa krčil pri   samom plote. Potiahol nosom a tíško sa spýtal: „Čo je?“
     </tei:p>
     <tei:p>
      Ivan hodil okom na okno, odkiaľ sa ozýval nejasný šramot. To kupec   práve vylaďoval prijímač, aby každý dobre počul. V tento deň bol   ochotný, blažený, láskavo povýšenecký. Hoci bol všedný deň, obchod   zavrel a venoval sa prijímaču.
     </tei:p>
     <tei:p>
      Miško skúmal tváre prítomných. Všetky spájal rovnaký výraz. Očami   pozorne skákal s tváre na tvár. Hľadal pána učiteľa. „Nie je tu?“   pýtal sa sám seba.
     </tei:p>
     <tei:p>
      Zrazu spozornel.
     </tei:p>
     <tei:p>
      Z prijímača sa ozýval jasný hlas. Vymenúval celý rad miest a   mestečiek.
     </tei:p>
     <tei:p>
      „Košice!“ opakoval udivene Miško po hlásateľovi.
     </tei:p>
     <tei:p>
      „Áno, Košice padly!“ prisvedčil smutne Ivan.
     </tei:p>
     <tei:p>
      „A Opátová?“
     </tei:p>
     <tei:p>
      „Neviem. Nemenovali ju. Možno preto, že je maličká, alebo že   by...?“ zahútal sa Ivan.
     </tei:p>
     <tei:p>
      Zástupom prešiel slabý šum. Potom sa ľudia pomaly začali   rozchádzať. Ostal len rozosmiaty kupec nad svojím prijímačom, z   ktorého zaznel hlučný pochod.
     </tei:p>
     <tei:p>
      Miško s Ivanom sa priplichtili až po samé okno.
     </tei:p>
     <tei:p>
      „Keď Opátovú naši neobsadia, čo spravíme?“ začuli chlapci ufňukaný   hlas pani kupcovej.
     </tei:p>
     <tei:p>
      „Že čo? To je ľahké! Predám tu obchod a odsťahujeme sa do   Košíc.“
     </tei:p>
     <tei:p>
      Miškovi sa sovrelo srdce. Len tak napochytro sa rozlúčil s Ivanom   a bežal domov.
     </tei:p>
     <tei:p>
      „Strýko Ďuro, Košice padly,“ povedal jedným dychom. „A Opátová   vraj nie. Čo bude, strýko Ďuro?“ zavesil sa Miško zrakom na Ďurove   ústa.
     </tei:p>
     <tei:p>
      Ten odhodil vidly, ktorými prehadzoval hnoj.
     </tei:p>
     <tei:p>
      „Medzi Opátovou a Košicami budú hranice,“ riekol pochmúrnym   hlasom.
     </tei:p>
     <tei:p>
      „A, strýko Ďuro, čo bude ďalej? Aký bude život, čo sa bude diať?“   vypytoval sa znepokojený chlapec.
     </tei:p>
     <tei:p>
      Ďuro neodvetil. Pohladkal Miška neprítomne po líci a mávol   rukou.
     </tei:p>
     <tei:p>
      Miško sa viac nevypytoval. Poznal už strýka Ďura dobre. Vedel, že   keď neodpovie, škoda námahy.
     </tei:p>
     <tei:p>
      Vošiel do maštale a sadol si na lavičku. Zrazu ho prepadla strašná   myšlienka, že už svoju matku nikdy neuvidí. Vyskočil s lavičky a   vybehol von.
     </tei:p>
     <tei:p>
      „Strýko Ďuro, ja chcem ísť do Košíc! Chcem ísť za mamičkou!“   Chytil bírešovu ruku a oblápal ju vo svojej malej mozoľnatej dlani. V   hlase i v očiach mal takú úpenlivú prosbu, že ho Ďuro pritiahol k   sebe a pohladil po vlasoch.
     </tei:p>
     <tei:p>
      „Porozprávaj sa o tom s pani Kočišovou. Za takýchto okolností nemá   právo ťa tu držať. Ja osobne bol by som rád, keby si ostal.“ Jemne ho   odstrčil. „Rob, ako chceš.“
     </tei:p>
     <tei:p>
      Pani Kočišová po tieto dni nemala ani chviľku času vypočuť Miškovu   žiadosť. Chlapec žil v ustavičnom rozrušení. Vedomie, že hranice ho   ešte viac oddelia od matky, oberalo ho i o spánok. Po nociach sa   pevne odhodlával opustiť Opátovú, a hoci pešo, navrátiť sa k matke.   Cez deň však jeho predsavzatie stratilo na sile. Postoj pani   Kočišovej k Miškovej žiadosti, potom láska k Ďurovi, k Marke a k pánu   učiteľovi, i priateľstvo, ktoré vzniklo medzi ním, Ivanom a Jožkom,   nakoniec triumfovaly nad Miškovou túžbou.
     </tei:p>
     <tei:p>
      Ostal v Opátovej.
     </tei:p>
    </tei:div>
   </tei:div>
   <tei:div type="chapter">
    <tei:head>
     ČASŤ DRUHÁ
    </tei:head>
    <tei:div type="chapter">
     <tei:head>
      VOJNA
     </tei:head>
     <tei:p>
      Prešlo päť dlhých, mučivých rokov.
     </tei:p>
     <tei:p>
      Napriek nedostatočnej strave a malej opatere vyrástol z Miška   mocný šarvanec.
     </tei:p>
     <tei:p>
      Za tých päť rokov sa veľa zmenilo vo svete. Bola vojna. Mapa sveta   sa so dňa na deň menila. Skoro celá zemeguľa bola presiaknutá krvou   ranených. Bojovalo sa vo východnej, južnej, severnej i západnej   Európe, krvácala Afrika i Čína. Svet sa zmietal v hrozných bolestných   kŕčoch.
     </tei:p>
     <tei:p>
      „Čo bude?“ spytovali sa navzájom ľudia v prvých rokoch vojny, keď   fašistické vojská obsadzovaly veľké územia a páchaly otriasajúce   zločiny na bezbranných obyvateľoch.
     </tei:p>
     <tei:p>
      Budúcnosť sa zdala hrozivá. Fašisti sa rozliezali po Poľsku,   smerovali k Moskve a ku Stalingradu. Hitler sa chvastal, že obsadí   celý svet...
     </tei:p>
     <tei:p>
      Jeho prívrženci jasali, kričali mu na slávu a udierali si na plné   peňaženky. A český, slovenský, maďarský, bulharský, poľský a všetok   ostatný ľud škrípal zubmi a chápal sa zbrane, aby bol Hitler   porazený...
     </tei:p>
     <tei:p>
      Miško mal oči dokorán otvorené. Sledoval udalosti a rozhutoval o   nich s Ivanom a s Jožkom Čurilom.
     </tei:p>
     <tei:p>
      „Oh, keby som mal silu ako Jánošík,“ povedal neraz pred   chlapcami.
     </tei:p>
     <tei:p>
      Predierať sa cez príkoria, urážky a nenávisť pani Kočišovej bolo   mu čoraz ťažšie.
     </tei:p>
     <tei:p>
      „Darmožráč, naničhodník!“ týchto nádaviek zhltol Miško vari viac   ako súst čierneho chleba. Pani Kočišová ho nenávidela a otvorene mu   to aj prejavovala. Namyslenej boháčke nijako nebolo po chuti, že jej   pastier, i keď do školy mu dovolila chodiť len kedy-tedy, je nadaný   žiak a jej syn, pestovaný ako kvet v skleníku, len-len že sa   prešmykne z triedy do triedy. Srdila sa aj preto, že sociálna   ustanovizeň neplatila na Miška ani haliera od chvíle, kedy Košice   obsadily horthyovské vojská.
     </tei:p>
     <tei:p>
      „Keby mňa nebolo, zahynul by si voľakde ako pes!“ kričala   hystericky, keď sa jej zdalo, že Miško spravil málo alebo nie tak,   ako si to želala. Nebyť Ďura a Marky, Miško by bol dávno zutekal do   sveta.
     </tei:p>
     <tei:p>
      Za tých päť rokov sa o svojej matke nedozvedel nič. A nedostal   odpoveď ani na list, ktorý odoslal pred štyrmi rokmi Petrovi do   Košíc.
     </tei:p>
     <tei:p>
      Hranice však nemohly preseknúť putá, ktoré Miška spájaly s   Košicami. Na matku často spomínal. Jej podobizeň chránil ako svoje   oči. Jeho starý domov, kutica v pivnici, dostávali po piatich rokoch   v predstavách zlatisté steny, kryštálové okienka a útulnosť   kráľovského obydlia.
     </tei:p>
     <tei:p>
      Na otca myslieval obyčajne s hnevom a trpkosťou. Všetky bolesti   pričitoval jeho ľahkomyseľnosti a neláske k nemu, k matke a k malej   Helenke. A predsa sa stávalo, že túžil aj jeho uzrieť a počuť od neho   niekoľko slov. „Však ich zakrátko uvidíš!“ potešoval chlapca Ďuro a v   poslednom čase ho potešoval týmito slovami akosi častejšie. „Uvidíš   ich skoro, to ti hovorím ja. Hitler si vylomil zuby na Stalingrade a   Červená armáda ženie jeho vojská ako bezhlavé stádo... a poženie ich   ta, odkiaľ prišly...“
     </tei:p>
     <tei:p>
      Miška tieto slová rozveselily. V srdci sa mu rozhostila nádej, že   sa vojna skoro skončí a hranice medzi Opátovou a Košicami zrušia.   Márne vypisovaly fašistické noviny, že „tie a tie mestá a územia sme   plánovite vyprázdnili,“ Ďuro len žmurkol a Miško sa rozrehlil do   dlaní, aby to nikto nezačul. Ej, vedel už, huncút, že to plánovité   vyprázdňovanie je obyčajný zmätený ústup. Vedel, že silná a hrdinná   Červená armáda vyháňa nepriateľa zo svojej krajiny i z krajín   porobených susedov ako stádo nastrašených vlkov.
     </tei:p>
     <tei:p>
      Ďuro a Marka nemohli počúvať zprávy z rozhlasu. Rádio nemali, ba   nemali ho ani Pálovci. A pánu učiteľovi prijímač zobrali nemeckí   fašistickí vojaci, ktorí sa usadili v dedine ešte v máji, keď sa   začaly ozývať kanóny od Dukelského priesmyku.
     </tei:p>
     <tei:p>
      Šuškalo sa o partizánoch. Vďačne a žičlivo. Miško sa často   zahľadel na blízke i ďaleké hory a keď si predstavil, že partizáni   tam majú rozložené svoje tábory, vzrušene sa mu roztrepotalo   srdce.
     </tei:p>
     <tei:p>
      „Partizán!“ To slovo mu znelo v ušiach ako hudba. Vyvolalo v ňom   predstavu voľného a šťastného dýchania. „Uzrieť tak jedného!“ „Vidieť   ho v plnej výzbroji,“ zatúžil niekedy. „Čo by som urobil?“ zháčil sa.   „Nuž nejako by som mu dal znať, že ho mám rád.“
     </tei:p>
     <tei:p>
      Tých päť rokov pozmenilo trochu aj Ďura. Miškovi sa zdalo, že jeho   mlčanlivosť je hlbšia, jeho reč prudšia. V tvári sa mu zjavil nový   výraz — akási napätosť, ako by ustavične striehol na líšku. No ináč   ostal tým dobrým starým Ďurom, ktorý po nociach poprikrýval Miška   svojím poplátaným kabátom a pred spaním sa delil s ním o svoju   chudobnú večeru.
     </tei:p>
     <tei:p>
      Marka sa nezmenila. Päť rokov nedotklo sa jej tváre. Iba čo sa jej   vrásočka nad nosom trochu prehĺbila. A Miškovi bola ako matka — bola   mu čoraz bližšia.
     </tei:p>
     <tei:p>
      A Štefko? S roka na rok bol nadutejší a hlúpejší. Matka do neho   denne vtĺkala svoje názory: „My sme páni, oni len také ľudské smeti.“   A teda k Miškovi sa správal, ako by bol odpadkom. K Ďurovi bol   panovačný a k Marke vysmievačný. Kamarátil sa len s deťmi bohatých   rodín a nad bosými chlapcami ohŕňal nos.
     </tei:p>
    </tei:div>
    <tei:div type="chapter">
     <tei:head>
      ZÁHADNÝ ČLOVEK
     </tei:head>
     <tei:p>
      Bol horúci júl. Od suchoty popukala zem a rastliny hynuly   smädom.
     </tei:p>
     <tei:p>
      V takéto horúce popoludnie vyhnal Miško kravy na pašu.
     </tei:p>
     <tei:p>
      Sadol na trávou porastený krtinec a zahľadel sa k lesu. Tri kravy   nespokojne šklbaly suchú trávu.
     </tei:p>
     <tei:p>
      ,Keby som prešiel týmto lesom, potom cez lúky, obišiel dedinku a   prešiel druhým lesom, bol by som v Košiciach,‘ rozmýšľal Miško. ,Čo   by povedala mamička, keby ma zazrela?‘ Miško pri tejto myšlienke   zotrval dlhšie. Blažila ho. Potom povzdychol: „Ako vyzerá teraz   Helenka? Ide jej už na šiesty rok...“ No hociako si chcel pričariť   tvár malej sestričky, v predstave mu ostala trčať iba pásikavá   perinka, z ktorej vykukoval tupý noštek.
     </tei:p>
     <tei:p>
      ,Keby nebolo hraníc, na moj‘ veru už by som bol dávno prekonal tú   cestu. Veď aj v Košiciach by som dostal službu a bol by som blízko   mamičky,‘ hútal Miško a znova sa túžobne zahľadel k lesu.
     </tei:p>
     <tei:p>
      Zrazu od údivu vyvalil oči, ba aj ústa pootvoril. Z lesa vystúpil   človek. Miško by sa nebol čudoval, keby to bol človek z dediny,   známy, ktorý vyšiel na drevo alebo na huby i napriek vojenskému   zákazu. Ale Miško na prvý pohľad videl, že je to celkom cudzí človek.   Bol oblečený zpolovice do vojenských a zpolovice do civilných   šiat.
     </tei:p>
     <tei:p>
      Cudzinec sa pozorne poobzeral a zamieril k Miškovi.
     </tei:p>
     <tei:p>
      „Kto si?“ spýtal sa chlapca a skúmavo sa mu zahľadel do očú.
     </tei:p>
     <tei:p>
      „Ja som Michal Sila a pásavam kravy u statkára Kočiša,“ odpovedal   úctivo Miško a zvedavo si prezeral cudzinca. Mal zarastenú tvár a   hustú bradu. Vlasy mal dávno nestrihané, ale starostlivo sčesané za   uši. Miško si povšimol jeho zelenkavých očú. Horela v nich odvaha a   húževnatosť. ,Oh, kde som videl také isté oči?‘ zarazil sa v   myšlienkach. ,Kde, kde?‘ Miško si nevedel narýchlo spomenúť, komu   patrily tie oči, ktoré boly navlas podobné očiam tohto neznámeho   človeka.
     </tei:p>
     <tei:p>
      Miško si všimol, že cudzinec má nemecký nepremokavý kabát. Pod ním   tušil automat. Chápavý chlapec hneď vycítil, že to nebude nikto iný   ako — partizán. Partizán, o akých počul rozprávať u Pálov, aj medzi   chlapcami...
     </tei:p>
     <tei:p>
      Srdce mu divo búšilo a pery sa mu zachvely, keď dôverne vravel:   „Strýko, ak niečo potrebujete, len mi povedzte. Všetko spravím, čo   len budem môcť.“
     </tei:p>
     <tei:p>
      Miškovi sa zdalo, že sa cudzinec pri tých slovách trocha strhol.   Položil ruku na chlapcovo plece a láskavo sa mu zadíval do očú.
     </tei:p>
     <tei:p>
      „Tvoji rodičia sú takí chudobní, že musíš slúžiť?“
     </tei:p>
     <tei:p>
      „Áno, sú chudobní. A viete, nebývajú tu, ale v Košiciach, tam za   hranicami,“ hodil rukou tým smerom.
     </tei:p>
     <tei:p>
      „A ty si sa ako dostal sem?“
     </tei:p>
     <tei:p>
      „Nuž, mamička ma dala do sirotinca a zo sirotinca ma dali za sluhu   do Opátovej ku Kočišovcom. A od vtedy stále bývam tu.“
     </tei:p>
     <tei:p>
      Chlap pozorne počúval, iba občas sa opatrne rozhliadol po okolí.   Vytiahol i malý ďalekohľad a prebehol ním po kraji.
     </tei:p>
     <tei:p>
      „Strýko, tu sa nemusíte báť. Toto je Kočišovie lúka. Na ich lúku   nesmú cudzie kravy! Ani na trávu sem nesmie nikto chodiť. Preto tu   pasiem celkom sám. Ale podo mnou, v tej doline, pasú aj iní chlapci.   A na druhom konci sú polia a pracuje tam teraz mnoho ľudí. Preto tam   nechoďte. A ani do dediny nechoďte. Odvtedy, čo nocami lietadlá   shadzujú potreby pre partizánov a počuť dunenie kanónov, je v dedine   zosilnená nemecká stráž. V noci sa nesmie nik ani na dvore ukázať. A   bubeník hlásil, že keď nevojak bude skrývať zbraň, bude   odstrelený.“
     </tei:p>
     <tei:p>
      Miškovi sa lialy z úst slová plným prúdom. Díval sa na cudzinca   dôverčivo a s obdivom.
     </tei:p>
     <tei:p>
      „Ty si vskutku bystrý chlapec,“ vyriekol cudzinec priateľsky.   Potom sa znova uprene zadíval na Miška. „Čo vieš o partizánoch?“   spýtal sa zrazu a nespustil s neho svoj prenikavý pohľad.
     </tei:p>
     <tei:p>
      Miško chvíľu rozmýšľal, ako by si v mysli usporadúval slová.   Ochvíľu povedal:
     </tei:p>
     <tei:p>
      „Že spolu s Červenou armádou sú naši osloboditelia,“ vyriekol   presvedčivo a úprimne.
     </tei:p>
     <tei:p>
      Cudzinec sa usmial. Potľapkal Miška po pleci a už pokojnejšie sa   spýtal: „A kto ti to povedal?“
     </tei:p>
     <tei:p>
      „Mne? Nikto. Ale aj strýko Ďuro tak hovoril, aj od Ivanovho otca   som to počul. A pán učiteľ, keď bol raz u Ivanovho otca, tak pekne   rozprával o partizánoch, že až...!“
     </tei:p>
     <tei:p>
      „Ako sa volá Ivanov otec?“ zadrapol sa v náhlom rozčúlení cudzinec   do Miškovho ramena.
     </tei:p>
     <tei:p>
      „Ondrej Pál.“
     </tei:p>
     <tei:p>
      Cudzinec pustil Miškovo rameno a vydýchol. „Tak ty poznáš   Pálovcov...“
     </tei:p>
     <tei:p>
      „Áno! A majú ma radi a ja mám rád ich!“
     </tei:p>
     <tei:p>
      „Ach, už viem, kto si!“ vyriekol radostne cudzinec a chytil   chlapca za ruku. „Vyrástol si, zmužnel...“
     </tei:p>
     <tei:p>
      „Kto ste?“ začudoval sa Miško a znova ho upútaly zelenkavé odvážne   oči, aké už voľakedy videl.
     </tei:p>
     <tei:p>
      „Kto som? Dozvieš sa to, Miško... teraz nad tým   nerozmýšľaj...“
     </tei:p>
     <tei:p>
      Cudzinec si rozopäl kabát, potom rozhodným pohybom vytiahol zpod   kabáta zalepený list.
     </tei:p>
     <tei:p>
      „Chceš mi urobiť malú službu?“
     </tei:p>
     <tei:p>
      „Oj, pravdaže,“ vykríkol ochotne Miško. „Všetko spravím, čo   chcete.“
     </tei:p>
     <tei:p>
      „Tento list je veľmi dôležitý. Budeš ho vedieť odovzdať   podkúvačovi Pálovi tak, aby sa o ňom nik nedozvedel?“
     </tei:p>
     <tei:p>
      „Oj, pravdaže, sľubujem vám to.“
     </tei:p>
     <tei:p>
      Cudzinec sa usmial. Odovzdal Miškovi list. Ten ho s chvatom ukryl   pod košeľu.
     </tei:p>
     <tei:p>
      „Ale nesmie sa o ňom dozvedieť nik. Rozumieš ma, Miško?“
     </tei:p>
     <tei:p>
      „Nik sa o ňom nedozvie!“ Chlapec to povedal takým vážnym hlasom,   ako by prisahal.
     </tei:p>
     <tei:p>
      „A teraz počúvaj, priateľko! Otvor v dedine oči a pozoruj, čo sa   robí. Počúvaj, čo sa povráva, a nezabudni ani na najmenšie udalosti v   dedine. Buď opatrný pred nemeckými vojakmi, hovor málo, radšej mlč,   ale tým viac otváraj oči a uši. Okrem uja Pála nesmieš o našom   stretnutí nikomu povedať ani slova, lebo by si pokazil veľkú vec a   mohol by si zapríčiniť mnohým ľuďom aj smrť. Rozumieš ma?“
     </tei:p>
     <tei:p>
      Miško sa zachvel. So široko otvorenými očami hľadel na cudzincove   ústa, aby mu neuniklo ani slovíčko. „Rozumiem!“
     </tei:p>
     <tei:p>
      „Si bystrý chlapec. Vidím, že chápeš, čo chcem od teba. O dva dni   možno prídem. Ale vravím ti: Za žiadnych okolností nevyzraď, že si sa   so mnou stretol, pravda, okrem uja Pála. Rozumieš ma?“
     </tei:p>
     <tei:p>
      Miško horlivo prikývol. „Spravím všetko tak, ako kážete,   ujko.“
     </tei:p>
     <tei:p>
      Muž podal Miškovi ruku, stisol mu ju ako dospelému a rozlúčil sa s   ním. Potom sa obrátil a kráčal chytro k lesu.
     </tei:p>
     <tei:p>
      „Partizán!“ vydýchol rozrušený Miško. „Na moj‘ veru, ozajstný   partizán... ale kto je to? Tie oči...“ Nemohol si spomenúť, koho mu   pripomínaly. Prišiel mu na um sľub, ktorý dal partizánovi, preto   odohnal od seba tieto úvahy.
     </tei:p>
     <tei:p>
      Preskúmal, či je list pod košeľou dobre skrytý a či tam vôbec je —   veď chvíľami sa mu zdalo, že to všetko bol len sen. No keď list   nahmatal, prestal pochybovať.
     </tei:p>
     <tei:p>
      Zahvízdal na prstoch. To bolo znamenie pre kravy, že treba ísť   domov. Nechcelo sa im ešte. Suchá tráva ich nenasýtila. No musely   ísť, lebo Miško bol ako na tŕňoch. Bez milosti pukal nad nimi bičom a   ozlomkrk ich hnal do dediny.
     </tei:p>
     <tei:p>
      Len jedna myšlienka mu vŕtala v hlave: ,Povedať, či nepovedať   strýkovi Ďurovi?‘
     </tei:p>
     <tei:p>
      Keď si však spomenul na svoj sľub partizánovi, že nikomu nepovie   ani slova, rozhodol sa mlčať aj pred Ďurom. Bolo to ťažké   predsavzatie. Doteraz sa Miško Ďurovi sveroval aj so svojimi   najtajnejšími myšlienkami.
     </tei:p>
    </tei:div>
    <tei:div type="chapter">
     <tei:head>
      TAJOMSTVO
     </tei:head>
     <tei:p>
      Miško pribehol k Pálovi celý rozpálený. Líca mu blčaly, oči sa mu   leskly ako v horúčke.
     </tei:p>
     <tei:p>
      „Tajný list, ujko. Pod lesom mi ho dal partizán — pre vás,“ šepkal   vzrušene.
     </tei:p>
     <tei:p>
      Ondrej Pál najprv vytreštil oči, potom ho zaviedol do komory za   izbičkou. Skrútil dvakrát kľúčom a s napnutým výrazom otváral   list...
     </tei:p>
     <tei:p>
      Miško nespustil s neho oči. Dychtivo pozoroval každú zmenu v   podkúvačovej tvári. Nazdával sa, že aspoň z jej výrazu sa dozvie   obsah listu. Dllho sa však nevydržal len dívať.
     </tei:p>
     <tei:p>
      „Ujko, a vy poznáte toho partizána?“
     </tei:p>
     <tei:p>
      Podkúvač sa hlboko zadíval chlapcovi do očú a — prikývol.
     </tei:p>
     <tei:p>
      „A ako sa volá?“
     </tei:p>
     <tei:p>
      „Jano,“ odvetil už neprítomne kováč, sadol si na stoličku a   zahľadel sa do prázdna. V hlave sa mu rodil plán... Potom vstal,   vložil list do pece a spálil ho. Miško sa díval na červené plamienky.   Vzbĺkly, potom pomaly doháraly. Zosmutnel, ako by bol niečo   stratil.
     </tei:p>
     <tei:p>
      „Miško,“ položil podkúvač ťažké ruky na jeho plecia a zadíval sa   mu do očú. „Ty vieš, čo by znamenalo, keby si o tomto — veď vieš, čo   myslím — niekomu povedal čo len slovíčko.“
     </tei:p>
     <tei:p>
      Chlapec vážne prikývol. „Mohli by nás Nemci zastreliť...“
     </tei:p>
     <tei:p>
      „A nielen to — ale aj našim by sme škodili... Našej veci, vieš?   Bolo by to ako zrada. Vieš, čo je to zrada?“ spýtal sa pochmúrne.
     </tei:p>
     <tei:p>
      Miškovi prešly zimomriavky po tele. „Áno, viem. Pán učiteľ nám to   raz vysvetľovali.“
     </tei:p>
     <tei:p>
      „Nuž teda, chcem veriť, že sa takým zradcom nestaneš!“
     </tei:p>
     <tei:p>
      „Ujko, radšej by som si vytrhol jazyk.“
     </tei:p>
     <tei:p>
      Pál ho pritiahol k sebe a pobozkal na čelo.
     </tei:p>
     <tei:p>
      Miško stál ako ohúrený. To, čo pocítil vo svojom srdci, nepocítil   nikdy doteraz. Zaplavila ho sladká neha, ale vzápätí ju vystriedala   trpkosť.
     </tei:p>
     <tei:p>
      Vyhŕkly mu slzy. Hanbil sa za ne, preto sa zvrtol k oknu. Či mohol   za to, že v tejto chvíli tak jasne sa mu vynorila v mysli matkina   tvár? Ona ho bozkala posledný raz vtedy, keď ho ešte malého zaviedla   do sirotinca.
     </tei:p>
     <tei:p>
      Miško si utrel opakom ruky oči. Cez okno zazrel prichádzať   Ivana.
     </tei:p>
     <tei:p>
      Bol vysoký — takmer mládenec. Z rukávov košele mu vytŕčaly ruky,   ktoré mal široké ako otec. V jednej držal motyku. Odložil ju pri   studni, odhrnul si s čela vlasy a naklonil si drevené vedro s vodou.   Pil s rozkročenými nohami. Keď sa napil, utrel si ústa a zamieril ku   kuchyni. Miško sa spýtavo zadíval na podkúvača.
     </tei:p>
     <tei:p>
      „Ani slova! Ani Ivan nesmie o tom vedieť,“ upozorňoval ho.
     </tei:p>
     <tei:p>
      Miško prisvedčil. Chytro sa sberal domov. Ivanovi povedal len   toľko: „Nemôžem už ostať ani chvíľu, dostal by som od panej mastné   rezance.“ A zmizol v bránke.
     </tei:p>
     <tei:p>
      Nuž, čo je pravda, nedá sa odtajiť. Miško tie mastné rezance   naozaj dostal. Na tvári mu navrely červené pásy. No tentoraz ho trest   nijako neskľúčil. Sadol si po večeri na lôžko a zahĺbil sa do svojich   myšlienok.
     </tei:p>
     <tei:p>
      „Kde si bol?“ vypytoval sa ho Ďuro.
     </tei:p>
     <tei:p>
      „U Pálovcov. Hral som sa s Ivanom,“ zacigánil a očervenel v   tvári.
     </tei:p>
     <tei:p>
      Ďura Miškova odpoveď uspokojila, vytiahol z vrecka fajku a   pripálil si ju.
     </tei:p>
     <tei:p>
      „A vieš, čo je nového?“
     </tei:p>
     <tei:p>
      „Čo, ujko?“
     </tei:p>
     <tei:p>
      „Vraj sú už aj v našich horách partizáni...“
     </tei:p>
     <tei:p>
      V Miškovi hrklo. Obliala ho horúčosť z preveľkej námahy zadržať   slová, ktoré sa mu hrnuly na jazyk. Miškovi sa zažiadalo rozpovedať   Ďurovi svoj veľký zážitok s partizánom, ale ešte skoro mu prišiel na   um sľub, že tajomstvo nevyzradí nikomu na svete. Len teraz cítil, že   ako ľahko svoj sľub dával, tak ťažko ho bude vedieť spĺňať.
     </tei:p>
     <tei:p>
      Miško sa zahľadel zpod obŕv na Ďura.
     </tei:p>
     <tei:p>
      Sluhove oči sa tešily, z celej jeho pochmúrnej tváre vyžaroval   jas.
     </tei:p>
     <tei:p>
      ,...tak isto, ako pred piatimi rokmi,‘ rozpomenul sa Miško. ,Sedel   vtedy u uja Pála pri Bodnárovi a mal takú rozradostenú tvár.‘   Zastavil sa pri týchto myšlienkach. ,Oh, už viem, kto mal také   zelenkavé odvážne oči! Ujo Bodnár! A tento partizán že by bol Bodnár?   Ujo Bodnár ostal predsa v obsadených Košiciach a bol pekný a mladý...   kým tento partizán je trochu iný... Ale kto to teda môže byť, keď ma   pozná... Že by predsa ujo Bodnár?‘
     </tei:p>
     <tei:p>
      „Veru aj v našich lesoch sú partizáni,“ zopakoval ujo Ďuro.
     </tei:p>
     <tei:p>
      „Ej, ale nemeckí vojaci sú iste nastrašení. Boja sa partizánov ako   čertov,“ odvetil Miško.
     </tei:p>
     <tei:p>
      „Veru boja, synku! A majú prečo! Teraz na nich čihá nebezpečenstvo   nielen od frontu, ale aj z hôr, z našich dedín a miest. Aj u nás by   ich kde-kto najradšej zahrdúsil. Takto...“ Ďuro oboma rukami sovrel   fajku, ako by v nich držal nepriateľov krk. „Ale či možno holými   rukami ísť proti nim, keď sú ozbrojení?“
     </tei:p>
     <tei:p>
      Ďuro si odpľul a potiahol z vyhasínajúcej fajky.
     </tei:p>
     <tei:p>
      Vtom prišla Marka. Sadla si k Miškovi, podstrčila mu chlieb a   oproti lampe prezerala červené pásy na jeho tvári.
     </tei:p>
     <tei:p>
      „Pľuha jedna! Bodaj by jej bola odpadla ruka skôr, ako sa ťa   dotkla!“ rozhnevala sa na Kočišku.
     </tei:p>
     <tei:p>
      „No jedz!“ nútila ho, ako by od toho záležalo vyhojenie jeho   rán.
     </tei:p>
     <tei:p>
      Miško zjedol chlieb a vliezol pod svoj deravý pokrovček. Túžil byť   sám so svojimi myšlienkami. Chcel ich usporiadať, lebo stretnutie s   partizánom a tajný list veľmi roznietily jeho obrazotvornosť... Ešte   podvedome počul Marku a Ďura, ako sa rozprávajú o fronte pri   Dukelskom priesmyku, a potom zaspal. Celú noc ho prenasledovaly   strašlivé sny. Utekal pred nemeckými vojakmi, kričal o pomoc, keď ho   chytili. Bili ho a uprostred dediny zapálili veľkú vatru. „Tu ťa   upálime, ale prv ti oči vypichneme!“ Bol sviazaný a bezvládny. Tu sa   zrazu zjavil pán učiteľ a zahasil oheň. Nemeckí vojaci sa na neho   vrhli a Miško sa s výkrikom zobudil.
     </tei:p>
    </tei:div>
    <tei:div type="chapter">
     <tei:head>
      MIŠKOVO TAJOMSTVO
     </tei:head>
     <tei:p>
      Odkedy sa Miško soznámil s partizánom, veľmi sa zmenil. Býval   zadumaný a roztržitý. Zbadal to aj Ďuro ;a starostlivo si ho začínal   všímať. Mal Miška rád ako vlastného syna. Žil s ním už päť rokov v   maštali, chránil ho pred zimou, hladom a keď mohol, spravil za neho   aj robotu, ktorá chlapca vyčerpávala.
     </tei:p>
     <tei:p>
      Aj Miško za ten čas priľnul k Ďurovi. Cítil jeho lásku a odplácal   sa mu prítulnosťou a synovskou oddanosťou. Cítil k Ďurovi aj hlbokú   vďačnosť. Iba keď podrástol, vedel hlbšie pochopiť a oceniť Ďurovu   starostlivosť. Veď mu bol cudzí, a predsa sa o neho staral ako dobrý   otec.
     </tei:p>
     <tei:p>
      A teraz sa s Miškom čosi robilo. Večer si neprisadol k Ďurovi a   nesveril sa mu s tým, čo ho trápi, nad čím rozmýšľa.
     </tei:p>
     <tei:p>
      Ďuro sa nepýtal. Tváril sa ľahostajne, no tým pozornejšie si   chlapca všímal.
     </tei:p>
     <tei:p>
      Navonok Miško robil všetko tak ako predtým. Pásol kravy a chodil   vypomáhať na majer, keď tam bolo veľa roboty. Ale keď bolo po práci,   ako by ho niečo poháňalo, schytil sa a začal utekať na lúku pod les,   že ide natrhať zajacom púpavy.
     </tei:p>
     <tei:p>
      Vracal sa bez púpavy, zamyslený.
     </tei:p>
     <tei:p>
      „Tak, kde je púpava?“ spýtal sa ho raz Ďuro.
     </tei:p>
     <tei:p>
      Miško sa striasol, ako by sa bol práve zobudil z hlbokého spánku.   Chvíľu sa neprítomne díval na Ďura, potom sa začervenal, sklonil   prudko hlavu a povedal:
     </tei:p>
     <tei:p>
      „Zabudol som doniesť.“
     </tei:p>
     <tei:p>
      Ďurovi to už nedalo...
     </tei:p>
     <tei:p>
      Práve kosili pri majeri pšenicu. Miško stál v rade pri Ďurovi.   Zťažka narábal kosou. Veď mal len štrnásť rokov. Zrazu mu kosa klesla   v rukách. Musel vystúpiť z radu.
     </tei:p>
     <tei:p>
      Na šťastie správca bol práve na druhom konci poľa. Ďuro chytil   Miška za ruku a odtiahol ho nabok. Posadil ho na cestičku za obilie,   kam správca nedovidel, ale ruku mu nepustil.
     </tei:p>
     <tei:p>
      „Povedz, čo ti je? Si chorý? Nikdy si taký nebýval.“
     </tei:p>
     <tei:p>
      Miško zakrútil hlavou.
     </tei:p>
     <tei:p>
      „Nič mi nie je, ujko. Len mi ostalo nevoľno od slnka.“
     </tei:p>
     <tei:p>
      „Viem, ťažko ti je kosiť... si ešte slabý na takú robotu. Keď som   to spomenul nášmu pánovi, zreval na mňa, že neživím ťa ja, ale on.   Nuž tak, Miško môj... teraz si odpočiň a neboj sa... keď sa správca   bude na teba pýtať, ja to už nejako vybavím.“ Miško vďačne pozrel na   Ďura a mlčal. Jeho zrak znovu pátravo blúdil po okolí a najviac   zabiehal k lesu. Zrazu sa chlapec znepokojil. Vstal so zeme a riekol   Ďurovi: „Ujko, idem sa napiť,“ a rozbehol sa k lesu, kde vody nebolo.   Ďuro zadumane pozrel za utekajúcim Miškom a znepokojený vrátil sa ku   kose.
     </tei:p>
     <tei:p>
      Kosil a rozmýšľal nad Miškom — nad jeho čudným správaním.
     </tei:p>
     <tei:p>
      Večierkami, keď si Miško myslel, že jeho neprítomnosť nebude   nápadná, vytratil sa z domu tak, aby ho nepostretol ani Ďuro, ani   Marka. Cez dedinu si pohvizdoval, naoko bezstarostne víril nohou   prach, ale za dedinou zaraz zmenil svoje správanie. Prestal pískať a   pustil sa behom k lesu.
     </tei:p>
     <tei:p>
      Tam si obyčajne sadol na trávou zarastený krtinec a zadíval sa   pátravo do lesného šera. Sedel a čakal, že zrazu sa opäť vynorí z   lesa postava partizána a on... Čo by urobil on?
     </tei:p>
     <tei:p>
      „Povedal by som mu, že nemeckí vojaci majú v našej dedine   opravovňu tankov a áut. A povedal by som aj to, že u Zoltánovcov býva   veliteľ nemeckých vojakov. A potom aj to, že ku Kočišovcom prišli   evakuanti z Humenného — švagriná pani Kočišovej s deťmi. Prišli a   hovorili, že od Dukly vo dne v noci počuť hrozné dunenie kanónov a že   Nemci nútia obyvateľstvo miest a mestečiek evakuovať. Každý si môže   vziať zo svojho toľko, koľko vládze uniesť v ruke. Ostatné vraj   odvážajú nemeckí vojaci na nákladných autách, ale — do Nemecka.“
     </tei:p>
     <tei:p>
      Miško veľa vecí chcel oznámiť partizánovi, ale ten neprichádzal. A   dni sa husto presievaly cez sito času.
     </tei:p>
     <tei:p>
      Zavše odchádzal zpod lesa smutný a zamyslený. Málokedy šiel rovno   domov.
     </tei:p>
     <tei:p>
      Obyčajne sišiel popri potôčku až k chalupe podkúvača Pála. Nazrel   najprv do dvora, či neuvidí Ivana. Neželal si stretnúť sa s ním.   Odkedy nosil v sebe tajomstvo, vyhýbal sa Ivanovi, Jožkovi Čurilovi,   aj ostatným chlapcom. Mal strach, že sa raz mimovoľne preriekne.
     </tei:p>
     <tei:p>
      Tým viac sa primkol k Ivanovmu otcovi, k podkúvačovi Pálovi.   Prichádzal k nemu s ustarosteným výrazom v tvári a keď ich nikto   nepočul, pýtal sa: „Kde môže byť teraz ujo Jano? Kde sú ostatní   partizáni?“
     </tei:p>
     <tei:p>
      „Len ty nemaj o nich strach,“ uspokojoval Pál chlapca otcovsky.   Potom sa poobzeral okolo seba, či z múrov nízkej izby nevytŕčajú   čiesi uši, a stíšil hlas:
     </tei:p>
     <tei:p>
      „Či si nepočul, čo sa povráva v dedine? Pri Bielovičkách partizáni   vyhodili v noci do povetria most a pri Veľkej Blatistej prepadli   továreň na pušný prach. Táto druhá akcia sa celkom nevydarila.   Nemeckí vojaci pritiahli z Prešova na tankoch. Boj trval skoro do   rána.“
     </tei:p>
     <tei:p>
      Miško oduševnene počúval. Áno, počul o týchto a mnohých iných   akciách hrdinských partizánov — veď od augusta vykonali nejednu veľkú   vec, ktorá sa rozchýrila aj po Opátovej — ale bol rád, keď ich znova   mohol počuť.
     </tei:p>
     <tei:p>
      Od 29. augusta, kedy sa začalo povstanie, Banská Bystrica sa mu   stala blízkym mestom.
     </tei:p>
     <tei:p>
      Miško ju dovtedy poznal len ako prázdny, malý krúžok na mape. Ale   odvety, ako sa stala strediskom boja, ujo Pál vedel o nej rozprávať   takým teplým hlasom, že Miška to pri počúvaní až rozohrievalo. A pán   učiteľ? Miško len zriedkakedy mohol odskočiť do školy, ale zakaždým,   keď prišiel, pán učiteľ ho vzal k mape a žiadal ho, aby vymenoval   väčšie mestá na Slovensku. A potom mu ukázal, ktoré časti zaujali   povstalci. Učiteľ ukazoval to všetko len tak ledabolo. No Miško si   povšimol, že jeho oči predsa len neboly také ľahostajné ako hlas. Oči   mu radostne žiarily a jeho pohyby boly rýchlejšie ako inokedy. Ale   pán učiteľ sa o partizánoch širšie nerozhovoril.
     </tei:p>
     <tei:p>
      Miško bol už natoľko bystrý, že si vedel niektoré veci domyslieť   až do konca. Vtedy si obyčajne tľapol do dlaní a v duchu zajasal: ,Už   to viem!‘
     </tei:p>
     <tei:p>
      Vedel teda aj to, že pán učiteľ sa o partizánoch len preto   nezmieňuje pred celou triedou, že by o nich hovoril len — dobré. A to   bolo nebezpečné, lebo v triede okrem Miška a jeho priateľov boli aj   takí žiaci, ktorých rodičia nadržiavali nemeckým vojakom. A tí   partizánov nenávideli ako svojich najúhlavnejších nepriateľov. Kto o   partizánoch hovoril pekne, ten bol Nemcom podozrivý.
     </tei:p>
    </tei:div>
    <tei:div type="chapter">
     <tei:head>
      TAJNÍ SPOJENCI
     </tei:head>
     <tei:p>
      Miško stál za maštaľou opretý o vidly a prudko sa striasol.
     </tei:p>
     <tei:p>
      „Nič iné neviem len spomínať, snívať a rozmýšľať, ako nepovedať   ujovi Ďurovi a Ivanovi to, čo sa mi žiada povedať,“ hneval sa na seba   Miško. „A potom, načo sa toľko trápim, že partizán Ján už viackrát   neprišiel? On má inakšiu robotu, než sa starať o to, či nejaký   chlapec túži ho uzrieť a hovoriť s ním a byť mu na pomoci...“   potláčal svoj zármutok z bezúspešného vyčkávania.
     </tei:p>
     <tei:p>
      „A správam sa tak čudne. Chudák ujo Ďuro len krúti hlavou a nevie,   čo mi je. A povedať mu nemôžem, hoci som už celý chorý od   mlčania...“
     </tei:p>
     <tei:p>
      Miško povzdychol a pozrel hore. Nad ním sa rozvetvovaly konáre   orecha. Medzi vetvami sa rozťahovaly tenké pavučinové vlákna — babie   leto.
     </tei:p>
     <tei:p>
      Bola už polovica septembra.
     </tei:p>
     <tei:p>
      Miško si to uvedomil a chytro si vypočítal, že partizána nevidel   skoro dva mesiace... A predtým ho videl len raz. Jediné stretnutie,   pár slov a predsa Miško celé leto žil ako vo snách a v očakávaní, že   príde a že — joj, toľko tých „že“ vzniklo v Miškovej mysli...
     </tei:p>
     <tei:p>
      Znovu si spomenul na chvíľu, kedy mu partizán podal ruku ako   veľkému a seberovnému, hoci vedel, že je len pastierom. A poveril ho   úlohou... Áno, vtedy sa v ňom zrodil ten hlboký cit k nemu.
     </tei:p>
     <tei:p>
      No teraz, po dvoch mesiacoch rozhodol sa Miško, že už bude iný.   Nebude už vybehúvať pod les. Je to zbytočné a smiešne. Nebude sa už   vyhýbať ani chlapcom. Prečo by sa nemohol s nimi hrať a rozprávať sa?   Veď tajomstvo nenosí na nose... „A nech si chlapci rozprávajú o   partizánoch, i keď ich nevideli... ja budem mlčať, ako by som naozaj   nevidel ani jedného...“
     </tei:p>
     <tei:p>
      Miško začal urovnávať hnojisko. Potom odhodil vidly, umyl si ruky,   zaškúlil k domu, či ho Kočišovci nevidia, a vybehol von. Po ceste sa   navracaly s paše oneskorené kravy a lenivo celembaly plechovými   zvoncami. Miškove kravy boly s paše už dávno doma. Odvtedy urobil už   kus roboty vo dvore.
     </tei:p>
     <tei:p>
      Prebehol cez mostík k Pálovcom. Udýchaný vošiel do dvora. Len-len   že sa nesrazil — s pánom učiteľom. Miško ho úctivo pozdravil a   zastal.
     </tei:p>
     <tei:p>
      „Kdeže, kde s takým spechom?“ pýtal sa ho so záujmom učiteľ.
     </tei:p>
     <tei:p>
      „K Ivanovi,“ odvetil chlapec. Učiteľ len kývol hlavou a zvolal   ešte smerom k vyhni: „Ale do zajtra mi to určite spravte!“
     </tei:p>
     <tei:p>
      „Nemajte obavy, pán učiteľ, do zajtra to máte hotové,“ ozval sa   Pálov hlas z vyhne a hneď sa zjavila aj jeho postava. Učiteľ sa   obzrel k susedovmu dvoru, odkiaľ doliehaly hlasy, a pokojným krokom   odchádzal.
     </tei:p>
     <tei:p>
      „Konečne! Nebol si už u nás, neviem odkedy!“ s týmito slovami ho   vítal Ivan. „No dnes by som bol určite zašiel za tebou,“ naklonil sa   k Miškovmu uchu a pozrel mu významne do tváre.
     </tei:p>
     <tei:p>
      Miškovi Ivanovo správanie pripadalo nezvyčajné. A čudoval sa ešte   viac, keď ho Ivan zatiahol za rukáv, netrpezlivo ním pomykal a   riekol: „Poď, ukážem ti aký pekný rám som si vyrezal.“
     </tei:p>
     <tei:p>
      ,Pre rám ma tak myká a ťahá za sebou? Ten Ivan je ozaj čudák,‘   myslel si Miško.
     </tei:p>
     <tei:p>
      Ivan ho vtiahol do komôrky, ktorá susedila s izbou a okrem dverí   nemala žiaden otvor. Zapálil petrolejovú lampu a opatrne zavrel   dvere.
     </tei:p>
     <tei:p>
      „Ty, Miško, keby si vedel, čo ja viem! Nože, či uhádneš?“
     </tei:p>
     <tei:p>
      Ivan so založenými rukami zahľadel sa Miškovi do očú a ústami mu   potrhával úsmev.
     </tei:p>
     <tei:p>
      „Neviem, čo chceš,“ prinával sa Miško.
     </tei:p>
     <tei:p>
      „Tak seď, a otvor obe uši, lebo to, čo ti poviem, to nie je   rozprávka...“
     </tei:p>
     <tei:p>
      Miško prekvapene pozrel na kamaráta a čakal.
     </tei:p>
     <tei:p>
      Ivan si sadol na truhlicu naproti Miškovi a hneď aj začal stíšeným   hlasom.
     </tei:p>
     <tei:p>
      „Včera večer som nemohol zaspať. Bolela ma hlava. Otvoril som si   okienko a všuchol som sa znova do postele. Však vieš, že ja spávam vo   vedľajšej chyži, čo má okná do dvora...“
     </tei:p>
     <tei:p>
      Miško dosiaľ nevedel, čo je na tom zvláštneho.
     </tei:p>
     <tei:p>
      Ale Ivan pokračoval:
     </tei:p>
     <tei:p>
      „Nuž ležím si tak tíško v posteli a práve myslím na to, kde je náš   Lapaj, keď tu zrazu začujem, že ktosi sa tichučko a opatrne kradne   pod mojím oknom. Vyskočil som z postele a rovno k oknu. Nevystrčil   som celkom hlavu a predsa som zazrel postavu práve vtedy, keď sa   všuchla do našej starej vyhne...
     </tei:p>
     <tei:p>
      Chcel som utekať k otcovi, ktorý si večer čítal v kuchyni noviny,   keď tu zrazu začujem také isté tiché kroky. Natiahnem krk, a čo   vidím? Druhá postava šibla do dielne.
     </tei:p>
     <tei:p>
      Teraz som už vedel, že nejde o zlodeja. Strážil som pri okne a   veru za pol hodiny sa vkradlo do vyhne šesť osôb...“
     </tei:p>
     <tei:p>
      Miško počúval s otvorenými ústami, lebo na Ivanove reči mu ani uši   nestačily. „Kto boly tie záhadné postavy? Čo robily... čo   chcely?“
     </tei:p>
     <tei:p>
      „...nedalo mi to pokoja. Tak sa mi videlo, že jeden z nich bol ujo   Širica, druhý Žinčica z majera... tretí, ale neviem určite, váš   Ďuro...“
     </tei:p>
     <tei:p>
      Miško od prekvapenia sotva dýchal...
     </tei:p>
     <tei:p>
      „...na moj‘ dušu, už som ani chvíľu nemohol ostať dnu. Musel som   vedieť, čo sa robí, ináč by som nebol zaspal do rána.
     </tei:p>
     <tei:p>
      Vykradol som sa na dvor. Otca nikde. Jeho posteľ bola prázdna.   Lapajova búdka tiež prázdna. Na moj‘ veru, cítil som sa ako detektív.   Okno na vyhni bolo tmavé, ale vedel som, že môže byť i zatemnené a že   dnu celkom kľudne si môže svietiť lampa.
     </tei:p>
     <tei:p>
      Bolo také ticho, že som celkom jasne počul hrmenie diel od Dukly.   V dedine ticho. Prikradol som sa k dverám vyhne a pritisol na ne uši.   Vtom začujem hlas:
     </tei:p>
     <tei:p>
      ,Ty, Ondro, pusť toho psa na dvor. Nás už neobreše, lebo sme tu s   tebou, a keby zvonka niečo hrozilo, aspoň nás upozorní!‘
     </tei:p>
     <tei:p>
      ,Pravdu máš!‘ riekol druhý hlas a tak sa mi zdalo, ako by to bol   hlas pána učiteľa. A ďalej pokračoval: ,Tie karty majte rozložené   tak, ako by sme boli pohrúžení do hry.‘
     </tei:p>
     <tei:p>
      ,Kartujú!‘ mihlo mu mysľou; ale prečo povedal, ,ako by sme boli   pohrúžení do hry?‘ motkalo sa mi v hlave. Prečo majú byť naoko   pohrúžení do hry? Nehrajú teda? A čo robia?
     </tei:p>
     <tei:p>
      Chcel som znova pritisnúť uši na dvere, ale vtom som začul, ako   otec zavolal na Lapaja. Sotva som sa skrčil za jeho búdou, otec ho   vypustil z vyhne. A ten rovno ku mne. Od radosti, že ma vidí, div sa   nerozštekal. Šťastie, že som mu stačil stisnúť papuľu.
     </tei:p>
     <tei:p>
      Zatiahol som ho do kuchyne a tam som ho zavrel. Mama už spala.
     </tei:p>
     <tei:p>
      Znova som sa priplúžil k dverám vyhne a nastavil uši. Vieš, o čom   hovorili?“
     </tei:p>
     <tei:p>
      Miško bez dychu počúval,
     </tei:p>
     <tei:p>
      Ivan chvíľu významne mlčal. Keď sa mu zdalo, že už kamarátovi   dostatočne podráždil zvedavosť, stíšeným, ale dôrazným hlasom mu   zdeľoval: „O partizánoch! I o tebe, i o liste, ktorý si   doniesol!“
     </tei:p>
     <tei:p>
      „Oh!“ zhíkol prekvapený Miško.
     </tei:p>
     <tei:p>
      „Veď to malo ostať v tajnosti,“ povedal rozhorčene Miško a díval   sa na Ivana s trpkým sklamaním.
     </tei:p>
     <tei:p>
      „Len sa utíš, Miško, utíš sa! Nič zlého sa nestalo. Zistil som, že   neskorí hostia u môjho otca sú všetci pomáhači partizánov. Veď sa tam   radili, ako a kedy pošlú do hôr múku a slaninu...“
     </tei:p>
     <tei:p>
      Miško vyvaľoval oči. „V tom liste teda žiadali...“
     </tei:p>
     <tei:p>
      „Neviem, čo stálo v liste, ktorý ti dal partizán, len viem, že ťa   môj otec v mene všetkých má poveriť...“
     </tei:p>
     <tei:p>
      „Čím? Ach, čím?“
     </tei:p>
     <tei:p>
      „Jaj, veď mi neskáč do reči...“ srdil sa Ivan. „Nuž, len toľko, že   doručíš partizánovi list od našich.“
     </tei:p>
     <tei:p>
      Miška div nepovalila radosť. Hruď sa mu nadmula veľkým šťastím, ba   aj hrdosťou.
     </tei:p>
     <tei:p>
      „A tvoj otecko vie, že si počúval za dverami?“
     </tei:p>
     <tei:p>
      „Ešte nie, ale dnes sa mu priznám. A poviem mu, že inokedy budem   strážiť.“
     </tei:p>
     <tei:p>
      Miškom zadrgľovala zimnica, potom ho zas obliala horúčava.
     </tei:p>
     <tei:p>
      „Také niečo...“ opakoval neprestajne. Potom sa vychytil, že   pobehne za ujom Pálom. List mu už vŕtal v hlave a nedal na nič iné   myslieť...
     </tei:p>
     <tei:p>
      „Nemáš rozum?“ rozhorčil sa Ivan.
     </tei:p>
     <tei:p>
      „Vravel som ti, že otec ešte nevie o mojom načúvaní, a preto musíš   mlčať. Maj predsa troška trpezlivosti!“ Potom sa Ivan na sekundu   odmlčal, ako by o niečom rozhodoval. Keď sa zas ozval, jeho hlas bol   mierny a vážny:
     </tei:p>
     <tei:p>
      „Keď už viem o všetkom, mohol by si mi porozprávať, ako to bolo s   tým listom.“
     </tei:p>
     <tei:p>
      Miškom trhlo. Znova ho zamrzelo, že jeho tajomstvo už nie je len   jeho tajomstvom. No potom sa upokojil. Nebude ho nosiť sám, pomôže mu   Ivan a chlapi z nočnej schôdzky, ktorí sú spojení s partizánmi...
     </tei:p>
     <tei:p>
      Ivan si k nemu prisadol a Miško sa tíško rozvravel.
     </tei:p>
     <tei:p>
      Podkúvačov chlapčisko počúval s otvorenými ústami. V kútiku srdca   skrýval byľku závisti. Mal rád dobrodružstvá a teraz ich zavetril na   blízku. Po chvíli chytil Miškovu ruku, stisol ju a vravel: „Spoľahni   sa na mňa! Z toho, čo si mi teraz povedal, sa odo mňa nikto nedozvie   ani slova.“
     </tei:p>
     <tei:p>
      Miško sa na neho iba usmial, ale v tejto chvíli pocítil, že Ivan   mu je oveľa bližší, než bol dosiaľ.
     </tei:p>
    </tei:div>
    <tei:div type="chapter">
     <tei:head>
      ROZHOVOR S ĎUROM
     </tei:head>
     <tei:p>
      Kým sa Miško vrátil od Ivana, spustila sa na Opátovu tma. Zo šopy   vytekalo slabé svetielko a ozývalo sa rovnomerné bzučanie stroja.   Miško odchýlil dvere. Zazrel Ďura rezať sečku.
     </tei:p>
     <tei:p>
      Miško vošiel a pozdravil. Ďuro fľochol na Miška, ale v práci   nezastal. Chlapec priskočil k nemu a ochotne sa ponúkol posekať   zbytok slamy a sena, ktorá ležala pri sečkovici.
     </tei:p>
     <tei:p>
      Ďuro odstúpil a Miško šikovne pchal slamu do rezačky. Ďuro stál   pri ňom a naprázdno poťahoval z fajky.
     </tei:p>
     <tei:p>
      Neprehovorili ani slova.
     </tei:p>
     <tei:p>
      A Miškovi sa tak chcelo hovoriť. Hrdlo mal plné slov, div ho   nezadusily. Srdce mu divo búšilo v predtuche čohosi veľkého a   nezvyčajného. Jeho pohyby boly prudké a nervózne...
     </tei:p>
     <tei:p>
      „Veď nieže tak... ešte si odrežeš prsty,“ varoval ho Ďuro.
     </tei:p>
     <tei:p>
      Miško sa usiloval byť opatrnejší a pokojnejší. Nedarilo sa mu to.   Ďuro to vari vybadal. Vopchal fajku do vrecka nohavíc a odtisol   chlapca od sečkovice.
     </tei:p>
     <tei:p>
      „Ja to už dorežem. Ty sa choď najesť. Na truhlici pod mojím   pelechom nájdeš kus chleba so škvarkami.“
     </tei:p>
     <tei:p>
      ,Zlatá Marka,‘ pomyslel si Miško a hnal sa do maštale.
     </tei:p>
     <tei:p>
      Chlieb so škvarkami našiel. Sadol si na Ďurovo lôžko a začal dravo   jesť. Nie od hladu, ale pre zožierajúci nepokoj. Keď dojedol, maštaľ,   trocha upratal. Ďuro stále ešte neprichodil.
     </tei:p>
     <tei:p>
      ,Kto vie, či nešiel na tajnú schôdzku ku Pálovcom,‘ uvažoval.
     </tei:p>
     <tei:p>
      Ale ochvíľu Ďuro prišiel. Zacapil za sebou dvere, sadol na svoj   pelech a začal opravovať konské postroje.
     </tei:p>
     <tei:p>
      Miško vytiahol zpod lôžka torbu a vybral z nej počtovnicu. Hoci do   školy chodil veľmi nepravidelne, doma sa učieval pravidelne a s   veľkým záujmom. Najväčšiu radosť pociťoval vtedy, keď sa mu podarilo   správne rozriešiť počtové príklady.
     </tei:p>
     <tei:p>
      Pustil sa aj teraz do vypočítavania složitého príkladu. No   myšlienky nemohol sústrediť na čísla. Zpoza papiera vykukovala na   neho Ivanova hlava a čísla sa menily v slová o nočnom   dobrodružstve.
     </tei:p>
     <tei:p>
      „Ujko,“ ozval sa napokon. „Viete, ja by som... ja by som vám chcel   niečo povedať...“
     </tei:p>
     <tei:p>
      Miško prekvapene počúval svoje vlastné slová a vzrušený čakal, čo   Ďuro na to.
     </tei:p>
     <tei:p>
      Ten pozrel na Miška a povedal trocha drsne: „Hovor, počúvam.“
     </tei:p>
     <tei:p>
      Miško sa trocha zháčil, no napokon predsa vyriekol: „Ja mám veľkú   tajnosť, ujko, ale možno o nej dačo viete...“
     </tei:p>
     <tei:p>
      Chlapec sa pátravo zahľadel do Ďurovej tváre. Ten sa iba pomrvil a   nápadne ľahostajne riekol: „Tajomstvo? Ty máš nejakú tajnosť? A   zkadiaľ by som mal o nej vedieť?“
     </tei:p>
     <tei:p>
      Miška ako by oblial studenou vodou. Celý večer žil v presvedčení,   že Ďuro bol jeden z nočných návštevníkov u Pála. Teraz začal o tom   pochybovať. A pochybnosť ho zabolela. Zrazu sa mu Ďuro zdal taký   vzdialený ako cudzí človek.
     </tei:p>
     <tei:p>
      „Akú tajnosť?“ povzbudil Miška v spovedi Ďuro. „No povedz!“
     </tei:p>
     <tei:p>
      Miško cítil, že už nemôže cúvnuť. Jediným dychom vyhŕkol: „Ja sa   poznám s partizánom...“
     </tei:p>
     <tei:p>
      Ďuro ostal pokojne sedieť a mlčal. Miško udivene čakal na jeho   otázky, ale ostalo ticho. Keď sa mu už mlčanie zdalo pridlhé, spýtal   sa:
     </tei:p>
     <tei:p>
      „Vedeli ste o tom, ujko?“
     </tei:p>
     <tei:p>
      Ďuro pozrel na chlapca a prikývol: „Vedel som, Miško.“
     </tei:p>
     <tei:p>
      „A prečo ste mi to nepovedali?“ vyhŕkol Miško nemilo dotknutý. „A   zkadiaľ to viete?“
     </tei:p>
     <tei:p>
      „Len preto som sa o tej veci s tebou nerozprával, lebo som vedel,   že si viazaný mlčaním. A bol som zvedavý, ako sa zachováš. Priznám   sa, že som ťa obdivoval. Radšej si sa vyhol kamarátom, aby si ani   náhodou neprezradil svoje tajomstvo. Vravím, páčil si sa mi a vedel   som, že si chlapec, na ktorého možno sveriť veľké veci. A najviac sa   mi páčilo, že si to ani mne nepovedal. Veď v minulosti si sa mi so   všetkým zdôveril, a teraz nič. Bol som hrdý na teba a často som sa   zamyslel: Keby tak ujo Bodnár videl, ako vieš držať jazyk za zubami,   mal by z teba veľkú radosť.“
     </tei:p>
     <tei:p>
      Miškovi sa roztiahly ústa do širočizného úsmevu. Dychtivo počúval   slová, ktoré ho blažily.
     </tei:p>
     <tei:p>
      Potom sa Ďuro zachmúril a pokračoval:
     </tei:p>
     <tei:p>
      „Ale... sklamal som sa v tebe. Už si... nevydržal mlčať   ďalej?“
     </tei:p>
     <tei:p>
      Miška ako by zrazu šľahol bičom. Bol celý popletený. Otvoril ústa   a niekoľkokrát zakoktal, kým sa mu podarilo vyrieknuť: „Ale, ujko,   veď už vie o tom aj Ivan...“
     </tei:p>
     <tei:p>
      „Tak už aj Ivan vie!“ rozhorčil sa Ďuro a zlostne vstal s okraja   svojho lôžka. „Už aj Ivan... a Jožko a ostatní chlapci vedia tiež,   však?“
     </tei:p>
     <tei:p>
      Zastal pred Miškom a vyčítavo mu hľadel do tváre.
     </tei:p>
     <tei:p>
      „Ale veď... ale veď...“ Miškovi zrazu prišlo ľúto i hneval sa na   uja, že celkom neoprávnene sa na neho mrzí. Vybuchol trpko:
     </tei:p>
     <tei:p>
      „Veď ja som Ivanovi nič nepovedal! On prezradil mne, že počúval za   dverami vyhne, keď sa tam odbavovala akási tajná schôdzka. A tam na   tej schôdzke iste hovorili o mojom liste i o tom, že...“
     </tei:p>
     <tei:p>
      Miško sa zarazil, nohami začal vŕtať do mäkkej dlážky a chcelo sa   mu od zlosti plakať.
     </tei:p>
     <tei:p>
      Zrazu mu Ďurova tvrdá ruka dopadla na plece a začul jeho   prekvapujúco natešený hlas:
     </tei:p>
     <tei:p>
      „Tak je to teda! A ja som si myslel...“
     </tei:p>
     <tei:p>
      „Tak, ujko,“ pritakal Miško a v duši sa mu rozjasnilo. „A Ivan   povedal, že aj vy ste boli na tej schôdzke. A vraj aj pán   učiteľ...“
     </tei:p>
     <tei:p>
      „Pst! Ticho!“ O týchto veciach nesmieš tak hlasno hovoriť! A pred   inými nehovor o tom vôbec,“ upozorňoval ho Ďuro. Stiahol chlapca na   lôžko, pritiahol ho k sebe a chytil ho za ruku.
     </tei:p>
     <tei:p>
      „Miško, nebudeme o týchto veciach rozprávať, lebo aj múry majú   uši... Ale sľúb mi, že keď ťa podkúvač Pál poverí hocičím, že to   neprezradíš nikomu na svete... ani kamarátom nie!“
     </tei:p>
     <tei:p>
      Miško počúval s hlbokou vážnosťou. „Nie, ujko, ani nemuknem.“
     </tei:p>
     <tei:p>
      Vošla Marka.
     </tei:p>
     <tei:p>
      „Poďte počúvať, ako hrmí s frontu. Hádam sa už našim podarí   preraziť Dukelským priesmykom...“
     </tei:p>
     <tei:p>
      „Ak je tak, môžeme rátať s tým, že do týždňa budeme   oslobodení...“
     </tei:p>
     <tei:p>
      „Poďme počúvať!“ navrhol Miško.
     </tei:p>
     <tei:p>
      Všetci traja tíško vyšli predo dvere maštale. Zastali a počúvali.   Od severu naozaj bolo počuť pravidelnú kanonádu. V nočnom tichu sa   zdalo, ako by v diaľke nepretržite hrmelo.
     </tei:p>
     <tei:p>
      Na druhom konci dediny zavýjal pes. Po ceste vojenským krokom   prechádzala práve dvojica nemeckej stráže.
     </tei:p>
     <tei:p>
      Ďuro, Marka a Miško mlčky stáli, opretí o múr maštale. Nočné   povetrie im príjemne chladilo čelá.
     </tei:p>
     <tei:p>
      Zrazu sa do tichých zvukov s frontu od severovýchodu votrel zvuk   hlasnejší.
     </tei:p>
     <tei:p>
      To sovietske lietadlá mierily ponad Opátovú ku Košiciam.
     </tei:p>
     <tei:p>
      „Budú bombardovať,“ zašepkal Miško a úzkosť mu sovrela srdce. Veď   v Košiciach bývala jeho mamička.
     </tei:p>
     <tei:p>
      Ale Košice nebombardovali. Zvuk ťažkých lietadiel zanikol.
     </tei:p>
     <tei:p>
      „Vezú posilu partizánom,“ šepla Marka.
     </tei:p>
     <tei:p>
      Ďuro zakrútil hlavou a odvetil:
     </tei:p>
     <tei:p>
      „Budú bombardovať nepriateľské vojenské objekty v Maďarsku. Poďme   ticho hore do záhrady, uvidíme červenú žiaru. Noc je jasná.“
     </tei:p>
     <tei:p>
      Išli kradmo, aby ich stráž z ulice nezazrela. Zrazu sa z búdy   vyrútil Hektor. Hnal sa za nimi do záhrady. Ďuro mal pravdu. Ďaleko   na juhu, kde tušili Debrecín, vzplanula červená žiara.
     </tei:p>
    </tei:div>
    <tei:div type="chapter">
     <tei:head>
      TAJNÉ POSLANIE
     </tei:head>
     <tei:p>
      Miško s listom pod košeľou predieral sa horou. Kráčal naoko   bezstarostne. Prísne dbal na pripomienky uja Pála, podľa ktorých mal   sa správať, ako by hľadal huby. V košíku mal už tri hnedé václavky a   starý kozák.
     </tei:p>
     <tei:p>
      ,Košík ma už dostatočne kryje, keby niečo...‘ rozmýšľal chlapec.   Ostražito sa rozhliadol, potom vykročil proti toku lesnej bystrinky k   jaskyni.
     </tei:p>
     <tei:p>
      Znova a znova sa pozorne rozhliadal. Spomenul si však na slová uja   Ďura. ,Nemci sa boja do hory. Vedia, že sú v nej partizáni.‘ Kráčal   už smelšie.
     </tei:p>
     <tei:p>
      Došiel k jaskyni. Skaly boly vystužené drevenými podperami, ktoré   už zahnívaly. Miestami boly porastené zeleným machom. Nad jaskyňou   rástly smrečky, divý hloh, lieska a zakrpatené dubce.
     </tei:p>
     <tei:p>
      Tesne nad otvorom jaskyne trčal zo zeme sladký koreň.
     </tei:p>
     <tei:p>
      Z jaskyne vanul chlad. Miško nabral do dlaní vody a napil sa. Voda   bola studená ako ľad.
     </tei:p>
     <tei:p>
      Za tých päť rokov, čo žil v Opátovej, bol pri jaskyni so   desaťkrát. Toto miesto v lese si obľúbil Jožko Čurila, ktorý, keď mal   len trošku času, verboval sem svojich kamarátov.
     </tei:p>
     <tei:p>
      Miško tu teraz stál a čakal. Jaskynná bystrinka zurčala a veselo   otáčala drevené mlynské koliesko, čo tu bol kedysi vystrúhal Jožko.   Nik sa ho dosiaľ nedotkol; krútilo sa stále rovnako a voda ho   vyumývala dobiela.
     </tei:p>
     <tei:p>
      Miško nevnímal zurčanie potoka ani bezstarostný spev lesného   vtáctva. Srdce mu divo trepotalo a tvár mu zalievala taká horúčosť,   až sa mu zarosilo čelo.
     </tei:p>
     <tei:p>
      Tu ho mal čakať partizán Ján a — nečakal ho.
     </tei:p>
     <tei:p>
      Miško si sadol na kameň. Čosi nad ním preletelo. Hneď nato v jeho   blízkosti zaškriekala sojka.
     </tei:p>
     <tei:p>
      „Vitaj!“ ozval sa za Miškom svieži chlapský hlas.
     </tei:p>
     <tei:p>
      Prudko sa otočil. Stál zoči-voči partizánovi Jánovi.
     </tei:p>
     <tei:p>
      „Ujko,“ vyriekol Miško hlasom, chvejúcim sa od vzrušenia. „Nesiem   vám list.“ Div si nerozdrapil košeľu, čo tak horlivo chcel vykonať   svoje poslanie. Jeden gombík aj odletel od ošúchaného goliera. Ale už   držal v hrsti zapečatený list a odovzdával ho adresátovi.
     </tei:p>
     <tei:p>
      „Ďakujem ti,“ stisol Miškovi ruku partizán. „Teraz choď, aby nás   niekto nezazrel.“
     </tei:p>
     <tei:p>
      Miško osmutnel. „A vy neposielate nič, nijaký odkaz?“
     </tei:p>
     <tei:p>
      „Odkaz? Nič... len aby sa držali.“
     </tei:p>
     <tei:p>
      Partizán sa už hotoval odísť, ale Miško sa nehýbal s miesta. S   obdivom si prezeral svojho vysnívaného hrdinu, ktorý mal oči ako ujo   Bodnár z Košíc. Partizán zachytil Miškov pohľad, vari i pochopil jeho   pocity, lebo dvoma krokmi sa vrátil zpät, pritiahol chlapca k sebe a   vravel: „Uvidíme sa ešte, Miško. Teraz už choď a pozdrav Ondreja Pála   i...“ Partizán sa zháčil. Nepovedal už, koho má ešte Miško pozdraviť.   Po chvíli dodal: „Dovidenia!“
     </tei:p>
     <tei:p>
      Miško vyšepol pozdrav a díval sa za partizánom, kým nezmizol v   húštine.
     </tei:p>
     <tei:p>
      Vracal sa horou zamyslený a smutný. No keď vyšiel z lesa na   Kočišovie lúku, uvedomil si, že zdarne vykonal sverenú úlohu. Telom   sa mu prelial blažený pocit. Rozbehol sa dolu stráňou a pri močidle   sa pustil pozdĺž potoka.
     </tei:p>
     <tei:p>
      Nedbal na čľapotajúce sa deti, ktoré na neho volaly, ani na huby,   ktoré sa mu pri behu nadhadzovaly a drobily v košíku. Zabudol na   obozretnosť. Chcel byť čím skôr pri ujovi Pálovi a rozpovedať mu   každú podrobnosť stretnutia s partizánom.
     </tei:p>
    </tei:div>
    <tei:div type="chapter">
     <tei:head>
      NEOBYČAJNÝ DEŇ
     </tei:head>
     <tei:p>
      Miško sa zobudil, vstal, natiahol si nohavice, podviazal ich   motúzom a šiel sa umyť ku studni. Hlavu mal preplnenú včerajšími   dojmami. Spúšťal drevené vedro do studne a pritom myslel na partizána   Jána, na jeho slová, úsmev a stisk ruky.
     </tei:p>
     <tei:p>
      Zo studne vytiahol plné vedro vody. Chystal sa ju práve vyliať do   dreveného, vyradeného válova, v ktorom sa umýval, keď tu zrazu ozvalo   sa obrovské zadunenie. Miškom myklo. Tlak vzduchu ho sotil k drevenej   stene studne. Tvár mu obelela.
     </tei:p>
     <tei:p>
      Zo šopy vybehol Ďuro, z kuchyne Marka a z okna spálne vykukla   vyjašená Kočiška. V dedine sa šialeno rozbrechali psi.
     </tei:p>
     <tei:p>
      A znova zadunelo. Tlak vzduchu vyrazil na kuchyni okno. Pani   Kočišová vykríkla: „Kriste Ježišu!“ Miško vtiahol hlavu medzi plecia   a bežal do maštale. Kým dorazil do dvier, zadunelo ešte dva razy.   Zdalo sa mu, že posledné dva výbuchy boly o niečo slabšie.
     </tei:p>
     <tei:p>
      Trvalo hodnú chvíľu, kým sa prebral z ľaknutia. Až teraz si   uvedomil, že sa mu trasú kolená i ruky. V hrdle cítil sucho, kým na   tvár mu vyskočily veľké kropaje potu.
     </tei:p>
     <tei:p>
      Keď sa ako-tak upokojil, vystrčil hlavu zo dverí. Ďuro s Markou sa   práve vracali z ulice, kde zjašene pobehávali fašistickí vojaci,   vrčaly motory nákladných aut a hrkotaly delá.
     </tei:p>
     <tei:p>
      Odnekiaľ od lesa dunely v pravidelných intervaloch kanóny. Kam   strieľaly, to Miško nevedel.
     </tei:p>
     <tei:p>
      „Ty strachoš!“ zvolal Ďuro na Miška. „Čo sa bojíš, veď ostreľujú   len hradskú medzi Prešovom a Veľkou Blatistou!“
     </tei:p>
     <tei:p>
      „Kto, ujko?“
     </tei:p>
     <tei:p>
      „Kto!? Nuž — partizáni. Obsadili Sedlice a odtiaľ strieľajú na   kolónu Nemcov, ktorá sa na nich hotuje s tankami a s ťažkými delami   od Prešova.“
     </tei:p>
     <tei:p>
      „Sedlice! Ujko, veď je to neďaleko!“
     </tei:p>
     <tei:p>
      „Tak je!“
     </tei:p>
     <tei:p>
      „Hádam prídu aj k nám!“
     </tei:p>
     <tei:p>
      „Kiež by si mal pravdu, chlapče! Ale obávam sa...“ Ďuro   nedopovedal. Z domu sa vyrútila vydesená Kočiška. Na jednej nohe mala   topánku a druhú bosú. V rukách držala dva ozrutné kufriská — jeden   kožený, druhý prútený. Boly zavreté, ale i tak visely z nich pančuchy   a rôzne kusy šatstva. V divom zmätku nestihla poskladať ich ako   vlani, keď išla na zotavenú do Tatier.
     </tei:p>
     <tei:p>
      Miško sa nazdával, že chce odcestovať. Vo veľkom začudovaní   pootvoril aj ústa. A už počul nervózne rozkazy: „Ďuro, Mara, nože   chytro! Noste všetko, čo je cenné, do pivnice! Joj, veď nestojte ako   drúky!“ čertila sa pani. Bola bledá, strapatá a veľmi rozrušená.
     </tei:p>
     <tei:p>
      Ochvíľu sa hukot streľby zdvojnásobil. Nastala šialená kanonáda. A   aby zmätok v Opátovej bol väčší, rozkolembal sa zvon.
     </tei:p>
     <tei:p>
      „Nemci už ostreľujú Sedlice,“ smutne konštatoval Ďuro, keď vliekol   dvorom do pivnice staromódnu pohovku. Kanonáda trvala do neskorého   popoludnia. Potom preletely nad Opátovou nemecké lietadlá. Miško ich   napočítal desať. Letely smerom k Sedliciam. Zakrúžily nad dedinkou,   učupenou v kotlinke pri lese, a spustily niekoľko bômb...
     </tei:p>
     <tei:p>
      Kanóny v Sedliciadh zmĺkly...
     </tei:p>
     <tei:p>
      Miško vybehol na ulicu. Nazdával sa, že uvidí rehliacich sa   Nemcov, rozradostených nad umlčaním sedlických partizánskych   kanónov.
     </tei:p>
     <tei:p>
      Ale fašistickí vojaci sa nesmiali... Iste vedeli, že partizánske   kanóny neumĺkly natrvalo...
     </tei:p>
     <tei:p>
      Miško sa motal po ulici. Vzrušoval ho neobyčajný ruch v dedine.   Kým sa dotiahol domov, bol večer. Prišiel na dvor práve vtedy, keď sa   Kočiška so svojím mužom a evakuantmi z Humenného radila, či snesené   veci nechať v pivnici, a či ich znova povyvláčať do bytu.
     </tei:p>
     <tei:p>
      „Kto vie, ako bude. Kto vie, čo zamýšľajú partizáni. A potom, aj   front je blízko... Nechajme tie veci radšej v pivnici,“ radil   Kočiš.
     </tei:p>
     <tei:p>
      Nastalo ticho a Kočiška nadobudla dôvery, že už nič nebude. „Nemci   zahnali partizánov do hôr. Tí sa tak skoro neodvážia znova dačo   začať... a veci by mi v pivnici pohnily...“
     </tei:p>
     <tei:p>
      Napokon sa Kočišovci dohodli na tom, že časť vyvlečú nazpät do   bytu a zbytok nechajú v pivnici. Ďuro s Markou znova sa museli dať do   prenášania.
     </tei:p>
     <tei:p>
      Na druhý deň, ešte pred obedňajším zvonením, zastal bubeník   neďaleko krčmy a nezvykle dlho bubnoval. Zo všetkých dvorov sa   vyhrnly detváky, bosonohí šarvanci, sedliaci, sedliačky, chalupníci i   poľnohospodárski nádenníci. Obstali ho v polkruhu a netrpezlivo   súrili: „No veď už začni! Čo tak dlho trepeš do toho diabla!“ Bubeník   ako by si nikoho nevšímal. Založil si paličky za remeň, vytiahol z   vrecka pohúžvaný papier, potiahol nosom a začal oznamovať:
     </tei:p>
     <tei:p>
      „Posledný raz sa vyzývajú tí obyvatelia Opátovej, ktorí   uschovávajú zbrane, aby ich dnes do šiestej hodiny odovzdali na   obecnom dome. V opačnom prípade budú zastrelení. Ďalej oznamuje sa   miestnemu obyvateľstvu, že večer od ôsmej hodiny do piatej hodiny   ráno nikto nesmie bez povolenia miestnej nemeckej komandatúry vyjsť   zo svojho domu, lebo bude zastrelený. Ďalej. Neslobodno sa na   uliciach, shromažďovať, lebo...“
     </tei:p>
     <tei:p>
      „Thí, otca mu naháňam,“ uľavil si celkom mimovoľne Širica, ale   nikto si ho nevšímal.
     </tei:p>
     <tei:p>
      Strach ako čierna mora prisadla na niektoré opátovské duše. Boli   však aj takí, čo sa chlapili, že zákaz nedodržia.
     </tei:p>
     <tei:p>
      „Čo nám tu majú čo rozkazovať! Nech si vydávajú nariadenia v   svojej krajine!“ odznievaly rozhorčené slová.
     </tei:p>
     <tei:p>
      Keď sa však chýlilo k ôsmej, opatovské hrboľaté uličky ostaly   pusté. Iba zosilnená nemecká stráž merala cestu s nižného konca na   vyšný, kde stály tri delá s hlavňami, obrátenými k lesu.
     </tei:p>
     <tei:p>
      Ráno sa Miško dozvedel, že partizáni pod Čergovom prepadli vlak,   ktorý viezol muníciu do Poľska.
     </tei:p>
    </tei:div>
    <tei:div type="chapter">
     <tei:head>
      ČO ROZPRÁVAL PÁN UČITEĽ
     </tei:head>
     <tei:p>
      Napadol prvý sneh. Od Dukelského priesmyku sa bez prestávky   ozývalo dunenie. Fašisti tam vysielali silné jednotky, tanky, delá a   úporne bránili prechod na druhú stranu Karpát. Zatiaľ Červená armáda   víťazne postupovala cez Maďarsko k južným hraniciam Slovenska.   Povetrie sa chvelo od výbuchov bômb, shadzovaných na trať medzi   Košicami a Prešovom, po ktorej fašisti prevážali muníciu. Na juhu, v   Maďarsku, sa večierkami zapaľovaly ozrutné žiare a k zemi klesaly   svietiace rakety. Nuž kde-koho v Opátovej zachvátila panika. Pivnice   sa plnily, ba niektorí pomýšľali aj evakuovať.
     </tei:p>
     <tei:p>
      Nuž, vojna nie je maličkosť. Už to slovko „vojna“ vyvoláva v   predstavách ľudí hrôzostrašné obrazy. Do Opátovej doletel chýr o   deťoch a ženách, umučených v koncentračných táboroch. Rozchýrilo sa,   že fašisti trýznia svoje obete hladom, mrazom, bodákmi, ťažkou prácou   a besnými psami. Povrávalo sa aj o plynových komorách.
     </tei:p>
     <tei:p>
      V Opátovej mal sa zriadiť vojenský lazaret. Keďže nebolo iného   vhodnejšieho miesta, vybrali školu.
     </tei:p>
     <tei:p>
      Keď to Miško počul, zarazil sa. Práve sa ponáhľal po týždňových   nútených prázdninách znovu do školy. Nútenými prázdninami nazýval   dni, cez ktoré ho pani Kočišová kvôli domácim prácam nepustila do   školy. Po takýchto prázdninách ho obyčajne rozbolelo celé telo a dlaň   stvrdla natoľko, že sotva v nej udržal ceruzku.
     </tei:p>
     <tei:p>
      Dobehol do triedy. Chlapci stáli v hlúčkoch a živo debatovali.   Vyučovanie sa ešte nezačalo. Pán učiteľ mal ešte prácu v   sborovni.
     </tei:p>
     <tei:p>
      „Vieš, že nám zavrú školu?“ drgol do neho pehavý Ondrej   Panďura.
     </tei:p>
     <tei:p>
      „Z našej školy vraj spravia nemocnicu. V tejto triede budú ležať   ranení,“ pristúpila k Miškovi Eva Cibuľovie.
     </tei:p>
     <tei:p>
      Zo zprávy sa tešili len ti žiaci, ktorým škola nikdy nevoňala.   Druhých omínala a všetkým trocha podráždila obrazotvornosť ako vždy,   keď sa v dedine mala zaviesť nejaká novota. Miško zosmutnel. Jemu   škola nahrádzala domov. Nikde sa necítil taký bezpečný a rovnocenný s   druhými ako v škole. Svojho učiteľa mal rád ako Ďura. Ba niekedy i   viac. Veď kto vštepoval do neho presvedčenie cez dlhých päť rokov, že   i on niečo znamená, hoci je sluhom u Kočišov? Áno, pán učiteľ bol pre   Miška mocným duševným pilierom. Podopieral ho päť rokov, teraz už na   šiesty, a zdalo sa mu, ako by k tomu pilieru bol prirástol.
     </tei:p>
     <tei:p>
      ,Ako bude, až nám zavrú školu?‘ hútal celý zmätený a už teraz sa   cítil ako tenký štep bez opory, vydaný napospas mocnému a   nemilosrdnému vetrisku.
     </tei:p>
     <tei:p>
      Schúlil sa v lavici a hlavou sa mu rozvírily neutešené   myšlienky.
     </tei:p>
     <tei:p>
      Žiaci stíchli. Do triedy vstúpil pán učiteľ. Miško sa prebral zo   smutných úvah a s veľkou láskou uprel na neho svoj pohľad. Učiteľova   tvár bola navonok pokojná. Málokto zbadal, že v jej črtách sa skrýva   čosi nové, znepokojujúce.
     </tei:p>
     <tei:p>
      „Milé deti!“ obrátil sa učiteľ k triede. „Riaditeľstvo školy   dostalo príkaz odovzdať školskú budovu vojsku. To znamená, že na istý   čas vyučovanie prestáva, lebo sme nedostali nijaké náhradné   miestnosti. Ale nebudete doma leňošiť. Lenivosť je jedna z najhorších   ľudských nectností, ktorá plodí iné zlá. Lenivosť mrzačí srdcia.   Zapamätajte si to, chlapci. To je veľká životná pravda. Teda: Úlohy,   ktoré vám dám vypracovať doma, vypracujte poctivo! Zopakujte si   všetko, čo sme doteraz prebrali, a zaumieňte si, že každý deň si   vypracujete počtovú úlohu. Prečítajte si niečo aj z gramatiky a z   čítanky. Pomáhajte svojim rodičom, poslúchajte ich. Časy sú ťažké. Je   vojna. Doteraz ste ju vy, deti, tak veľmi necítily. Našu dedinu   dosiaľ nebombardovali a vy zatiaľ bombardovanie poznáte len z   počutia. Front sa priblížil a približuje sa. Nastanú ťažké dni. Vy   však buďte pokojní, nepodliehajte strachu, panike. V najťažších   chvíľach majte na mysli, že príde čas, keď si slobodne a šťastne   vydýchnete.“
     </tei:p>
     <tei:p>
      „Toľkoto som vám chcel povedať,“ dodal učiteľ záverom. Sňal s očú   okuliare, očistil ich, znovu si ich nasadil a láskavými očami dotkol   sa každej tváre, ako by jej chcel vliať sily a odvahy. Na Miškovej   tvári sa jeho oči zastavily dlhšie. Usmial sa nepatrne na chlapca a   kývol mu hlavou, ako by riekol: „My si rozumieme i bezo slov.“
     </tei:p>
     <tei:p>
      Potom sa prešiel triedou a keď znovu prehovoril k žiakom, jeho   hlas znel ako inokedy. „Vyberte si učebnice, zaznačíte si, čo máte   doma prebrať.“
     </tei:p>
     <tei:p>
      Chlapci zašuchotali taškami, perečníkmi. Na chvíľu sa zdalo, že je   všedný vyučovací deň.
     </tei:p>
     <tei:p>
      V tento deň ich pán učiteľ dlho v škole nezdržoval. Veď ani   nemohol. Po chodbách už pobehúvali nemeckí vojaci a nástojčivo   žiadali, aby sa triedy čím skôr vyprázdnily.
     </tei:p>
     <tei:p>
      Na školskom dvore sa uniformy len tak hemžily. Rozkazy, povely,   hurhaj, pobehávanie. V kúte dvora stály už vyhádzané školské lavice   ako nepotrebné haraburdie. Do tried vnášali postele: biele, obyčajné   i rozkladacie, poľné lôžka a slamníky.
     </tei:p>
     <tei:p>
      Keď Miško prechádzal bránou, pocítil zápach karbolu. Na ulici   dobehol učiteľa. Hanblivo sa k nemu pripojil. „Ponesiem vám aktovku,   pán učiteľ!“ ponúkol sa chlapec, aby mohol byť čím dlhšie v   učiteľovej prítomnosti.
     </tei:p>
     <tei:p>
      „A či ja nemám ruky?“ odmietol žartovne a prehodil si aktovku do   druhej ruky.
     </tei:p>
     <tei:p>
      Miško sa dostal do pomykova. Tak rád by bol povedal učiteľovi, že   hoci málo chodil do školy, predsa svoju školu ľúbil, a že ľúbi aj   jeho a bez neho mu bude clivo. Ale nemohol vyriecť ani slovka.
     </tei:p>
     <tei:p>
      Spomenul si na slová, ktoré mu kedysi povedal Ivan: „Aj pán učiteľ   chodí k nám na tajné schôdzky“ a zrazu, bez akéhokoľvek úvodu,   vykríkol: „Ja sa nebojím, pán učiteľ.“
     </tei:p>
     <tei:p>
      „A čoho by si sa mal báť, Miško. Prežil si už dosť zla, čoskoro aj   tebe svitne radostný deň...“ Potľapkal Miška po pleci a rozlúčil sa s   ním. Stáli už pred prízemným domom, v ktorom mal učiteľ skromnú   izbičku.
     </tei:p>
     <tei:p>
      Miško ešte chvíľu stál a díval sa za miznúcou postavou. V srdci ho   čosi ťažilo ako olovo. Zohol sa a nabral si do rúk snehu. Pomaly, s   pohľadom upretým do prázdna, urobil z neho malú guľku a pohol sa k   domovu. Kým došiel, guľka sa mu roztopila v teplej dlani.
     </tei:p>
    </tei:div>
    <tei:div type="chapter">
     <tei:head>
      PÁNA UČITEĽA ZATKNÚ
     </tei:head>
     <tei:p>
      Ráno prinieslo Miškovi hrozné prekvapenie. Len čo si pretrel   opakom ruky oči a zazrel Ďura, hneď vedel, že sa čosi stalo. Niečo   zlého, čo sa iste týkalo Ďura. A keď sa to týkalo Ďura, týkalo sa to   aj Miška, lebo spoločne sa delili o radosti i trápenia. Díval sa   teraz na Ďurovu ustarostenú tvár a bál sa hoci len ozvať.
     </tei:p>
     <tei:p>
      No Ďuro už dávnejšie striehol, kedy Miško otvorí oči. A len čo   zazrel, že sa zahniezdil, pristúpil k nemu. Tvár mu ešte väčšmi   zvážnela a temným hlasom prehovoril:
     </tei:p>
     <tei:p>
      „Tvojho učiteľa neskoro večer zatkli. Nemci urobili u neho domovú   prehliadku.“
     </tei:p>
     <tei:p>
      „Zatkli? Zavreli ho?“ Miško podesene vytreštil oči. „Ale prečo?“ V   tejto chvíli si hroznejšiu zprávu ani predstaviť nevedel.
     </tei:p>
     <tei:p>
      „Nikto nič nevie. Večer prišli pre neho dvaja nemeckí vojaci s   nabitými puškami a odviedli ho. Zavreli ho do väznice obecného domu.   Galdunka, domáca pána učiteľa, rozprávala, že počula, ako jeden z   tých luciferov skríkol na neho: „Pohni sa chytrejšie, ty boľševický   pes!“
     </tei:p>
     <tei:p>
      Miško si musel znovu ľahnúť, natoľko ho skľúčila Ďurova   zpráva.
     </tei:p>
     <tei:p>
      Práve vtedy vstúpila do maštale Marka s diežou v rukách. Aj ona   mala ustarostené oči a priehlbinka medzi nimi bola výraznejšia.   Zastala a položila diežu vedľa seba.
     </tei:p>
     <tei:p>
      „Vraj pre akési buričské reči, ktoré mal včera v škole,“ bez úvodu   začala Marka. Potom stíšila hlas, že ju bolo sotva počuť, keď   vravela: „A Galdunka rozprávala, že keď tí luciferi robili   prehliadku, vykrikovali, že je to boľševické hniezdo a že učiteľ má   spojenie s partizánmi...“
     </tei:p>
     <tei:p>
      „Musíme mu pomôcť!“ zvolal zrazu Miško. „Musíme, lebo... lebo ho   zastrelia...“
     </tei:p>
     <tei:p>
      Skočil so svojho lôžka, nahádzal na seba šaty a znova zopakoval:   „Musíme mu pomôcť!“
     </tei:p>
     <tei:p>
      „Len ako?“ zastaral sa vážne Ďuro. Posunul si zamastenú čiapku do   tyla a poškrabal sa vo vlasoch. „Či by som mu nepomohol? Ale tí   pľuhavci sú po zuby vyzbrojení a my s holými rukami,“ rozovrel svoje   mozoľnaté dlane a zase ich sovrel v päsť.
     </tei:p>
     <tei:p>
      Chvíľu stál v zamyslená, potom si odpľul smerom k ľahostajne   prežúvajúcim kravám. Marka si práve k jednej sadla, aby ju   podojila.
     </tei:p>
     <tei:p>
      „Strýko, chcel by som ísť k Ivanovi, čo by sa stalo, keby som   odskočil?“
     </tei:p>
     <tei:p>
      „Vyťahala by ťa pani za uši,“ ozvala sa od kravy Marka.
     </tei:p>
     <tei:p>
      Ale Ďuro ako by ju ani nepočul. „Nič, len choď! Poviem, že som ťa   poslal ku kováčovi opraviť nejakú vozovú súčiastku.“
     </tei:p>
     <tei:p>
      Miško obozretne vykukol z maštale. Ale nemusel sa obávať, lebo   pani Kočišová ešte spala.
     </tei:p>
     <tei:p>
      Nedíval sa ani vľavo, ani vpravo, bežal rovno k PáIovcom.
     </tei:p>
     <tei:p>
      Tam sa už vedelo o učiteľovom zatknutí. Ivan, strapatý a neumytý,   sedel na lavičke v kuchyni. Kolená mal pritiahnuté až k brade a tuho   rozmýšľal. Keď Miško vošiel, oči mu ožily. Miško hneď zbadal, že otec   so synom poznajú všetky podrobnosti zatknutia.
     </tei:p>
     <tei:p>
      „Musíme mu pomôcť!“ povedal v to ráno namiesto pozdravu.   „Musíme!“
     </tei:p>
     <tei:p>
      „Práve o tom rozmýšľam!“ odvetil Ivan a narovnal si nohy.   „Najradšej by som bežal na obecný dom, pobil tých diablov, vylámal   dvere a tak vyslobodil pána učiteľa!“
     </tei:p>
     <tei:p>
      „Detský nápad!“ mávol rukou Ivanov otec, ktorý sa ponáhľal k   susedom, lebo im ochorela ošípaná. „Veď my vymyslíme niečo lepšieho.   Ale musíme byť opatrní!“ vravel šeptom. „Kto vie, čo sa dozvedeli tí   psi.“
     </tei:p>
     <tei:p>
      „Ujko, a nemohol by ujo Ján, partizán...“ Miško nedokončil, iba   bojazlivo skúmal kováčovu tvár. Ten si podoprel bradu a náhle   vyjasneným zrakom pozrel na chlapca:
     </tei:p>
     <tei:p>
      „Aj ja som myslel na to isté!“
     </tei:p>
     <tei:p>
      „I ja!“ skríkol Ivan a skočil na rovné nohy.
     </tei:p>
     <tei:p>
      „Ale ako mu to dať znať?“ starel sa Miško. „Už som ho tak dávno   nevidel!“
     </tei:p>
     <tei:p>
      „Nič sa nestaraj! Keď sa s ním dnes večer nestretneš, zajtra alebo   pozajtre budeš s ním určite hovoriť!“
     </tei:p>
     <tei:p>
      „Ako to viete tak isto, strýko?“ čudoval sa Miško.
     </tei:p>
     <tei:p>
      Kováč sa usmial. „Len pred necelým týždňom sme sa spolu   rozprávali.“
     </tei:p>
     <tei:p>
      Miškom myklo. „Ako? Vtedy, keď ste viezli do Veľkej Blatistej   seno?“
     </tei:p>
     <tei:p>
      Pál kývol hlavou. „Ale pod senom bolo aj čosi iné.
     </tei:p>
     <tei:p>
      „Slanina a chleby!“ skočil mu do reči Ivan. Jeho otec sa však   nedal prerušiť.
     </tei:p>
     <tei:p>
      „Neviezol som to do Veľkej Blatistej, ale na dohovorené miesto. A   mal som šťastie. Rozprával som sa s ním a vtedy mi povedal, že keď sa   bude u nás niečo neobyčajné diať, aby som na dohovorenom mieste   vsunul list do dutého stromu.“
     </tei:p>
     <tei:p>
      „Ujko, prosím vás, povedzte mi, kde je to. Odnesiem hneď   zprávu.“
     </tei:p>
     <tei:p>
      Kováč mu otcovsky pohrozil ukazovákom. „Len pokoj! Keď nebudeme   opatrní, tvojmu učiteľovi nepomôžeme a sebe i druhým poškodíme.“
     </tei:p>
     <tei:p>
      Miško uznal. Začal uvažovať triezvejšie.
     </tei:p>
     <tei:p>
      „Ale ako to spravíme, strýko?“ chcel vedieť všetko.
     </tei:p>
     <tei:p>
      „Počkaj! Musím si to najsamprv poriadne premyslieť, aby sa vec   vydarila.“
     </tei:p>
     <tei:p>
      Vykročil k dverám a stisol kľuku.
     </tei:p>
     <tei:p>
      „Ochvíľu sa vrátim! Idem len hen k susedom, ochorela im   sviňa.“
     </tei:p>
     <tei:p>
      Keď sa Pál vrátil, jeho pohyby boly samý spech.
     </tei:p>
     <tei:p>
      „Idem do Veľkej Blatistej so senom,“ žmurkol na chlapcov.
     </tei:p>
     <tei:p>
      „Na voze strýka Širicu?“ spýtal sa Miško.
     </tei:p>
     <tei:p>
      „Hej, na jeho voze s jeho senom. Posiela občas krmivo svojej   rodine, ktorí majú jednu kravku a nemajú jej čo dať žrať. Ponúkol som   mu, že seno odveziem.“ Usmial sa na chlapcov a prikazoval im:
     </tei:p>
     <tei:p>
      „Nikomu ani slova, chlapci! — rozumeli ste? Správajte sa tak, ako   by vás osud pána učiteľa nijako nezaujímal. A ty, Miško, tak v   podvečer nazri k nám!“
     </tei:p>
     <tei:p>
      „Len aby už nebolo neskoro! Čo keď pána učiteľa odvlečú?“   strachovali sa chlapci.
     </tei:p>
     <tei:p>
      A po celý deň Miška strach neopustil.
     </tei:p>
     <tei:p>
      Len čo sa sotmelo, bežal k Pálovcom. Ivanov otec ešte nedošiel.   Miško sa znepokojený vrátil domov. Aj Ďuro, ktorý bol do celej veci   zasvätený, nervózne poťahoval medzi prácou z vyhasnutej fajočky.
     </tei:p>
     <tei:p>
      Pál nedošiel domov ani večer.
     </tei:p>
     <tei:p>
      Zákaz zdržovať sa po ôsmej hodine večer na ulici bol veľmi prísny.   A chýlilo sa k ôsmej hodine. Všetci Opátovčania boli utiahnutí vo   svojich príbytkoch. Iba fašistické stráže v dvojiciach prechádzaly   dedinou a ich nepokojné pohľady usilovaly sa preniknúť tmu.
     </tei:p>
     <tei:p>
      Ivanova matka znepokojene chodila po dome. Zavše tichučko vyšla na   dvor a započúvala sa. Nezačula ani hrkot voza, ani práskanie biča,   iba čo sa od frontu ozývalo pravidelné dunenie. „Kde je tak dlho? Kto   vie, či ho nechytili?“ sverovala sa so svojimi obavami Miškovi a   Ivanovi.
     </tei:p>
     <tei:p>
      Do ôsmej chýbalo už len päť minút. Miško dlhšie čakať nemohol.   Hoci sám bol znepokojený, usiloval sa ešte potešiť tetku Pálovú.   „Iste mali veľa práce vo Veľkej Blatistej, zdržali sa a prenocujú u   známych.“
     </tei:p>
     <tei:p>
      „Keď on to nezvykol!“ vravela plačlivo.
     </tei:p>
     <tei:p>
      „Ale, mamička, uvidíš, že Miško má pravdu. Zajtra otecko príde,“   pripojil sa aj Ivan, ale oči mal práve také ustarané ako jeho   matka.
     </tei:p>
     <tei:p>
      Miško utrúsil niekoľko teplých slov, krátko sa rozlúčil a bežal   domov.
     </tei:p>
    </tei:div>
    <tei:div type="chapter">
     <tei:head>
      PORADA VO FUJAVICI
     </tei:head>
     <tei:p>
      Miško mal pravdu. Ondrej Pál došiel ráno s prázdnym vozom. Na   ospravedlnenie povedal len toľko, že sa mu vo Veľkej Blatistej   rozsypalo koleso a kým mu ho spravili, bol večer. „Za tmy je nehodno   púšťať sa na cesty v týchto časoch,“ riekol.
     </tei:p>
     <tei:p>
      Vošiel s chlapcami do komory a vravel im:
     </tei:p>
     <tei:p>
      „Všetko v poriadku, chlapci. Dúfajme, že večer budeme mať   šťastie.“
     </tei:p>
     <tei:p>
      „Už dnes večer?“ vydýchol vzrušený Miško. „Ujko, a ako ste to   spravili?“
     </tei:p>
     <tei:p>
      „Teraz sa nevypytujte! Poviem vám to inokedy.“
     </tei:p>
     <tei:p>
      „Hovoril si s ním?“ nedala Ivanovi zvedavosť pokoja.
     </tei:p>
     <tei:p>
      Pál prikývol. Chlapci si len uľahčene vydýchli a ďalej sa   nevypytovali.
     </tei:p>
     <tei:p>
      Pál si sadol. Pritiahol k sebe Miška a pýtal sa ho: „Mal by si   odvahu vykradnúť sa večer pod les?“
     </tei:p>
     <tei:p>
      „Pravdaže! K tomu netreba ani odvahy, ujko,“ vytiahol sa   Miško.
     </tei:p>
     <tei:p>
      „A ja?“ ozval sa s nevôľou Ivan.
     </tei:p>
     <tei:p>
      „Počkaj, aj na teba dôjde,“ uspokojoval ho otec.
     </tei:p>
     <tei:p>
      „Ide len o to, Miško, že počkáš pri lese na uja Jána a potom ho   povedieš zadným chodníkom poza záhrady tak, aby ste sa nestretli so   strážou. Kočišova záhrada je práve pri ceste. Tam by som už čakal a   ty by si sa cez záhradu ľahko dostal domov. Ostatné by sme už   spravili my!“
     </tei:p>
     <tei:p>
      Miškovi sa rozžiarily oči, Ivanovi zosmutnely.
     </tei:p>
     <tei:p>
      „Otecko, i ja by som chcel voľajako pomôcť! Pôjdem s Miškom. Dvom   nám bude lepšie!“ nástojil.
     </tei:p>
     <tei:p>
      „Nie! To by bolo nebezpečnejšie!“ riekol rozvážne otec. „Keby ste   šli dvaja, upozornili by ste na seba stráže. Jedna myška sa lepšie   prešmykne kocúrovi ako dve myšky. A keby si šiel sám, tiež neviem,   ako by to dopadlo. Miško už pozná miesto, kde má čakať, pozná, sa aj   s niektorými fašistickými belzebubmi, veď sa často chodia ku   Kočišovcom zabávať. A je aj vrtkejší ako ty. Bude lepšie, keď tú   službu vykoná on.“
     </tei:p>
     <tei:p>
      Ivan už nič nenamietal, ale bol zjavne nespokojný.
     </tei:p>
     <tei:p>
      Miško celý uveličený ponáhľal sa domov. Hneď začerstva zasvätil do   veci Ďura.
     </tei:p>
     <tei:p>
      Tomu sa plán páčil, no našiel v ňom malú chybu. Zašiel k   Pálovi.
     </tei:p>
     <tei:p>
      „Ty bývaš na opačnom konci dediny, Ondrej, a ja práve tak akurát,   aby som sa mohol nepozorovane pripojiť, keď naši prídu od lesa,“   vyložil svoje argumenty Ďuro.
     </tei:p>
     <tei:p>
      „Už som si to premyslel,“ riekol Pál. „Pôjdem pred ôsmou hodinou a   prilepím sa pri vašej záhrade k plotu...“
     </tei:p>
     <tei:p>
      „A nemyslíš, že to bude podozrivé? Stráž si povie: ,Kde ide ten   kováč tak neskoro? Budú ťa sledovať, a nakoniec chytia nielen teba,   ale kvôli tebe aj ostatných. Ver, že najmúdrejšie bude, keď pôjdem   len ja. Po akcii zadnými vrátkami prefŕknem cez našu záhradu do   maštale. A nik na svete sa nedozvie, že i ja som v tom mal   účasť.“
     </tei:p>
     <tei:p>
      „Lenže ja...“ chcel namietnúť kováč, ale Ďuro mal hneď nové   námietky. „Hej, i keby sa ti podarilo nepozorovane dostať sa k našej   záhrade, i keby sa akcia vydarila, na to nemyslíš, ako dobehneš   domov? Veď by ťa hocikto videl, ako utekáš dedinou! V noci bude z   toho poplach, na to dám krk. Ani u mňa by si nemohol zostať, bolo by   to veľmi nebezpečné. A tak najvýhodnejšie bude, keď pôjdem predsa len   ja.“
     </tei:p>
     <tei:p>
      Ondrej Pál, hoci nerád, po toľkých prehováračkách konečne   súhlasil.
     </tei:p>
     <tei:p>
      Bolo sedem hodín večer, ale opátovské ulice boly bez života. Okná,   za ktorými sa dalo tušiť svetlo, boly dôkladne zatemnené.
     </tei:p>
     <tei:p>
      Keď Miško vykročil zo dvora na ulicu, na chvíľu sa zastavil.   Otváral doširoka oči, aby čo najďalej dovidel, napínal sluch, aby   začul, kde sa prechádzajú stráže. Pritiahol si k telu kabát a   statočne vykročil. Pod pazuchou stískal balíček s maslovým chlebom,   ktorý mu pripravila Marka. Veď kto vie, kedy sa vráti?
     </tei:p>
     <tei:p>
      Kráčal opatrne a tichučko, aby na seba neupozornil stráže. Práve   vychádzal z dediny, keď sa tu zrazu od plota odlepila postava.
     </tei:p>
     <tei:p>
      „Halt!“
     </tei:p>
     <tei:p>
      Miško sa zastavil, hoci mal sto chutí vziať nohy na plecia.   Baterka v okamihu osvietila jeho napnutú tvár.
     </tei:p>
     <tei:p>
      „Ach, to si ty!“ vyriekol vojak. Poznal Miška dobre. Niekoľkokrát   bol u Kočišov kupovať maslo a Miška tam viackrát zazrel. Potom sa už   pýtal prísnejšie:
     </tei:p>
     <tei:p>
      „Kde ideš tak neskoro? Nevieš, že o ôsmej máš už sedieť doma?“
     </tei:p>
     <tei:p>
      Miško sa nezľakol. Hneď mal naporúdzi priliehavé dôvody.
     </tei:p>
     <tei:p>
      „Pani Kočišová ma posiela k správcovej žene na majer s odkazom.   Pretože je už neskoro, môžem tam aj prespať. A veď ešte nie je viac   ako sedem hodín,“ doložil nevinným hlasom.
     </tei:p>
     <tei:p>
      Vojak ako by to nepočul. „A čo to nesieš?“ začal sa zaujímať o   Miškov balíček.
     </tei:p>
     <tei:p>
      Teraz sa už Miško trocha zľakol. Bál sa, že príde o svoju   pochúťku, a preto sám bol prekvapený, keď sa počul, ako vraví tým   najľahostajnejším hlasom:
     </tei:p>
     <tei:p>
      „To je mydlo. Marka včera varila mydlo a teraz pani Kočišová   posiela niekoľko kusov pani správcovej na Čičky.“
     </tei:p>
     <tei:p>
      „No choď!“ prepúšťal chlapca vojak a zahasil svetlo baterky. Potom   ešte zvolal za ním: „Ponáhľaj sa! Mohli by si myslieť, že si   partizán, a doplatil by si na to!“
     </tei:p>
     <tei:p>
      Miško na dôkaz, že si radu pripustil k srdcu, začal utekať. Bežal   kúsok po ceste, ktorá naozaj viedla na majer. Potom sa započúval a   odbočil na poľnú cestu, ktorá pod snehom splývala s poľami. No Miško   sa už vedel presne orientovať. Bol by trafil pod les aj so zavretými   očami. Zrazu sa zdvihol vietor a do tváre mu uderily ostré   vločky.
     </tei:p>
     <tei:p>
      „Sneh!“ rozradostnil sa Miško a vytrčil roztopašne jazyk. Na   chvíľu sa v ňom prebudila detská bezstarostnosť. Kráčal rezko, temer   poskakoval, hoci od severu dul vietor. Onedlho vietor zosilnel.   Krútil snehovými vločkami, naháňal ich roztopašne, kým unavené   nepadly na zem. Miško si vyhrnul golier kabáta a bystrejšie   vykročil.
     </tei:p>
     <tei:p>
      Došiel k lesu. Nikto tam nečakal. Čierne konáre stromov sa ohýbaly   a stonaly pod nárazmi vetra. Tenšie a slabšie vetvičky praskaly,   odlamovaly sa a vietor ich zlomyselne unášal niekoľko metrov od   matky-stromu.
     </tei:p>
     <tei:p>
      Miško sa oprel o rozpukaný peň a započúval sa do tajomnej reči   lesa. Bol spokojný. Vedel, že strýko Ján príde.
     </tei:p>
     <tei:p>
      A naozaj! O necelú hodinu pristúpil k nemu partizán Ján. Bol   ozbrojený.
     </tei:p>
     <tei:p>
      „Povedieš nás teda, Miško,“ pristúpil k chlapcovi a priateľsky ho   tľapol po pleci. Potom sa obrátil k trom ozbrojeným postavám, ktoré   sa vynorily z tmy. Jeho slová vychytil vietor a unášal k poliam.
     </tei:p>
     <tei:p>
      Miško začul len úryvky.
     </tei:p>
     <tei:p>
      „Veď nás, Miško!“ vyzval ho partizán Ján. Všetci vykročili k   dedine.
     </tei:p>
    </tei:div>
    <tei:div type="chapter">
     <tei:head>
      VÝSTRELY V TME
     </tei:head>
     <tei:p>
      Hodiny na veži odbíjaly jedenástu, keď sa malá postava zastavila   pri drevenom kríži pred Opátovou, čosi zašepkala štyrom mocným   postavám, potom opatrne odbočila s cesty, ako by sa chcela vyhnúť   spiacej dedine. Ochvíľu už nečujne kráčalo päť skrčených postáv popri   plotoch, ktoré oddeľovaly záhrady od polí.
     </tei:p>
     <tei:p>
      Pri latkovom plote, ktorý oddeľoval Kočišovie záhradu od poľa,   najmenšia postava sa zastavila. „Tu sme!“ zašepkala tíško.
     </tei:p>
     <tei:p>
      Zrazu sa od neďalekého stromu odlepil tieň. Všetky postavy sa   zrazu chopily svojich zbraní. No hneď sa aj uspokojily, lebo Miškov   hlas im zašepkal: „To je on, Ďuro.“
     </tei:p>
     <tei:p>
      „Počasie nám žičí. Tí zloduchovia iste zaliezli niekde do tepla.   Poďme, kým zúri fujavica,“ s týmito slovami pristúpili k ním   Ďuro.
     </tei:p>
     <tei:p>
      „Aj ja idem s vami, ujo Ďuro. Možno ma budete potrebovať,“   zaprosil Miško pokorne.
     </tei:p>
     <tei:p>
      „Nie, chlapče! Svoju úlohu si skončil. Choď teraz cez záhradu   domov! Ľahni si a keby sa hocičo stalo, ty o ničom nevieš. Rozumel si   ma?“ vravel mu vážnym hlasom Ďuro.
     </tei:p>
     <tei:p>
      Miško prisvedčil. A pretože ho pohladil aj Ján a posotil do   záhrady cez pootvorenú bránku, neodporoval viac. Ostal však za plotom   a díval sa za mohutnými postavami, ktoré pomaly mizly v tme.
     </tei:p>
     <tei:p>
      „Joj, aby sa im len nič nestalo! Len keby to šťastne dopadlo!“   zašepkal vrúcne. Potom sa tichučko kradol zasneženou záhradou,   pomedzi vetrom klátené stromy. Vo dvore bolo ticho. Hektor spal vo   svojej búde a ani ho nenapadlo vystrčiť ňucháč z teplého pelechu. Pri   maštaľných dverách sa Miško obzrel na kuchynské okno. Zbadal v ňom   Marku. „Chuderka, ani ona nespí! Iste sa strachuje o uja Ďura!“ Potom   tichučko otvoril dvere a vošiel do maštale. Ovanulo ho teplo,   smiešané s maštaľným zápachom.
     </tei:p>
     <tei:p>
      Miško si zhlboka vydýchol, potom nahmatal v tme svoje lôžko. Ani   kabát si nevyzliekol, aj čiapku nechal na hlave. Sadol si, složil   ruky a započúval sa.
     </tei:p>
     <tei:p>
      Ticho. Iba vetrisko zavýjalo na ošarpanej povale a krava sa   zahniezdila v spánku.
     </tei:p>
     <tei:p>
      Miškovi ovisla hlava a oči sa mu pomaly privieraly.
     </tei:p>
     <tei:p>
      Zrazu naľakane zdvihol hlavu. ,Čo to? Sníva sa mi?‘ prebehlo mu   mysľou v polospánku. No zrazu si spomenul na Ďura, na Jána, na pána   učiteľa i na troch partizánov a pritisol si päsť k rozbúchanému   srdcu.
     </tei:p>
     <tei:p>
      Zvonku sa ozýval krik, streľba, dupot a v diaľke štekanie   guľometov.
     </tei:p>
     <tei:p>
      Miško stisol zuby, aby nevykríkol. Potom sa podvedome vrhol ku   dverám. Prudko ich otvoril a chcel bežať na ulicu.
     </tei:p>
     <tei:p>
      „Zbláznil si sa?“ ozval sa pri ňom pevný hlas. Vzápätí ho sovrela   čiasi železná ruka a polo niesla, polo strkala ho nazpät do   maštale.
     </tei:p>
     <tei:p>
      „Chytro sa sobleč a ľahni si do postele! Keby niekto prišiel, rob   sa, že spíš!“ šepkal mu vzrušený hlas. Až teraz prekvapený Miško   spoznal, že čudný hlas a železné ruky nepatria nikomu inému ako   Marke. Vydýchol si a chytil ju za ruku.
     </tei:p>
     <tei:p>
      „Marka,“ zašepkal, „ja viem, že sa Ďurovi nič nestane. On je   silný... a vieš, nie je sám...“
     </tei:p>
     <tei:p>
      Marka nepovedala ani slovka. Náhlivým pohybom ho pohladila po   tvári, potom chvatne ťahala s neho kabát a čiapku.
     </tei:p>
     <tei:p>
      „A teraz chytro spať!“ rozkazovala mu láskavým a súčasne tvrdým   hlasom.
     </tei:p>
     <tei:p>
      Miško poslúchol. Sobliekol sa a vliezol pod pokrovček. Keď Marka   odišla, zavrel oči.
     </tei:p>
     <tei:p>
      Streľba sa vzďaľovala k horám. Miška prudko roztriasla zima. „Kedy   príde strýko Ďuro? A prečo sa tak strieľalo? Ach, kto vie, či sa im   podarilo zachrániť pána učiteľa? Kto vie, či nie sú všetci   postrieľaní? Prečo som len neostal s nimi?“
     </tei:p>
     <tei:p>
      Streľba utíchla a Miško napnuto očakával Ďura. No nedočkal sa.   Únava ho premohla a on upadol do horúčkovitého spánku.
     </tei:p>
    </tei:div>
    <tei:div type="chapter">
     <tei:head>
      VYPOČÚVANIE
     </tei:head>
     <tei:p>
      „Učiteľa Hudého zachránili,“ šepkal ráno do ucha Miškovi Markin   hlas.
     </tei:p>
     <tei:p>
      „Zachránili?“ vykríkol Miško radostne a prudko si začal vytierať   opakom ruky spánok z očí.
     </tei:p>
     <tei:p>
      „Ticho,“ zahriakla ho Marka a obzrela sa naľakano ku dverám.
     </tei:p>
     <tei:p>
      ,Zachránený, zachránený!‘ spieval si Miško v duchu. Cítil sa teraz   šťastný. Vyskočil z postele a radostne roztočil nemotornú Marku po   maštali.
     </tei:p>
     <tei:p>
      „Ty splašenec!“ kárala ho s úsmevom, potom jej znovu sadol mrak na   čelo. „Pred ľuďmi neukazuj radosť! A božechráň, aby si niekomu   prezradil niečo zo svojho nočného dobrodružstva,“ poúčala ho.
     </tei:p>
     <tei:p>
      „Veď ja viem,“ mávol Miško hrdo rukou. Potom pozrel na nedotknuté   Ďurovo lôžko a zdesene vypleštil oči.
     </tei:p>
     <tei:p>
      „Kde... kde je strýko Ďuro?“
     </tei:p>
     <tei:p>
      „Neprišiel,“ odvetila temne a s obavou v hlase Marka. „A možno už   ani nepríde.“
     </tei:p>
     <tei:p>
      Miškovi sa zakrútila hlava, ako by bol dostal silný úder.
     </tei:p>
     <tei:p>
      „Neprišiel?“ opakoval nechápavo.
     </tei:p>
     <tei:p>
      Marka pokrútila hlavou, potom ustarostene riekla: „Kto vie,   chlapče, ako bude. Ak Ďura v noci Nemci spoznali, prídu sem   vyšetrovať. Ale ty sa rob, ako by si o ničom nevedel.“
     </tei:p>
     <tei:p>
      „Páni ešte o ničom nevedia?“ pýtal sa Miško.
     </tei:p>
     <tei:p>
      „Nie! Možno len teraz vstávajú. Iste aj oni počuli v noci   výstrely, ale poznáš už nášho pána dobre. Nie je taký hrdina, aby   vystrčil v noci z bezpečia nos,“ mávla pohrdlivo rukou Marka. Potom   si priložila ku krave stolček a začala dojiť.
     </tei:p>
     <tei:p>
      Miškovi dnes mlieko nechutilo. V ústach cítil horkosť a hlavu mal   ako v plameni. Obliekol sa a vyšiel na ulicu.
     </tei:p>
     <tei:p>
      Pred viacerými vrátkami postávali ľudia. Boli len tak ledabolo   oblečení a tajuplne si šuškali.
     </tei:p>
     <tei:p>
      Miško nedbalo kráčal po čerstvom snehu a prehadzoval z ruky do   ruky snehovú guľu. Hral sa s ňou, ako by nič iné pre neho   nejestvovalo. No nebolo tomu tak! Napínal uši, aby začul čo najviac z   úryvkovitých rečí chlapov i zo širokých rečí žien. Aj na cestu mihol   okom, či nezbadá stopy po nočnom boji. Vietor a sneh však prikryly   všetko.
     </tei:p>
     <tei:p>
      „Hej, chlapče, poď sem!“ zvolal zrazu na neho kováč Horváth, ktorý   v košeli a začiernených nohaviciach stál ešte s dvoma chlapmi pred   svojou chalupou.
     </tei:p>
     <tei:p>
      Miško k nemu pribehol a kopol do svojej snehovej guľky. Potom si   usmrkol a zvedavo zagánil na Horvátha.
     </tei:p>
     <tei:p>
      „A vari len vieš, že aj váš Ďuro bol v noci medzi partizánmi? Vraj   on ich priviedol v noci do dediny. On zorganizoval záchranu pre   učiteľa,“ vravel a mľaskavo poťahoval zo svojej zapekačky. Keď si   myšacími očami Miška dôkladne premeral, huhňavo sa ho pýtal: „Nevieš   nič o tom, že Ďuro v noci odstrelil nemeckú stráž? Ten druhý, ktorý   bol len ranený, ho spoznal.“
     </tei:p>
     <tei:p>
      Miško udivene vyvaľoval oči a krútil hlavou.
     </tei:p>
     <tei:p>
      „Ej, čo krútiš hlavou, ty musíš vedieť o Ďurovi. Veď ste spolu   spávali v maštali,“ ozval sa ten druhý. Bol to kostolník Gríb.
     </tei:p>
     <tei:p>
      Miško mykol plecom. „Viem iba, že sa dobre staral o statok, viac   nič,“ odvetil skúpo.
     </tei:p>
     <tei:p>
      Chlapi pozreli jeden na druhého. Potom kováč Horváth nabral do úst   dymu, div mu líce nevydulo, a pomaličky ho vypúšťal.
     </tei:p>
     <tei:p>
      „Len čo si teraz tvoji páni počnú bez neho?“ vypytoval sa   kostolník Gríb.
     </tei:p>
     <tei:p>
      Miško pohodil plecom a precedil nedbalo cez pery: „A či ja viem?“   Potom sa zohol, nabral do rúk snehu a znovu hnietol guľu. Chlapi si   ho už nevšímali. Miško od nich pomaly odchádzal. Vracal sa domov,   hoci mal sto chutí ešte zabehnúť k Pálovcom vyzvedieť, ako zapôsobila   na nich nočná udalosť. Spomenul si však na pani Kočišovú a návštevu   odložil. Cestou sa podozvedal, ako dedinské jazyčnice nočný prepad   nadúchly. Obecný dom prepadlo vraj sto partizánov. Všetku stráž   postrieľali a tak vyslobodili učiteľa.
     </tei:p>
     <tei:p>
      Miško sa v duchu usmieval. Vedel, že to tak nebolo, ale nestaral   sa viac o reči. Bol rád, že jeho pán učiteľ už nesedel vo väzení. O   Ďura sa už prestal obávať.
     </tei:p>
     <tei:p>
      „Iste odišiel aj on do hôr,“ utešoval sa.
     </tei:p>
     <tei:p>
      Na dvore ho čakalo prekvapenie. Z maštale práve vychádzali dvaja   ozbrojení nemeckí vojaci s ustrašeným pánom Kočišom.
     </tei:p>
     <tei:p>
      Miško sa zachvel. Medzi vojakmi bol aj ten, čo ho bol večer   pristavil.
     </tei:p>
     <tei:p>
      „Poďme do kuchyne napísať protokol. Schnell!“ vravel druhý vojak s   hrubými črtami tváre a hrozivým výrazom v očiach.
     </tei:p>
     <tei:p>
      Kočiš ich veľmi zdvorilo zaviedol do kuchyne. Vojak s hrubými   črtami tváre sa vo dverách obzrel a zavolal na Miška, aby prišiel   dnu. Miško s chvejúcimi sa kolenami vošiel do kuchyne a učupil sa v   kútiku.
     </tei:p>
     <tei:p>
      Pán Kočiš hneď rozkázal Marke, aby pripravila jedlo a fľašu. Pani   Kočišová stála opretá o teplé kachličky a očami metala blesky na   ustrašeného chlapca. Štefko nebol doma. Na stole sa ochvíľu objavila   slanina a veľká fľaša s bachratými kalištekmi. Pri pohľade na fľašu   sa vojakom zaleskly oči. Pohodlne sa roztiahli pri stole a ani trochu   sa neokúňali, keď ich pán Kočiš núkal slaninou a nalieval do   pohárikov. Miško sa krčil v kúte a rozmýšľal, čo asi od neho vojaci   chcú. Keď si spomenul na večerné stretnutie s jedným z nich, prepadol   ho strach. No hneď ho zahnal nádejou, že azda všetko dobre   dopadne.
     </tei:p>
     <tei:p>
      Marka nervózne škrabala zemiaky a občas fľochla očami na vojakov,   napchávajúcich sa slaninou. Na Miška, keď sa ich pohľady stretly, sa   povzbudivo usmiala.
     </tei:p>
     <tei:p>
      Keď vojaci fľašu do polovice vyprázdnili, ten, ktorého Miško v   duchu pomenoval ,Zlá tvár‘, vytiahol z tašky papiere a pero. Začal sa   pána Kočiša vypytovať, ako dlho uňho Ďuro slúžil, ako sa správal a či   mu nebolo niečo nápadné v jeho správaní. Ďalej: kto k nemu chodil, s   kým sa priatelil a s kým sa stretával.
     </tei:p>
     <tei:p>
      Pán Kočiš bol v pomykove. Nevedel na všetko odpovedať a preto sa   ustavične ospravedlňoval: „Ach, keby som bol vedel, čo je skryté v   jeho duši, či by som si ho nebol lepšie všímal? Ale myslel som: hlúpy   kočiš, ktorý vie zaobchádzať so statkom a do ničoho iného sa   nerozumie. Nie je to moja vina, že spáchal niečo takého,“ vysvetľoval   pokorne.
     </tei:p>
     <tei:p>
      „Tuto Mišo by vedel o ňom viac povedať. Bývali spolu,“ zamiešala   sa pani Kočišová.
     </tei:p>
     <tei:p>
      „Vypočujeme aj jeho a dievčinu tiež,“ odvetil druhý vojak.   Vyprázdnil pohárik a obrátil sa prísne k Marke.
     </tei:p>
     <tei:p>
      Tá sa teraz zajakávala tak, že jej nebolo slova rozumieť. S hlúpym   výrazom sa dívala na vojakov. Títo z nej nemohli dostať súvislú vetu.   Nakoniec pani Kočišová ukončila trápnu scénu.
     </tei:p>
     <tei:p>
      „Tá je hlúpa ako poleno. Ručím za to, že o celej veci nič   nevedela. Poznám ju dobre, veď slúži u mňa dlhé roky.“
     </tei:p>
     <tei:p>
      Marku teda nechali na pokoji a obrátili sa na Miška, ktorý sa   krčil v kúte a roztržite hladkal strakatú mačku.
     </tei:p>
     <tei:p>
      „Eh, čo môže vedieť také chlapčisko!“ mávol rukou vojak ,Zlá tvár‘   a odvrátil sa k fľaške. Celá vec by bola pre Miška dobre dopadla,   keby ten miernejší vojak nebol upozornil prekvapenú pani   Kočišovú:
     </tei:p>
     <tei:p>
      „Gnädige Frau, druhý raz neposielajte chlapca v noci na majer.   Naši by ho mohli považovať za partizána.“
     </tei:p>
     <tei:p>
      Pani Kočišová otvorila ústa a na chvíľu ich zabudla zavrieť.
     </tei:p>
     <tei:p>
      „Čo to vravíte? Veď ja už chlapca dávno neposielam na Čičky. A v   noci už vôbec nie!“
     </tei:p>
     <tei:p>
      „Ale veď práve včera večer asi o ôsmej som ho zastavil, keď išiel   z dediny. Niesol balík a hovoril, že ide na majer s mydlom,“ trval na   svojom vojak.
     </tei:p>
     <tei:p>
      „No počujte, to je záhadné! Veď ja som chlapca nikde neposlala,“   čudovala sa pani. Potom prísne pozrela na Miška.
     </tei:p>
     <tei:p>
      „Kde si bol včera večer a čo si odnášal z domu?“
     </tei:p>
     <tei:p>
      Teraz už aj ,Zlá tvár‘ zabodla svoje oči do Miškovej zblednutej   tváre.
     </tei:p>
     <tei:p>
      „Ja som išiel, viete, ja som išiel...“
     </tei:p>
     <tei:p>
      Zrazu ostrý výkrik presekol napäté ticho. Oči všetkých sa obrátily   na Marku, ktorá vyskočila so stoličky. Zemiaky sa jej rozkotúľaly po   kuchyni. V pravej ruke držala nôž, ktorý sa červenel, ľavú ruku   držala ďaleko od seba. Z prstov jej tiekla krv.
     </tei:p>
     <tei:p>
      „Ach, ty hlúpa stvora, ako si sa mohla tak porezať? Či už ani   zemiaky nevieš škrabať?“ oborila sa na ňu z ľaku prebratá pani.
     </tei:p>
     <tei:p>
      „Jojojoj!“ nariekala Marka, ako by jej boli odsekli celú ruku.
     </tei:p>
     <tei:p>
      Pani Kočišová bežala z kuchyne pre obväz a zatiaľ vojak s   miernejším výrazom pristúpil k nej, aby pozrel na ranu.
     </tei:p>
     <tei:p>
      „Veď to nič nie je! Prečo tak vrieskaš?“ riekol mrzuto. Ale Marka   neprestala bedákať. Vyvádzala, tak, ako by jej išlo o život.   Nariekala hlasne ešte i vtedy, keď mala ruku zaviazanú.
     </tei:p>
     <tei:p>
      „Nech tá ženská odíde! Kto ju má počúvať?“ rozkričal sa ostro   vojak so zlým výrazom.
     </tei:p>
     <tei:p>
      Marka sa mrzko naňho obzrela, ale keď jej pani dala znak, aby z   kuchyne zmizla, zamierila ku dverám.
     </tei:p>
     <tei:p>
      Nik nezbadal, ako pritom ústami a očami dáva Miškovi znamenia.
     </tei:p>
     <tei:p>
      „No tak teda,“ obrátil sa znova vojak s miernejším výrazom k   chlapcovi. „Bol si na majeri?“
     </tei:p>
     <tei:p>
      „Nie, nebol som.“
     </tei:p>
     <tei:p>
      „Ako, ty si mi luhal?“ čudoval sa vojak.
     </tei:p>
     <tei:p>
      „Nie, na majeri som nebol. Chcel som ísť k Ivanovi. A v balíku som   niesol hrdzavé klince, a nie mydlo. Klince som povyťahoval v maštali   z múrov. Viete, Ivanov otec je podkúvač, klince môže na niečo   potrebovať.“
     </tei:p>
     <tei:p>
      „Ako sa volá?“
     </tei:p>
     <tei:p>
      Miško mlčal. Zrazu sa naľakal, že svojou výpoveďou azda poškodí   Pálovcom.
     </tei:p>
     <tei:p>
      „Ako sa volá?“ skríkol naňho ten divší.
     </tei:p>
     <tei:p>
      „To je iste Ondro Pál. Kamaráti sa s jeho synom,“ vravela namiesto   Miška Kočiška.
     </tei:p>
     <tei:p>
      „Ale veď kováč Pál býva na opačnej strane,“ čudoval sa Nemec a   nedôverčivo zakrútil hlavou.
     </tei:p>
     <tei:p>
      „Možno tam ísť aj inou cestou,“ vyhováral sa Miško.
     </tei:p>
     <tei:p>
      „A kedy si sa vrátil domov? Nevidel som ťa ísť tadeto,“ riekol už   podozrivo.
     </tei:p>
     <tei:p>
      „Ešte večer. Neviem, koľko bolo hodín. Nestretol som sa s nijakou   strážou. Išiel som pri humnách.“
     </tei:p>
     <tei:p>
      „Hm, hm! A či nevieš, že ťa mohli zastreliť? A pred ôsmou si sa   nemohol vrátiť. A povedz, nič podozrivého si nevidel vonku? A kočiš?   Keď si sa vrátil, bol ešte doma?“ zamiešal sa už aj druhý vojak do   rozhovoru.
     </tei:p>
     <tei:p>
      Miško chvíľu rozmýšľal, potom riekol:
     </tei:p>
     <tei:p>
      „Nie, iste nebol doma, lebo som ho nepočul chrápať.“
     </tei:p>
     <tei:p>
      „Prečo si nezapálil lampu, keď si sa vrátil?“
     </tei:p>
     <tei:p>
      „Keď petrolej je na prídel. A pani Kočišová sa hnevá, keď dlho   svieti lampa,“ vyhováral sa Miško.
     </tei:p>
     <tei:p>
      „Niekedy zaspali pri rozsvietenej,“ zasykla ona zlostne.
     </tei:p>
     <tei:p>
      Vojak ,ZIá tvár‘ vstal od stola. Trocha sa zatackal, ho potom sa   chytil stola, aby znova nadobudol rovnováhu, a povedal svojmu   druhovi:
     </tei:p>
     <tei:p>
      „Ten chlapec mi je podozrivý. Vyzerá ako ovečka, ale mám pocit, že   má čosi za ušami. Iste niečo vie.“
     </tei:p>
     <tei:p>
      „Poďme teraz do maštale!“ riekol potom rozkazovačne. Vstal aj   druhý vojak a úslužný pán Kočiš im otvoril dvere. ,ZIá tvár‘ chytila   Miška za golier a strčila ho surovo pred seba.
     </tei:p>
     <tei:p>
      „Marš do maštale!“ skríkol naňho.
     </tei:p>
     <tei:p>
      Miško bol bledý a plač mu stískal hrdlo. No statočne kráčal pred   nemeckými vojakmi a nedal nijako znať, že ho dusí strach a   neistota.
     </tei:p>
     <tei:p>
      Maštaľné šero pretínal len svetelný lúč, vnikajúci cez malé   okienko. Vojaci preto nechali dvere dokorán otvorené.
     </tei:p>
     <tei:p>
      „Kde nie sú klince?“ rozkričal sa surovec a sotil Miška k   múru.
     </tei:p>
     <tei:p>
      „Už neviem presne, z ktorých miest som ťahal. Bolo už tma a všetky   som nestačil povyťahovať,“ chvel sa Miškov hlas. Vojaci chodili popri   stenách a zlostne nadávali. Z ošarpaných múrov trčaly všelijako   pokrivené a hrdzavé klince, ale ani jedno čerstvé miesto po   vytiahnutom klinci nezazreli.
     </tei:p>
     <tei:p>
      „No tak, kde sú diery po klincoch, ha?“ rozkričal sa surovec a   jeho tvár sa ešte viac stiahla do grimasy.
     </tei:p>
     <tei:p>
      „Ukáž mi jednu!“
     </tei:p>
     <tei:p>
      Miško sa rozplakal. „Keď ja už teraz neviem, kde som ich   vytiahol,“ hovoril úzkostne.
     </tei:p>
     <tei:p>
      „Počuj!“ pristúpil k nemu vojak s miernejším výrazom v tvári.   „Pôjdeš teraz s nami ku Pálovi a keď zistíme, že si luhal, zavrieme   ťa.“
     </tei:p>
     <tei:p>
      „Luhal! Kleine partizán!“ rozkričal sa škrekľavo surovec a   rozohnal sa na Miška. Začal ho tĺcť hlava-nehlava a keď Miško spadol   na zem, kopol doňho ťažkými čižmami.
     </tei:p>
     <tei:p>
      „Nechaj ho! Možno je nevinný!“ odtiahol spitého Nemca jeho   druh.
     </tei:p>
     <tei:p>
      Pán Kočiš s hrôzou v očiach pozoroval výjav. Keď sa však vojaci   obrátili k nemu, mal úslužnú a pokornú tvár.
     </tei:p>
     <tei:p>
      „Ideme k Pálovi. Vstávaj, ty zlosyn!“ skríkol surovec a kopol   znova do Miška.
     </tei:p>
     <tei:p>
      Ten sa však ani nepohol. Ležal na zemi ako mŕtvy.
     </tei:p>
     <tei:p>
      „Poď, ten sa tak skoro neposbiera. U podkúvača si poradíme aj bez   neho. Ten toho má dosť. Neujde nám,“ prehováral svojho opitého druha   miernejší Nemec.
     </tei:p>
     <tei:p>
      Vytackali sa na dvor. Nezamierili však na ulicu, ale vrátili sa do   kuchyne. Nedopitá fľaša ich lákala. Až keď ju vyprázdnili do dna,   pobrali sa na druhý koniec dediny.
     </tei:p>
    </tei:div>
    <tei:div type="chapter">
     <tei:head>
      ÚTEK
     </tei:head>
     <tei:p>
      Keď sa Miško prebral a otvoril oči, zbadal nad sebou sklonenú   Marku. Mala v rukách mokrú handru a utierala mu čelo, tvár i krk.
     </tei:p>
     <tei:p>
      „Miško, mysli teraz na to, že potrebuješ mnoho síl! Postav sa na   nohy... nemôžeš tu ostať, keď sa chceš zachrániť,“ šepkala mu   ustrašená.
     </tei:p>
     <tei:p>
      Miško si v okamihu spomenul na všetko a vyskočil na boľavé   nohy.
     </tei:p>
     <tei:p>
      „Marka, čo mám robiť?“ pýtal sa zúfalo. Tá hodila naňho Ďurov   veľký kabát a strčila mu do ruky uzlík s chlebom.
     </tei:p>
     <tei:p>
      Odíď za Bodnárom a Ďurom... chytro... pravda, nie cez ulicu, ale   zadnou záhradou a cez polia. Chytro, Miško, kým nebude neskoro!“
     </tei:p>
     <tei:p>
      „Za Bodnárom?“ začudoval sa Miško.
     </tei:p>
     <tei:p>
      „Hej, za partizánom Jánom. Či si nevedel, že je to ujo Bodnár z   Košíc?“
     </tei:p>
     <tei:p>
      Marka vyšla s vidlami na dvor, nečakajúc na odpoveď, no hneď sa   vrátila s náručou slamy.
     </tei:p>
     <tei:p>
      „Na blízku nevidieť nikoho. Choď teda, ale rýchlo!“ Miško vystrčil   z maštale hlavu. Obloha bola sivá. Sľubovala nový sneh.
     </tei:p>
     <tei:p>
      Ochvíľu už bežal záhradou von do poľa. Bežal cez zasnežené lúky,   polia, preskakoval jarčeky a zastavil sa až v lese, kde sa už cítil v   bezpečí. Oprel sa o peň buka a s otvorenými ústami oddychoval.
     </tei:p>
     <tei:p>
      S čela sa mu cícerkom lial pot, preto sňal čiapku a začal si ňou   utierať tvár. Hlava ho ešte stále bolela ba na čele nahmatal i   niekoľko podliatín. Nastavil tvár snehovým vločkám, ktoré padaly z   nízkych mrakov a príjemne chladily. Keď si trocha oddýchol, zisťoval,   čo všetko má na sebe. Staré šaty a topánky po Štefkovi, na kolenách   zodraté pančuchy, Ďurov kabát a svoju čiapku. To bolo celé jeho   imanie. Nakukol aj do batôžka, ktorý mu starostlivá Marka vstrčila do   ruky, a spokojne si oľizol pery.
     </tei:p>
     <tei:p>
      Zrazu sa preľakol.
     </tei:p>
     <tei:p>
      „Srdiečko! Nestratil som na úteku retiazku s mamičkinou   fotografiou?“ Vopchal ruky pod vestu a uspokojil sa. Srdiečko viselo   na retiazke tak, ako si ho zavesil v jeseni, keď už nemohol chodiť   bez košele.
     </tei:p>
     <tei:p>
      „Keby si vedela, mamička, čo sa s tvojím Miškom robí!“ rozprával   sa s ňou v duchu. „Ale teraz... teraz ťa už iste skoro uvidím. A   neodídem od teba. Budem ti pomáhať noviny predávať a možno si nájdem   aj mimo školy nejakú prácu. Hlavná vec, že budem s tebou...“ Spokojne   si vydýchol. Pozapínal kabát, vyhrnul golier a vzal batôžtek do ruky.   Obzrel sa smerom k dedine, ale videl len pod snehom pričupené domky a   čierne obrysy stromov.
     </tei:p>
     <tei:p>
      Polia boly pusté.
     </tei:p>
     <tei:p>
      „Možno si myslia, že som sa skryl,“ zasmial sa do hrsti Miško a v   ten deň to bola azda posledná spomienka na prežité zlo. Začal   uvažovať, kam teraz, či na cestu k matke, či vyhľadať radšej tábor   partizánov. Začal sa obzerať po stopách. Sneh prikryl všetko. Zem,   chodníčky, mach, spadnuté šušky, papradie i stopy po lesnej zveri. O   stopách po partizánoch ani znaku. Vzdal sa preto myšlienky len tak   voslep hľadať ich v hlbokej hore.
     </tei:p>
     <tei:p>
      Všetky svoje myšlienky sústredil na návrat k matke. Vedel, že ani   táto cesta nie je bez nebezpečenstva. Veď hranice medzi Košicami a   Opátovou doteraz nezrušili. A prejsť hranice len tak bez papierov, to   nebola maličkosť! Pripomínal si počuté prípady o nezdarených pokusoch   o takýto prechod. Znepokojil sa. Nič na svete by ho však už nebolo   odradilo od predsavzatia ísť za matkou.
     </tei:p>
     <tei:p>
      Odlomil si zo starej liesky hrboľatú bakuľu a pustil sa na   cestu.
     </tei:p>
     <tei:p>
      Išiel a išiel. Chvíľami sa mu zdalo, že les nemá konca.   Znepokojene sa obzeral po slnku, či nestratil smer. Ale nebo bolo   zachmúrené a do lesa vnikaly len chabé lúče.
     </tei:p>
     <tei:p>
      Konečne s istotou zistil, že ide správne. Les začínal byť   schodnejší, ba pod snehom ukazoval sa aj vyšliapaný chodníček. Z   opatrnosti nešiel po ňom, no držal sa na takú vzdialenosť, aby sa mu   nestratil s očú.
     </tei:p>
     <tei:p>
      Súmrak sa spúšťal na kraj, keď les náhle zredol.
     </tei:p>
     <tei:p>
      Miško kráčal už opatrnejšie. V blízkosti tušil dedinu a ľudí.
     </tei:p>
     <tei:p>
      Pričupil sa k vyčnievajúcej skale, rozviazal batôžtek a pustil sa   do jedla. Od rána nemal nič v ústach. Vyhladovaný celodenným   putovaním zjedol celý obsah batôžka. Zahnal chmúrne myšlienky a   veril, že sa mu podarí štastlivo dostať sa cez hranice.
     </tei:p>
     <tei:p>
      Keď sa sotmelo, znova sa pustil na cestu. Obišiel dedinku, ktorá   ležala blízko hraníc. V hustej tme napínal všetky smysly. Vedel, že   sa blíži k hraničnému pásmu, no príroda tu bola taká istá ako v okolí   Opátovej. Stromy, kríčky, skaly a chodníčky, pokryté snehom.   Započúval sa. Nič. Tichučko a opatrne postupoval medzi lesnými   velikášmi. Nech nieto snehu, nebol by Miško videl ani na krok.
     </tei:p>
     <tei:p>
      Išiel dlho. Celú noc. Občas zatajil dych a započúval sa. Ale les   tuho spal.
     </tei:p>
     <tei:p>
      Na úsvite zastal na kraji čistinky. „Prešiel som už hranice, či sú   predo mnou?“ hútal vyčerpaný Miško. Obzrel sa na všetky strany, či   nezazrie ukazovateľa smeru, prípadne inú značku. Nič! Ako by   široko-ďaleko nebolo života. Miško, vyčerpaný z celonočného   putovania, pritúlil sa ku skale, aby si odpočinul.
     </tei:p>
    </tei:div>
    <tei:div type="chapter">
     <tei:head>
      MIŠKO HĽADÁ SVOJU MAMIČKU
     </tei:head>
     <tei:p>
      Na druhý deň prišiel na vŕšok, pod ktorým sa rozprestieralo jeho   rodisko. Vysoké komíny chrlily čierny dym a hoci sa front   približoval, Miškovi sa zdalo, ako by si pod bielou prikrývkou žili   ľudia tak spokojne ako v mieri. Z diaľky nevidel ani stopy po   bombardovaniach o ktorých sa v Opátovej hovorilo.
     </tei:p>
     <tei:p>
      Sňal si čiapku a v radostnom rozrušení zamával ňou mestu. Zrazu   zabudol na všetky prežité útrapy a ťažkosti. Zabudol na úzkosť, ktorá   ho držala v pazúroch, kým nezistil, že hranice šťastlivo a nikým   nespozorovaný prestúpil. Zabudol na hlad, ktorý ho od rána týral. Veď   Markin starostlivo pripravený batôžtek bol už dávno prázdny. Zabudol   na únavu z dlhého a obťažného putovania, na podliatinu na čele, i na   premrznuté a boľavé chodidlá. Hoci sa mu ešte pred chvíľou   podlamovaly kolená, teraz cítil v sebe dostatok síl.
     </tei:p>
     <tei:p>
      „Mamička, či tušíš, že som ti tak nablízku?“ chcelo sa mu   zakričať, ale iba šťastne povzdychol v túžbe objať svoje rodisko.   Rozovrel doširoka ramená. Hruď sa mu prudko dvíhala, hrdlo stískal   nevysloviteľný pocit.
     </tei:p>
     <tei:p>
      „Konečne doma!“ povedal si, keď sa trochu upokojil. Pozapínal si   kabát a položil si čiapku na hlavu. Potom sa nedočkavo pustil dolu   vŕškom.
     </tei:p>
     <tei:p>
      Ľudia ľahostajne prechádzali popri ňom a ani známe ulice, domy,   stromy a stĺpy ho neprivítaly s otvorenou náručou. Ale Miško si toho   nevšímal. Díval sa len dopredu a ponáhľal sa k veľkému činžáku, v   ktorom bola matkina pivnička.
     </tei:p>
     <tei:p>
      Zanedlho spotený, s divo búšiacim srdcom zastal pred ním. Činžák,   ktorý voľakedy pokladal za palác, pôsobil teraz naňho dojmom   ošarpaného budoviska.
     </tei:p>
     <tei:p>
      Vstúpil do tmavej chodby. Dlaždičky, po ktorých kedysi poskakoval   na jednej nohe, boly zväčša po odtŕhané a popukané. Dvor sa nezmenil.   Staré bidlo, na ktorom jeho mamička prášievala koberce pani domácej a   veľké plechové nádoby na smeti stály v tom istom kúte ako pred   rokmi.
     </tei:p>
     <tei:p>
      Keď preskočil mreže kanálu pred dvoma pivničnými okienkami,   zmocnila sa ho zrazu úzkosť. Chcel sa zohnúť, zaklopať na jedno z   okien a zakričať: „Mamička, tu je tvoj Miško!“ ale čosi ho hnalo   dopredu.
     </tei:p>
     <tei:p>
      Konečne zastal pred tmavou dierou pivnice. Viedly do nej staré   prehnité schody. Zažmúril na chvíľu oči, aby privykly šeru. Potom ako   vo sne kráčal nadol.
     </tei:p>
     <tei:p>
      Každý schod pripomínal mu niečo z jeho útleho detstva. Loptu,   ktorú mu raz mamička ušila z pančuchy a ktorú púšťaval po schodoch,   tajuplné figúrky, ktoré načarbal kriedou na každý schod... oj, akým   urazeným sa cítil vtedy, keď ho mamička pokarhala za čarbanie...
     </tei:p>
     <tei:p>
      Schody príšerne zavŕzgaly. Miško stál už celkom pred dverami   kutice. Strhol s hlavy čiapku a s chvatom si rozopínal Ďurov kabát.   Zrazu mu bolo horúco a srdce mu búchalo až kdesi vo vyschnutom hrdle.   Zaklopal a hneď aj otvoril dvere. Ovanul ho pach zatuchliny a   plesne.
     </tei:p>
     <tei:p>
      Blažene vtiahol do nozdier známy zápach, potom s radostne   rozšírenými očami chcel pokročiť v ústrety žene, ktorá čosi miešala   na sporáku.
     </tei:p>
     <tei:p>
      „Mamička!“ chcelo sa mu vykríknuť, ale slovko mu primrzlo na   perách, keď sa žena k nemu zvedavo obrátila.
     </tei:p>
     <tei:p>
      Nebola to jeho mamička.
     </tei:p>
     <tei:p>
      „Čo chceš, chlapče?“ pýtala sa ho žena a sucho odkašlala.
     </tei:p>
     <tei:p>
      Miško prehltol horkú sliinu, skrivil tvár a vravel: „Hľadam svoju   mamičku...“ Hlas sa mu chvel, viac nebol schopný vyšepnúť.
     </tei:p>
     <tei:p>
      „Čí si?“
     </tei:p>
     <tei:p>
      „Silových. Som Miško Sila. Moja mamička je kolportérka a bývala aj   s mojím otcom v tejto pivnici...“
     </tei:p>
     <tei:p>
      „Aha, už viem!“ zvolala žena. „Tvoja matka bola taká tenká,   chudorľavá a otec pijan. Viem, už viem!“
     </tei:p>
     <tei:p>
      Miško sa pri slovku „pijan“ začervenal. Premohol však svoju   neľúbosť a dychtivo sa pýtal:
     </tei:p>
     <tei:p>
      „A prosím vás, kde sú teraz? Kde sú moji rodičia?“
     </tei:p>
     <tei:p>
      „A či ja viem, chlapče, kde sú? Tvojich rodičov vyložil pán   domáci, lebo neporiadne platili nájomné. My sme tu potom s mužom   dostali domovníctvo, a veru, práce je tu nad hlavu!“
     </tei:p>
     <tei:p>
      Za ženinej reči Miško pocítil nevoľnosť. Pred očami sa mu tvorily   kruhy, ktoré sa krútily čoraz rýchlejšie. Nakoniec tancovaly tak   zbesilo, že Miško musel napnúť všetky sily, aby ich mohol sledovať.   Posledné slová cudzej ženy už ani nevnímal. Prepadla ho slabosť. Na   čelo mu vystúpil pot a cítil, že padá kdesi hlboko, hlboko do sivej   hmly. A ten pocit bol príjemný. Všetky telesné i duševné bolesti   zanikly.
     </tei:p>
     <tei:p>
      Žena vykríkla. Obidvoma rukami zachytila chlapca a žilnatými   rukami viac ho nesúc ako vedúc, položila ho na postlanú posteľ.   Ostala nad ním bezradne stáť. Zľakla sa, že chlapec prišiel k nej   zomrieť. Chytro rozopla Miškovi košeľu a položila mu ruku na   srdce.
     </tei:p>
     <tei:p>
      Miško žil. Bol iba v mdlobách. Po toľkých útrapách, únave a hlade   ho premohla nevoľnosť. No nebolo by sa tak stalo, keby v pivničnej   kutici bol našiel svoj starý domov, keby mu jeho matka otvorila náruč   a radostne ho privítala, ako si to roky predstavoval.
     </tei:p>
     <tei:p>
      Žena mu chvatne položila na čelo mokrú handru.
     </tei:p>
     <tei:p>
      Miškovi sa zachvely mihalnice. Prichádzal k sebe. Pohol perami.   Žena mu položila k ústam hrnček s vodou. Najprv nevnímal, potom   pomaly a dlho pil.
     </tei:p>
     <tei:p>
      Keď bol hrnček prázdny, posadil sa na posteľ a spustil nohy. Zrazu   pocítil, že je veľmi hladný a keď chytro niečo nezje, znova upadne do   bezvedomia. Hanbil sa pýtať. Spustil hlavu a hrýzol si pery.
     </tei:p>
     <tei:p>
      „Čo ti je? Si chorý?“ začala sa vypytovať žena.
     </tei:p>
     <tei:p>
      „Hladný som!“ vyšepol Miško, ale tak úpenlivo, že ženu pojal   súcit.
     </tei:p>
     <tei:p>
      Vytiahla z rúry hrniec a naliala čosi do plechovej misky.
     </tei:p>
     <tei:p>
      „Na, jedz! Je to len vodová polievka, ale je teplá, posilní ťa.“   Vstrčila Miškovi do ruky lyžicu a pomohla mu prejsť k stolu. Bála sa,   že sa chlapec znovu zrúti.
     </tei:p>
     <tei:p>
      Miško hltavo jedol. Cítil, že do žíl sa mu vlieva nová sila.   Malomyseľnosť ho pomaly opúšťala. Medzi jedením narýchlo si pripravil   plán ďalšieho hľadania matky.
     </tei:p>
     <tei:p>
      Keď sa najedol, poďakoval žene. Chvatne si zapínal kabát. V mysli   stál už pred bránou detského domova a stískal gombík elektrického   zvončeka.
     </tei:p>
     <tei:p>
      „Odkiaľ vlastne prichádzaš?“ Miška vrátila otázka do prítomnosti.   Zarazil sa. ,Keď poviem pravdu, zvie, že som prešiel hranice,‘   prebleslo mu mysľou! ,Ale myslím, že jej možno dôverovať.‘ Zahnal   svoju obavu.
     </tei:p>
     <tei:p>
      „Z Opátovej,“ odvetil tíško.
     </tei:p>
     <tei:p>
      Žena spraskla rukami. „Až? A nechytili ťa?“ čudovala sa   úprimne.
     </tei:p>
     <tei:p>
      Miško sa zasmial a zakrútil hlavou. Pretože pred domom zastal   popolár, žena si prehodila cez chrbát zaplátaný šál a hotovila sa   vyjsť ma dvor. Jej vlastné starosti a povinnosti zatisly do pozadia   záujem o Miškov osud. Miško ešte raz poďakoval žene za jedlo a   odišiel.
     </tei:p>
    </tei:div>
    <tei:div type="chapter">
     <tei:head>
      BOMBARDOVANIE
     </tei:head>
     <tei:p>
      Útulok bol na druhom konci mesta. Miško si zastrčil ruky do vrecák   a ponáhľal sa ulicami.
     </tei:p>
     <tei:p>
      Zrazu v tabakovej továrni kolísavo začala hučať siréna. Vzápätí sa   rozozvučaly i ďalšie a hneď nato bolo počuť hukot lietadiel. Oj,   Miško už poznal tento zvuk, ale tam na dedine sa ľudia iba   prežehnali, keď nad nimi letely, nič viac.
     </tei:p>
     <tei:p>
      Preto teraz prekvapene vyplieštal oči, keď videl, ako ľudia   ustrašene pobehávajú po uliciach a nakoniec miznú v niektorej bráne,   kde je nápis: „Ovóhely.“ Zastavil sa uprostred asfaltovaného   chodníka, priclonil si rukami oči a zahľadel sa pátravo na belasú   oblohu. Čoskoro zbadal lietadlá, ktoré sa leskly v slnku ako   strieborné.
     </tei:p>
     <tei:p>
      „Ty somár, chceš, aby ťa zabilo?“ drgol vtom ktosi do Miška a   schytil ho za rukáv kabáta. „Poď chytro, tam je úkryt!“ Miško   prekvapene vyvalil oči na vytiahnutého chlapca, s cigaretou v kútiku   úst. Kabát nemal na sebe nijaký, iba hrubé, ale chatrné šaty.
     </tei:p>
     <tei:p>
      Nebolo už času na otázky. Hukot lietadiel zosilnel, až sa povetrie   zachvievalo.
     </tei:p>
     <tei:p>
      Miško s chlapcom ešte nedobehli do úkrytu a už začaly padať prvé   bomby.
     </tei:p>
     <tei:p>
      Hrozné výbuchy a rachot ho podesily. Chcel skočiť do úkrytu za   chlapcom, ale tlak vzduchu ho tak prudko odhodil k stene, že zostal   celý omráčený. No pud sebazáchrany ho ani teraz neopustil. Zviechal   sa a vbehol do úkrytu. Bol už najvyšší čas, lebo vzápäť zatriasla   celým domom obrovská detonácia a do chodby úkrytu vletela hromada   kamenia, tehál a črepín.
     </tei:p>
     <tei:p>
      V kryte nastala panika. Niektoré ženy omdlely, iné vydesene   jačaly. Tie rozumnejšie tíšily deti, ktoré sa pustily do úzkostlivého   plaču.
     </tei:p>
     <tei:p>
      A hukot lietadiel, výbuchy bômb neprestávaly. Zem stenala,   povetrie sa chvelo a ľudia s vydesenými očami čakali svoj koniec.
     </tei:p>
     <tei:p>
      Miško sa skrčil do kútika. Chvel sa na celom tele, ale s   rozšírenými zorničkami pozoroval v pološere počínanie ľudí. Zrazu   zhasla žiarovka a v úkryte nastala tma. Ženy a deti začaly ešte viac   bedákať. Utíšily sa až vtedy, keď veliteľ krytu zapálil sviečku.
     </tei:p>
     <tei:p>
      HU„Mingyár vége lessz,“/lang riekol.
     </tei:p>
     <tei:p>
      „Ježiš Mária, už umrieme?“ vykríkla jedna zo žien, ktorá robila v   úkryte najviac povyku.
     </tei:p>
     <tei:p>
      „Nemyslím náš koniec... koniec bombardovania,“ vysvetľoval on   pokojne, teraz už po slovensky.
     </tei:p>
     <tei:p>
      A naozaj! Výbuchy sa ozývaly už len z diaľky. I hukot lietadiel sa   vzďaľoval.
     </tei:p>
     <tei:p>
      „Chvalabohu, žijeme ešte!“ vydýchla si uľahčene belovlasá starenka   a prvá mierila k východu.
     </tei:p>
     <tei:p>
      „Ach, kto vie, čo sa stalo s mojimi deťmi?“ zabedákala mladá žena,   ktorú predtým bol zachytil veliteľ úkrytu, keď v najväčšom zmätku   chcela vybehnúť na ulicu.
     </tei:p>
     <tei:p>
      „Kde ste ich nechali?“ spýtala sa jej súcitne iná žena, ku ktorej   sa tislo tmavovlasé dievčatko.
     </tei:p>
     <tei:p>
      „Zavrela som ich v byte... bežala som po mlieko... stál tam front   ľudí. Kým prišiel na mňa rad, mlieka už nebolo. A pri zpiatočnej   ceste ma tu zastihlo bombardovanie. Ach, moje deti! Kto vie, čo sa s   nimi stalo?“ plakala žena a bežala z úkrytu.
     </tei:p>
     <tei:p>
      Miško, celý otupený, ani nevedel, ako sa našiel na ulici. Tá mu   poskytovala hrozný obraz. Zo susedného domu ostaly len ruiny, z   ktorých sa ešte stále dvíhal prach a dym. Na uliciach sa váľaly   zabité kone, roztrieskané vojenské autá a vozy. Fašistickí vojaci si   odnášali zabitých i ranených druhov. Miško si nikdy predtým nevedel   predstaviť, že vojna prináša takúto hrôzu. Chvel sa na celom tele ako   v zimnici.
     </tei:p>
     <tei:p>
      Stál pred veľkým domom, ktorý mal vytlčené všetky okná.
     </tei:p>
     <tei:p>
      „Kadiaľ sa ide k detskému domovu, prosím?“ oslovil zrazu   okolobežiaceho človeka.
     </tei:p>
     <tei:p>
      Ten na chvíľu zmiernil krok a mávol rukou smerom ku kostolu.
     </tei:p>
     <tei:p>
      „Tadeto, potom odbočíš naľavo,“ vysvetlil a bežal ďalej.
     </tei:p>
     <tei:p>
      Miško kráčal po uliciach, na ktoré sa už nepamätal. Niektoré boly   neporušené, v iných boto dosť domov rozbombardovaných.
     </tei:p>
     <tei:p>
      Zdalo sa mu, že ide dlho, a útulku nikde.
     </tei:p>
     <tei:p>
      „Kade sa ide k detskému domovu?“ spýtal sa ženy, ktorá sa s   košíkom na rukách ponáhľala ulicou.
     </tei:p>
     <tei:p>
      „Hľa, tam je! Pred chvíľou ho zasiahla bomba, ešte sa z neho   dymí!“ ukázala žena prstom na neďaleké zhorenisko, okolo ktorého sa   mrvili vojaci i civili. Hasiči striekali cez zborené múry kdesi do   záhrady, odkiaľ kedy-tedy vyšľahol oheň.
     </tei:p>
     <tei:p>
      Miško ľakom zatajil dych. Pribehol k zhorenisku, pretisol sa   pomedzi ľudí a cez ruiny sa chcel dostať do časti budovy, ktorá ešte   stála, hoci mala povytŕhané obločnice, napoly odtrhnutú strechu a   odkvapovú rúru.
     </tei:p>
     <tei:p>
      HU„Hova mégy?“/lang skríkol naňho hasič a posotil   ho nazpät. Miško z tónu vystihol, že sa hasič pýta, kde ide.
     </tei:p>
     <tei:p>
      „Mám tam sestričku!“ vykríkol úpenlivo.
     </tei:p>
     <tei:p>
      Zdalo sa mu, že okolostojaci na chvíľu zatíchli.
     </tei:p>
     <tei:p>
      „Sestričku?“ poškriabal sa na temeni hasič, ktorý už mal na jazyku   nádavku pre malého dotieravca.
     </tei:p>
     <tei:p>
      „Ako starú?“ ozval sa ktosi z davu.
     </tei:p>
     <tei:p>
      „Ide jej na siedmy rok,“ odvetil Miško.
     </tei:p>
     <tei:p>
      „Hja, už rozumiem!“ vydýchol uľahčene hasič. „Ty sa bojíš o svoju   sestričku, chovanku detského domova, však?“
     </tei:p>
     <tei:p>
      Miško nemo prikývol.
     </tei:p>
     <tei:p>
      „Nuž, aby si vedel, mládenček, chovancov ústavu už dávno podelili   po dedinách a z budovy sa stal úrad.“
     </tei:p>
     <tei:p>
      „Nemecké vojenské veliteľstvo tu bolo,“ vyšepol ktosi nesmelo.
     </tei:p>
     <tei:p>
      „A kde sa, prosím, dozviem, kam sa podela moja sestrička?“
     </tei:p>
     <tei:p>
      Nikto nevedel. Každý mal dosť svojich starostí a popri nich sa im   Miškova starosť zdala nepatrnou. Prestali sa už o neho zaujímať a   ponáhľali sa za svojou prácou.
     </tei:p>
     <tei:p>
      Miško smutno a bezradne odchádzal. Ešte raz sa obzrel na zrúcanú   budovu, ktorej mriežkovaná brána, aj s veľkým emailovým štítom,   visela pokrivená na veľkom kuse nahnutého múru. Len tak voslep išiel   ulicou nazpät.
     </tei:p>
     <tei:p>
      „Kam ísť? Kde hľadať svojich?“ Tieto dve otázky sa mu striedaly v   mysli.
     </tei:p>
     <tei:p>
      Odpoveď však nenašiel.
     </tei:p>
     <tei:p>
      Zastavil sa na rohu jednej ulice a zadíval sa na bežiace autá,   vozy a kone, ako by tieto mohly dať odpoveď na jeho mučivé   otázky.
     </tei:p>
    </tei:div>
    <tei:div type="chapter">
     <tei:head>
      GAZDA PROKOP
     </tei:head>
     <tei:p>
      Mrzutý a sám so sebou nespokojný motal sa po uliciach. Zastavil sa   pred výkladom mäsiarskeho obchodu. Roleta na dverách bola stiahnutá,   ale vo výklade visela hlinená saláma, veľmi podarená napodobnenina,   ktorá podráždila Miškovi chuť. Začaly sa mu v ústach sbiehať slinky.   Odvtedy, čo ho pohostila žena v jeho starom domove polievkou, ubehlo   už mnoho hodín.
     </tei:p>
     <tei:p>
      ,Načo majú ľudia žalúdok!‘ rozmýšľal namrzený. Hneval sa sám na   seba, že nemôže spokojne rozmýšľať o tom, čo vykonať, aby našiel   mamičku. Hlad obracal pozornosť na žalúdok.
     </tei:p>
     <tei:p>
      Odvrátil sa od výkladu, a pretože mráz začínal priťahovať,   vytiahol si golier Ďurovho kabáta. Čiapku stiahol na uši, a tak sa   ponáhľal ďalej.
     </tei:p>
     <tei:p>
      „Košické noviny!“ vodral sa mu do ucha zachrípnutý hlas   kolportéra.
     </tei:p>
     <tei:p>
      Miško zbystril pozornosť. „Ujság,“ to sú iste noviny,   zauvažoval.
     </tei:p>
     <tei:p>
      A už aj zazrel pokriveného a chatrne oblečeného kolportéra.
     </tei:p>
     <tei:p>
      „Prosím vás,“ oslovil ho Miško. „Nepoznáte Alžbetu Silovú? Aj ona   predávala noviny.“
     </tei:p>
     <tei:p>
      „Alžbetu Silovú?“ rozmýšľal chudý predavač novín. „Počkaj,   chlapče, nebola to taká tenká, chudorľavá ženská?“ vypytoval sa ho   chybnou slovenčinou.
     </tei:p>
     <tei:p>
      „Áno, práve taká!“ vykríkol radostne Miško a prudko chytil človeka   za ruku.“ „Viete o nej niečo? Viete, kde býva?“
     </tei:p>
     <tei:p>
      Kolportér sa poškrabal voľnou rukou pod čiapkou a riekol: „To teda   neviem. Iba toľko o nej viem, že pred dvoma rokmi ju prepustili z   práce. Tuberkulóza, či čo... i hlas stratila. A kde býva, to už   naozaj neviem.“
     </tei:p>
     <tei:p>
      Miško stiahol žiaľom ústa. Postava sa mu skrčila a ramená ovisly.   „Kde ju nájdem?“ šepkal skľúčene.
     </tei:p>
     <tei:p>
      „Prečo ju hľadáš? Je ti príbuzná?“ pýtal sa ho predavač novín   súcitne.
     </tei:p>
     <tei:p>
      „To je moja matka.“
     </tei:p>
     <tei:p>
      „Ach!“ vypustil kolportér prekvapene z úst. „Odkedy ju   hľadáš?“
     </tei:p>
     <tei:p>
      „Už päť rokov,“ riekol tíško chlapec.
     </tei:p>
     <tei:p>
      Kolportér vyvalil na Miška oči.
     </tei:p>
     <tei:p>
      „Päť rokov? Ako to?“
     </tei:p>
     <tei:p>
      „Bol som v útulku a odtiaľ ma dali na dedinu slúžiť. No a teraz   som tu a hľadám mamičku,“ vysvetľoval Miško. Suchý človiečik díval sa   ešte chvíľu udivene naňho, ale potom si akiste spomenul, že stráca   drahý čas, preto mu napochytre radil:
     </tei:p>
     <tei:p>
      „Zájdi na políciu! Tam ti povedia celkom iste, kde býva. No tak,   mnoho šťastia, chlapče!“
     </tei:p>
     <tei:p>
      Miško už ani nestačil poďakovať. Chrapľavý hlas znova sa   rozkričal: „Ujság! Ujság!“
     </tei:p>
     <tei:p>
      ,Kde je policajný úrad? Ktorým smerom?‘, rozmýšľal Miško. Po   chvíli nesmelo pristúpil k mladíkovi, ktorý prezeral knihy, vyložené   vo výklade.
     </tei:p>
     <tei:p>
      „Prosím vás, kde je policajný úrad?“ oslovil ho nesmelo.
     </tei:p>
     <tei:p>
      Mladík mu to ochotne vysvetlil, Miško sa poďakoval a rozbehol sa   označeným smerom.
     </tei:p>
     <tei:p>
      Nehľadal dlho. V ulici, zdobenej parčíkom, našiel ihneď úrad,   ktorý hľadal. Pred hlavným vchodom stál policajt v tmavej uniforme.   Keď videl Miško jeho zamračenú tvár, na chvíľu zaváhal. No vzápätí   posbieral všetku svoju odvahu a pristúpil k strážnikovi.
     </tei:p>
     <tei:p>
      „Pán policajt, prosím vás, mohli by ste mi povedať, kde býva   Alžbeta Silová?“
     </tei:p>
     <tei:p>
      „Prvé poschodie, číslo sedem. Úradné hodiny sú od ôsmej do druhej.   Teraz je už neskoro. A máš dvadsať fillérov na zaplatenie poplatku za   informáciu? Bez toho nedostaneš adresu nijakej osoby,“ odvetil   nevľúdne strážnik a skúmavým pohľadom premeral Miškovu postavu.
     </tei:p>
     <tei:p>
      Zakrútila sa mu hlava. Dvadsať maďarských fillérov! Kde by ich   mohol vziať? Veď dosiaľ mal peniaze v rukách iba raz, keď mu ich dal   Ďuro m známku, čo teraz? Čosi zašepkal na poďakovanie a odtmolil sa   od pochmúrnej budovy.
     </tei:p>
     <tei:p>
      „Dvadsať fillérov! Kde ich vziať?“ rozmýšľal nešťastný chlapec.   Veril, že už len tých dvadsať fillérov oddeľuje ho od mamičky. A on   ich nemal. Bezradne sa potuloval po uliciach. Čoskoro však pocítil   únavu a slabosť. Nohy mal ťažké ako z olova, a preto si sadol na   kamenný schod pred veľkým hostincom. Vychádzal z neho pach liehovín,   preto Miško s odporom odvrátil hlavu. Nechtiac, spomenul si na otca.   Zaboril líca do dlaní a uprel oči na asfaltovú dlážku.
     </tei:p>
     <tei:p>
      „Kde vziať tých dvadsať fillérov?“ uvažoval. „Aha, už viem! Veď   môžem pracovať! Či nie som dosť veľký a mocný? A keď ma nikde nevezmú   za sluhu alebo pastiera, zájdem tam, kde tlačia noviny, a ponúknem sa   za kolportéra. Naozaj, tak to urobím!“ Z myšlienok ho vyrušil cengot   saní. Zbystril sluch. Žil dlho na dedine a preto cengot saní mu bol   blízky.
     </tei:p>
     <tei:p>
      Pred hostincom sa zastavily staré sane, do ktorých bol zapriahnutý   pár vraných koníkov. Na kozlíku sa vymotával z teplej barančinovej   deky tučnolíci strýko, ktorému smiešne trčal z tváre od mrazu   vyštípaný nosisko.
     </tei:p>
     <tei:p>
      „Hej, chlapče, mohol by si mi dávať pozor na kone, kým budem v   krčme?“ zavolal hrmotným hlasom na Miška, keď nemotorne liezol zo   saní.
     </tei:p>
     <tei:p>
      Miško ochotne vyskočil.
     </tei:p>
     <tei:p>
      „Pokrovce na kone nemáte?“ pýtal sa neznámeho jasným hlasom. Vtom   ale zbadal pod zadným sedadlom staršie konské pokrovce. Bez   vypytovania ich vytiahol zo saní a šikovným pohybom prikryl pariace   sa chrbáty obidvom vraníkom.
     </tei:p>
     <tei:p>
      Sedliak chvíľu udivene pozoroval chlapcovo počínanie, potom   nafúkal líca a vypustil cez sošpúlené pery: „Hej, šikovný si,   bohuotcuprisahám! Takého paholka by som práve potreboval,“ riekol   celkom vážne.
     </tei:p>
     <tei:p>
      „A ja práve hľadám službu!“ radostne vykríkol Miško.
     </tei:p>
     <tei:p>
      „Hm, hm! A čo rodičia? Dali by ťa slúžiť na dedinu? Veď ešte i do   školy chodíš, či nie?“ krútil hlavou tučný sedliak.
     </tei:p>
     <tei:p>
      Než mohol Miško vysvetliť, v akej situácii sa nachádza, sedliak ho   potľapkal po pleci a riekol mu: „No, daj teraz pozor na kone! Ja hneď   prídem a porozprávame sa!“ Potom sa náhlil na krátkych nohách do   krčmy.
     </tei:p>
     <tei:p>
      Miška chvíľu trápila neistota, či ho gazda ozaj prijme do služby.   Vyskočil na kozlík a zabalil sa do teplej deky, ktorú jej majiteľ tak   nedbalo prehodil cez sedadlo. Až teraz cítil, že, veru, i zima ho   morila, nielen hlad. Pohodlne sa oprel o železné operadlo a vydýchol.   Jeden z koníkov sa zvedavo na chlapca obzrel, potom si začal o svojho   druha otierať papuľu.
     </tei:p>
     <tei:p>
      Miško sa usmial, naklonil sa dopredu a potľapkal obe zvieratá.   Potom si sadol a znova sa pohrúžil do myšlienok.
     </tei:p>
     <tei:p>
      „Joj, len keby ma ten strýko vzal do služby! Veď viem pracovať pri   kravách, i kone viem obriadiť. A nič by som za to nechcel, iba stravu   a dvadsať fillérov, aby som mohol zistiť mamičkinu adresu.“
     </tei:p>
     <tei:p>
      Miško vzdychol a ustrašene pozrel k dverám krčmy. Vyšli z nej   dvaja rozjarení chlapi a pustili sa dolu ulicou. Bol rád, že to z   krčmy nevyšiel ešte majiteľ sám. Bál sa akosi, že to azda s ním len   žartoval, a nevezme ho do služby.
     </tei:p>
     <tei:p>
      „Jaj, čo len spravím, keď ma ten ujko nevezme?“ vydesil sa celkom   vážne, ako by od toho záviselo jeho bytie a nebytie. Až sa mu žalúdok   stiahol od ľaku. „Veď tak razom ma do služby nevezme, a čo si zatiaľ   počnem? Kam sa podejem?“
     </tei:p>
     <tei:p>
      Mimovoľným pohybom chytil do ruky srdiečko a mädlil ho medzi   prstami, ako by chcel z neho vymačkať riešenie.
     </tei:p>
     <tei:p>
      „Predám srdiečko!“ prebleslo mu zrazu mozgom. „Predám,“ opakoval   si, teraz už triezvejšie. „A dostanem zaň chlieb a možno i   nocľah.“
     </tei:p>
     <tei:p>
      Zdalo sa mu, že po takomto riešení bude už vedieť pokojnejšie   rozmýšľať. Ale práve naopak. Iba čo si pričaril udalosti dávno minulé   a smutné. Videl uplakanú tvár matky a jej láskyplný pohľad, videl jej   chudé upracované ruky, ako mu pripínajú na krk retiazku. Zo spomienok   mu bolo úzko. Zimnične sa zachvel.
     </tei:p>
     <tei:p>
      „Nemôžem ho predať!“ div nevykríkol, ako by chcel kohosi   prekričať, kto ho na to navádzal. „Nemôžem ho predať, veď by som   potom ostal celkom, ale celkom opustený!“
     </tei:p>
     <tei:p>
      Miško vydýchol, ako by ho bol doviedol k víťazstvu ťažký boj.
     </tei:p>
     <tei:p>
      Rozhliadol sa.
     </tei:p>
     <tei:p>
      Na mesto padal čoraz väčší súmrak. Ale ani elektrické, ani plynové   lampy sa nerozožínaly. I v krčme svietila len slabá žiarovka a okná i   dvere boly zatemnené. Vychádzaly z nich len úzke a veľmi slabé   oranžové pásiky svetla. Keď niektorý návštevník otvoril a znova   prudko začapil dvere krčmy, Miško na sekundu zazrel pri stoloch   mátožné postavy, naširoko rozhadzujúce rukami. Začínal už byť   netrpezlivý. I hlad ho poznove moril. Pritom dobiedzaly doňho otázky:   „Kde budem spať? Čo budem jesť? Ach, čo len so mnou bude?“
     </tei:p>
     <tei:p>
      Bola už úplná tma, keď sa dvere krčmy rozletely a naľahko oblečený   človek, akiste krčmár, opatrne a veľmi ochotne pomáhal supiacemu   gazdovi so schodov. Baranica mu sedela nakrivo na hlave a zpod nej v   neporiadku visely vlasy na všetky strany.
     </tei:p>
     <tei:p>
      „A ty si kto?“ osopil sa gazda na chlapca, preložil si ruky krížom   cez prsia a zavrávoral na krátkych nohách.
     </tei:p>
     <tei:p>
      „Ja som predsa, ja som,“ zakoktal ustrašene Miško a chcel sa   vymotať, z kožušiny. „Veď ste ma chceli do služby,“ vyhŕklo nakoniec   z neho.
     </tei:p>
     <tei:p>
      „Ahá!“ riekol gazda a začkal. „No, zavez ma domov!“ rozkázal   namáhavo. Chcel sa vyteperiť na kozlík, ale bez krčmárovej pomoci by   to ťažko bolo išlo. Tam sa gazda roztiahol, zavrel oči a začal   spokojne chrápať.
     </tei:p>
     <tei:p>
      Miško soskočil so saní, zobral koňom pokrovce a hodil ich pod   sedadlá.
     </tei:p>
     <tei:p>
      „Prosím vás, kde vlastne býva tento ujko?“ spýtal sa krčmára.
     </tei:p>
     <tei:p>
      Ten si ho začal nedôverčivo premeriavať.
     </tei:p>
     <tei:p>
      „Ako, ty nepoznáš gazdu Prokopa? Čo teda hľadáš na jeho saniach?“   pýtal sa ho prísne.
     </tei:p>
     <tei:p>
      „Dnes poobede ma vzal do služby. Povedal mi, aby som dával pozor   na kone, kým bude v krčme. Ale to mi nedopovedal, kde býva,“   vysvetľoval úprimným hlasom Miško.
     </tei:p>
     <tei:p>
      Krčmár trochu popustil zo svojej prísnosti. Zdalo sa, že uveril   Miškovým slovám. Poškrabal sa a poznamenal: „Hm, neviem, neviem, či v   tej tme tam trafíš. Poznáš dedinku Lieskovce?“
     </tei:p>
     <tei:p>
      Miško zakrútil hlavou.
     </tei:p>
     <tei:p>
      Krčmár mu teda ukázal, ktorým smerom sa má dať. Vysvetľoval, kde   má zabočiť, kde dávať pozor na prudkú zákrutu a kde prejsť cez most.   „Je tam dosť zlá cesta a v tej tme aj obťažná,“ riekol nakoniec.   Potom sa ešte naklonil nad chrápajúcim gazdom, či je dobre   poprikrývaný, a zaželal Miškovi šťastlivú cestu. Ten zapraskal bičom   práve tak, ako to videl u Ďura, a sane sa s cengotom rozbehly do   tmy.
     </tei:p>
    </tei:div>
    <tei:div type="chapter">
     <tei:head>
      V NOVEJ SLUŽBE
     </tei:head>
     <tei:p>
      Na túto nebezpečnú cestu spomínal Miško veľmi dlho. Zaviata cesta,   zaviate smerové tabuľky, zaviate priekopy a jarčeky, a všade, kde len   oko dovidelo, hromady snehu. Neznáma biela hradská ako by nikam   neviedla.
     </tei:p>
     <tei:p>
      „Ideme správnym smerom? Nezablúdil som?“ prepadávaly Miška   skľúčené myšlienky. Napínal zrak, aby dovidel čím ďalej, obzeral   okolie, ale nezbadal nič, čo by ho uspokojilo. Mal už sto chutí   zobudiť gazdu a spýtať sa ho na smer cesty. No z obavy, že ho   vyhreší, nechal ho radšej spať.
     </tei:p>
     <tei:p>
      I sniežik začal poletúvať a ako by Miškovi naprotiveň, priletel   odniekiaľ aj vetrík a začal snehové chuchvalce naháňať okolo   chlapcovej hlavy. Aby ho neoslepily, musel prižmúriť oči.
     </tei:p>
     <tei:p>
      Nakoniec popustil koňom uzdu a povedal si: „Už je všetko márne!   Cestu nepoznám a nemám ani potuchy, kde sa nachádzame. Keď sa kone   zastavia, možno sa gazda zobudí a povie, či ideme správne, či   nie.“
     </tei:p>
     <tei:p>
      Koníky sa však nezastavovaly, hoci Miško držal uzdu celkom voľne.   Ba ani cval nezmiernily. Zrejme už veľmi túžily za teplou maštaľou.   Miško sa čudoval, hlavou krútil, ale nič nepodnikol, aby ich   zastavil. ,Nech len idú, kde chcú. Možno trafíme do nejakej dediny a   tam sa potom spýtam, kde sa nachádzame,‘ myslel si odovzdane.
     </tei:p>
     <tei:p>
      Vraníky cválaly dosť dlho, ale Miško dedinu nikde nezazrel. Keď   došli pod čierny les, začal sa už vážnejšie obávať, že zablúdili.   Už-už chcel zobudiť gazdu, keď kone zabočily s cesty a istým krokom   prešly cez drevený vŕzgajúci most. Napätie povolilo. Hneď za mostom   zjavily sa drobné chalúpky, oddelené od ulice drevenými plotmi.
     </tei:p>
     <tei:p>
      Domy, stodoly i záhrady, všetko bolo zababušené do snehu. I čierne   laty plotov pýšily sa huňatými bielymi čiapkami.
     </tei:p>
     <tei:p>
      A kone len cválaly, ako by sa ani nemaly zastaviť.
     </tei:p>
     <tei:p>
      Miško prudko trhal opraty. „Pŕ, stojte, koníčky moje, veď sa   musíme spýtať niekoho, kde sa nachádzame,“ prihováral sa im   prosebne.
     </tei:p>
     <tei:p>
      Kone trochu zmiernily cval, no svojhlavo pokračovaly v ceste.   Miško chcel znovu trhnúť opratami, ale bolo to už zbytočné. Kone sa   samé zastavily.
     </tei:p>
     <tei:p>
      Stáli pred dedinským domom. V nočnej tme sa zdal pustý a   neobývaný.
     </tei:p>
     <tei:p>
      Vo dvore sa rozbrechal pes. Vzápätí sa za jedným oknom matne   rozsvietilo. Miško soskočil so saní. Chcel zabúchať na okno, aby sa   spýtal, kde sa nachádzajú.
     </tei:p>
     <tei:p>
      „Hej, otvor bránu, chlapče, a podaj mi opraty!“ zarazil ho celkom   triezvy hlas zo zadného sedadla.
     </tei:p>
     <tei:p>
      Miško sa prekvapene obrátil.
     </tei:p>
     <tei:p>
      „No, negáň na mňa ako teľa, ale rob, čo ti kážem,“ zahniezdil sa   nespokojne gazda a sám siahol za uzdami, ktoré Miško prehodil cez   hamovku.
     </tei:p>
     <tei:p>
      „A kde sme vlastne, ujko,“ vyjachtal prekvapene Miško.
     </tei:p>
     <tei:p>
      „Čo?“ nerozumel gazda.
     </tei:p>
     <tei:p>
      „Pýtam sa, kde sme!“ zvolal chlapec hlasnejšie.
     </tei:p>
     <tei:p>
      „Že kde? Nuž a kde do paroma by sme mali byť, keď nie doma?!“
     </tei:p>
     <tei:p>
      Miško otvoril od prekvapenia ústa, no potom si div od radosti   neposkočil, že sa tak šťastlivo skončila cesta. Neodolal, aby prv,   ako otvoril bránu, z vďačnosti nepotľapkal bližšie stojaceho koňa po   šiji. Nevedel, že koníky cestu do mesta i zpät premeraly už nejeden   raz a nepotrebujú na nej riadenia.
     </tei:p>
     <tei:p>
      Miško otvoril bránu. Pes, ktorý ho začal nedôverčivo oňuchávať, na   gazdov rozkaz vliezol do búdy.
     </tei:p>
     <tei:p>
      Za gazdovej pomoci vypriahol kone a zaviedol ich do maštale.   Pohyboval sa šikovne, ochotne a s úsmevom. Gazda začudovane   poznamenal:
     </tei:p>
     <tei:p>
      „Keď tak na teba pozerám, ako sa tu zvŕtaš, skoro by som uveril,   že si už slúžil.“
     </tei:p>
     <tei:p>
      „Veru, hej, ujko!“ odvetil srdečne Miško. Bol dobre naladený a sám   so sebou spokojný, že sa mu znovu podarilo zakotviť v živote, z   ktorého, ako sa mu celý deň zdalo, vypadol.
     </tei:p>
     <tei:p>
      Doterajší život bol k Miškovi krutý. Niekedy sa mu zdalo, že sa   ani neoplatí žiť. Ale drobné radosti, ktoré mu spôsobovali Marka,   Ďuro, pán učiteľ a jeho kamaráti, odháňaly od neho tieto chmúrne   myšlienky. Teraz ich zapudil načisto. Blízkosť matky maľovala mu   budúcnosť v krásnych farbách. Nuž minul sa i tento zlý a len samé zlo   veštiaci deň. A Miško stál teraz na pariacich sa steblách slamy, pri   jednom z koní, a zabratý hlboko do úvah, hladkal jeho srsť.
     </tei:p>
     <tei:p>
      „Ako bude ďalej?“ uvažoval. „Veď ani neviem, ku komu som sa   dostal?“ No neznepokojoval sa. Gazda nevyzeral na krutáňa. Hlavná   vec, že teraz mu už nehrozí ani smrť hladom, ani smrť mrazom.
     </tei:p>
     <tei:p>
      „No, spať, spať!“ vyrušil ho z úvah gazdov trochu namrzený   hlas.
     </tei:p>
     <tei:p>
      „A kde budem?“ obzeral sa po nejakej lavici v maštali. „Nuž,“   zháčil sa gazda a drhol si i tak červený nos. „Náš Jano spával v   maštali, tam hľa, v kúte. Ale keď ho zobrali k vojsku, moja stará si   vyniesla lavicu do sušiarne.“
     </tei:p>
     <tei:p>
      „To nič! Budem spať na zemi. Rozložím si trochu slamy a vyspím sa   na nej ako na posteli,“ navrhol Miško v obave, že gazda si to môže   ešte rozmyslieť a vyženie ho na ulicu.
     </tei:p>
     <tei:p>
      „Bach! Nachladneš, a čo potom. Nevzal som ťa preto, aby si sa mi   tu chorý vyvaľoval, ale aby si mi pomohol v gazdovstve. Poď, vyspíš   sa v kuchyni!“
     </tei:p>
     <tei:p>
      Keď prechádzali dvorom, Miško sa poobzeral po bočných   staveniskách. Neboly ani zďaleka také veľké ako u Kočišovcov. Všetko   tu bolo prostejšie a skromnejšie. Potešil sa tomu. Už zo skúsenosti   vedel, že chudobnejší človek je lepší a dobroprajnejší ako človek   bohatý.
     </tei:p>
     <tei:p>
      V kuchyni ich privítala obstarožná žena v spodničke a s   rozstrapatenými vlasmi.
     </tei:p>
     <tei:p>
      „A to je kto?“ udivene sa pýtala svojho muža.
     </tei:p>
     <tei:p>
      „Nový kostoš. I náhrada za Jana.“ Potom začal zo seba chŕliť   chvály na chlapcovu schopnosť, zručnosť a šikovnosť.
     </tei:p>
     <tei:p>
      Miškovi sa až v očiach iskrilo od toľkých chvál. Stál uprostred   kuchyne a do srdca sa mu začala vkrádať nedôvera. Veď či ho pani   Kočišová niekedy pochválila za dobre vykonanú prácu? Nikdy!   Odmeňovala ho buchnátmi a nádavkami. A v dome nového gazdu nebol ani   pol hodiny, a gazda ho už vychvaľoval do neba.
     </tei:p>
     <tei:p>
      Miško tušil, že bez dôvodu to nebude. Ale príčinu nepoznal.   Prišiel na ňu o týždeň, keď lepšie spoznal svojich nových   chlebodarcov.
     </tei:p>
     <tei:p>
      Gazdiná Prokopová sa vedela veľmi hnevať, keď jej muž z jarmoku   prišiel niekedy podpitý a v dobrej nálade. Vtedy musel gazda Prokop   rozvinúť všetky svoje schopnosti, aby ženinu pozornosť odvrátil od   seba. Teraz sa usiloval obrátiť ju na Miška. A dobre sa mu to   podarilo. Gazdiná pripravovala večeru a skúmavo pozerala na chlapca,   ktorý si šúchal omrznuté ruky pri peci. Gazda si stiahol s nôh čižmy   a sám so sebou spokojný, že sa mu podarilo ženu „prekabátiť“, bral sa   do izby.
     </tei:p>
     <tei:p>
      Pred samými dverami ho pristavil ženin nedôverčivý hlas.
     </tei:p>
     <tei:p>
      „Veď to je ešte decko! Neviem, či má štrnásť rokov!“
     </tei:p>
     <tei:p>
      „Hej, ale je mocný a šikovný. Zíde sa nám teraz, keď Janča vzali   na vojnu.“
     </tei:p>
     <tei:p>
      „Nuž nedbám! Skúsim to s ním!“ mávla rukou gazdiná a odtrhla od   Miška skúmavé oči.
     </tei:p>
     <tei:p>
      „Ale si mi ešte nepovedal, odkiaľ si ho zobral a čí je? Vyzerá ako   vyhladovaný túlavý pes.“
     </tei:p>
     <tei:p>
      „To ti rozpovie on!“
     </tei:p>
     <tei:p>
      Gazda zívol a odišiel do izby.
     </tei:p>
     <tei:p>
      Gazdiná zamyslene vošla do komory. Vyniesla kus slaniny a hrubý   krajec hleba.
     </tei:p>
     <tei:p>
      „Na, jedz!“ ponúkla Miška a posadila ho ku stolu.
     </tei:p>
     <tei:p>
      Kým chlapec jedol, gazdiná mu ustlala ma lavicu a po očku ho   pozorovala.
     </tei:p>
     <tei:p>
      „Panebože, veď nás ten vyje, ako mu chutí!“ ľakala sa žena, lebo   Miško po dlhom hladovaní dravo trhal zubmi slaninu a chlieb. Gazdinej   sa zdalo, že Miško neprežúva, ale hlce celé kusy.
     </tei:p>
     <tei:p>
      Jej zvedavosť vzrastala. Sotva zjedol posledný kúsok chleba a   shrnul do dlane omrvinky, aby aj tie zužitkoval, gazdiná sa ho začala   vypytovať. Miško jej vyrozprával všetko, čo dosiaľ zažil. Iba o   posledných udalostiach a o svojej známosti s partizánom z   ostražitosti mlčal.
     </tei:p>
     <tei:p>
      Gazdiná sa neprestávala čudovať. „Taký mladý a toľko prežiť!“   krútila pochybovačne hlavou. Miškovo rozprávanie ju tak zaujalo, že   zabudla muža zavolať na večeru.
     </tei:p>
     <tei:p>
      Bola polnoc, keď gazdiná stiahla knôt lampy a prikázala Miškovi,   aby pred spaním nezabudol zahasiť. Potom vošla aj ona do izby.
     </tei:p>
    </tei:div>
    <tei:div type="chapter">
     <tei:head>
      V LIESKOVCIACH
     </tei:head>
     <tei:p>
      Miško ťažko privykal na nové prostredie. Chýbal mu Ďuro i matersky   láskavá Marka a chýbala mu aj vyhasnutá vyhňa u Pálovcov, kde sa tak   rád hrával s Ivanom a Jožkom Čurilom.
     </tei:p>
     <tei:p>
      Tu v Lieskovciach nebola ani taká široká ulica, ktorou chodieval v   Opátovej do školy a nebol tu ani jeho dobrý pán učiteľ.
     </tei:p>
     <tei:p>
      Lieskovská škola bola malá, iba dvojtriedna a vyučoval v nej   učiteľ, ktorý sa ani trošku neponášal na jeho bývalého pána   učiteľa.
     </tei:p>
     <tei:p>
      A hoci aj v tejto dedine bol „horný koniec“ a „dolný koniec“ a   pred kostolom boly vysadené divé gaštany ako v Opátovej, Miško tu   nijako nenachádzal ten pocit istoty, ktorý si za tých päť rokov   nadobudol v Opátovej. Cítil sa osamotený a bezmocný ako slamka, ktorú   môže pochytiť vietor a uniesť preč.
     </tei:p>
     <tei:p>
      No Miško sa nemohol žalovať, že by sa mal v Lieskovciach zle. Už   aj to bola veľká výhoda, že nemusel spávať v maštali. Gazdiná mu   určila na spanie lavicu, ktorá stála pri peci v kuchyni.
     </tei:p>
     <tei:p>
      Nepodobala sa takmer ničím na pani Kočišovú. Kým pani Kočišová iba   rozkazovala, Prokopka robila v domácnosti, na poli, v záhrade i okolo   statku tak usilovne ako Marka.
     </tei:p>
     <tei:p>
      A pracoval i gazda Prokop. Nemal ani sluhu, ani kočiša, ani   bírešov. No nemal ani statok, ani majer. Mal len dedinský domec,   voľačo poľa, dva kone a tri kravy. Mal aj pasienky pod lieskovým   hájom, no nejakým fígľom ho obral o ne gazda Filip, ktorého parádny   dom s hospodárskymi staviskami pyšne sa rozťahoval uprostred dediny   pri fare.
     </tei:p>
     <tei:p>
      Prokopovci neboli ešte starí, ale predsa bolo na počudovanie, že   mali ešte takú malú dcérku, ako bola Evka. Evka bola šesťročná a   malinká ako bábätko. Každý by bol povedal, že je to Prokopovie   vnúča.
     </tei:p>
     <tei:p>
      Miško sa až neskoršie dozvedel, že Evka je tretím dieťaťom   manželov Prokopovcov. Dvaja chlapci, ešte celkom malí, im umreli na   záškrt pred dvanástimi rokmi. A vtedy sa Miško dozvedel aj to, že   Jančo, bývalý sluha u Prokopovcov, vlastne nebol sluhom, ale synovcom   gazdu Prokopa.
     </tei:p>
     <tei:p>
      Cez noc napadol čerstvý sneh.
     </tei:p>
     <tei:p>
      Miško pomohol gazdovi obriadiť statok, pred prahom si poodbíjal z   podpätkov stvrdnutý sneh a vošiel do kuchyne.
     </tei:p>
     <tei:p>
      „Huh, ale je poriadna zima!“ šúchal si dlane a chytro priskočil k   peci, aby sa rozohrial.
     </tei:p>
     <tei:p>
      „Zima! Že sa nehanbíš, taký mladý nariekať na zimu,“ pohoršovala   sa Prokopová, ktorá sa práve chystala stiahnuť s pece veľký hrniec, v   ktorom varila zemiaky pre ošípané.
     </tei:p>
     <tei:p>
      Miško k nej hybko priskočil a pomohol jej s hrncom. Teplá para ho   udrela po líci a do nozdier sa mu vodral príjemný pach zemiakov.
     </tei:p>
     <tei:p>
      „Dones mi otruby z komory,“ kázala Miškovi. „Ale zvŕtaj sa, aby si   sa zohrial,“ dodala štipľavo.
     </tei:p>
     <tei:p>
      Prokopka bola čosi namrzená. Zlá vôľa ju držala už od včerajšieho   večera, kedy jej muž oznámil, že Miško musí ešte chodiť do školy.
     </tei:p>
     <tei:p>
      Zadarmo ho budeme chovať a ešte i do školy posielať? A čo sme my,   vari boháči?“ rozhnevala sa žena na muža.
     </tei:p>
     <tei:p>
      No tentoraz gazda Prokop udrel päsťou o stôl a rozkričal sa:
     </tei:p>
     <tei:p>
      „A či ti vari zaháľa? Veď robí neúrekom ani... ako dospelý!“
     </tei:p>
     <tei:p>
      „Ale keď pôjde do školy, robiť nebude,“ vytiahla svoj argument   Prokopka.
     </tei:p>
     <tei:p>
      „Čo by nerobil. Pomôže mi, keď príde zo školy. I to je dosť. Veď   teraz v zime ani ja sa nepretŕham v robote.“
     </tei:p>
     <tei:p>
      „A v lete si ho potom žeň, keď si teraz hovie. Ani ja som   nechodila do školy, a tu som. A aj rodičov som mala, bývala som s   nimi pod jednou strechou. A ty tu s týmto chlapčiskom toľké parády   vystrájaš. Ako by ti bol z rodiny!
     </tei:p>
     <tei:p>
      Ale teraz sa už Prokop naozaj nazlostil. Znovu udrel päsťou na   stôl, a to tak, až misa s haluškami podskočila. Fľochol mrzko na ženu   a hnevlivo vybuchol:
     </tei:p>
     <tei:p>
      „Čuš už konečne! Že s ním parády vystrájam, to je moja vec! A aké   parády? Chlapec je u nás už dva týždne. Už si ho povšimli aj v   dedine... Ešte by sme mali opletačky, keby sme ho neposielali do   školy,“ dodal už smierlivejšie.
     </tei:p>
     <tei:p>
      Prokop si obľúbil šikovného Miška. Rozhodol sa poslať ho do školy,   keď ho počul často spomínať opatovskú školu a jej učiteľa. A raz mu   to i prisľúbil, keď sa bol vrátil v povznesenej nálade od kmotra   Sýkoru. No hlavným dôvodom jeho rozhodnutia bolo, že Miško mu   pripomínal nebohých synov. Ešte aj po rokoch žialil za nimi. Keď sa   teraz pri ňom zvŕtal Miško, často si predstavoval, ako by to bolo,   keby mal takého syna. Preto sa chvíľami správal k chlapcovi temer   otcovsky.
     </tei:p>
     <tei:p>
      Svoju ženu predsa len akosi učičíkal slovami: „Teraz je zima, nech   si do tej školy kedy-tedy zájde, aspoň pomôže aj našej Evke. A na jar   — nuž, na jar uvidíme. Kto vie, či dovtedy budeme nažive! Počúvam,“ —   stíšil gazda hlas, — „že Nemci ustupujú, ako by im pod nohami horelo.   Pália dediny a odvláčajú obyvateľov miest, ktorými prechádzajú. Teraz   sa vraj trocha zastavili. O Diósgyör vedú obrovské boje. Ale som   presvedčený, že aj ten čoskoro padne.“
     </tei:p>
     <tei:p>
      „A potom?“ vyšepla gazdiná, ktorá v tej chvíli na Miška už   zabudla.
     </tei:p>
     <tei:p>
      „Potom?“ opakoval po nej gazda zamyslene. „Potom dobyjú Miškovec a   front sa bude približovať ku Košiciam. Ešte šťastie, že naša dedina   je tak pánubohu za chrbtom a bez železničnej stanice,“ potešoval   gazda ženu, ktorá pri myšlienke na blízky front zbledla.
     </tei:p>
     <tei:p>
      „No zato môžeme aj my očakávať horúce dni,“ dodal, aby ju   pripravil na prípadné utrpenia.
     </tei:p>
     <tei:p>
      Potom obaja mlčali a započúvali sa. Od juhu bolo počuť pravidelné   dunenie. Zrazu sa vonku rozbrechal pes. Gazda pristúpil k oknu, ale   nezazrel na dvore nikoho.
     </tei:p>
     <tei:p>
      Miško sa za ten čas bystro zvŕtal v kuchyni a ochotne rozpúčal   zemiaky s otrubami, lebo bol radostne vzrušený pri myšlienke, že   pôjde do školy. Z rozhovoru nič nezačul.
     </tei:p>
     <tei:p>
      Do kuchyne vošiel gazda.
     </tei:p>
     <tei:p>
      „A čo ty nejdeš do tej školy, keď sme sa už tento - dohovorili,“   zabŕdol do Miška.
     </tei:p>
     <tei:p>
      „Už aj idem, ujko,“ narovnal sa ochotne chlapec a hnal sa k   vešiaku pre svoj ošúchaný kabát. Zháčil sa však, keď mu prišlo na um,   že nemá plátennú torbu, ktorú mu ešte svojho času ušila Marka. Sošity   a rozdriapané knihy ostaly v Opátovej pod jeho opusteným lôžkom v   maštali u Kočišovcov. Miškovi sa sovrelo ľútosťou srdce. Zalial ho   pocit opustenosti, ktorý v ňom stále driemal a ktorý sa v podobných   prípadoch v ňom prebúdzal a vedel ho rozľútostiť temer k slzám.
     </tei:p>
     <tei:p>
      „Čo si sa tak — há?“ opáčil gazda.
     </tei:p>
     <tei:p>
      „Keď som si knihy... ujko...“ smutne odvetil Miško.
     </tei:p>
     <tei:p>
      „To nič — dajú ti v škole,“ mávol ľahostajne gazda.
     </tei:p>
     <tei:p>
      Miško stisol kľučku dverí a vyšiel von, aby sa pobral do školy. Až   teraz si plne uvedomil, že ide do celkom inej školy, ako chodil   dosiaľ. Usiloval sa predstaviť si tvár učiteľa, ktorého ešte nevidel   a ku ktorému už teraz začal pociťovať akúsi nechuť a nedôveru. „Ej,   niet lepšieho učiteľa na svete, ako bol pán učiteľ Hudý,“ navrával si   cestou.
     </tei:p>
     <tei:p>
      „A akí budú moji noví spolužiaci?“ Pri tejto myšlienke sa zarazil.   Keď si predstavil kopu neznámych detvákov, cítil sa, ako by tiahol do   boja, z ktorého môže vyjsť iba porazený.
     </tei:p>
     <tei:p>
      Kým došiel pred školu, nohy mu tak oťažely, že sa musel zastaviť   prv, než sa ocitol pred bránou.
     </tei:p>
     <tei:p>
      Stál pred školskou ohradou. Na spojovacom brvne čupela vrstva   bielučkého snehu. Miško vytiahol z vrecka teplú ruku a v zamyslení   začal doňho vytláčať bodky v podobe písmenka. Občas bojazlivo šibol   okom k oknám prízemnej budovy a rozmýšľal, či by sa nemal vrátiť   domov.
     </tei:p>
     <tei:p>
      „Aj ty sa bojíš vojsť, lebo je už neskoro, pravda?“ ozval sa mu   zrazu za chrbtom chlapčenský hlas. Miško sa prudko skrútol a stál   tvárou v tvár chlapcovi, len o málo menšiemu od seba. Nos mal   červený, líca ešte červenšie a zadnú časť nohavíc mal olepenú   snehom.
     </tei:p>
     <tei:p>
      „Trochu som sa pokĺzal. Vieš, tam hore pri nás je jarok tak krásne   zamrznutý, že až!“ rozhovoril sa nadšene chlapec. Hneď sa však   zarazil a zvedavo sa spýtal: „Ty si ten chlapec, čo slúži u gazdu   Prokopa, pravda? A teraz iste ideš prvýkrát do školy. Predtým som ťa   tu nevidel.“
     </tei:p>
     <tei:p>
      Miško prikývol a skúmavo sa zahľadel do chlapcovej tváre. Mal   dobromyseľné oči, huncútsky vyhrnutý nos a dolnú peru trochu   prihrubú. Zpod ošúchanej čiapky so strieškou vykúkaly brčkavé   gaštanové vlasy. Zaplátaná súkenná vesta prezrádzala, že chlapec   nežije v hojnosti. Ruky mal zastrčené a drgľovala ho zima.
     </tei:p>
     <tei:p>
      „Poď, dvaja vari lepšie obstojíme,“ povedal s nádejou a kývol   smerom ku škole.
     </tei:p>
     <tei:p>
      „A ako sa voláš?“ spýtal sa oneskorenca Miško, keď sa brali k   bráne budovy.
     </tei:p>
     <tei:p>
      „Paľo... Paľo Baran,“ zašepkal tento a nesmelo stisol kľučku.
     </tei:p>
     <tei:p>
      Miško sa viac nevypytoval. Chcel byť už v triede, chcel sedieť v   lavici, túžil mať výsluch pána učiteľa za sebou.
     </tei:p>
     <tei:p>
      „Há, a čo vy tak neskoro?“ zahrmel nad nimi hlas staručkého   školníka. Mal pred sebou veľkú belasú zásteru, ktorá sa od dlhého   nosenia leskla ako koža. V ruke držal veľkú metlu z prútia. Miško si   hneď domyslel, že bude odmetať s chodníka sneh.
     </tei:p>
     <tei:p>
      Paľo pozdravil a po prstoch mieril k triede. No jeho podkuté a   hrubými klincami vybíjané podrážky i tak narobily dosť šramotu.
     </tei:p>
     <tei:p>
      Miško sa zakrádal za ním. Srdce mu divo tancovalo... Paľo opatrne   stisol kľučku a všuchol sa do triedy. Miško ako poplašená mačka za   ním.
     </tei:p>
     <tei:p>
      Sám si nevedel predstaviť svoju bázeň a teraz, keď tu stál pred   učiteľom, hrdlo sa mu sťahovalo. Dívaly sa naňho cudzie oči, ani   trošku nie podobné očiam pána učiteľa Hudého.
     </tei:p>
     <tei:p>
      Paľo mal šťastie. Jeho oneskorenie si sotva povšimli. No Miško   vzbudil v triede živý záujem a aj učiteľ sa ho udivene pýtal:
     </tei:p>
     <tei:p>
      HU„Kit keresel, fiam?“/lang
     </tei:p>
     <tei:p>
      Miško sa zarazil. Nebol na to pripravený, že v škole sa vyučuje —   po maďarsky. Zmäteno prešliapol s nohy na nohu a obliala ho   červeň.
     </tei:p>
     <tei:p>
      „Koho hľadáš?“ znova sa ho pýtal učiteľ, tentoraz po   slovensky.
     </tei:p>
     <tei:p>
      Miškovi sa uľavilo. Vydýchol a riekol: „Chcem chodiť do   školy...“
     </tei:p>
     <tei:p>
      „A predtým si nechodil?“ začudoval sa učiteľ a čierne obočie mu   vyskočilo na čelo.
     </tei:p>
     <tei:p>
      „Chodil som, ale... ale v Opátovej...“
     </tei:p>
     <tei:p>
      Miško sa zrazu zľakol. „Možno som urobil chyibu, že som povedal,   že som bol v Opátovej. Ako vysvetlím, že som teraz tu, v zabratom   území? Čo povedať, ako som prešiel cez hranice?“
     </tei:p>
     <tei:p>
      Chytala sa ho úzkosť. Už počul, že tých, čo „na čierno“ prejdú   hranice, zavrú do väzenia. Teraz už ľutoval, že prosil gazdu Prokopa,   aby ho poslal do školy. Celé prostredie školy pôsobilo naňho tak   tiesnivo, že sa až zadúšal.
     </tei:p>
     <tei:p>
      Navonok usiloval sa však zachovať ľahostajnú a pokojnú tvár.
     </tei:p>
     <tei:p>
      „A do ktorej triedy si chodil?“
     </tei:p>
     <tei:p>
      „Do piatej...“ Pán učiteľ si sadol za svoj stôl, vytiahol zo   stolovej zásuvky veľkú písanku a povedal:
     </tei:p>
     <tei:p>
      „Potrebujem tvoj rodný list, štátne občianstvo a posledné školské   vysvedčenie.“
     </tei:p>
     <tei:p>
      Vystrašený chlapec sa priznal, že zo žiadaných dokladov má iba   posledné vysvedčenie — vysvedčenie zo štvrtej triedy.
     </tei:p>
     <tei:p>
      Pánu učiteľovi znova vyskočilo obočie — a vtedy Miška napadla   spásna myšlienka:
     </tei:p>
     <tei:p>
      „Moji rodičia bývajú v Košiciach. Až pôjde gazda Prekop do mesta,   poprosím ho, aby doniesol doklady.“ Učiteľ sa zamyslel, potom   prikývol. „Choď si sadnúť do poslednej lavice. Tam ti ešte urobia   miesto.“
     </tei:p>
     <tei:p>
      Miško chytro prešiel uličkou medzi husto obsadenými lavicami. Deti   za ním skrúcaly hlavy. Začul šepot, potom posmešný chichot z tretej   lavice. Došiel k poslednej lavici. Na jednej strane sedely dievčence,   na druhej sa tisli chlapci.
     </tei:p>
     <tei:p>
      Bezradne zastal. Uvedomil si, že preňho niet miesta už ani v   poslednej lavici. No chlapci sa trocha rozhýbali, pomkli sa nabok a   na kraji lavice sa zjavilo prázdne miesto.
     </tei:p>
     <tei:p>
      „Sadni si!“ ťahal ho pehavý dlháň.
     </tei:p>
     <tei:p>
      A Miško už sedel. Razom spadla s neho tieseň. Vďačne zaškúlil na   svojho suseda, ktorý v priateľskom úsmeve roztiahol ústa od ucha k   uchu.
     </tei:p>
     <tei:p>
      „Ako sa voláš?“
     </tei:p>
     <tei:p>
      „Miško Sila,“ zašepkal ochotne Miško.
     </tei:p>
     <tei:p>
      „Tak a teraz ticho! Učíme sa ďalej!“ zatľapkal pán učiteľ   dlaňami.
     </tei:p>
     <tei:p>
      Všetky hlavy sa obrátily k nemu. No ochvílu sa kde-kto znova   obzeral k poslednej lavici. Do Miška sa striedavo zabodávaly čierne,   hnedé i belasé oči a pán učiteľ mal čo robiť, aby záujem detí   sústredil na vyučovanie.
     </tei:p>
    </tei:div>
    <tei:div type="chapter">
     <tei:head>
      PRIATELIA I NEPRIATELIA
     </tei:head>
     <tei:p>
      Ach, ako cudzo cengal tento školský zvonec! V opátovskej škole   znel veselo ako detský smiech — tento sa ozýval dôstojne, temer   veliteľsky.
     </tei:p>
     <tei:p>
      Len čo učiteľ vyšiel z triedy, ozvala sa hlučná haravara. Menšie i   väčšie deti sa prihrnuly k poslednej lavici a zvedavým otázkam nebolo   konca.
     </tei:p>
     <tei:p>
      Miško sa pomaly upokojoval. Toto nové prostredie predsa len nebolo   také nepriateľské, ako si myslel. Hoci pri peci sa sbíjal hlúčik   chlapcov, ktorí gánili a posmešne zazerali do zadnej lavice, nikto si   ich teraz nevšímal a Miško si ich sotva obzrel.
     </tei:p>
     <tei:p>
      „Ty, Miško, poobede by si sa mohol ísť s nami sankovať,“ pozýval   ho pehavý dlháň, ktorý sa volal Ištók.
     </tei:p>
     <tei:p>
      „Joj, keby si vedel, aká dobrá sanica je pod Lieskovým hájom,“   dodávala mu chuti Žofka Dudášová, piatačka ako Miško.
     </tei:p>
     <tei:p>
      „My máme dlhé sane, starý otec mi ich urobili,“ vytasil sa Paľo,   ktorý sa pretisol až k Miškovi.
     </tei:p>
     <tei:p>
      Ochvíľu zazvonil zvonec, oznamujúci koniec prestávky. Povedané i   nedopovedané slová ostaly trčať Miškovi v mozgu, ako blahý pocit   spokojnosti.
     </tei:p>
     <tei:p>
      Boly počty. Učiteľ napísal na tabuľu úlohu. Jeden príklad delenia   a jeden násobenia.
     </tei:p>
     <tei:p>
      „Jano Filip,“ vyzval učiteľ dobre oblečeného piataka k tabuli.
     </tei:p>
     <tei:p>
      Jano Filip pozeral chvíľu na číslice, potom bezradne zaškúlil na   triedu. Napokon priložil kriedu k tabuli, ale nič nenapísal.
     </tei:p>
     <tei:p>
      „Tak čo, Filip?“ povzbudzoval ho učiteľ po maďarsky.
     </tei:p>
     <tei:p>
      Ale Filip len stál a tupo gánil na číslice.
     </tei:p>
     <tei:p>
      „Sarvaš Laci, nože, poď mu pomôcť,“ vyvolal učiteľ druhého   žiaka.
     </tei:p>
     <tei:p>
      Sarvaš Laci si povŕtal v nose, prestúpil s nohy na nohu a napokon   koktavo začal počítať.
     </tei:p>
     <tei:p>
      Miško hneď vybadal, že postup jeho počítania je nesprávny.   Nespokojne sa mrvil na mieste. Veď počtové príklady riešil s takou   záľubou! Ruka mu silou-mocou chcela vyskočiť do výšky. Musel sa veľmi   premáhať, aby to nedal na sebe znať.
     </tei:p>
     <tei:p>
      Medzitým učiteľ vyvolal k tabuli šiestich cíhlapcov. Počítali,   počítali, ale k správnemu výsledku sa nedopočítali.
     </tei:p>
     <tei:p>
      „Kto vysvetlí Filipovi a týmito ostatným, ako sa vypočíta tento   príklad?“
     </tei:p>
     <tei:p>
      V triede nastalo ticho. Niektoré deti stiahly hlavy medzi ramená a   ešte aj dych zatajily.
     </tei:p>
     <tei:p>
      „Čo hovorí?“ naklonil sa Miško k susedovi Ištókovi.
     </tei:p>
     <tei:p>
      „Že kto vysvetli tamtým pri tabuli príklad.“
     </tei:p>
     <tei:p>
      „Ja by som vysvetlil, keby som vedel po maďarsky.“
     </tei:p>
     <tei:p>
      „Čo vyrušujete?“ zvolal na nich prísne učiteľ. „Ištók, čo sú to   tam za rozhovory?“
     </tei:p>
     <tei:p>
      „Prosím, tuto Miško vraví, že by úlohu vysvetlil, keby vedel po   maďarsky.“
     </tei:p>
     <tei:p>
      Pán učiteľ sa na sekundu zamyslel, potom kývol na Miška a riekol   mu po slovensky: „Nože, ukáž, čo si sa naučil v Opátovej.
     </tei:p>
     <tei:p>
      Miško schytil kriedu. Isto a chytro počítal. Deti, ktoré príkladu   nerozumely, sotva ho stačily sledovať. Príklad vypočítal správne.   Stál teraz pred učiteľom s planúcimi lícami a vzrušene prekladal   kriedu z ruky do ruky. Vedel, že týmto úspechom pri tabuli si alebo   získal náklonnosť žiakov, alebo naopak.
     </tei:p>
     <tei:p>
      Úprimne si želal, aby sa spolužiaci nedívali naňho ako na   nevítaného prišelca. Preto keď odchádzal na svoje miesto, dychtivo   zachytával a skúmal pohľady spolužiakov. Hľadal v nich záblesky   náklonnosti alebo nenávisti.
     </tei:p>
     <tei:p>
      Ďalšie hodiny ubehly bez zvláštnych udalostí. Učiteľ prednášal a   vysvetľoval po maďarsky a preto Miškovi smysel slov unikal.
     </tei:p>
     <tei:p>
      Ale bol tu Ištók. Ten, hoci bol národnosti maďarskej, hovoril   plynne aj po slovensky. Nebol div, veď na ulici bol nútený rozprávať   sa so svojimi slovenskými kamarátmi ich rodným jazykom.
     </tei:p>
     <tei:p>
      Keď po vyučovaní odchádzali zo školy, poprosil Miško Ištóka, aby   mu porozprával, o čom hovoril učiteľ.
     </tei:p>
     <tei:p>
      Až teraz poznal Miško, že Ištók je bystrý chlapec. Vodnaté   zelenkavé oči dodávaly jeho tvári výzor akejsi ospanlivosti, ale v   skutočnosti tomu tak nebolo.
     </tei:p>
     <tei:p>
      Pred farou zazreli skupinku spolužiakov, ktorí o čomsi živo   rozprávali. Keď zazreli prichodiacich, zmĺkli. Miško pocítil nepokoj.   Ako prechádzali pomimo, niektorý z nich sa násilne rozrehotal. Druhý   nenávistne a posmešne vyriekol:
     </tei:p>
     <tei:p>
      „Taký žobrák — a ako sa vyťahuje!“
     </tei:p>
     <tei:p>
      Miškovi sa poznámka zabodla priamo do srdca. Nechtiac otočil sa k   zlomyseľníkovi, ktorý naňho bezočivo vystrčil bradu.
     </tei:p>
     <tei:p>
      Bol to Jano Filip.
     </tei:p>
     <tei:p>
      „Nič si z toho nerob,“ tešil si suseda Ištók. „Má bohatých   rodičov, tak si myslí, že môže všetko...“
     </tei:p>
     <tei:p>
      Miško sa trochu uspokojil a pocítil, že Ištóka bude mať rád.   Lepšie sa mu prizrel a zbadal, že Ištók je chatrne oblečený. Z   krátkych rukávov mu smiešne trčaly kostnaté ruky, ktoré sa usiloval   chrániť pred mrazom v tesných a malých vreckách. Nohy mal obuté do   vojenských bagančí.
     </tei:p>
     <tei:p>
      ,Je chudobný,‘ pomyslel si Miško. Čudné. Ištóka ľutoval, ale   pocítil aj radosť z toho, že je chudobný.
     </tei:p>
     <tei:p>
      ,Aspoň je dobrý a bude sa so mnou priateliť,‘ pomyslel si   spokojne.
     </tei:p>
     <tei:p>
      Rozlúčil sa s ním pred domom gazdu Prokopa. Potom náhlivo vošiel   dnu.
     </tei:p>
     <tei:p>
      Prokopka práve hádzala halušky do vriacej vody. Keď Miško vošiel a   pozdravil, zlostne naňho zagánila a nepovedala nič.
     </tei:p>
     <tei:p>
      Miško s ťažkým srdcom vyšiel do maštale pomôcť gazdovi.
     </tei:p>
    </tei:div>
    <tei:div type="chapter">
     <tei:head>
      EVIČKA PROKOPOVÁ
     </tei:head>
     <tei:p>
      Tenké vrkôčiky, drobné ústa a veľké belasé oči — to bola Evička   Prokopovie. Hoci jej mamička nosila v nedeľu ešte pekne vyšívajný   kroj, ona už nosila mestsky ušité šatočky.
     </tei:p>
     <tei:p>
      Sedela pri veľkom kuchynskom stole, ktorý dlhým používaním a   častým drhnutím bol celý hrbolatý. Evka v zamyslení kreslila okolo   jedného z vyčnievajúcich sukov krúžok, potom mu urobila oči, nos a   ústa.
     </tei:p>
     <tei:p>
      „Miško, neviem písať m,“ sverovala sa zrazu so svojimi trampotami.   „Robím nôžku hore, potom taký polkrúžok a zas nôžku dole a potom zas,   no i tak to nie je písmeno, ktoré mám dnes napísať na celú stránku.“   Miško šúpal kukuricu. Prokopka kŕmila dve husi a Miško im musel každý   deň namrviť dostatok kukuričných zŕn. Hoci sa ponáhľal s kukuricou,   celkom ochotne vyskočil, naklonil sa nad Evičkou a začal ju učiť   písať písmeno „m“.
     </tei:p>
     <tei:p>
      Evička bola príčinlivá žiačka — pozorne sledovala Miškovu ruku,   ako pomaly a krásne vytvára písmenko.
     </tei:p>
     <tei:p>
      Ochvíľu Evka veselo sa chopila ceruzky a radosť bolo sa podívať,   ako jej to išlo! Jej písmenká neboly, pravda, také pekné ako Miškove,   ale bolo aspoň na nich vidieť, že sú to písmenká, ktoré kladieme na   prvé miesto, keď píšeme „mama.“
     </tei:p>
     <tei:p>
      Miško uspokojený si odhrnul s čela vlasy a znova si sadol ku košu   s kukuricou. Chrbátom sa oprel o pec a pustil sa do roboty. Ale vtom   ktosi na ulici ostro a prenikavo zahvízdal. Takto majstrovsky vedel   hvízdať len jediný chlapec v dedine, a to bol Ištók.
     </tei:p>
     <tei:p>
      V kuchyni okrem Evky bola už len mačka, ktorá schúlená v klbku   spala na prípecku. Gazdiná s gazdom tašli ešte za rána na   predvianočný jarmok do Košíc a ešte sa nevrátili. Miško s tlčúcim   srdcom sledoval cengot saní. Prokopovcov očakával so vzrastajúcou   netrpezlivosťou. Ako by aj nie! Gazda Prokop mu sľúbil, že dnes   vyhľadá v Košiciach jeho rodičov.
     </tei:p>
     <tei:p>
      Ostrý hvizd sa znova zopakoval. Znel už temer pod samými oknami.   Zvučala v ňom akási naliehavá výzva.
     </tei:p>
     <tei:p>
      Miško hodil holé šúlky kukurice k peci, vyskočil a bežal k   oknu.
     </tei:p>
     <tei:p>
      Ištók stál pred plotom a nazízal do dvora. Keď zazrel Miška,   doširoka sa usmial a mávajúc dlhými ramenami, volal ho von.
     </tei:p>
     <tei:p>
      Prokopovie paholok nemal teraz od koho pýtať povolenie. Jeho   pohľad sa len letmo dotkol Evkinej hlavy, potom bystro vyšiel.
     </tei:p>
     <tei:p>
      „Poď sa kĺzať,“ nahováral Miškia Ištók.
     </tei:p>
     <tei:p>
      „Nemôžem.“
     </tei:p>
     <tei:p>
      „Ej, ty nikdy nemôžeš! Ešte si sa nebol s nami sankovať ani raz!   Ale veď gazda Prokop i s gazdinou odišli na jarmok, mohol by si   teraz... Aspoň na chvíľu. Poď... no!“
     </tei:p>
     <tei:p>
      „Až inokedy, Ištók, teraz naozaj nemôžem,“ vyhováral sa Miško.   Pravda bola tá, že by sa bol mohol ísť pokĺzať, ale horúčkovitá   netrpezlivosť a túžba dozvedieť sa čím skôr niečo o mamičke, nedala   mu myslieť na zábavky.
     </tei:p>
     <tei:p>
      Keď sa Miško vrátil do kuchyne, zdalo sa mu, že sa už zošerilo. Aj   Evka sa ozvala: „Treba zažať, už nevidím na písmenká.“
     </tei:p>
     <tei:p>
      Miško zapálil lampu a znova prisadol ku kukurici. Myseľ mu zabehla   k mamičke. Prepadol ho akýsi nepokoj. ,Či ju len gazda nájde? Či sa s   ňou bude rozprávať? Ach, prečo ma nevzali so sebou! Bol by som ju   vypátral, čo by som musel hľadať celý deň a celú noc.‘
     </tei:p>
     <tei:p>
      Prešlo vyše päť rokov a mamičkina podobizeň ostávala v Miškovej   mysli neporušená. Ba niektoré črty ako by sa boly prehĺbily. Videl ju   teraz usmiatu s ramenami rozovretými oproti nemu.
     </tei:p>
     <tei:p>
      Pri takejto predstave sa mu až dych zatajil.
     </tei:p>
     <tei:p>
      Na dvore sa rozštekal pes. Miško vyskočil s nízkej stoličky tak   prudko, až sa mu zrnká kukurice rozgúľaly po podlahe. A už aj začul   jasnozvonivé hrkálky na saniach a ochvíľu gazdov hrmotný hlas.
     </tei:p>
     <tei:p>
      Miško vybehol na dvor ako pojašený. Na čelo mu vystúpila rosa...   tak veľmi túžil počuť zprávu o mamičke!
     </tei:p>
     <tei:p>
      Prokopka nemotorne sliezala so saní, v ruke s prázdnou kapsou. Nič   nekúpila. Jarmok bol chudobný, taký, aký môže byť v piatom roku   vojny. Gazda začal vypriahať kone.
     </tei:p>
     <tei:p>
      „Ujko, prosím vás, hovorili site s mamičkou?“
     </tei:p>
     <tei:p>
      Miško stál pred gazdom Prokopom a priam striehol na každé jeho   mihnutie. Stál ako pred sudcom, ktorý v každú chvíľu môže vysloviť   nad ním rozsudok, čo ho urobí šťastným, alebo veľmi nešťastným.
     </tei:p>
     <tei:p>
      Díval sa na gazdu Prokopa, ktorý napokon prehovoril: „Nemal som   času, Miško. Ale druhý raz ju vyhľadám.
     </tei:p>
     <tei:p>
      Či by bol konal gazda takto ľahostajne, keby bol vedel, že týmito   slovami zraní chlapca na najcitlivejšom mieste? Nie — gazda Prokop   nebol zlý človek a mal Miška rád. Ale v poslednom čase ťažily ho   myšlienky, či jeho rodina a on sám s rodinou šťastne prežijú prechod   frontu. A preto chlapcove starosti sa mu zdaly malichernými.
     </tei:p>
     <tei:p>
      Miško ako drúkom ovalený odtackal sa ku kuchyni. Pred prahom mu   vyhŕkly slzy. Chytro odbehol do drevárne a tam sa hlasito   rozplakal.
     </tei:p>
    </tei:div>
    <tei:div type="chapter">
     <tei:head>
      MIŠKO POZNÁVA HELENKU
     </tei:head>
     <tei:p>
      „Miško, aha, toto je Helenka. Bola chorá, vieš. Pán doktor im   vylepil na bránu i na dvere červenú ceduľku a nikto k nej nesmel ísť.   Ani ja, hoci som aj nariekala,“ s takou záplavou slov predstavovala   Evička Miškovi svoju priateľku.
     </tei:p>
     <tei:p>
      Miško odhodil vidly, lebo práve dokončil prácu v maštali. So   záujmom sa díval na cudzie dievčatko. Bolo také veľké ako Evička.   Líčka malo chudé, ale mierny mrazík jej vyčaril na ne červené   ružičky.
     </tei:p>
     <tei:p>
      „Bolelo ma hrdlo,“ oznamovala dôležito a uprela na Miška belasé   očká.
     </tei:p>
     <tei:p>
      „Joj, to muselo byť zlé,“ ľutoval ju úprimne Miško.
     </tei:p>
     <tei:p>
      „Ojoj, až veľmi ma bolelo, ani hovoriť som nevedela, ani jesť. A   mamička plakala a otecko mi kúpil bábiku. Aha, tu je,“ rozhovorilo sa   malé dievčatko a opatrne vybaľovalo zo šatky naparádenú bábu.
     </tei:p>
     <tei:p>
      „Aká je pekná!“ chválil uznanlivo Miško, aby dievčatku spôsobil   radosť.
     </tei:p>
     <tei:p>
      „Ale ja už viem písať písané aj tlačené ,m‘. Aj jednotku viem   napísať. A čítať už viem i toto: ,mama má mena‘,“ obrátila sa Evka na   svoju priateľku a trocha závistlivo zaškúlila na jej bábiku. Potom   opovržlivo spustila kútiky úst a povedala: „A takúto bábu by som ani   nechcela. Veď ani nevie hovoriť ,mama‘. Moja vedela hovoriť, ale   otecko jej stupil na bruško a rozpučil ho.“
     </tei:p>
     <tei:p>
      Helenka pritisla bábu k prsiam a so slzami v očkách riekla: „A   moja Betuška je pekná, vieš?“
     </tei:p>
     <tei:p>
      Miško videl, že musí byť teraz sudcom i smieriteľom. Preto   pristúpil k dievčatkám a riekol:
     </tei:p>
     <tei:p>
      „I tvoja bábka je pekná, i Evičkina. Až budem mať času, opravím   tvojej bábike bruško, aby znova volala ‚mama‘,“ obrátil sa k   Evke.
     </tei:p>
     <tei:p>
      „A mojej nemôžeš spraviť také bruško, aby hovorila?“ zadívaly sa   naňho belasé prosiace očká.
     </tei:p>
     <tei:p>
      „Neviem, skúsim“, riekol vyhýbavo Miško. Keď však videl Helenkinu   zarmútenú tvár, chytro dodal: „Možno vystrúham postieľku pre tvoju   bábiku.“
     </tei:p>
     <tei:p>
      „Joj, ako sa teším!“ tlieskalo dievčatko rúčkami.
     </tei:p>
     <tei:p>
      „A Miško je náš a vie mnoho pekných rozprávočiek, vieš?“ pýšila sa   Evka a chytila sa Miškovej ruky, aby aj takto dokázala, že vraví   číročistú pravdu.
     </tei:p>
     <tei:p>
      „Joj, i ja mám rada rozprávky!“ zaleskly sa dievčaťu očká.
     </tei:p>
     <tei:p>
      „Až budem mať času, porozprávam vám rozprávku o plačlivej   princeznej,“ sľuboval chlapec.
     </tei:p>
     <tei:p>
      „Joj, to bude pekné!“ zvolaly svorne deti.
     </tei:p>
     <tei:p>
      „A vždy plakala tá princezná?“ chcela vedieť Evka.
     </tei:p>
     <tei:p>
      Miško vážne prikývol.
     </tei:p>
     <tei:p>
      „A prečo? Prečo stále plakala?“ bola zvedavá Helenka. „Či nemala   mamičku?“
     </tei:p>
     <tei:p>
      „Oj, mala! Mala i otecka a bývala v krásnom zámku,“ odvetil   Miško.
     </tei:p>
     <tei:p>
      „Ale iste nemala takúto peknú bábiku,“ vydvihla Helenka dovysoka   svoju bábiku, aby ju Miško dobre videl.
     </tei:p>
     <tei:p>
      „Ba mala i krajšie veci, a nie len jednu bábiku, ale mnoho   všelijakých veselých i smutných bábik.“
     </tei:p>
     <tei:p>
      „A aj tak vždy plakala?“ nechcely veriť dievčatá.
     </tei:p>
     <tei:p>
      „Tak iste nemala kamarátku, s ktorou by sa mohla pohrať!“   vyhlásila rozhodne Evka.
     </tei:p>
     <tei:p>
      „Kamarátku?“ zháčil sa Miško. „Vidíte, to ozaj neviem, či mala   dobrú kamarátku. Toľko však viem, že mala okolo seba toľko   služobníctva, že si navzájom prekážali.“
     </tei:p>
     <tei:p>
      „Čo je to ,navzájom prekážali‘?“ Chcela vedieť Helenka.
     </tei:p>
     <tei:p>
      „To znamená, že toľko služobníctva sa krútilo okolo plačlivej   princeznej, že vrážali do seba nosmi,“ vysvetľoval chlapec.
     </tei:p>
     <tei:p>
      Deti sa rozosmialy.
     </tei:p>
     <tei:p>
      „A ani vtedy sa princezná nesmiala?“
     </tei:p>
     <tei:p>
      „Nie, veru! Ba ešte viac sa rozplakala.“
     </tei:p>
     <tei:p>
      „No to bola čudná princezná. Stále len plakala a plakala. Mali k   nej zavolať doktora. To ju iste bolelo hrdielko alebo bruško,“   vyhlásila Helenka.
     </tei:p>
     <tei:p>
      „Veď jej kráľovskí rodičia dali povolať všetkých lekárov krajiny,   aby ju z plaču vyliečili a, veru, nepodarilo sa ani jedinému zastaviť   prúd sĺz, ktoré tiekly z princezniných očú.“
     </tei:p>
     <tei:p>
      „Joj! To je strašné! Nikdy neprestala plakať?“
     </tei:p>
     <tei:p>
      „Ba prestala. I smiať sa naučila, i z celého srdca sa vedela   radovať,“ potešil ich nakoniec Miško, lebo sa mu zdalo, že dievčatá   svojím rozprávaním zarmútil.
     </tei:p>
     <tei:p>
      „Ako?“ čudovaly sa obe úprimne a očami visely na Miškových   ústach.
     </tei:p>
     <tei:p>
      „Nuž tak, keď princezná videla, že nikto jej od plaču nepomôže,   pustila sa do sveta.“
     </tei:p>
     <tei:p>
      „Sama?“
     </tei:p>
     <tei:p>
      „Hej!“ prikývol vážne Miško.
     </tei:p>
     <tei:p>
      „A nijaký sluha s ňou nešiel?“
     </tei:p>
     <tei:p>
      „A kto jej natiahol a zaviazal vo svete topánočky?“
     </tei:p>
     <tei:p>
      „Sama si ich zaviazala.“
     </tei:p>
     <tei:p>
      „A neplakala preto?“
     </tei:p>
     <tei:p>
      „Nie! Naopak, vtedy sa prvýkrát usmiala.“
     </tei:p>
     <tei:p>
      „A ďalej, Miško?“
     </tei:p>
     <tei:p>
      „Nuž stretla na ceste starenku. Niesla ťažkú nošu na chrbte. Už by   bola klesla pod jej ťarchou, ale našťastie princezná priskočila,   zobrala starenke nošu a dala si ju na chrbát. Niesla ju, niesla, div   pod jej ťarchou neklesla, až ju doniesla do starenkinej   chalúpky.“
     </tei:p>
     <tei:p>
      „A bolel ju chrbát? Iste veľmi plakala, však?“ starala sa   Evička.
     </tei:p>
     <tei:p>
      „Kdežeby! Naopak. Prvý raz vo svojom živote sa zo srdca radovala.   Tešila sa, že pomohla starenke.“
     </tei:p>
     <tei:p>
      „A potom? Vrátila sa do zámku?“
     </tei:p>
     <tei:p>
      „Ani na um jej nesišlo!“ odvetil deťom Miško. „Plačlivá princezná,   ktorá už neplakala, zistila, že starenka je sama a je veľmi stará,   slabá a chorľavá a že nemá celkom nikoho, kto by jej pomohol.
     </tei:p>
     <tei:p>
      A tak princezná ostala u starenky. Sama dojila kozu, sama vyžínala   pre ňu trávu, sama varila i riadila, ba i prala a hladila. A onedlho   na princezniných mäkkých rúčkach sa objavily mozole.“
     </tei:p>
     <tei:p>
      „Joj, teraz už iste veľmi plakala,“ boly presvedčené deti.
     </tei:p>
     <tei:p>
      „Kdežeby! Smiala sa, spievala a bola veľmi šťastná.“
     </tei:p>
     <tei:p>
      Dievčatká vyvaľovaly očká a otváraly ústa k novej otázke.
     </tei:p>
     <tei:p>
      Otvorilo sa však kuchynské okno a gazdiná Prokopová zavolala na   deti.
     </tei:p>
     <tei:p>
      „Prepánajána, veď premrznete vonku! Evka, Helenka! Nože chytro do   kuchyne! A k tomu ešte Helenka po chorobe!“ zanariekala.
     </tei:p>
     <tei:p>
      Deti poslúchly. Odo dverí sa ešte otočily k Miškovi, ktorý znova   začal prehadzovať hnoj.
     </tei:p>
     <tei:p>
      „Ale potom nám dorozprávaš rozprávku ,O plačlivej   princeznej‘!“
     </tei:p>
     <tei:p>
      „Veď som vám ju už dokončil,“ smial sa Miško.
     </tei:p>
     <tei:p>
      „Nech! Musíš nám ju ešte raz!“ zvolala Evka.
     </tei:p>
     <tei:p>
      Helenka chcela ešte niečo povedať, ale úzkostlivá Evkina matka   vtiahla obe do kuchyne a zavrela dvere.
     </tei:p>
    </tei:div>
    <tei:div type="chapter">
     <tei:head>
      ROZBITÝ NOS
     </tei:head>
     <tei:p>
      Odo dňa, čo Prokopovci boli na jarmoku, prešiel týždeň a dva dni.   Keď si to Miško uvedomil, hodil rukou a povedal si: „Chcel by som,   aby chytro, chytro utekal čas, lebo čím chytrejšie pobeží, tým skôr   sa stretnem s mamičkou.“
     </tei:p>
     <tei:p>
      Miško teraz nemyslel na vojnu, na front, ktorý sa ešte stále   ozýval od Diosgyöru. Sožierala ho veľká túžba po mamičke. Veril, že   sa s ňou skoro stretne. Ako, za akých okolností, kedy, to nevedel.   Ten týždeň žil ako vo snách. Keď bol osamote, vedel si pričariť vo   fantázii matku, Ďura, Marku i pána učiteľa, hovoril v duchu s Ivanom   Pálom a Jožkom Čurilom. Aj otca videl často — ale vtedy ho obyčajne   zaliala trpkosť.
     </tei:p>
     <tei:p>
      A myslel aj na Helenku, svoju sestričku. ,Kde je? Vari ju mamička   vzala zo sirotinca a žije u nej? Aká je?‘ Miško počítal roky a   vyrátal, že jeho sestrička, ktorú posledný raz videl ešte ako   nemluvňa, môže mať teraz šesť rokov. ,Bude asi taká veľká ako   Prokopovie Evička,‘ uvažoval.
     </tei:p>
     <tei:p>
      Miško v drevárni chystal štiepky, aby gazdiná mala čím podkúriť. V   nedeľu obyčajne už poobede zakúrila do veľkej izby, kde postele boly   vysoko naložené pásikavými perinami. Štiepky poukladal do koša a   niesol ich do kuchyne.
     </tei:p>
     <tei:p>
      Vrždiaci sneh mu pripomenul Ištóka a sanicu. Ale spomienky na   matku ho tak rozcitlively, že nijako netúžil hrať sa s chlapcami.
     </tei:p>
     <tei:p>
      Zaumienil si, že poobede sa bude učiť. Učiteľ mu daroval   rozpadnuté maďarské učebnice, z ktorých málo rozumel. Keď mal čas,   úlohu sa naučil od slova do slova a na druhý deň, keď ho učiteľ   vyvolal, odriekal ju ako farár Otčenáš. Ale keď nemal na učenie čas,   vtedy obyčajne stál pred učiteľom mlčky a v rozpakoch. Túžil   prepadnúť sa priam pod zem. Nie, Miško teraz už nerád chodil do   školy. Bola mu cudzia. Len počty ho vedely okriať. Inak počúval   učiteľove prednášky bez záujmu, lebo im nerozumel.
     </tei:p>
     <tei:p>
      Predo dverami sa zastavil. Začul hukot lietadiel. Ochvíľu ich   zazrel. Letely ťažko, ako by každú chvíľu maly spadnúť. Mierily na   juh.
     </tei:p>
     <tei:p>
      Miško od chlapcov počul, že Červená armáda bojuje o Diosgyör.   Fašistické vojská ho úporne bránily, lebo tam bola továreň na   lietadlá. Lieskovce boly malá dedinka, trocha na západ od Košíc, a   nemaly ani železničnú stanicu. Ľudia si v nej žili navonok pokojne.   Doliehalo sem dunenie zo vzdialeného frontu, ale vojna ich priamo   nezasiahla.
     </tei:p>
     <tei:p>
      „To už v Opátovej bolo rušnejišie. Tam boli aj nemeckí vojaci s   kanónmi a partizáni v horách. A tam sme počuli aj dunenie od Dukly,“   rozprával Miško Ištókovi.
     </tei:p>
     <tei:p>
      Gazda Prokop pred Miškom málo hovoril o vojne. Obyčajne sa   rozhorlil vtedy, keď to alebo ono nemohol kúpiť, alebo keď niečo   kúpil a musel za to dať veľa peňazí. Niekedy si spomenul na brata,   ktorý v horthyovskej rovnošate musel odísť na front. Dostal od neho   ešte v prvých rokoch vojny jeden lístok, a potom už o ňom ani   neslýchal.
     </tei:p>
     <tei:p>
      Vtedy, keď ho spomenul, obyčajne zaškrípal zubmi a zahrešil   Hitlerovi. No hneď sa odmlčal a Miškovi pripadal ako slimák, ktorý sa   náhlivo vtiahne do ulity.
     </tei:p>
     <tei:p>
      No Miško mal i tak rád gazdu Prokopa. Nie tou veľkou láskou, akou   priľnul k Ďurovi alebo ujovi Pálovi, ale predsa len ho mal rád preto,   že mu neubližoval.
     </tei:p>
     <tei:p>
      Prokop sa díval na Miška ako na chlapca, ktorému osud prisúdil   ťažšie životné bremeno ako ostatným deťom, a považoval za svoju   ľudskú povinnosť — pomôcť mu.
     </tei:p>
     <tei:p>
      „Čo stojíš a gániš do prázdna!“ vyrušil ho z úvah gazda. Hoci sa   mu Miško videl šikovným a svedomitým chlapcom, nemal rád jeho   rojčivosť a zadumanosť. Aj teraz by bol najradšej do Miška drgol, aby   ho prebral z jeho — preňho takých záhadných — myšlienok.
     </tei:p>
     <tei:p>
      „Nie — ja len tak!“ otriasol sa Miško a chytro vošiel do kuchyne.   Položil kôš a začal utierať riad, ktorý práve Prokopka umývala vo   veľkej drevenej dieži.
     </tei:p>
     <tei:p>
      Bola nedeľa. Prokopovci popoludní odišli k Evkiným krstným rodičom   — k Sýkorovcom, ktorí mali murovaný domec vedľa gazdovstva Jána   Filipa.
     </tei:p>
     <tei:p>
      Miško ostal sám. Priložil do pece dreva a zobral s obloka   učebnicu. Pozrel cez sklo ponad plot na ulicu. Akási babka,   zababušená až po nos, sviatočne držiac knižku, náhlila sa smerom ku   kostolu.
     </tei:p>
     <tei:p>
      Potom sa rozbrechal pes. Miško ho nevidel, lebo jeho búda stála za   drevárňou.
     </tei:p>
     <tei:p>
      Ochvíľu však zazrel príčinu jeho zlosti. Malá tlupa chlapcov   tiahla hore dedinou s veľkými sánkami. Ištók, Paľo Baran a ešte   niekoľkí. Za nimi ťahala sánky Žofka Dudášová s Paľkovou sestričkou   Vilmou.
     </tei:p>
     <tei:p>
      Chlapci zastali pred plotom. Ištók vložil do úst prsty a   zahvízdal. Pes sa ešte zúrivejšie rozbrechal.
     </tei:p>
     <tei:p>
      Miško vybehol len tak v nohaviciach a košeli.
     </tei:p>
     <tei:p>
      „Poď sa s nami sánkovať,“ volal ho Ištók.
     </tei:p>
     <tei:p>
      „Poď, poď!“ pridali sa aj chlapci.
     </tei:p>
     <tei:p>
      Miško chvíľku rozmýšľal, potom rozveselene zvolal: „Idem!“
     </tei:p>
     <tei:p>
      Vbehol zpät do kuchyne, obliekol si starý kabát a zatisol na hlavu   čiapku. Dvere zamkol na dva zámky, vyskúšal, či ich dobre zavrel, a   kľúč skryl do osvedčenej skrýše — za dosku pri okne.
     </tei:p>
     <tei:p>
      Chlapci už s hurhajom odtiahli hore ulicou — na zlosť všetkým psom   na hornom konci.
     </tei:p>
     <tei:p>
      Dobehol ich a pripojil sa k nim. Išli pod lieskový hájik, odkiaľ   bol mierny breh dolu k dedine. Sanica tam bola výborná.
     </tei:p>
     <tei:p>
      Boly tam už deti temer z celej dediny. Krik a smiech rozliehal sa   na všetky strany. Drobné i väčšie detváky rozradostené ťahaly svoje   drevené „kopanice“ hore svahom. Niektoré z nedočkavosti nevyšly   celkom pod háj, ale s pol cesty sa spúšťaly dolu za prenikavého,   veselého kriku: „Pozóóór!“
     </tei:p>
     <tei:p>
      Ištók a jeho kamaráti boli celí uveličení. Mali len jedny sane,   tie veľké, čo zmajstroval starý otec Baran svojmu vnukovi Paľkovi.   Pasažierov však bolo viac, ako miesto dovoľovalo.
     </tei:p>
     <tei:p>
      Zrazu deti, čo sa driapaly hore svahom, rozostúpily sa až na okraj   priekopy. To Jano Filip letel dolu vrchom na svojich železných   saniach. Za ním sedel Laci Sarvaš v hnedej teplej baranici.
     </tei:p>
     <tei:p>
      „Pozor!“ kričali ako pominutí, hoci pred sebou nemali nijakej   prekážky.
     </tei:p>
     <tei:p>
      Keď zazreli Ištóka, Miška a Paľka, vykerovali z dráhy, aby srazili   Paľkove drevené sánky. Paľko prudko trhol motúzom, sane podskočily —   a v tom okamihu sa Filip so Sarvašom prevrátili a roztiahli na   vyšúchanom snehu.
     </tei:p>
     <tei:p>
      Deti, ktoré výjav videly, vybuchly v rehot.
     </tei:p>
     <tei:p>
      Filip sa vyhrabal zo snehu a ako podráždené býča hnal sa na —   Miška.
     </tei:p>
     <tei:p>
      „Ty žobrák, ty odkundes, tak ty takto budeš zadierať?“ vyrútil sa   päsťou na vyjaveného Miška.
     </tei:p>
     <tei:p>
      Ale jeho ruku ešte zavčasu zadržal Paľko. Filip však druhou voľnou   rukou capol Paľka po tvári. Ale na to priskočil Ištók a šmarili   Filipa na zem, až v ňom heglo.
     </tei:p>
     <tei:p>
      Filip zjojčal, potom surovo začal nadávať na Ištóka, Paľa i na   Miška, ktorí sa už vzďaľovali so sánkami na kopec, ako by sa nič   nebolo stalo. Kým sa Filip vo svojom barančinou podšitom kabáte   zdvihol so zeme, chlapci už boli ďaleko.
     </tei:p>
     <tei:p>
      „Prečo si mi nepomohol?“ zreval vyčítavo na Sarvaša, ktorý sa až   teraz sbieral so zeme. „Dvaja by sme si boli poradili s tými   žobrákmi!“
     </tei:p>
     <tei:p>
      „Keď som si udrel nohu,“ vyhováral sa Laci. A na dôkaz začal   krivkať.
     </tei:p>
     <tei:p>
      Deti už stratily o nich záujem a ďalej sa sankovaly.
     </tei:p>
     <tei:p>
      Jano Filip a Laci Sarvaš už nevytiahli hore na kopec. Dali hlavy   dokopy, pošuškali si niečo, potom sadli na sánky a s pol cesty sa   spustili dolu.
     </tei:p>
     <tei:p>
      Sanica sa tiahla až do dediny. Filipove železné sánky zastaly pred   drevenou studňou, ktorá stála pri vrátkach roľníka Čirbu. Potom si   znova čosi s Lackom pošuškali a potiahli sánky kúsok hore   sanicou.
     </tei:p>
     <tei:p>
      Ale sankovať sa nešli.
     </tei:p>
     <tei:p>
      Ostražitými očami sledovali rútiace sa a nadskakujúce sánky a   podchvíľou zavolali na niektorého zo sánkujúcich sa.
     </tei:p>
     <tei:p>
      Zanedlho sa okolo Filipa a Laciho Sarvaša utvorila skupinka dobre   oblečených chlapcov. Živo o čomsi debatovali. Napokon sa na niečom   usniesli, lebo sa rozhýbali a tiahli hore svahom. Išli však pomaly,   ako by ich sanica nijako nelákala.
     </tei:p>
     <tei:p>
      Zastali blízko kopčeka, na ktorom letiace sánky poskakovaly ako   uštipnuté. Odtiaľ začali pozorovať sánkovanie. Onedlho zazreli rútiť   sa dolu svahom Paľove sánky. Vpredu kormidloval Ištók, za ním sedel   Paľko, potom Miško a za Miškom v červenobodkovanej šatke Žofka   Dudášová.
     </tei:p>
     <tei:p>
      „To nie je sanica pre otrhancov!“ skríkol zrazu Laci Sarvaš,   ktorého otec okrem gazdovstva mal aj obchod s rozličným tovarom.
     </tei:p>
     <tei:p>
      „Hybajte odtiaľto!“ skríkol aj Martin Guľka, ktorý, pravda, nemal   takých bohatých rodičov ako Jano Filip alebo Laco Sarvaš, ale zato sa   rátal aj on medzi „lepších“.
     </tei:p>
     <tei:p>
      Keď Paľkove sánky boly so päť metrov od kopčeka, Jano Filip prudko   odrazil svoje ťažké železné sánky rovno im do cesty. Mal to šikovne   vypočítané. Ištók sa už nemohol vyhnúť nastrčenej prekážke, preto   prudko zahamoval. No v takej rýchlosti je prudké zahamovanie práve   také nebezpečné, ako naraziť na prekážku.
     </tei:p>
     <tei:p>
      Paľkove sánky sa prudko zvrtly a prekopŕcly. Ištók, Paľko a Miško   roztiahli sa po vysankovanej dráhe a Žofka odletela až do snehom   zaviatej priekopy. Spadla šikovne na chrbát ako do studenej periny.   Iba lakeť si udrela.
     </tei:p>
     <tei:p>
      Jano Filip so svojimi kompánmi sa smiali, až sa za bruchá   chytali.
     </tei:p>
     <tei:p>
      „A teraz marš odtiaľto! Choďte sa sankovať na Cigánsky breh!“   pokrikovali filipovci.
     </tei:p>
     <tei:p>
      Cigánsky breh bol malý briežok ďaleko za dedinou, kde žilo vo   tvojich búdach asi päť cigánskych rodín. Sankovaly sa tam na svojich   „kopaničkách“ len malé Cigánčatá.
     </tei:p>
     <tei:p>
      „Taký odkundes sa tu bude rozťahovať,“ skríkol Filip na adresu   Miška. Nenávidel ho ešte odo dňa, kedy vypočítal na tabuli úlohu,   ktorou on nevedel pohnúť.
     </tei:p>
     <tei:p>
      Ale Ištók už vyskočil na nohy a dlhými rukami rozohnal sa na   Filipa.
     </tei:p>
     <tei:p>
      HU„A fene egyen meg!“/lang vypustil Ištók   nenávistne z úst nádavku. Rozrušený a nazlostený v momente zabudol po   slovensky.
     </tei:p>
     <tei:p>
      Ale Ištóka zrazu podrazila Sarvašova noha. Ištók rozhodil rukami a   roztiahol sa na zemi.
     </tei:p>
     <tei:p>
      Filipovci sa výsmešne nad ním chichotali a opojení úspechom   prepadli Miška. Tomu však priskočili na pomoc Paľko a Žofka.
     </tei:p>
     <tei:p>
      Strhla sa ruvačka. Chlapci sa už zmietali v klbku na zemi.   Premávka na sanici sa zastavila a všetky sánkujúce sa deti pribehly,   aby sledovaly boj, alebo aby niektorej strane pomohly.
     </tei:p>
     <tei:p>
      Medzi klbčiacimi sa bola aj Žofka. Tá zrazu hrozne vydesená sa   narovnala. Červeno bodkovaná šatka jej visela na chrbte a   rozstrapatené vlasy jej padaly do očú. Ruku držala ďaleko od tela a   plačlivo skríkla: „Krv!“
     </tei:p>
     <tei:p>
      Nikto si ju však nevšímal. Ruku si utrela do zástery a krv —   prestala tiecť. Pozrela ešte lepšie a zistila, že ani jej nemohla   tiecť, lebo nemala na ruke ani inde nijakú ranu. Bola to cudzia krv.   Ale čia?
     </tei:p>
     <tei:p>
      Žofka chvíľu postála a potom nanovo sa vrhla ku klbku chlapcov,   teraz už s úmyslom oddeliť ich od seba.
     </tei:p>
     <tei:p>
      Boj trval už temer štvrť hodiny. Pomaly ochaboval. Územčistý Guľka   už išiel s bojiska s odtrhnutým vreckom a bez čiapky. O hodnú chvíľu   podarilo sa vymotať z klbka aj Filipovi.
     </tei:p>
     <tei:p>
      Aj ten bol bez svojej peknej baranice. Nahrdzavelé vlasy mu stály   dubkom, ako by bol prežil najväčšiu hrôzu svojho života. Kríval a ani   si nepovšimol, že zadnú časť nohavíc má rozdrapenú. Cez dieru   prekukovaly biele spodky. Poniektoré z detí to zazrely a rozosmialy   sa.
     </tei:p>
     <tei:p>
      Keď Filip, Sarvaš a Guľka ušli s bojiska, ich kamaráti sa ostali   klbčiť a bili päsťami hlava-nehlava. No napokon ušli s bojiska aj   oni. Keď už boli s dosahu, nenávistne začali pokrikovať:
     </tei:p>
     <tei:p>
      „Rozmlátime vám kotrby, vy žobrač všivavá!“
     </tei:p>
     <tei:p>
      Ištók sa zasmial, schytil Filipove opustené sane, prudko ich   odrazil a poslal ich za nadávajúcimi filipovcami.
     </tei:p>
     <tei:p>
      Miško stál na kraji priekopy ako ohúrený a rukávom kabáta si   utieral nos. Tiekla mu z neho krv.
     </tei:p>
     <tei:p>
      „Počkaj, priložím ti naň sneh,“ ujala sa ho Žofka Dudášová.
     </tei:p>
     <tei:p>
      Ale Miškovi sa krv nezastavila ani po Žofkinej pomoci.
     </tei:p>
     <tei:p>
      Chlapci sa zľakli. Miško bol bledý a na čele mal belasočervenú   podliatinu.
     </tei:p>
     <tei:p>
      „Poď k nám, mamka ti zastaví krv,“ chytil Miška za rameno   Ištók.
     </tei:p>
     <tei:p>
      „Pôjdem radšej domov,“ odvetil Miško, lebo si spomenul, že Ištók   býva až na samom dolnom konci dediny v najkrajnejšej chalúpke, ihneď   pri cintoríne. Jeho otec bol hrobár. Gazdovstvo Prokopovcov bolo   uprostred dediny a skôr sa radilo k vyšnému koncu ako k nižnému.
     </tei:p>
     <tei:p>
      Chlapci už nenamietali. Sadli aj s Miškom na sánky a spustili sa —   teraz už bez veľkej radosti — dolu svahom.
     </tei:p>
     <tei:p>
      Zastali blízko drevenej studnice. Filipa a jeho kamarátov už nikde   nebolo. Výskot a radostný krik sánkujúcich doliehal až sem.
     </tei:p>
     <tei:p>
      Z dvora od Čirbových vyšlo dievčatko. Bolo zababušené až po samý   nos. Ťahalo za sebou malé sánky, na ktorých ležala do handry   zakrútená bábika.
     </tei:p>
     <tei:p>
      Bola to Helenka, malá kamarátka Prokopovie Evičky.
     </tei:p>
     <tei:p>
      „Miško!“ zľakla sa Helenka. „Spadol si?“
     </tei:p>
     <tei:p>
      Miško nevedel, čo povedať, ale Helenka hneď pokračovala: „Poď   chytro k nám, kým ti nevytečie všetka krv z nosa! Mamička ju   zastaví.“
     </tei:p>
     <tei:p>
      „Áno, choď k Čirbovým!“ chytil sa Helenkiných slov Ištók. „Choď,   choď!“ opakoval, keď videl, že sa Miško nehýbe. Postrčil ho opatrne   odzadu a Paľko ho chytil za rameno.
     </tei:p>
     <tei:p>
      „Musíš, lebo umrieš!“ povedala mu Helenka vážne a chytila ho za   ruku.
     </tei:p>
     <tei:p>
      Miško sa rád podvolil.
     </tei:p>
     <tei:p>
      Bol celý naplašený, že sa mu krv nechce zastaviť. Okrem toho   pociťoval aj tupú bolesť v hlave.
     </tei:p>
     <tei:p>
      „Mamička, Miško od Prokopov si rozbil nos. Prosím ťa, pomôž mu,   lebo umrie.“
     </tei:p>
     <tei:p>
      Gazdiná Čirbová, ktorá sa práve chystala nasypať sliepkam zrna,   prekvapene sa pýtala: „Ako sa ti to stalo?“ No vzápätí kázala:   „Radšej mi teraz neodpovedaj! Sadni si tam na lavicu a vyvráť hlavu   dozadu!“
     </tei:p>
     <tei:p>
      Potom namočila ručník do studenej vody, vyžmýkala ho a priložila   Miškovi na nos.
     </tei:p>
     <tei:p>
      Krvácanie ochvíľu prestalo. Miško vstal, chcel sa poďakovať a   odísť. ,Možno sa už gazda vrátili z návštevy a budú sa hnevať, že som   tak dlho preč...‘ znepokojoval sa v duchu. No Helenkina mamička mala   takú milú tvár a tak láskavo ho znova posadila na lavičku, že sa mu   zachcelo zostať ešte chvíľu.
     </tei:p>
     <tei:p>
      „Vyvráť hlavu, znova začína tiecť krv,“ kázala mu Čirbová.
     </tei:p>
     <tei:p>
      Miško poslúchol. Mal príjemný pocit, že sa oňho niekto stará.   Spomenul si aj na matku. Oj, koľkokrát mu ošetrila koleno, keď si ho   ako malý chlapec odrel, koľkokrát ho bozkami tíšila, keď plakal od   strachu, že mu vytečie všetka krv z porezaného prsta. Chcelo sa mu s   touto láskavou ženou pohovoriť. No netrúfal si ozvať sa sám.
     </tei:p>
     <tei:p>
      „Rozprávala mi Prokopka, že ťa jej muž našiel na ulici, v zime a   vo fujavici. Vraj si sa nemal kde podieť,“ ozvala sa Helenkina   mamička a priložila polienko do pece.
     </tei:p>
     <tei:p>
      Miško len prikývol.
     </tei:p>
     <tei:p>
      „A nemáš azda mamičku?“ vyzvedala Helenka.
     </tei:p>
     <tei:p>
      „Mám a je dobrá ako tvoja mamička,“ vážne odvetil Miško.
     </tei:p>
     <tei:p>
      „A prečo si teda u Prokopovcov, a nie u mamičky?“
     </tei:p>
     <tei:p>
      „Lebo moji rodičia sú veľmi chudobní. Tak veľmi, že keď som mal   osem rokov, dali ma do sirotinca, lebo ma nemohli ani uživiť,“   vysvetľoval s pokojnou tvárou Miško. No vo vnútri nebol celkom   spokojný. Spomienka na deň, kedy ho matka odviedla do sirotinca,   vedela v ňom v okamihu vyvolať clivotu. Veď od toho dňa sa zvrtol tok   jeho života. A čo všetko už zažil odvtedy!
     </tei:p>
     <tei:p>
      „Bol si dlho v sirotinci?“ vyrušila ho zo spomienok gazdiná   Čirbová. Pristúpila k Miškovi. Keď videla, že nos je už v poriadku,   narovnala mu hlavu do pohodlnejšej polohy.
     </tei:p>
     <tei:p>
      „Nie, nebol som. O niekoľko týždňov ma vydali bohatej rodine za   sluhu.“ Odmlčal sa. To Ďuro, Marka, pán učiteľ a Pálovci sa mu mihli   v mysli. Vzdychol, ako by sa bol práve prebudil. „Slúžil som tam viac   ako päť rokov. A teraz som tu,“ chytro dodal, ako by sa bol obával   ďalšej otázky.
     </tei:p>
     <tei:p>
      „A kde bola tvoja mamička?“ vyzvedala Helenka.
     </tei:p>
     <tei:p>
      „V Košiciach. Nemohla ma prísť navštíviť do Opátovej, lebo boly   medzi nami hranice. A tie strážili vojaci s puškami i bodákmi. Ináč   by mamička iste bola prišla, možno by ma už aj bola vzala k   sebe.“
     </tei:p>
     <tei:p>
      „A teraz žije ešte?“ pýtala sa gazdiná Čirbová. Miško sa od ľaku   strhol. „Ako by nežila! Žije! Len nebýva v starom byte, ale na   neznámom mieste. Ale raz ma gazda Prokop vezme do Košíc. Sľúbil, že   mi dá i dvadsať filIérov, aby som mohol zistiť jej novú adresu. Áno,   žije a ja ju nájdem!“
     </tei:p>
     <tei:p>
      „A súrodencov nemáš, všakže?“
     </tei:p>
     <tei:p>
      „Mám. Mám sestričku, ktorá sa volá Helenka. Tak ako ty!“ obrátil   sa s úsmevom na Helenku.
     </tei:p>
     <tei:p>
      Čirbovej záujem zrazu očividne vzrástol. Prešla bližšie k Miškovi   a znova sa ho opýtala:
     </tei:p>
     <tei:p>
      „A koľko má rokov?“
     </tei:p>
     <tei:p>
      „Koľko? Vtedy, keď nás mamička odviedla do detského domova,   Helenka bola ešte len v perinke. Môže mať teraz šesť rokov.“
     </tei:p>
     <tei:p>
      Čirbová si vzrušene začala mädliť cíp zástery. Kým sa odhodlala k   novej otázke, uplynulo niekoľko sekúnd.
     </tei:p>
     <tei:p>
      „Kde je teraz?“ pýtala sa Čirbová, očividne znepokojená.
     </tei:p>
     <tei:p>
      Miško si to s udivením všimol. ,Prečo je Helenkina mamička zrazu   celkom inakšia? Či ju azda dojíma môj osud a osud mojej sestričky?‘   uvažoval Miško. No nemeškal s odpoveďou.
     </tei:p>
     <tei:p>
      „Odkedy som odišiel zo sirotinca, nevidel som ju a ani som o nej   nepočul. Ani tušenia nemám, kde sa nachádza. Keď som sa vrátil z   Opátovej, chcel som sa v sirotinci spýtať, ale práve v ten deň ho   zasiahla bomba. No i keby budova ostala neporušená, i tak by som sa   bol dozvedel málo, alebo nič. Nasťahovali sa tam nemeckí vojaci. A   počul som, že chovancov ústavu vysťahovali na dedinu.“
     </tei:p>
     <tei:p>
      Čirbová rozšírenými očami hľadela na Miška. No chlapcovi sa zdalo,   ako by sa dívala kdesi ďaleko, ďaleko.
     </tei:p>
     <tei:p>
      Zrazu ho chytila za rameno a zmeneným hlasom žiadala:
     </tei:p>
     <tei:p>
      „Povedz, ako sa voláš?“
     </tei:p>
     <tei:p>
      Miško sa na ňu udivene pozrel.
     </tei:p>
     <tei:p>
      Zazrela jeho skúmavý zrak. Pustila mu rameno, ktoré bola kŕčovite   stisla, a nepokojne si začala trieť dlaň o dlaň.
     </tei:p>
     <tei:p>
      „Stále počujem, Miško sem, Miško tam, a ani neviem, aké je tvoje   priezvisko,“ usilovala sa znova hovoriť pokojným hlasom.
     </tei:p>
     <tei:p>
      „Sila! Volám sa Michal Sila.“
     </tei:p>
     <tei:p>
      Žena zhíkla. Obe ruky priložila k ústam, ako by si ich chcela   zapchať z obavy, že vysloví niečo osudné. Pozrela na chlapca, ako by   sa bol premenil na strašiaka. A zrazu pritiahla k sebe Helenku a   vrúcne ju pritisla k hrudi. Miškovi sa zdalo, ako by ju chcela   ochrániť pred nejakým neznámym nebezpečenstvom.
     </tei:p>
     <tei:p>
      „Už musím ísť,“ oznámil Miško a vstal. „Ďakujem vám za pomoc a   nehnevajte sa na mňa, že som vám narobil starosti,“ ukázal ma mokré   fľaky na dlážke, s ktorej pred chvíľou utrela Helenkina matka krvavé   škvrny.
     </tei:p>
     <tei:p>
      „To nič!“ mávla rukou a už ani slovkom nezdržovala chlapca.
     </tei:p>
    </tei:div>
    <tei:div type="chapter">
     <tei:head>
      NOVÉ STAROSTI
     </tei:head>
     <tei:p>
      Keď sa Miško vrátil domov, zistil, že kľúč už nie je na mieste,   kam ho bol pred sankovaním položil. Ustrašene stisol kľučku   kuchynských dverí.
     </tei:p>
     <tei:p>
      Prokopovci boli doma. Vlastne doma bola len gazdiná s Evkou.
     </tei:p>
     <tei:p>
      „Kde si bol? V peci vyhaslo, zemiaky pre svine si nepostavil a   kurín bol zavretý. Sliepky už chcely sadať a chúďatá pre tvoje   túlanie sa musely učupiť pod kurín!“
     </tei:p>
     <tei:p>
      Gazdiná sa hnevala na Miška. Namrzená chodila po kuchyni,   zakurovala v sporáku, kládla na platňu veľký hrniec zemiakov pre   ošípané.
     </tei:p>
     <tei:p>
      „Ani neviem, začo ťa chováme,“ hodila mu do tváre výčitku.
     </tei:p>
     <tei:p>
      Miško si zahryzol do pery. Znova ho prepadol pocit, že je zbytočný   a ľuďom len na ťarchu. Chcel vyjsť, aby otvoril sliepkam kurín.
     </tei:p>
     <tei:p>
      „Kam ideš?“
     </tei:p>
     <tei:p>
      „Otvoriť kurín. Musel ho zacapiť vietor,“ odvetil Miško.
     </tei:p>
     <tei:p>
      „Otvoriť! Ja som už otvorila i zavrela. Radšej choď do komory pre   kukuricu a namrv aspoň za lavór!“
     </tei:p>
     <tei:p>
      Miško sa ochotne pobral. Práve v tú chvíľu sa rozbrechal pes.
     </tei:p>
     <tei:p>
      Evka skočila k oknu a oznamovala matke:
     </tei:p>
     <tei:p>
      „Tetka Filipová idú k nám!“
     </tei:p>
     <tei:p>
      Prokopka prekvapene opakovala: „Filipka? A čo by tá u nás chcela?“   Pokročila k oknu a zhíkla: „Naozaj!“
     </tei:p>
     <tei:p>
      Ozvalo sa rázne klopanie. Prokopka nestačila vypovedať ani svoje   zvyčajné „ďalej“, keď sa dvere otvorily a do kuchyne sa vovalila   Filipka.
     </tei:p>
     <tei:p>
      V Lieskovciach sa u niektorých rodín ešte stále udržoval starý   zvyk. Čím bola sedliačka bohatšia, tým viac sukní nosila.
     </tei:p>
     <tei:p>
      Filipka bolia tučná a nosila hromadu sukní. Keď zastala uprostred   kuchyne, vyzerala ako obrovský strakatý kvet.
     </tei:p>
     <tei:p>
      „Ach, aká vzácna návšteva!“ rozplývala sa Prokopka v srdečnosti.   „Nech sa páči, sem si sadni... sadnite,“ opravila sa chytro.
     </tei:p>
     <tei:p>
      Prokopka voľakedy s Filipkou chodievaly do školy. I dievčily   spolu. No keď Filipka — predtým Pirohová Róza — zdedila majetok po   bezdetnom strýkovi a vydala sa za najbohatšieho sedliaka, vdovca, v   dedine, pretrhly sa ich vzťahy. Namyslená Filipka už potom považovala   pod svoju dôstojnosť stýkať sa s Prokopkou, ktorá bola gazdinou len   na takom majetku, čo nepotreboval ani služobnej čeľade.
     </tei:p>
     <tei:p>
      „Nesadnem!“ odvetila spupne Filipová a opovržlivo sa rozhliadala   po kuchyni.
     </tei:p>
     <tei:p>
      Filipkin nepriateľský tón Prokopku zarazil. Dostala sa do   pomykova. Potom zaletela zrakom k Miškovi, ktorý práve donášal z   komory ťažký koš kukurice.
     </tei:p>
     <tei:p>
      „Kvôli tomuto laganovi som prišla!“ vykríkla Filipka nenávistne a   ukázala prstom na chlapca.
     </tei:p>
     <tei:p>
      Ten zarazene zastal. Spustil na zem koš s kukuricou a siahol si na   čelo, kde mu silne navrela podliatina.
     </tei:p>
     <tei:p>
      „Čo sa stalo?“ vyjachtala Prokopka.
     </tei:p>
     <tei:p>
      „Tento lotor div mi nedokaličil syna, môjho Janka!“ vyrazila zo   seba roztrpčená Filipka.
     </tei:p>
     <tei:p>
      „Ale... ale, ako?“ vypučila Prokopka nechápavo oči.
     </tei:p>
     <tei:p>
      Potom sa oborila na Miška.
     </tei:p>
     <tei:p>
      „Čo si porobil, vrav!“
     </tei:p>
     <tei:p>
      Ale Miško, i keby bol chcel, hovoriť nemohol, lebo sa zlostne   rozkrákorila Filipka:
     </tei:p>
     <tei:p>
      „Bora, čudujem sa ti, že držíš takého lotra vo svojom dome. Veď je   to Judáš a zlodej a bohvie, čo sa z neho stane, až celkom dorastie.   Aj keby som mu za službu nemusela platiť, ani tak by som ho nedržala.   Veď raz vás môže obrať i...“ Filipka sa zháčila, nedopovedala, čo   chcela povedať, pravdepodobne sa toho nevysloveného výrazu sama   zľakla. Tejto pomlky však využila Prokopka. Zalomila zdesene rukami a   prosila:
     </tei:p>
     <tei:p>
      „Ale preboha, čo porobilo toto chlapčisko?“
     </tei:p>
     <tei:p>
      „Že čo! Prepadol môjho Janka, zbil ho, div mu nohy nepolámal,   potom mu vzal čiapku. Nohavice sa mu nepodarilo stiahnuť s neho, ale   mu ich poriadne rozdrapil... Ty... ty... lotor!“ skríkla zrazu   rozzúrená Filipka. Vrhla sa na Miška a začala ho tĺcť   hlava-nehlava.
     </tei:p>
     <tei:p>
      Prokopka stála ako primrazená. Prebrala sa len na Evkin vydesený   nárek. Išla si ju ratovať a čičíkať.
     </tei:p>
     <tei:p>
      Konečne sa Filipka vyzúrila. Upravila si šatku na hlave a   vyhrážavo povedala: „Zajtra to oznámim aj v škole. A keď Jankovi do   večera nevrátiš čiapku, oznámim to aj žandárskej stanici. Aspoň, milá   Bora,“ obrátila sa teraz m Prokopku, „budeš vedieť, koho máš v dome.“   Keď Filipka zacapila za sebou dvere, v kuchyni ostalo ticho. Iba malá   Evka ešte kedy-tedy zafikala.
     </tei:p>
     <tei:p>
      Miško stál opretý o dvere komory a smutný pozeral do neurčita. Z   nosa sa mu znova spustil pramienok krvi. Nevšímal si toho. Prokopka   sa chcela naňho vyrútiť s nádavkami, ale keď zazrela jeho mŕtvolnú   bledosť a červený pramienok pod nosom, zarazila sa.
     </tei:p>
     <tei:p>
      „Choď sa umyť, to ťa preberie! Potom mi povieš, čo si   porobil!“
     </tei:p>
     <tei:p>
      Ťažko prepletajúc nohami, išiel Miško po vedro. Zrazu sa na   podstení ozvaly ťažké kroky. To sa gazda Prokop vracal domov z   popoludňajšieho nedeľného posedenia medzi známymi.
     </tei:p>
     <tei:p>
      Miško zastal neďaleko dverí a čakal. Bol pripravený na to, že ho   gazda zbije, vyhreší a možno i vyženie. Teraz mu to už bolo   ľahostajné, taký bol otupený.
     </tei:p>
     <tei:p>
      Gazda vošiel a hneď sa naňho oboril:
     </tei:p>
     <tei:p>
      „Čo si porobil? Stretol som na ceste Filipku a tá by ťa najradšej   poslala do horúceho pekla. Vraj si div nezabil jej syna... i háby si   vraj s neho strhol a čiapku ukradol. Chce to oznámiť žandárskej   stanici.“
     </tei:p>
     <tei:p>
      „Ujko, nie je to tak,“ odvetil Miško plačlivo.
     </tei:p>
     <tei:p>
      „Ako teda — hovor!“ kázal mu prísne gazda.
     </tei:p>
     <tei:p>
      Miško si utrel rukávom krv, potom ustrašene koktal: „Viete, ja som   sa poobede išiel sankovať s chlapcami...“
     </tei:p>
     <tei:p>
      A znova sa vonku rozbrechal pes. Zúrivo sa trhal na reťazi a   brechal čoraz zúrivejšie.
     </tei:p>
     <tei:p>
      „Preboha, vari len nejdú žandári?“ zahorekovala gazdiná.
     </tei:p>
     <tei:p>
      Miško sa zimnične zachvel. Bál sa žandárov. Keď ich videl   prechádzať dedinou s obnaženými bodákmi na pleci a v tvrdých čiernych   klobúčikoch, ozdobených kohútím perím, vždy sa im vyhol.
     </tei:p>
     <tei:p>
      ,A teraz idú po mňa! Dozvedia sa, že som prešiel načierno   hranice.‘ Miško sa preľakol. Prvý raz ho napadlo, že nemeckí vojaci v   Opátovej mohli ho dať po úteku stopovať. A možno ho hľadajú stále.   Možno aj títo žandári vedia, že v Opátovej partizáni vyslobodili z   väzenia učiteľa a medzi pomáhačmi bol aj štrnásťročný chlapec Miško   Sila, ktorý po čine ušiel, neznámo kam... A teraz sa dozvedia, že ten   Miško Sila som ja!
     </tei:p>
     <tei:p>
      Bolo počuť, ako niekoľko párov nôh buchoce predo dverami a striasa   sneh s topánok.
     </tei:p>
     <tei:p>
      Miškovi sa prudko rozbúchalo srdce.
     </tei:p>
     <tei:p>
      Pes neprestajne brechal. V kuchyni bolo napäté ticho.
     </tei:p>
     <tei:p>
      Ešte aj Evka s otvorenými ústami a vydesenými očami hľadela na   dvere.
     </tei:p>
     <tei:p>
      Ozvalo sa zaklopanie.
     </tei:p>
     <tei:p>
      „Ďalej!“ zvolal gazda zachrípnutým hlasom.
     </tei:p>
     <tei:p>
      Dvere sa otvorily a do kuchyne vošli — Ištók, Paľko Baran a Žofka   Dudášová.
     </tei:p>
     <tei:p>
      Miško vyvalil oči, zhlboka vydýchol a sadol si na lavicu. Pocítil   slabosť ako pred necelým mesiacom v Košiciach, keď v rodnej pivničke   namiesto matky našiel cudziu ženu.
     </tei:p>
     <tei:p>
      Chlapci pekne pozdravili, potom Ištók predstúpil pred prekvapeného   Prokopa a povedal:
     </tei:p>
     <tei:p>
      „Ujko, my sme všetko počuli, čo vám nahovorili Jana Filipova   mamka, lebo sme stáli neďaleko vás. A prišli sme vám povedať, že ani   jedno slovko z toho nie je pravda!“
     </tei:p>
     <tei:p>
      „Tetka Filipová cigánili,“ dodala rozhorčene Žofka.
     </tei:p>
     <tei:p>
      „Ich chlapec, Jano Filip, nás napadol a my sme sa len bránili,“   dodal Paľko. „A aj Miško sa len bránil.“
     </tei:p>
     <tei:p>
      „Nerozumiem. Nech hovorí len jeden a to od začiatku do konca.   Chcem vedieť pravdu. Ale keď sa dozviem, že Miško sa previnil, pošlem   ho z Lieskoviec preč.“
     </tei:p>
     <tei:p>
      „Dobre, nech hovorí Paľko a keď on na niečo zabudne, ja doložím,“   súhlasil Ištók.
     </tei:p>
     <tei:p>
      A tak sa Prokopovci dozvedeli i tú najmenšiu podrobnosť z   popoludňajšej udalosti. Na čo zabudol Paľko, doložil Ištók, a na čo   zabudol Ištók, to pripomenula Žofka.
     </tei:p>
     <tei:p>
      Keď Paľko dohovoril, Žofka ešte dodala: „...a jeho baranicu sme mu   už poslali. Odniesla ju Filipovcom Ištókova sestrička.“
     </tei:p>
     <tei:p>
      „Teda tak je to!“ vyriekol gazda Prokop a uľahčene vydýchol. Potom   prešiel krížom cez kuchyňu a zastal pred Miškom.
     </tei:p>
     <tei:p>
      „Inokedy seď doma! Aspoň nezapletieš aj nás do nepríjemností!“   upozornil ho otcovsky.
     </tei:p>
     <tei:p>
      Chlapci odišli, ale v Miškovi ostal teplý pocit, že má takých   kamarátov.
     </tei:p>
    </tei:div>
    <tei:div type="chapter">
     <tei:head>
      MIŠKOVE VIANOCE
     </tei:head>
     <tei:p>
      Vianočné sviatky roku 1944 boly smutné aj v Lieskovciach. Na   stromčekoch visely papierové a sklené ozdoby, iba kde-tu bolo vidno   aj pár orechov a jabĺk. Pod nimi sa hanblivo krčily skromnučké   darčeky. Či bolo možné myslieť na dary v piatom roku vojny?
     </tei:p>
     <tei:p>
      Obyvatelia Lieskoviec azda aj zabudli, že sviatky sú predo   dverami. Všetci boli zmätení pre blížiaci sa front. Diosgyör a   Miskolc už vítaly sovietskych osloboditeľov a fašisti „plánovite“   ustupovali smerom ku Košiciam. Detonácie bômb, kvílenie ranených a   stony umierajúcich prenikaly pomaly aj do tejto dedinky.
     </tei:p>
     <tei:p>
      Niektorých ľudí sa chytila i panika.
     </tei:p>
     <tei:p>
      Večerom, na poludnie a v noci vychádzali predo dvere a počúvali.   Nemuseli vyjsť ani na vŕšok, už i doma mohli podľa sily zvyku   odhadnúť, ako ďaleko je bojište.
     </tei:p>
     <tei:p>
      Ani Prokopovci sa nechystali na Vianoce tak ako v iné roky. V   poslednú chvíľu prinesená jedlička nebola o nič bohatšia ako v iných   gazdovských domoch. Niekoľko pozlátených orechov, jabĺk a staniolové   ozdoby okrašľovaly svieže zelené vetvičky.
     </tei:p>
     <tei:p>
      Vari len Evka sa vedela tešiť zo stromčeka z celého srdca.   Ostatným len na chvíľu vedel vyčariť sviatočnú náladu. Aj to len na   to, aby vzápätí dôraznejšie pripomenul vážnosť prežívaných dní.
     </tei:p>
     <tei:p>
      V Lieskovciach azda jediný Miško sa cítil bohato obdarený. Gazda   Prokop mu daroval hrubý sošit, ktorý mal tvrdé dosky. Ej, ale sa mu   Miško potešil! Doposiaľ písal len do tenkých písaniek a na sošity s   hrubými doskami, do ktorých písali ostatní žiaci, sa mohol len   prizerať. A teraz už aj on mal konečne takýto sošit. Hladkal ho a ani   v samote nemohol zdržať šťastný úsimev.
     </tei:p>
     <tei:p>
      Štedrý večer u Prokopov uplynul celkom pokojne. Miško sa hral s   Evkou s kockami, potom sa gazda Prekop vyteperil zpoza stola a   vyhlásil, že si zájde k susedovi zahrať v karty.
     </tei:p>
     <tei:p>
      Aj Prokopka vstala od stola a povedala, že ide aj ona.
     </tei:p>
     <tei:p>
      „Daj dobrý pozor na dom a na všetko,“ prikazoval odchádzajúci   gazda Miškovi.
     </tei:p>
     <tei:p>
      „Aby tak oheň,“ pripomenula mu Prokopka, ktorá si zapínala šál a   brala Evku za ruku.
     </tei:p>
     <tei:p>
      Miško ostal sám. Vytiahol zpod police svoj sošit s hrubými   doskami. Prv ako ho položil, utrel stôl rukávom.
     </tei:p>
     <tei:p>
      Sadol si a pritiahol bližšie lampu.
     </tei:p>
     <tei:p>
      Na sošit napísal krasopisne svoje meno, potom ho otvoril.
     </tei:p>
     <tei:p>
      „Čo budem doňho písať? Počty, či čo?“ Nevedel sa rozhodnúť. Vo   vrecku ho šteklila ceruzka. Vytiahol ju a len tak naprázdno čmáral   ňou nad sošitom. Nakoniec neodolal. Oprel tuhu o biely list, chvíľu   zotrval v zamyslení, potom sa ceruzka pohla a pohybovala sa hore-dolu   medzi linajkami.
     </tei:p>
     <tei:p>
      „Je Štedrý večer...“ napísal Miško. A znova sa zamyslel.
     </tei:p>
     <tei:p>
      „Aký by bol, keby som bol s mamičkou? Iste šťastný, oveľa   šťastnejší ako teraz, i keby som nedostal tento pekný sošit. Sedeli   by sme pri stole, na ktorom by stála jedlička. Ozdobil by som ju   papierovými harmonikami a peniažkami, ktoré by som povystrihoval z   lesklých papierikov. Spievali by sme koledy... ja, mamička i Helenka,   moja sestrička... Ako asi vyzerá? Mala tupý noštek a belasé očká.   Iste sa podobá Čirbovie Helenke.“
     </tei:p>
     <tei:p>
      Naraz sa mu v mysli mihla otcova postava. „A prišiel by domov   triezvy. Pohladil by Helenku a usmial by sa na mňa. Mamičke by   zažiarily oči a boli by sme všetci šťastní.“
     </tei:p>
     <tei:p>
      „Je Štedrý večer...“ čítal, čo už napísal. Potom priložil ceruzku   na papier, aby pokračoval v písaní.
     </tei:p>
     <tei:p>
      „...a ja, hoci som tu v kuchyni sám, necítim sa opustený.   Rozprávam sa s tebou, mamička, držím ťa za rúčku, Helenka, a znova   čujem váš hlas, môj dobrý pán učiteľ. Cítim sa tak, ako by som bol   obklopený vami a vašou láskou.
     </tei:p>
     <tei:p>
      A vy, Peter, Janko, Tibor a Jurko, kdeže ste? Nezabudli ste ešte   na mňa? Ja nie, vidím vás i teraz pred sebou takých, akých som vás   poznal v útulku. A viem, že ste sa trochu zmenili. Tibor je už iste   plecnatejší, ako bol. Tak by som sa chcel stretnúť a porozprávať sa s   vami!
     </tei:p>
     <tei:p>
      A čo robíte vy, strýko Ďuro? A strýko Pál a ujo Bodnár? Kde ste?   Veď odkedy ste vyslobodili môjho dobrého pána učiteľa, odvtedy nič o   vás neviem. Iste bojujete a či si spomeniete niekedy na Miška od   Kočišovcov?
     </tei:p>
     <tei:p>
      A ty, Marka? Och, ty dobrá a odvážna! Už teraz viem, že schválne   si sa porezala, keď ma tí zlí vojaci začali vypočúvať. Bála si sa, že   prezradím... viem to. Ale ja nie som taký hlúpy, aby som našu vec   prezradil. To by som si bol radšej jazyk vytrhol.
     </tei:p>
     <tei:p>
      Čo je teraz s tebou, Marka? Netrýznili ťa nemeckí vojaci, keď som   s tvojou pomocou pred nimi ušiel? Ach, ty dobrá, ďakujem ti teraz,   lebo vtedy som ďakovať nevedel. Bol som príliš otupený od tých   kopancov, a potom, myslel som len na svoju záchranu. Odpusť mi!
     </tei:p>
     <tei:p>
      Zdravím aj teba v tento sviatočný večer, Ivan. Ty môj najlepší   priateľ! Chcel by som byť pri tebe aspoň niekoľko minút, chcel by som   vidieť aj strýka Pála a tvoju mamičku. Ach, tak veľa by som chcel, a   len tu sedím a myslím na vás.
     </tei:p>
     <tei:p>
      Keby si vedel, Ivko, v akej malej dedinke bývam. Nie je tu ani   stanica a do mesta sa ide pešo, alebo vozom. Vieš, slúžim u   Prokopovcov. Nemajú statok, ani majer, majú len také menšie   gazdovstvo. Gazda ma má rád. I písanku mi kúpil na Vianoce. Ani   gazdiná nie je zlá, hoci nie je taká dobrá ako gazda. Ale ešte ani   raz ma neudrela. A vieš, že teraz spávam v kuchyni na lavici? Už   nezapácham hnojom, hoci pracujem okolo statku. A vieš, Ivan, aj tu   mám kamarátov. Všetci sú chudobní. Tí bohatí ma nenávidia, lebo z   celej triedy ja viem najlepšie počítať. Už ma chceli aj zbiť, ale sme   nabili my ich. A vieš, že sa tu učíme v škole po maďarsky? Už trochu   rozumiem, ale vždy ma bolí, že nás neučí pán učiteľ Hudý!
     </tei:p>
     <tei:p>
      A teraz si spomínam na Zoltána, syna opátovského obchodníka.   Pamätáš sa, ako raz povedal, že Slováci a Maďari boli a vždy budú   nepriatelia?
     </tei:p>
     <tei:p>
      Neviem, či boli nepriatelia, ale tu v Lieskovciach tak nie je.   Ištók je Maďar — vieš, jeho otec je hrobár — a tu v Lieskovciach je   mojím najlepším priateľom, hoci ja som Slovák. A Sarvaš Laci je tiež   Maďar a pokrikuje na Ištóka škaredé veci. Veru Laci je Maďar a   kamaráti sa zas s Jankom Filipom, ktorý je Slovák. Je to také čudné.   A aj ja mám o tisíc ráz radšej Ištóka, i keď je Maďar, ako Janka   Filipa, ktorý je Slovák.
     </tei:p>
     <tei:p>
      Pes na dvore zabrechal, potom zaliečavo zaskuvíňal.
     </tei:p>
     <tei:p>
      Prokopovci sa vracali. Miško zavrel pisanku a stiahol knôt v   lampe. Hoci Prokopka bola oveľa žičlivejšia k Miškovi ako Kočišová,   za niekoľko kvapák zbytočne spáleného petroleja vedela sa pol dňa   hnevať. A že teraz Miško zbytočne svietil, to by jej nebolo vyvrátilo   ani desať sudcov.
     </tei:p>
     <tei:p>
      „Prečo nespíš?“ s týmito slovami vchodila do kuchyne. Odhodila na   lavicu vlniak a podišla k peci zohriať sa. Aj gazda si dúchal do   dlaní a s uspokojením konštatoval, že v kuchyni je príjemne. No potom   sa mu svraštila tvár a vzdychol si: „Dnes sa ešte tešíme, že sa   môžeme zohriať pri peci. Ale ktovie, ako bude zajtra, pozajtre? Ak   Rusi nebudú chytro postupovať, Nemci môžu ešte popáchať aj u nás   zverstvá.“
     </tei:p>
     <tei:p>
      „Eh, neskuvíňaj teraz! Evku celú postrašíš. Možno Lieskovce   šťastlivo prežijú front. Veď naša dedina je v doline a tak od ruky!   Nemcov ani nenapadne, že aj tu žijú ľudia...“
     </tei:p>
     <tei:p>
      Prokopka to chcela povedať pokojne, ale hlas sa jej badateľne   chvel. Už len pri myšlienke, že bude musieť prežiť vojnové hrôzy,   podlamovaly sa jej kolená.
     </tei:p>
     <tei:p>
      Pritúlila si Evku a pohladila ju po vlasoch: „Pôjdeš už spať,   holubička moja.“
     </tei:p>
     <tei:p>
      Evka neodpovedala. Aj ona bola vystrašená z ustavičného silného   hrmenia, no ešte viac z vážnych obličajov otca a matky.
     </tei:p>
     <tei:p>
      Keď Prokopka vyšla z izby, povedala mužovi: „Poď, ideme na   polnočnú.“
     </tei:p>
     <tei:p>
      „Eh, ja si už radšej ľahnem,“ vykrúcal sa muž, ktorý do kostola   chodil len vo veľké sviatky, aj to len na nátlak svojej ženy.
     </tei:p>
     <tei:p>
      No keď mu gazdiná položila na hlavu chlpatú baranicu a pohodila mu   na kolená krátky kabátec, gazda sa rozhýbal. Neochotne si okrútil krk   šálom, obliekol si kabát a vyšiel za Prokopkou do mrazivej noci.
     </tei:p>
     <tei:p>
      Miško pristúpil k oknu a díval sa za Prokopovcami. Kým nedošli k   bráne, videl jasne ich pohybujúce sa postavy na bielom snehu. Potom   zavŕzgaly vráta a Prokopovci vyšli na ulicu. Obloha bola husto   posypaná hviezdami. Ako by si tam milióny svätojánskych mušiek   povesily svoje lampášiky. Noc bola nezvyčajne tichá. Kanóny a   mínomety na niekoľko hodín zamĺkly.
     </tei:p>
    </tei:div>
    <tei:div type="chapter">
     <tei:head>
      U IŠTÓKA
     </tei:head>
     <tei:p>
      Front, ktorý na nejaký čas zastal sedemdesiat kilometrov na juh od   Košíc, bol zrazu prelomený. Fašistickí vojaci zmäteno ustupovali.
     </tei:p>
     <tei:p>
      Po Vianociach dni a noci boly plné ruchu a mučivého očakávania. Do   Lieskoviec pribudli noví ľudia — evakuanti. Boly to ustrašené matky s   malými deťmi, ktoré sa neprestajne vypytovaly: „Kde je otecko? Prečo   nepríde za nami?“
     </tei:p>
     <tei:p>
      K Prokopovcom sa nasťahovala matka s dvoma 7—8 ročnými chlapcami.   Bola to vzdialená sesternica Prokopovej, ktorá sa vydala do mesta.   Doniesla si len batôžtek s najpotrebnejším šatstvom, tak ako ostatné   matky s deťmi, ktoré našly prístrešie v dedine.
     </tei:p>
     <tei:p>
      „Možno sa čoskoro budeme môcť vrátiť do Košíc,“ dúfaly všetky.
     </tei:p>
     <tei:p>
      Temer celá dedina stuhla nevoľou, keď prihrkotaly nemecké nákladné   autá a povyskakovali z nich fašistickí vojaci. Niektorí mali na   čiapkach i na plecníkoch skrížené hnáty a umrlčiu lebku.
     </tei:p>
     <tei:p>
      Boli to SS-mani. Len čo vyskočili z aut, už aj vydali rozkazy:
     </tei:p>
     <tei:p>
      „Všetci muži a ženy od šestnásť do šesťdesiat rokov kopať zákopy   pod cintorínom! Neuposlúchnutie sa prísne tresce.“
     </tei:p>
     <tei:p>
      Mladí i starí Lieskovčania so zachmúrenou tvárou a pod dozorom   nemilosrdných fašistických vojakov kráčali pod cintorín.
     </tei:p>
     <tei:p>
      „Schnell, schnell!“ kričal na Lieskovčanov, keď sa im videlo, že   pracujú pomaly.
     </tei:p>
     <tei:p>
      Miško v tieto dni mal všade oči, nos i uši. Aj teraz pobehal za   ostatnými pozrieť, čo sa to robí za cintorínom.
     </tei:p>
     <tei:p>
      Zastal pri drôtenom plote a hľadel na Lieskovčanov, ktorí pod   komandom desiatich vojakov kopali zákopy. Kopali neveselo a   neochotne.
     </tei:p>
     <tei:p>
      „Čo tu robíš?“
     </tei:p>
     <tei:p>
      Miško sa obrátil, Ištók sa usmieval na neho svojimi širočiznými   ústami.
     </tei:p>
     <tei:p>
      „Nič, len pozerám.“
     </tei:p>
     <tei:p>
      „A ja som myslel, že chceš pomôcť,“ nanovo sa zazubil Ištók.
     </tei:p>
     <tei:p>
      „Ja by som im nepomohol,“ odvetil vážne Miško.
     </tei:p>
     <tei:p>
      „A keby si musel?“
     </tei:p>
     <tei:p>
      „Ani vtedy nie!“ Miško teraz myslel na uja Ďura, Pála aj na Ivana   a bol presvedčený, že títo by rozkaz fašistických vojakov neposlúchli   a nešli by kopať zákopy.
     </tei:p>
     <tei:p>
      „Komm her!“ zakričal vtom na chlapcov nemecký vojak a posunkami   dal znať, že majú aj oni pomôcť kopať zákopy.
     </tei:p>
     <tei:p>
      „Ja veru nejdem,“ povedal Miško. Obrátil sa, že pôjde domov.
     </tei:p>
     <tei:p>
      No Ištók ho chytil za lakeť a riekol mu:
     </tei:p>
     <tei:p>
      „Keď si sa už zatáral na tento koniec, poď k nám.“
     </tei:p>
     <tei:p>
      Miško šiel, lebo vedel, že teraz Prokopovcom nebude chýbať. Malá   ošarpaná chalúpka stála uprostred hrboľatého dvora. Jej okná boly   malinké a vyzeraly ustrašene. O múr boly opreté lopaty a čakan.
     </tei:p>
     <tei:p>
      Pri chalúpke stála z dosák sbitá dreváreň. Chalúpka a dreváreň sa   navzájom podopieraly ako ťažko chorí starci. O dreváreň bola opretá   nenatretá truhla.
     </tei:p>
     <tei:p>
      Ištók vtiahol Miška do chalúpky, v ktorej bola izba a   kuchynka.
     </tei:p>
     <tei:p>
      Keď Ištók otvoril dvere do izby, Miško zazrel, ako Ištókov otec,   chudorľavý hrobár, skočil do postele a prikryl sa tenkou perinou bez   obliečky.
     </tei:p>
     <tei:p>
      „Tvoj otecko je chorý?“ spýtal sa súcitne Miško, keď sa vrátil do   kuchyne.
     </tei:p>
     <tei:p>
      „Čoby chorý!“ usmial sa tajnostkársky Ištók, „ale...“ vtom sa   Ištók zarazil.
     </tei:p>
     <tei:p>
      „Čo?“
     </tei:p>
     <tei:p>
      „Poviem ti, ale ani muk o tom ďalej, vieš?“ Miško vážne   prikývol.
     </tei:p>
     <tei:p>
      „Otecko nechce kopať zákopy. Povedal, že fašistom nebude kopať   zákopy. Vraj hroby im vďačne vykope, ale zákopy nie.“
     </tei:p>
     <tei:p>
      Do kuchyne vošla Ištókova mamička. Bola vysoká, ale suchá ako   triesočka.
     </tei:p>
     <tei:p>
      „Mama, toto je ten Miško,“ predstavoval ho Ištók.
     </tei:p>
     <tei:p>
      Vľúdne sa na Miška usmiala a prikývla hlavou, ako by ho už ktovie   odkedy poznala.
     </tei:p>
     <tei:p>
      „Syn môj, dnes aj horár kope zákopy. Mohol by si ísť teraz so mnou   do lesa na drevo.“
     </tei:p>
     <tei:p>
      „Áno, mama. A so saňami a či len tak na chrbtoch?“
     </tei:p>
     <tei:p>
      „So sánkami, ale vezmeme aj na chrbát. Kým je horár preč, musíme   to využiť. Veď ho poznáš, aký je skúpy ešte aj na suchý konárik.“
     </tei:p>
     <tei:p>
      Miško počúval a cítil potrebu pomôcť Ištókovi.
     </tei:p>
     <tei:p>
      „Pôjdem aj ja, pomôžem vám,“ ponúkol sa.
     </tei:p>
     <tei:p>
      Ale Ištókova mamička nechcela o tom ani počuť.
     </tei:p>
     <tei:p>
      „Len ty choď pekne domov, synček, aby ťa nenabili, že si dlho z   domu.“
     </tei:p>
     <tei:p>
      Miškovi prišlo na um, že je už naozaj dlho preč. Ale chcel ešte   počkať na Ištóka a jeho matku. Tá zobrala popruhy, skryla ich za   vestu a vyšla von. Ištók vytiahol z drevárne sánky a potom sa všetci   traja opatrne šuchli bránou na ulicu, potom cez dedinu smerom k   lieskovskému háju. Za hájikom sa rozprestieral les. Tam mali   Ištókovci namierené.
     </tei:p>
     <tei:p>
      Miško ich ešte na kúsku odprevadil, potom bežal domov.
     </tei:p>
    </tei:div>
    <tei:div type="chapter">
     <tei:head>
      OSLOBODENÍ
     </tei:head>
     <tei:p>
      V Košiciach už druhý deň trvaly pouličné boje. Miško chodil   skľúčený a myslel na svoju mamičku. Teraz oveľa častejšie vyťahoval   zpod košele plechové srdiečko. Otváral drobunké dvierka na medailónku   a so zahmlenými očami hľadel na maličkú podobizeň.
     </tei:p>
     <tei:p>
      Po takých chvíľach sa kedysi ťažko vracal ku skutočnosti. No   teraz, keď zem dunela a okenné tabule rinčaly, prebral sa skoro zo   spomienok.
     </tei:p>
     <tei:p>
      Do Košíc už vstúpila Červená armáda a nemilosrdne hnala z ich ulíc   a budov krvilačných fašistov.
     </tei:p>
     <tei:p>
      Miško teraz nejedol, nespal. Hneval sa na seba, že nie je veľký,   aby mohol niečo urobiť... Ale čo? Sám nevedel a cítil nesmiernu   radosť, že v Košiciach sú už tí hrdinskí vojaci, o ktorých Ďuro i ujo   Pál rozprávali s takou láskou.
     </tei:p>
     <tei:p>
      „Ach, prečo nemôžem byť teraz s Ďurom alebo s ujom Pálom!“
     </tei:p>
     <tei:p>
      Štátna hradská, ktorá sa vinula tri kilometre od Lieskoviec na   severozápad, len tak dunela od ťažkých tankov a nákladných aut.   Fašisti utekali z Košíc a čo sa im v tom veľkom zmätku podarilo   zachrániť, to vliekli so sebou.
     </tei:p>
     <tei:p>
      V Lieskovciach bolo ešte všetko hore nohami, aj keď už nemeckí   fašisti ušli a nechali zákopy nedohotovené.
     </tei:p>
     <tei:p>
      Miško si všimol, že otec Paľka Barana a Ištóka, rodičia Žofky   Dudášovej a rodičia všetkých jeho kamarátov mali z toho radosť,   potriasali si ruky a žiarili neobyčajným šťastím.
     </tei:p>
     <tei:p>
      Ale všimol si aj to, že Filipov otec a otec Laciho Sarvaša krčili   sa za záclonami a ustrašene nazízali na rozrušenú lieskovskú ulicu.   Boli bezradní a zo strachu pred budúcnosťou sa triasli.
     </tei:p>
     <tei:p>
      Veď ktovie, či im ešte bude tak dobre ako pred vojnou a za vojny?   Mohli drať kožu s chudobného človeka, a nič sa im nestalo. „Ale   teraz, kto vie, či sa skončením vojny nezavedú nové poriadky?“ Takto   rozmýšľali.
     </tei:p>
     <tei:p>
      A tých nových poriadkov sa najviac báli Filipovci, Sarvašovci a im   podobní vydriduchovia.
     </tei:p>
     <tei:p>
      Konečne prišli do Lieskoviec! Bolo to 12. januára 1945.
     </tei:p>
     <tei:p>
      Miško vbehol do kuchyne ako pojašený. Líca mu blčaly ako červené   maky a z úst sa mu sypaly nesúvislé slová:
     </tei:p>
     <tei:p>
      „Už sú tu! Prišli... majú čiapky s červenou hviezdou. Stoja na   námestí pred kostolom... plno ľudí okolo nich a spievajú... juj...   tak krásne spievajú...“
     </tei:p>
     <tei:p>
      Miško dopovedal, zvrtol sa a už ho nebolo. Hoci bola 20 stupňová   zima, nechal dvere otvorené — veď jemu bolo horúco, tak horúco, že aj   čiapku nechal pri peci na lavičke.
     </tei:p>
     <tei:p>
      Prokopka sa zababušila do vlniaka a náhlivo vykročila z domu.
     </tei:p>
     <tei:p>
      Na malom námestí pred kostolom stály dve nákladné autá. Práve z   nich povyskakovali vojaci Červenej armády. Už nespievali, ale s   úsmevom ďakovali Lieskovčanom za srdečné uvítanie. Boli premrznutí a   ustatí, ale rozradostnení a spokojní. Otec Paľka Barana, ktorý bol   robotníkom v košickej mydliarni, vedel trocha po rusky.
     </tei:p>
     <tei:p>
      Zval ich na obecný dom, kde vďační Lieskovčania pripravili pre   nich občerstvenie.
     </tei:p>
     <tei:p>
      „Spasibo, spasibo. Ale my nemáme čas, musíme ešte biť fašistov a   vyhnať ich z vašej krajiny,“ odpovedali po rusky.
     </tei:p>
     <tei:p>
      A vtedy Paľkova i Žofkina mama chytro niekam odbehly a ochvíľu   prinášaly dva veľké pecne chleba a slaninu. Iné ženy priniesly vo   vedrách horúci čaj. Načieraly plechovými i porcelánovými hrnčekmi a   podávaly ich osloboditeľom. Tí smädno pili, oblapiac hrnček oboma   rukami, aby sa aj takto rozohriali. Na ich tvárach sa zračila radosť.   Možno sa ani tak netešili darom, ako tomu, s akou starostlivosťou ich   obyvatelia Lieskoviec kŕmili a napájali.
     </tei:p>
     <tei:p>
      Gazdiná Prokopová stála na konci zástupu. Odtiaľto videla len tých   červenoarmejcov, čo sedeli na nákladnom aute. Ostatných zakrývali   ľudia.
     </tei:p>
     <tei:p>
      Očami hľadala muža. A zrazu ho zazrela prichádzať aj s Baranovým   švagrom. Prokop niesol bok slaniny a Baranov švagor celú šunku.
     </tei:p>
     <tei:p>
      Hoci Prokopka nebola žičlivá stvora, teraz s radosťou pozorovala,   ako si z jej dobre vysolenej a vyúdenej slaniny odkrojili dvaja mladí   červenoarmejci. Srdce sa jej rozradostnilo, no hneď ho zaliala i vlna   ľútosti.
     </tei:p>
     <tei:p>
      „Akí sú to pekní, mladí chlapci! A ako ďaleko sú od svojich   domovov! A ktovie, či im ženy, matky i deti žijú? Možno o nich nič   nevedia!“
     </tei:p>
     <tei:p>
      Mimovoľne si spomenula na spurné tváre fašistických vojakov, ktorí   aj ju nahnali kopať zákopy.
     </tei:p>
     <tei:p>
      „Kvôli nim musia trpieť, úbožiatka. Ale netrpia len oni, ale   mnohí, mnohí. Oh, keby už dobili tých hitlerovcov celkom, aby nikdy   viac nebola vojna...“
     </tei:p>
     <tei:p>
      Prokopku pri týchto ťažkých myšlienkach rozbolela hlava. Schladila   si ju snehom a bežala domov.
     </tei:p>
     <tei:p>
      Ochvíľu prinášala misu s koláčmi, ktoré napiekla pre rodinu.   Pretisla sa cez zástup k nákladnému autu a tam vtisla mladému   červenoarmejcovi do rúk misu.
     </tei:p>
     <tei:p>
      „Nate, jedzte, synkovia! Možno aj vám mamka také pekávala!“
     </tei:p>
     <tei:p>
      „Spasibo, mámuška!“ usmial sa zoširoka červenoarmejec a pustil sa   s kamarátmi do koláčov. Zapíjali ich horúcim čajom.
     </tei:p>
     <tei:p>
      Nad činom gazdinej Prokopovej sa nik nepozastavil. Dnešný deň bol   taký významný, že všetkému lieskovskému robotnému ľudu otváraly sa   dokorán srdcia láskou a povďačnosťou.
     </tei:p>
     <tei:p>
      Vtom padly Prokopkine oči na nákladné auto. Uzrela tam Miška. Asi   štyridsaťročný červenoarmejec s rapavou tvárou držal ho za plece a   čosi mu vážne rozprával. A Miško mal takú oduševnenú tvár ako dosiaľ   nikdy.
     </tei:p>
     <tei:p>
      „Mamička, aj ja chcem k Miškovi,“ poprosila Evička, ktorá k nej   práve pricupkala.
     </tei:p>
     <tei:p>
      Kým jej mohla Prokopka odpovedať, začal hovoriť jeden zo   sovietskych vojakov, že musia ísť hnať fašistov a že ďakujú   Lieskovčanom za pohostenie i za prijatie.
     </tei:p>
     <tei:p>
      A už zavrčaly v ťažkých nákladných autách motory. Červenoarmejci   vyskočili hore a lieskovskí chlapci dolu.
     </tei:p>
     <tei:p>
      Miško soskočil posledný.
     </tei:p>
     <tei:p>
      Dlho mával za odchádzajúcimi autami. Mával ešte aj vtedy, keď z   veľkých nákladných aut sa stály v diaľke malé škatuľky, ktoré potom   zabočily na hlavnú hradskú.
     </tei:p>
     <tei:p>
      Za jeho chrbátom ozval sa plač.
     </tei:p>
     <tei:p>
      Miško sa prudko otočil. Stála tam Žofka Dudášová s Ištókovou   sestričkou a rozotierala si jednou rukou slzy na tvári. V druhej   držala veľkú kyticu čačiny so šuškami, prizdobenú červenými ružičkami   z krepového papiera.
     </tei:p>
     <tei:p>
      „Už odišli, a ja som im to chcela dať,“ fikala Žofka. Potom, keď   zazrela Miška, zahanbila sa, že tak hlasno plače. Zvrtla sa a smutne   odišla s kyticou domov. Aj Miško sa pobral domov. Hlavu mal preplnenú   radostnými myšlienkami, ktoré ho priam niesly.
     </tei:p>
     <tei:p>
      V kuchyni si sadol na lavičku k peci a rozprával. Evka sedela pred   ním na nízkom stolčeku a počúvala s otvorenými ústami.
     </tei:p>
     <tei:p>
      „Evka, keby si vedela, ako pekne hovoril so mnou ten vojak, pri   ktorom som sedel na aute. Keď som mu povedal, ako sa volám, on mi, že   sa volá Sergej Ivanovič. A že aj on má takého chlapca, ako som ja,   ale že ho už tri roky nevidel...“
     </tei:p>
     <tei:p>
      „A čo ti povedal ešte?“ vypytovala sa ho dychtivo Evička.
     </tei:p>
     <tei:p>
      „Ach, mnoho, mnoho mi povedal a skoro všetkému som rozumel,“ mávol   hrdo rukou Miško.
     </tei:p>
     <tei:p>
      „A keď som mu povedal, že ja som len pastierik a žijem bez   rodičov, pritiahol ma k sebe a pohladkal ma po tvári. Ach, keby   všetci ľudia boli takí, ako sú oni,“ zavzdychal Miško a zahĺbil sa do   čerstvých spomienok.
     </tei:p>
     <tei:p>
      Miško, hoci mnoho predošlých nocí nespal, po tomto rušnom a veľkom   dni znova prebdel celú noc. Radostné spomienky mu odplašily spánok z   očí. Opájal sa slovami sovietskeho vojaka, ktorého nazval v duchu   hrdinom.
     </tei:p>
     <tei:p>
      „Slúžiš? U nás by si chodil na štátne trovy do škôl. A bol by z   teba inžinier alebo letec, alebo hocičo, na čo by si mal chuť.“
     </tei:p>
     <tei:p>
      ,U nás,‘ rozmýšľal Miško. „To je tá veľká krajina, kde niet   chudobných,“ spomínal na slová uja Bodnára.
     </tei:p>
     <tei:p>
      „Chcel by som byť v tej dobrej veľkej krajine, odkiaľ prišiel   Sergej Ivanovič. Chodil by som do škôl a bol by som... Ach, čím by   som bol? Chcel by som byť letcom alebo strojníkom, alebo   rušňovodičom, alebo...“ Miško sa zasmial. A zdalo sa mu, že jeho sen   by nemusel byť vždy len snom, keby aj tu žili ľudia, ako je Sergej   Ivanovič.
     </tei:p>
     <tei:p>
      Miško sníval. A medzitým Červená armáda oslobodzovala Prešov,   Veľkú Blatistú aj Opátovú.
     </tei:p>
    </tei:div>
    <tei:div type="chapter">
     <tei:head>
      PO VOJNE
     </tei:head>
     <tei:p>
      Vojna trvala ďalej. Nemeckí fašisti bezhlavo ustupovali. Ničili za   sebou mosty, tunely, vytrhávali koľajnice, rúcali telegrafné stĺpy.   No všetko to bolo znakom neodvratného pádu fašizmu.
     </tei:p>
     <tei:p>
      V Lieskovciach nastal nový život. Na obecnom dome čítal Miško   vyhlášku, na ktorej stálo, že Košice, Lieskovce a všetky dediny a   mestá, ktoré v roku 1938 boly odtrhnuté od Československa, navracajú   sa Československu.
     </tei:p>
     <tei:p>
      Miško predtým nikdy nepočul o národnom výbore. Teraz tieto slová   počul každý deň. Predsedom bol Žofkin otec, ktorý pracoval v   neďalekom kameňolome. Vo výbore boli aj otcovia niektorých Miškových   spolužiakov — ľudia chudobní a predtým zaznávaní. Ale bol tam aj   Martin Guľka, ktorý patril k bohatým.
     </tei:p>
     <tei:p>
      Gazda Filip len zpoza záclon vykukoval; a len z donesených zpráv   odhadoval svoju situáciu. No keď videl, že čakaný trest za sdieranie   ľudí zatiaľ neprichádza, opovážil sa zamiešať aj on do nového života.   Zprvu len opatrne, potom čoraz bezočivejšie zasahoval do verejných   vecí. Tváril sa ako milovník ľudu.
     </tei:p>
     <tei:p>
      Jano Filip, Miškov spolužiak, sa však nevedel preparovať. Preňho   chudobné deti ostaly aj naďalej otrhancami a žobrákmi.
     </tei:p>
     <tei:p>
      Každý deň prinášal niečo nové.
     </tei:p>
     <tei:p>
      Prokopkina vzdialená sestrenica odišla aj s deťmi do oslobodených   Košíc.
     </tei:p>
     <tei:p>
      Dom zatíchol.
     </tei:p>
     <tei:p>
      „Tí dvaja šarvanci narobili toľko kriku, že ma z toho až hlava   bolela. Hoci sú mi rodina, som rada, že sú preč,“ vravela Prokopka   mužovi.
     </tei:p>
     <tei:p>
      A práve vtedy pribehla Helenka. Bola uplakaná.
     </tei:p>
     <tei:p>
      „Otecko odišiel na vojnu, bude strieľať,“ oznamovala chvejúcim sa   hláskom. „Veru, bude strieľať,“ dodala už s detskou hrdosťou.
     </tei:p>
     <tei:p>
      „Aj Sýkora ide,“ obrátila sa Prokopka na svojho muža.
     </tei:p>
     <tei:p>
      „Kým sa vojna skončí, vyžiada si ešte veľa obetí,“ povzdychol si   Prokop. Potom veselšie doložil. „Ej, ale tí sovietski vojaci sú   udatní chlapíci. Už sú skoro pri Berlíne a len nedávno prešli hranice   svojej krajiny.“
     </tei:p>
     <tei:p>
      Miško sedel pri stole a oberal šalátové semienka. Zima sa pomaly   tratila a Prokopovci sa chystali na jarné práce. Miško už dva mesiace   nechodil do školy. Maďarský učiteľ po oslobodení odišiel z   Lieskoviec. Niektorí ľudia povrávali, že sa vrátil do Debrecína,   odkiaľ prišiel, iní tvrdili, že ho videli v Košiciach.
     </tei:p>
     <tei:p>
      Miškovi neprirástol k srdcu, preto sa s ním v mysli nezaoberal.   Myslel na učiteľa Hudého... „Keby prišiel učiť sem do Lieskoviec!   Aspoň kým trvá vojna, kým bývam tu,“ roztúžil sa Miško. „A potom, keď   sa vrátim k mamičke do Košíc, mohol by sa aj on ta   presťahovať...“
     </tei:p>
     <tei:p>
      Živo si predstavoval svoje stretnutie s pánom učiteľom, s Ďurom a   s ujom Bodnárom. Ani na chvíľu si nepripustil myšlienku, že by to   mohlo byť aj ináč.
     </tei:p>
     <tei:p>
      Zrazu sa k nemu pritmolila Čirbová Helenka. Oprela sa lakťom o   stôl a pozorovala Miška.
     </tei:p>
     <tei:p>
      „Už si u nás dlho nebola, Helenka,“ ozval sa k nej Miško.
     </tei:p>
     <tei:p>
      „Keď ma mamička nechce pustiť.“
     </tei:p>
     <tei:p>
      „K nám ťa nechce pustiť?“ urazila sa Prokopka... „A to prečo?“
     </tei:p>
     <tei:p>
      „Neviem. Ale raz ma už aj nabila, keď som plakala, že chcem ísť k   vám,“ smutne sa priznávala Helenka.
     </tei:p>
     <tei:p>
      „Ale toto!“ rozhorčila sa Prokopka. „A či sme my vari horší, ako   ste vy?“ nahnevala sa.
     </tei:p>
     <tei:p>
      A vtedy vošlia do kuchyne Helenkina mamička. lste začula posledné   Prokopkine slová. Rozpačite pozdravila, zagánila na Helenku a   oslovila Prokopku.
     </tei:p>
     <tei:p>
      „Bora, chcem ti niečo povedať.“ A žmurkla na izbové dvere.
     </tei:p>
     <tei:p>
      Prokopka si utrela ruky do zástery, otvorila dvere a zvedavo sa   vkolísala za Čirbovou do izby.
     </tei:p>
     <tei:p>
      Kým boly preč, Miško spravil veľa vecí: zachránil mlieko pred   vykypením, slial vodu zo zemiakov, ktoré sa už rozváraly, a   porozprával veľa pekných vecí o opátovskom pánu učiteľovi Helenke a   Evke.
     </tei:p>
     <tei:p>
      Keď ženy vyšly z izby, Prokopka si Miška skúmavo a nepriateľsky   zmerala. Zato Čirbová naňho ani nepozrela. Chvíľu ešte pobudla v   kuchyni, ale sedela ako na klincoch. Keď sa napokon poberala domov,   tvárila sa, ako by Miškov pozdrav nebola počula.
     </tei:p>
     <tei:p>
      Miško sa nad jej počínaním nezamýšľal. Ani nemal kedy, lebo   prišiel domov ustatý a zašpinený Prokop. Začal zoširoka rozprávať,   ako Nemci zničili kyseľský most a ako povytrhávali koľajnice a   zavalili tunel za Košicami. Pochválil chlapcov, čo z blízkeho i z   ďalšieho okolia prišli stavať dočasný drevený most.
     </tei:p>
     <tei:p>
      Bol večer.
     </tei:p>
     <tei:p>
      Miško sa ukladal na svoju lavicu. Počul, ako v izbe hlučne   rozpráva gazda Prokop.
     </tei:p>
     <tei:p>
      Miško zavrel oči a chcel spať. Ale zrazu si povšimol, že hlasy v   izbe zatíchly, potom počul len šepot. Miško sa obrátil na bok a vtedy   začul svoje meno.
     </tei:p>
     <tei:p>
      Zbystril sluch a posadil sa na lavici. Hlas, ktorý dosiaľ doliehal   z izby ako šepot, bol čoraz silnejší a rozhorčenejší. A znova začul   svoje meno.
     </tei:p>
     <tei:p>
      Miškovi to nedalo pokoja. Vedel, že počúvať za dverami je nepekné,   ale teraz hovorili o ňom... a on chcel vedieť, čo s ním Prokopovci   zamýšľajú.
     </tei:p>
     <tei:p>
      Skočil na nohy a na prstoch zašiel k dverám. Nemusel ani len uši   priložiť na kľúčovú dierku, lebo počul dobre:
     </tei:p>
     <tei:p>
      „...no kto by si to bol myslel, že chlapec s takou nevinnou tvárou   a s takým tichým správaním — je zlodej. Ale ja ho chytím pri tom,   uvidíš. Zatiaľ mu nič nepoviem, len ho budem pozorovať. Aká dobrá   duša je tá Čirbová, že ma pred ním varovala. Ona mi aj poradila, ako   mám postupovať, aby som ho chytila pri čine. A vieš, čo mi povedala   ešte? Že keď je Miško taký prefíkaný zlodej, že je vtedy skrz-naskrz   zlý. Preto nepúšťa k nám svoju Helenku. Vraj najlepšie by sme   urobili, keby sme chlapca poslali z Lieskoviec celkom preč...“
     </tei:p>
     <tei:p>
      „Nuž, ale chýba niečo v komore?“ ozval sa nedôverčivý i rozhorčený   hlas gazdu Prokopa.
     </tei:p>
     <tei:p>
      „Chýba? Nuž, iste chýba. Zakáľali sme. A keď vezme klobásu alebo   iné, ani si toho nevšimnem,“ riekla neisto Prokopka.
     </tei:p>
     <tei:p>
      „Neverím tomu... nechce sa mi veriť, že by Miško kradol. Veď je to   rozumný a statočný chlapec... nie je možné, žeby som sa mýli.“
     </tei:p>
     <tei:p>
      Ale Prokopka sa nedala. Zrazu bola veľmi zaujatá voči Miškovi a   oháňala sa slovami: „Uvidíš, ešte nám narobí galiby. Bolo by lepšie,   keby si ho poslal preč.“
     </tei:p>
     <tei:p>
      „No, uvidím ešte. Až sa Jančo vráti z vojny, Miška odvediem k jeho   matke, alebo odovzdám ho útulku...“
     </tei:p>
     <tei:p>
      „Jančo? Kto vie, kedy príde, a či príde vôbec! Veď odkedy   narukoval, niet po ňom ani chýru...“
     </tei:p>
     <tei:p>
      Miško sa zatackal. Musel sa chytiť stoličky. Urobil lomoz...
     </tei:p>
     <tei:p>
      Ale Prokopovci boli veľmi zahrúžení do rozhovoru. Lomoz stoličky   nezačul.
     </tei:p>
     <tei:p>
      Miško si ľahol a zadrgľovala ním zimnica. Znova sa posadil a chcel   vbehnúť do izby, aby povedal, že on nikdy nič neukradol. Až potom si   spomenul, že, veru, raz v Opátovej ukradol Kočiške krajec chleba i   pár pirohov, lebo bol hladný...
     </tei:p>
     <tei:p>
      ,Ale prečo prišla na mňa navravieť Helenkina mamička také veci,   ktoré nie sú pravdivé? Či jej niekto nahovoril o mne nepekné veci? Či   ona sama si to vymyslela? Ale prečo? Prečo?‘ Keď mal rozbitý nos,   ošetrila mu ho s materinskou starostlivosťou a láskavo sa ho   povypytovala na kadečo. A odvtedy sa s ňou nerozprával.
     </tei:p>
     <tei:p>
      ,A teraz prišla nahovoriť Prokopovcom, že som zlodej... a aby ma   poslali preč...‘
     </tei:p>
     <tei:p>
      Zastavil sa pri tejto myšlienke. „Ale veď... oj, a ako rád by som   šiel preč, k mamičke... Nech ma teda pošlú, a to čím skorej...‘
     </tei:p>
     <tei:p>
      Toto riešenie ho trocha uspokojilo. Ostal teda ležať a nešiel   Prokopovcom vysvetľovať, že to, čo vypočul za dverami, nie je   pravda...
     </tei:p>
     <tei:p>
      No predsa spal tejto noci veľmi nepokojne.
     </tei:p>
     <tei:p>
      Keď sa Miško ráno zobudil, mal sto chutí priznať sa Prokopovcom,   že vypočul všetko za dverami a že vyvráti ohováranie zlej Čirbovej.   Ale Prokop skoro ráno odišiel aj s ostatnými chlapmi na stavbu mosta   a s Prokopkou si o tom Miško netrúfal hovoriť.
     </tei:p>
     <tei:p>
      ‚Až sa gazda vráti, poviem mu,‘ myslel si Miško. ,A poviem mu aj   to, aby ma vzal k mamičke.‘
     </tei:p>
     <tei:p>
      Prokopka si všimla jeho bledú a utrápenú tvár, ale sa ho ani   slovkom nespýtala, čo mu je. Zato striehla po ňom ako kocúr na   myš.
     </tei:p>
     <tei:p>
      Keď sa gazda vrátil, hneď si šiel ľahnúť, lebo bol ustatý.
     </tei:p>
     <tei:p>
      A tak každý deň niečo prekrížilo Miškovi plány pohovoriť si o   tejto veci s gazdom. Napokon sa mu zdalo, že Prokopka je k nemu   vľúdnejšia. „Iste prišla na to, že nie je pravda, čo Helenkina mamka   nahovorila,“ namýšľal si. Miško aj z tejto príčiny mlčal.
     </tei:p>
     <tei:p>
      Medzitým kradmo a opatrne prichádzala jar. Krásna sanica sa   premenila na zablatenú a vozmi rozrytú cestu a z veľkolepého klzišťa   pri Baranových zostal špinavý a hlučne zurčiaci potok.
     </tei:p>
     <tei:p>
      Sneh sa celkom roztopil a na lúkach vykukly tenušké a slabé steblá   trávy. Chlapci a dievčatá hľadali snežienky a krútili z vrbín   píšťaľky.
     </tei:p>
     <tei:p>
      Miško zasa pásaval kravy. Do školy nechodil, lebo do Lieskoviec   nedošiel ešte nový učiteľ.
     </tei:p>
     <tei:p>
      Bol máj. Miško sedel na zemi, ľahostajne pukal bičom a myslel na   to, čo včera počul v kuchyni.
     </tei:p>
     <tei:p>
      „Každú chvíľu sa môže skončiť vojna,“ riekol gazda Prokop svojej   žene.
     </tei:p>
     <tei:p>
      Prokopka práve mútila maslo a zaťažko jej bolo odpovedať. Preto   Prokop pokračoval:
     </tei:p>
     <tei:p>
      „Hitler prehral, ukrutne prehral. Ak žije, mal by zaplakať nad   tým, čo dobyvačná vojna jeho národu priniesla. Toľko mŕtvych, sirôt a   mrzákov!“
     </tei:p>
     <tei:p>
      Prokopka zas len prikývla a mútila ďalej. Zato Miškovi pred oči   vyskočily strašné obrazy mŕtvych a dokaličených ľudí. Zachvel sa a   myslel radšej na to, ako bude dobre, keď sa vojna skončí a ľudia sa   nebudú zabíjať. S úzkosťou si spomenul na červenoarmejca Sergeja   Ivanoviča, ktorý už tri roky nevidel svojho syna. „Oh, len aby sa mu   niečo nestalo... aby sa šťastne vrátil domov!“
     </tei:p>
     <tei:p>
      Teraz znova začal premýšľať o tom, že poprosí gazdu Prokopa, aby   vyhľadal jeho matku... Vtom sa ozval zvon. V nezvyčajný čas a   nezvyčajným hlasom.
     </tei:p>
     <tei:p>
      „Čo sa stalo?“ vyskočil Miško so svojho miesta. Zaclonil si dlaňou   oči a zahľadel sa k dedine. Videl Lieskovce s drobnými chalúpkami i   veľkými domami, potôčik, ktorý sa vlnovite krútil povedľa cesty, a   kostol s vysokou, končistou vežou, kde syn lieskovského zvonára celou   silou rozkolembal zvon, aby čo najjasavejšie vyzváňal.
     </tei:p>
     <tei:p>
      Zvuky zvona boly neobyčajne krásne. Miško nadšene počúval.   Nevedel, že v tejto chvíli sa rozozvučaly zvony na celom svete, aby   oznámily ľuďom, že sa skončila vojna.
     </tei:p>
     <tei:p>
      Miško videl, ako sa Lieskovčania vracajú s polí domov, ako deti   vzrušene poskakujú, nevediac, čo sa robí.
     </tei:p>
     <tei:p>
      Aj Miška zachvátil nepokoj. Švihol bičom nad kravami a hnal ich   domov.
     </tei:p>
     <tei:p>
      „Mier! Skončila sa vojna! Je mier!“ Podávali si Lieskovčania túto   zprávu od úst k ústam. Potriasali si ruky, objímali sa, ale tí, ktorí   vo vojne stratili niekoho zo svojich drahých, žalostne sa   rozplakali.
     </tei:p>
     <tei:p>
      Večer bola slávnosť v obecnej sále. Napochytre, ale starostlivo   vyzdobená čečinou, s bielo-modrou-červenými i s čisto červenými   zástavkami bola preplnená sídenými Lieskovčanmi.
     </tei:p>
     <tei:p>
      Miško stál vonku pri dverách s Ištókom a s Paľkom Baranom. Žofka   bola v sále, vyobliekaná do krásneho kroja.
     </tei:p>
     <tei:p>
      Keď Miško došiel, práve hovoril Paľkov otec:
     </tei:p>
     <tei:p>
      „...áno, skončila sa vojna a máme mier. Fašistickí útočníci, ktorí   chceli zotročiť všetkých ľudí na svete, sú porazení. Od ich   zotročenia, od ich zverstiev nás ochránila slávna a víťazná Červená   armáda. Sme jej povďační z celého srdca a z celej duše. Nech žijú   naši osloboditelia a nech žije ich veľký a múdry vodca Stalin...“
     </tei:p>
     <tei:p>
      „Nech žije!“ kričal lieskovský ľud. Jeho hlas bol jednoliaty,   mohutný a úprimný.
     </tei:p>
     <tei:p>
      Miškovi vyhŕkly slzy a po chrbte sa mu rozbehly zimomriavky.
     </tei:p>
     <tei:p>
      Chcelo sa aj jemu kričať, ale nemohol. No celou dušou pociťoval   slávnostné chvíle dnešného mierového večera.
     </tei:p>
     <tei:p>
      Keď sa dav utíšil, Baran pokračoval.
     </tei:p>
     <tei:p>
      „A teraz, občania, môžeme radostne rozmýšľať o budovaní nového   života v našej vlasti. Krajšieho a spravodlivejšieho života, než aký   sme mali pred touto vojnou. My nechceme, aby človek človeka využíval   pre vlastné zbohatnutie, nechceme, aby sa v našej vlasti potulovali   nezamestnaní, my chceme, aby mal každý zabezpečenú prácu, aby každý   mohol žiť spokojným a šťastným životom...“
     </tei:p>
     <tei:p>
      Ľudia nadšene tlieskali a ktosi zakričal: „Tak je!“
     </tei:p>
     <tei:p>
      Keď sa Miško vracal domov, usilovne uvažoval: ,To akože i ja sa   budem mať dobre...‘ A potom si zrazu spomenul na slová hrdinu Sergeja   Ivanoviča: ,...takých ako ty, u nás štát dáva školiť na vlastné   trovy.‘
     </tei:p>
     <tei:p>
      ,Keby aj náš štát bol taký,‘ rozmýšľal Miško, ,to by mamičky   nemusely dávať svoje deti do sirotincov, lebo by sa mohly samy o ne   starať.‘
     </tei:p>
     <tei:p>
      Keď prechádzal popri gazdovstve Filipovcov, Janko vyskočil z brány   a okríkol ho posmievačne:
     </tei:p>
     <tei:p>
      „Žobrák, odkundes!“
     </tei:p>
     <tei:p>
      Miška už nezaliala horkosť, ale zlosť a nenávisť. Rozohnal sa a   udrel prekvapeného Janka tak silno do tváre, že sa ten zrútil na   zem.
     </tei:p>
     <tei:p>
      „A teraz môžeš utekať žalovať svojej matke, že som ťa chcel   zabiť,“ skríkol nad ním.
     </tei:p>
     <tei:p>
      Potom sa spokojne vracal domov.
     </tei:p>
    </tei:div>
    <tei:div type="chapter">
     <tei:head>
      ZÁZRAČNÝ LIST
     </tei:head>
     <tei:p>
      „Čo ti to sišlo na um tak zrazu odísť?“ čudoval sa gazda Prokop,   keď Miško pred neho predstúpil so slovami, že pôjde preč z   Lieskoviec.
     </tei:p>
     <tei:p>
      „Chcem si nájsť rodičov,“ odvetil chlapec.
     </tei:p>
     <tei:p>
      „No, veď, no! Najbližšie ťa zaveziem do mesta a pomôžem ti ich   nájsť. Teraz choď a vyžeň kravy na pašu!“
     </tei:p>
     <tei:p>
      Miško poslúchol, ale si zaumienil, že dotiaľ bude nástojiť na tom,   aby ho gazda vzal do mesta, kým mu nevyhovie.
     </tei:p>
     <tei:p>
      Keď sa vrátil s kravami domov, Prokopka mu vravela:
     </tei:p>
     <tei:p>
      „Hľadal ťa obecný sluha, máš ísť vraj na obecný dom.“
     </tei:p>
     <tei:p>
      „Ja? A načo?“ zľakol sa Miško.
     </tei:p>
     <tei:p>
      „Mne to nechcel povedať. Tak choď a chytro sa vráť!“
     </tei:p>
     <tei:p>
      Prokopka sa dívala za chlapcom, ako vychádza z brány. Zamyslela sa   nad ním.
     </tei:p>
     <tei:p>
      ,Nie je to zlý chlapec. Len raz neviem, prečo je Čirbová proti   nemu taká nasršená. Večne chodí za mnou a nahovára ma, aby som   chlapca poslala preč, lebo je zlodej a naničhodník. Ale muž má   pravdu. Miško je dobrý chlapec, len je trochu zanovitý...
     </tei:p>
     <tei:p>
      Ale čo je Čirbovej do Miška? Najbližšie jej poviem, že nemá srdca,   keď chce škodiť chlapcovi, čo je bez rodičov. Veru, poviem jej, že   nech sa stará radšej o svoju adoptovanú dcéru, a nie o Miška...‘
     </tei:p>
     <tei:p>
      Kým Prokopka takto rozmýšľala, Miško došiel na obecný dom. Na   dvore pred obecným domom ho prepadla taká úzkosť, že začal rozmýšľať,   či sa radšej nevrátiť domov.
     </tei:p>
     <tei:p>
      Z okna obecného domu ho zazrel obecný sluha, ktorý bol aj   bubeníkom.
     </tei:p>
     <tei:p>
      „Ty si od Prokopov, však?“ oslovil chlapca.
     </tei:p>
     <tei:p>
      Miško prikývol.
     </tei:p>
     <tei:p>
      „Tak nestoj tam a poď ďalej!“
     </tei:p>
     <tei:p>
      Miškovi búšilo srdce ako chytenému vtáčatku. Nazdával sa, že ho   zavolali kvôli Kočišovcom, od ktorých utiekol. Kým zaklopal na dvere,   niekoľkokrát prestúpil s nohy na nohu.
     </tei:p>
     <tei:p>
      „No, poď ďalej, čo sa bojíš,“ prihováral sa mu bubeník a postrčil   Miška pred stôl. Sedel za ním Paľkov otec. Ten sa na Miška vľúdne   usmial a zpod kamenného ťažidla vybral akýsi list.
     </tei:p>
     <tei:p>
      „Ty si Miško Sila, však? Videl som ťa viackrát s naším Paľkom, tak   sa na teba pamätám...“
     </tei:p>
     <tei:p>
      Miška pri jeho teplých slovách opúšťal strach. No keď sa ho Paľkov   otec začal vážnym hlasom vypytovať, či slúžil v Opátovej u   Kočišovcov, znova sa naľakal. A v strachu úpenlivo prosil:
     </tei:p>
     <tei:p>
      „Ujko, nechcem sa už tam vrátiť. Pani Kočišová ma bila a nedala mi   jesť...“
     </tei:p>
     <tei:p>
      Paľkov otec pozrel prekvapene na chlapca.
     </tei:p>
     <tei:p>
      „Kto ti povedal, že sa tam máš vrátiť? Nie, neboj sa, nikdy tam už   nebudeš slúžiť.“
     </tei:p>
     <tei:p>
      Miško uľahčene vydýchol.
     </tei:p>
     <tei:p>
      „Na národný výbor som ťa dal volať len preto, lebo ťa hladá učiteľ   Hudý. Tu je jeho adresa, máš mu hneď napísať. Hľadá ťa po celom kraji   už týždeň. Nevedel, kde žiješ.“
     </tei:p>
     <tei:p>
      Miškovi sa zakrútila hlava. Pred očami sa mu urobily kolieska, ale   trvalo to len zlomok sekundy. Potom radostne chytil Paľkovho otca za   ruku a pýtal sa ho:
     </tei:p>
     <tei:p>
      „Je to pravda? Pán učiteľ, môj dobrý pán učiteľ ma hľadá? A kde   je? Čo píše? Prosím vás, nehnevajte sa, ale ja som taký   šťastný...“
     </tei:p>
     <tei:p>
      Paľkov otec sa s porozumením usmial a potľapkal Miška po pleci.   Potom sa odvrátil, aby nepriviedol chlapca do rozpakov, že uzrel jeho   slzy...
     </tei:p>
     <tei:p>
      Lebo Miško plakal. Plakal slzami radosti, ktoré ho oslobodzovaly   od trpkých a chmúrnych myšlienok.
     </tei:p>
     <tei:p>
      Zobral list, pekne sa poďakoval a radosťou celý bez seba, vyletel   z obecného domu.
     </tei:p>
     <tei:p>
      Na ulici roztrhol obálku a nedočkavo čítal riadky, písané drahou   rukou jeho dobrého pána učiteľa:
     </tei:p>
     <tei:p>
      Milý Miško,
     </tei:p>
     <tei:p>
      si prekvapený, kto ťa hľadá, však? Chcem chytro vedieť o Tebe   všetko, preto hneď, ako prečítaš tento list, napíš mi na adresu: J.   Hudý, Bratislava, Dunajské nábrežie, č. 18. Srdečne ťa zdravím a   čakám Tvoj list.
     </tei:p>
     <tei:p>
      Tvoj učiteľ Hudý.
     </tei:p>
     <tei:p>
      Len toľko stálo v liste, ale Miško bol aj s tým nesmierne   spokojný.
     </tei:p>
     <tei:p>
      Prokopka ho už čakala pri plote.
     </tei:p>
     <tei:p>
      „Čo je?“ vypytovala sa ho zvedavo a s nepokojom.
     </tei:p>
     <tei:p>
      „Dostal som list. Tetka, pán učiteľ mi píšu...“
     </tei:p>
     <tei:p>
      „Tebe? Veď nevieš poriadne ani po maďarsky!“
     </tei:p>
     <tei:p>
      Miško vypleštil oči, potom pochopil.
     </tei:p>
     <tei:p>
      „Nie lieskovský, ale môj pán učiteľ. Ten, čo ma učil v   Opátovej!“
     </tei:p>
     <tei:p>
      A už aj bežal do kuchyne, aby hneď napísal list.
     </tei:p>
     <tei:p>
      No písanie mu išlo ťažko, lebo nevedel, s ktorého konca začať.   Jeho radosť bola taká veľká, že nebol schopný napísať jedinú súvislú   vetu. Vyšiel teda na dvor a dal sa rúbať drevo.
     </tei:p>
     <tei:p>
      Večer, keď už Prokopovci spali, Miško si znovu sadol k stolu a   začal písať:
     </tei:p>
     <tei:p>
      Milý, dobrý pán učiteľ!
     </tei:p>
     <tei:p>
      Som veľmi šťastný, pán učiteľ, že ste na mňa nezabudli. Ja som   vždy spomínal na Vás a túžil som stretnúť sa s Vami. A teraz z adresy   vidím, že ste veľmi ďaleko odo mňa. Ja tu slúžim u dobrého gazdu v   Lieskovciach a nemôžem sa dostať k vám. A tak by som Vás rád aspoň   videl!
     </tei:p>
     <tei:p>
      Prosím Vás, dobrý pán učiteľ, napíšte mi, ako ste prežívali koniec   vojny, čo je s ujom Ďurom a s ujom Bodnárom!
     </tei:p>
     <tei:p>
      Ani o nich som dosiaľ nepočul.
     </tei:p>
     <tei:p>
      Milý, dobrý pán učiteľ, ešte raz Vám ďakujem, že ste na mňa   nezabudli.
     </tei:p>
     <tei:p>
      Želám Vám všetko najkrajšie a najlepšie.
     </tei:p>
     <tei:p>
      Váš vďačný žiak
     </tei:p>
     <tei:p>
      Mišo.
     </tei:p>
     <tei:p>
      Moja adresa je:
     </tei:p>
     <tei:p>
      Michal Sila,
     </tei:p>
     <tei:p>
      u gazdu Prokopa,
     </tei:p>
     <tei:p>
      Lieskovce pri Košiciach.
     </tei:p>
     <tei:p>
      Keď Miško list dopísal, zalepil ho do obálky a napísal adresu.   Potom vyšiel na dvor, schladiť si rozpálené čelo.
     </tei:p>
     <tei:p>
      Nad zemou vládla pokojná noc. V korunách stromov šuchoril jemný   vánok. Priskočil aj k Miškovi, aby mu postrapatil vlasy.
     </tei:p>
     <tei:p>
      Miško sa oprel o plot. Pozrel na oblohu a zdalo sa mu, že aj   mesiac sa naňho priateľsky smeje.
     </tei:p>
     <tei:p>
      Orech, gazdov pes, priplichtil sa k chlapcovi. Miško zaboril ruku   do jeho hustej srsti a zdôveril sa mu: „Orech, dnes som veľmi   šťastný!“
     </tei:p>
    </tei:div>
    <tei:div type="chapter">
     <tei:head>
      MIŠKO ODCHÁDZA
     </tei:head>
     <tei:p>
      Kým neprišla odpoveď od pána učiteľa, Miško žil ako vo snách. Na   nič iné nemohol ani myslieť. Videl učiteľov vľúdny úsmev a cítil jeho   ruku na svojom pleci. Rozpomínal sa, ako vlieval doňho pocit   sebavedomia vtedy, keď ešte spával v maštali a pani Kočišová si ho   cenila menej ako svojho psa.
     </tei:p>
     <tei:p>
      O týždeň prišiel list.
     </tei:p>
     <tei:p>
      Miško chytro s ním vbehol do maštale, aby ho nikto nerušil a s   chvejúcimi sa rukami ho otváral. V liste stálo:
     </tei:p>
     <tei:p>
      Milý Miško!
     </tei:p>
     <tei:p>
      Som šťastný, že som Ťa po dlhom pátraní konečne našiel. Tvoj list   ma veľmi potešil, lebo vidím z neho, že si ešte na svojho starého   učiteľa nezabudol. Ja som myslel často na Teba, Miško. Aj vtedy, keď   sme už s ujom Ďurom, s Bodnárom a s ostatnými partizánmi bojovali so   zbraňou v ruke. Myslieval som na to, ako si pomáhal pri mojom   vyslobodení z rúk fašistických vojakov a ako si sa aj Ty pričinil o   to, že som neskôr mohol pomáhať pri oslobodzovaní našej vlasti   Sovietskou armádou. Myslel som na Teba a mal som obavu, či si na   svoju odvahu ťažko nedoplatil. Nepíšeš mi nič, ako si sa dostal z   Opátovej do Lieskoviec a prečo nie si u svojej matky. To mi   porozprávaš až ústne — dobre? Žiaľ, musím Ti oznámiť smutnú zprávu.   Ďuro, náš statočný Ďuro, nedožil sa dňa víťazstva. Skonal dva dni po   tom, čo ho trafila nepriateľská guľka do pľúc. Bolo to druhého   februára pri Bukových horách. Tam je aj pochovaný. Spomínam naňho s   úctou a s vďačnosťou.
     </tei:p>
     <tei:p>
      Ujo Bodnár má ranenú nohu. No napriek tomu už pracuje usilovne v   prospech ľudu...
     </tei:p>
     <tei:p>
      Miškovi sa už posledné dve vety slialy dokopy. Zalialy ho   slzy.
     </tei:p>
     <tei:p>
      „Ach, už nikdy neuvidím ujka Ďura, už nikdy sa s ním   neporozprávam. Už nikdy nepocítim pach jeho tabaku... A Marka? Ach,   Marka! Ako znáša jeho stratu? Veď sa po vojne chceli sosobášiť!“
     </tei:p>
     <tei:p>
      Miško ledva zdržal slzy. Trvalo to chvíľu, kým sa uspokojil   natoľko, že mohol pokračovať v čítaní.
     </tei:p>
     <tei:p>
      O Pálovcoch viem toľko, že sa šťastlivo dožili konca vojny a teraz   ujo Pál je predsedom MNV. Nerád spomínam na tomto mieste statkára   Kočiša, ale iste si aj na neho zvedavý. Zatiaľ si žijú tak, ako žili   predtým.
     </tei:p>
     <tei:p>
      Milý, Miško, záverom Ti oznamujem, že by som Ťa chcel vidieť a   porozprávať sa s Tebou o Tvojej budúcnosti. A preto Ťa prosím, ihneď   sbal svoje veci a príď ku mne do Bratislavy! Železnicou nemôžeš, lebo   trať, mosty i tunely zničili ustupujúci fašisti, ale popros svojho   gazdu, nech ťa odvezie do Košíc na Okresný výbor KSS a tam sa žiadaj   k ujovi Bodnárovi! Ten má v najbližších dňoch prísť služobne do   Bratislavy. Súčasne aj jemu píšem, aby Ťa zobral so sebou.
     </tei:p>
     <tei:p>
      Nemeškaj dlho, Miško môj, ale príď skoro!
     </tei:p>
     <tei:p>
      S netrpezlivosťou Ťa očakáva
     </tei:p>
     <tei:p>
      Tvoj učiteľ Hudý.
     </tei:p>
     <tei:p>
      Miško si šťastne vydýchol. Hruď sa mu dmula radosťou a chcelo sa   mu kričať, jasať a smiať sa.
     </tei:p>
     <tei:p>
      „Prídem za vami, určite prídem,“ šepkal si.
     </tei:p>
     <tei:p>
      Vyšiel z maštale ako znovuzrodený. Slnko sa naňho vľúdne usmievalo   a nad dvorom preletel kŕdlik vrabcov. Oveľa veselšie čvrlikaly ako   kedykoľvek predtým. I včielka, čo si sadla na bodľač pri plote,   celkom ináč bzučala ako inokedy.
     </tei:p>
     <tei:p>
      Všetko bolo zrazu jasné, usmievavé a radostné. To iste všetko   prečaril učiteľov zázračný list.
     </tei:p>
     <tei:p>
      Vletel s nim do kuchyne. Gazdiná práve pomáhala z vajíčka malému   kačiatku.
     </tei:p>
     <tei:p>
      „Teta, idem do Bratislavy... Pán učiteľ ma volá k sebe...“ skríkol   radostne Miško.
     </tei:p>
     <tei:p>
      „Ako?“ nechápala gazdiná a zvedavo natrčila hlavu, keď zazrela v   Miškových rukách list.
     </tei:p>
     <tei:p>
      „Čítajte,“ podstrčil jej ho pod samý nos. Gazdiná chytro vložila   novovyliahnuté kačiatko do košíka, prikryla ho handrou a položila nad   pec. Potom si utrela ruky o sukňu a prevzala Miškov list.
     </tei:p>
     <tei:p>
      Kým Prokopová preslabikovala celý list, došiel s poľa domov aj   gazda Prokop.
     </tei:p>
     <tei:p>
      „Čo to máš?“ spýtal sa ženy, ktorú našiel zahľadenú do listu.
     </tei:p>
     <tei:p>
      „Predstav si, Miško má ísť do Bratislavy!“
     </tei:p>
     <tei:p>
      „Čóóó?“ neveril gazda.
     </tei:p>
     <tei:p>
      A teraz on sa chopil listu a čítal ho.
     </tei:p>
     <tei:p>
      „No?“ začudoval sa, keď dočítal do konca. Prešiel kuchyňou k   vedru, napil sa vody, utrel si rukávom ústa a spýtal sa:
     </tei:p>
     <tei:p>
      „A ty chceš ísť?“
     </tei:p>
     <tei:p>
      „Pravdaže, ujko, a veľmi!“
     </tei:p>
     <tei:p>
      Gazda sa nanovo zamyslel. Tvár sa mu zachmúrila a Miško sa zľakol,   že sa naňho gazda osopí. No gazda, po chvíli, mierne a láskavo   povedal:
     </tei:p>
     <tei:p>
      „Nuž, keď je tak, nebudeme ti brániť. Iste dosiahneš veľa v   živote, lebo si rozumný, príčinlivý a statočný chlapec...“
     </tei:p>
     <tei:p>
      Miška zalial rumenec. Takto pekne k nemu ešte gazda Prokop   nehovoril. Stál trocha v rozpakoch, lebo ho čosi nutkalo objať gazdu   a bozkať ho na zarastené líce. Dnes mal Miško vôľu vyobjímať a   vybozkávať celý svet.
     </tei:p>
     <tei:p>
      „A kedy chceš odísť?
     </tei:p>
     <tei:p>
      „Ja by som už hoci...“
     </tei:p>
     <tei:p>
      Miško chcel povedať „ihneď“, ale cítil, že by tým Prokopovcov   urazil a preto po chvíli povedal: „Zajtra.“
     </tei:p>
     <tei:p>
      Ešte nikdy slnko tak jasavo nežiarilo ako v to júnové ráno, keď   Miško s batôžkom nasadol na gazdov voz.
     </tei:p>
     <tei:p>
      „A toto si zabudol,“ pribehla k nemu Evka so sošitom, čo dostal na   Vianoce od gazdu.
     </tei:p>
     <tei:p>
      „A napíš nám, ako sa ti v tej Bratislave bude vodiť,“ nakazovala   mu Prokopka, keď gazda zapukal bičom nad koňmi.
     </tei:p>
     <tei:p>
      „Napíšem, tetka, určite napíšem...“
     </tei:p>
     <tei:p>
      Miško odchádzal z Lieskoviec v ústrety krajšiemu životu, a predsa   na dne srdca pocítil akýsi bôľ. Veď tu zanechával dobrých kamarátov,   čo ho mali radi. Keď im Miško minulého dňa oznámil svoje rozhodnutie,   div sa nerozplakali. A aj svojho gazdu mal rád. Prokopovci boli dobrí   a spravodliví ľudia. ,A to iste preto, že nie sú bohatí,‘ uzatváral   svoje myšlienky Miško.
     </tei:p>
     <tei:p>
      Kone cválaly po tej istej hradskej, čo i pred pol rokom, keď Miško   prišiel do Lieskoviec.
     </tei:p>
     <tei:p>
      ,Oj, čo všetko sa odvtedy stalo!‘ rozpomínal sa Miško.
     </tei:p>
     <tei:p>
      ,Vtedy bol sneh, tma a chytala sa ma úzkosť... A dnes je všade   plno slnka, kvetov a ja som šťastný... Dnes, dnes sa už iste stretnem   s mamičkou!‘
     </tei:p>
     <tei:p>
      Gazda mlčky sedel na kozlíku a zdalo sa, že podriemkáva. Miškovi   to nevadilo. Mohol sa venovať myšlienkam.
     </tei:p>
     <tei:p>
      Čoskoro zazreli Košice.
     </tei:p>
     <tei:p>
      Celé mesto sa kúpalo v slnku. Červené, čierne i sivé strechy   domov, kopule kostolov a fabrické komíny sa čoraz väčšmi   približovaly. Zanedlho bolo čuť aj hurhaj mesta. Autá, električky,   vozy, motorky, bicykle a záplava ľudí sa miesily po košických   uliciach.
     </tei:p>
     <tei:p>
      Miško sa díval zôkol-vôkol, kým ho z očarenia nevytrhly gazdové   slová: „Už sme tu.“
     </tei:p>
     <tei:p>
      Gazda zatiahol opraty a kone sa zastavily pred veľkou budovou. Nad   bránou bola pripevnená tabuľa s nápisom: Okresný sekretariát KSS.
     </tei:p>
     <tei:p>
      „Tak, Miško, už sme tu. Tvoj ujo Bodnár pracuje v tejto budove.   Ber si batôžtek, lebo sa už idem s tebou rozlúčiť. Musíme ešte dnes   okopať zemiaky.“
     </tei:p>
     <tei:p>
      Miško zobral s voza neveľký batôžtek. Mal v ňom koláče — posledný   dar od Prokopky. Stál teraz pred gazdom a nevedel, čo mu povedať na   rozlúčku.
     </tei:p>
     <tei:p>
      „Tak, Miško, želám ti veľa šťastia v živote. Drž sa a s poctivej   cesty nikdy nezíď! No, sbohom!“
     </tei:p>
     <tei:p>
      Pritisol chlapca k sebe, potom sa vyteperil na voz, zakýval ešte   rukou a odhrkotal.
     </tei:p>
     <tei:p>
      Miško stál pred Okresným sekretariátom a smutne sa díval za gazdom   Prokopom. A díval sa za ním dotiaľ, kým jeho vozík nezašiel za roh   ulice. Vtedy mu vhuplo do hlavy, že gazdovi ani nepoďakoval. Veľmi ho   to mrzelo. Ale bežať za ním už nemohol.
     </tei:p>
     <tei:p>
      Až teraz si plne uvedomil, že sa má stretnúť s ujom Bodnárom. S   tým ujom Bodnárom, ktorý ešte tesne pred obsadením Košíc chodil do   Opátovej k ujovi Pálovi. A k tomu istému ujovi Bodnárovi, ktorý   vlani, keď ešte zúrila vojna, vyšiel z lesa a odovzdal mu list pre   uja Pála.
     </tei:p>
     <tei:p>
      ,Ach, ujo Bodnár!‘ zohrialo sa mu srdce spomienkou.
     </tei:p>
     <tei:p>
      A zrazu ho pochytila túžba čím skôr ho uzrieť.
     </tei:p>
     <tei:p>
      Chytro vybehol hore schodmi. Vbehol do prvej kancelárie a udýchaný   oznámil mladému dievčaťu pri písacom stroji!
     </tei:p>
     <tei:p>
      „Pani, hľadám uja Bodnára.“
     </tei:p>
     <tei:p>
      Dievča obrátilo k Miškovi tvár a s úsmevom odpovedalo:
     </tei:p>
     <tei:p>
      „Súdruh Bodnár tu nie je teraz.“
     </tei:p>
     <tei:p>
      Miško sa zľakol.
     </tei:p>
     <tei:p>
      „A kde je?“
     </tei:p>
     <tei:p>
      „Išiel služobne do Mysloviec. Poobede sa vráti. Príď potom!“
     </tei:p>
     <tei:p>
      Miškovi sa uľahčilo. Poďakoval a vyšiel na ulicu. Pomyslel si, že   zatiaľ vyhľadá svoju matku.
     </tei:p>
     <tei:p>
      ,Spýtam sa pani domácej, možno bude vedieť, kde býva, a poobede   prídem za ujom Bodnárom.‘
     </tei:p>
     <tei:p>
      Zamieril k ulici, kde voľakedy býval, a potom k veľkému ošarpanému   domu. Znova kráčal starou známou chodbou, znova prechádzal popri   oblôčikoch pivničného bytu. Chcelo sa mu na chvíľu postáť pri nich,   ale potom iba okom mihol tým smerom. Pred dierou so schodmi, z ktorej   vychádzal známy pach plesne, zrýchlil krok.
     </tei:p>
     <tei:p>
      „Načo sa zastavovať, keď tam už nebýva mamička?“
     </tei:p>
     <tei:p>
      Kráčal hore schodmi. Ústa mal pootvorené, aby sa mu ľahšie   dýchalo. Výstup po schodoch ho nenamáhal, ale i tak sa chvel na celom   tele. Celý vzrušený zastavil sa na prvom poschodí pred bielymi   dverami. Za nimi bývala pani domáca v nádhernom päťizbovom byte.
     </tei:p>
     <tei:p>
      Miško zazvonil.
     </tei:p>
     <tei:p>
      Nič. Nikto neprichádzal.
     </tei:p>
     <tei:p>
      Zazvonil ešte raz.
     </tei:p>
     <tei:p>
      Ozvaly sa pomalé šuchotavé kroky. A hneď sa aj odchýlily dvere,   aby domáca mohla cez ne vystrčiť hlavu.
     </tei:p>
     <tei:p>
      Jej tvár sa leskla blahobytom. Bola tučnejšia a červenšia, než   bývala v rokoch, kedy ju Miško vídaval.
     </tei:p>
     <tei:p>
      „Čo chceš?“ spýtala sa ho ostro, pripravená každú chvíľu zacapiť   dvere. Miška zrejme nepoznala.
     </tei:p>
     <tei:p>
      „Pani domáca, nepoznáte ma? Ja som predsa Miško. Moji rodičia   bývali v pivnici. Pamätáte sa? Mamička bola kolportérkou a chodila   vám riadiť izby.“
     </tei:p>
     <tei:p>
      Žena pootvorila dvere a prekvapene tľapla rukami. Pokyvovala   tučnou hlavou, až sa jej líca triasly.
     </tei:p>
     <tei:p>
      „Ty že si Miško? Ako si len narástol! Nebola by som ťa spoznala,   veru, nie!“ potom stíšila hlas: „Vieš, pozvala by som ťa dovnútra,   ale môj Juríček je veľmi chorý.“
     </tei:p>
     <tei:p>
      Miško sa súcitne zatváril. Bol však už netrpezlivý.
     </tei:p>
     <tei:p>
      „Ja sa i tak ponáhľam, pani domáca. Prišiel som sa iba spýtať na   adresu svojich rodičov. Prosím vás pekne, pani domáca, povedzte mi,   kde sa odsťahovala moja mamička?“
     </tei:p>
     <tei:p>
      „Tvoja matka? Ty o tom nevieš? Veď pred troma rokmi umrela.“
     </tei:p>
     <tei:p>
      Ani blesk by nebol Miška omráčil väčšmi ako tieto slová.
     </tei:p>
     <tei:p>
      „Umrela...“ opakoval nechápavo. „Umrela...“ Pery sa mu chvely a   oči sčervenely.
     </tei:p>
     <tei:p>
      „To nie je možné! To nie je možné! Mamička iste žije! Pani domáca,   povedzte mi, že žije! Povedzte, prosím vás, hneď teraz, lebo... ja   neviem, ale ja... ja...“ schytil ju kŕčovito za obe ruky a stískal   ich tak, div ich nevykĺbil.
     </tei:p>
     <tei:p>
      Domáca zmäteno ustúpila. Vyprostila si ruky z Miškovho sovretia a   súcitne riekla:
     </tei:p>
     <tei:p>
      „Nuž, čo ti povedať, keď je tak,“ vypúšťala váhavo z úst, ako by   uvažovala, či nimi nezapríčini nejaké nešťastie.
     </tei:p>
     <tei:p>
      „Nie, nie, nie! Mamička musí žiť, veď mi v sirotinci vravela, že   ma čoskoro vezme k sebe, že raz budeme spolu. A teraz? Vy vravíte, že   umrela? Umrela? To nie je pravda!“
     </tei:p>
     <tei:p>
      Tieto slová mal na jazyku, ale vyriecť ich nemohol. Zrazu ho   podlomila taká slabosť, že sa mimovoľne oprel o zábradlie. Svet sa   pred ním zatemnel. Trvalo to však len krátko. Ochvíľku rozšírenými   očami znova začal vnímať okolie. Zdalo sa pochmúrnejšie. a oveľa   nevľúdnejšie. Radosť, ktorá ho len pred chvíľou hriala, touto osudnou   zprávou zamrela v ňom.
     </tei:p>
     <tei:p>
      „Poď dnu! Posedíš si v kuchyni, kým sa trochu preberieš,“ začul   Miško ako by z diaľky súcitný hlas domácej. I jej málo citlivým   srdcom otriasla bolesť, ktorá sa zračila v chlapcovej tvári.
     </tei:p>
     <tei:p>
      Miško pokrútil hlavou. Jasne bolo na ňom vidieť, ako ťažko sa mu   tlačia slová z úst.
     </tei:p>
     <tei:p>
      „Teda umrela,“ vyšepol konečne cudzím, dutým hlasom. „Umrela.“
     </tei:p>
     <tei:p>
      Domáca prikývla. Chytila ho za ruku a ťahala do kuchyne. Miško sa   jej neprítomne vyprostil.
     </tei:p>
     <tei:p>
      „Prečo umrela?“ pýtal sa trasľavým hlasom.
     </tei:p>
     <tei:p>
      „Tuberkulóza, tak som to počula. A možno, i to ju utrápilo, že   tvoj otec bol taký, no...“ zháčila sa, „...no, taký pijan!“
     </tei:p>
     <tei:p>
      „Teda umrela,“ opakoval znova. Ešte stále nechcel tomu veriť. „A   otec?“
     </tei:p>
     <tei:p>
      „Tvojho otca som videla raz na stanici. Je nosičom,“ odvetila pani   domáca.
     </tei:p>
     <tei:p>
      Keď Miško kráčal dolu schodmi, zdalo sa mu, že kráča z matkinho   pohrebu. Všetky spomienky na ňu zrazu mu oživly v pamäti. Videl ju   vychudnutú, ubiedenú, no vždy usmievavú, ako by všetky jej trápenia   nič neznamenaly.
     </tei:p>
     <tei:p>
      Pred pivničnými dverami, ktoré jeho matka tak často drhla, aby   bolo vidno, že za nimi bývajú ľudia, na chvíľu sa zastavil. Čosi ho   mocne pridržiavalo na mieste, čosi ako by mu šepkalo: „Postoj chvíľu!   Možno za krátko ponesie celú kopu novín a pomôžeš jej!“
     </tei:p>
     <tei:p>
      Hlasne a bolestne zastonal. Pohol sa a vyšiel na ulicu. Dlho sa   bezcieľne motal po uliciach, nevnímajúc ruch okolo seba. Trúbenie   aut, cengot električiek, smiech a hovor ľudí prichádzal k nemu ako   ozvena iného sveta. Vrážal do ľudí a oni zas do neho. Nepočul nádavky   a upozornenia, aby nechodil ako slepý: jeho sa už nič netýkalo.
     </tei:p>
     <tei:p>
      Blúdil po uliciach s veľkou ranou v srdci. Nemyslel, kde ide, ako   ide, nemal nijaký cieľ. Preto prekvapene zastal, keď sa zrazu ocitol   pred mestským cintorínom.
     </tei:p>
     <tei:p>
      Vošiel. Rozhliadol sa. V popredí sa pýšily krypty bohatých ľudí.   Mramorové hrobky, sochy, znázorňujúce umierajúcu holubicu, alebo   prelomený stĺp.
     </tei:p>
     <tei:p>
      Chytro prešiel popri týchto stánkoch mŕtvych. Vedel, že medzi nimi   márne bude hľadať matkin hrob.
     </tei:p>
     <tei:p>
      Nádhera postupne mizla. Miško už kráčal medzi skromnejšími, no   starostlivo opatrovanými hrobmi.
     </tei:p>
     <tei:p>
      ,Ani tu nie je!‘ smutne si pomyslel. ,Veď kto by jej doniesol   veniec, alebo hoci len kytku skromných kvetov. Otec? Ach, ten iste   nie!‘
     </tei:p>
     <tei:p>
      Bol už na druhom konci cintorína. Zastal. Tu pochovávajú tých   najbiednejších. Tých, ktorí boli vylúčení zo života, na ktorých sa po   smrti hneď zabúdalo. Začal hľadať matkin hrob. Hľadal dlho, ale ho   nenašiel. ,Iste leží v niektorom hrobe, čo nemá ani drevený kríž s   nápisom,‘ uvažoval chlapec a so slzami v očiach sa pobral s   cintorína. Niekoľkokrát sa ešte obrátil, ako by rozmýšľal, či sa   nevrátiť a znova sa nepustiť do hľadania. Vedel však, že by to bolo   márne.
     </tei:p>
     <tei:p>
      Ochvíľu znova kráčal k mestu.
     </tei:p>
    </tei:div>
    <tei:div type="chapter">
     <tei:head>
      STRETNUTIE S OTCOM
     </tei:head>
     <tei:p>
      Miško sa ponáhľal na stanicu. Hlavou mu víril prúd myšlienok.   ,Otec! Aký je teraz? Či sa zmenil? Pije ešte stále?‘
     </tei:p>
     <tei:p>
      Mal naňho len zlé spomienky, ktoré mu vedely strpčovať život. Ale   teraz ho šiel hľadať, lebo ho chcel vidieť, chcel s ním hovoriť.
     </tei:p>
     <tei:p>
      Vošiel do staničnej haly. Hluk, krik amplionov, piskot rušňov, to   všetko ešte zväčšovalo Miškov zmätok.
     </tei:p>
     <tei:p>
      No on sa predieral cez zástupy a každému staršiemu chlapovi s   obnosenejším oblekom skúmavo pozrel do tváre.
     </tei:p>
     <tei:p>
      Zrazu ho chytil ktorýsi železničiar za plece.
     </tei:p>
     <tei:p>
      „Už chvíľu ťa pozorujem. Hľadáš vari niekoho?“
     </tei:p>
     <tei:p>
      „Áno, hľadám otca.“
     </tei:p>
     <tei:p>
      „A kde cestuješ?“
     </tei:p>
     <tei:p>
      „Necestujem. Môj otecko je nosič a chcem sa s ním rozprávať!“
     </tei:p>
     <tei:p>
      „Nosiči stoja pri ,príchode‘ vlakov. Tam ho možno nájdeš. A ako sa   voláš?“
     </tei:p>
     <tei:p>
      „Sila.“
     </tei:p>
     <tei:p>
      „Sila? Aha! Pred chvíľou som ho videl sedieť pri ,príchode‘ na   vozíku.“
     </tei:p>
     <tei:p>
      Miško sotva poďakoval a už sa aj predieral von zo staničnej haly   naznačeným smerom.
     </tei:p>
     <tei:p>
      Pred východom stálo len niekoľko ľudí. A bol tam naozaj malý,   plochý vozík a sedel na ňom človek. Bol napolo odvrátený od   prichádzajúceho Miška. Vlasy mal už sivé a tvár vpadnutú.
     </tei:p>
     <tei:p>
      Pod Miškom sa zachvely nohy.
     </tei:p>
     <tei:p>
      Zastal pred nosičom. Ten sa k nemu skrutol a zahľadel sa   naňho.
     </tei:p>
     <tei:p>
      „Chcem... hľadám nosiča Silu,“ vyriekol nesúvisle Miško.
     </tei:p>
     <tei:p>
      „To som ja!“ odvetil nosič udivene.
     </tei:p>
     <tei:p>
      Miško niekoľkokrát prehltol slinu, potom zachrípnutým hlasom   zvolal:
     </tei:p>
     <tei:p>
      „Otecko... ja som — Miško.“
     </tei:p>
     <tei:p>
      Nosič vyvalil na chlapca oči. „Čo... čo to vravíš? Miško?   Ako?“
     </tei:p>
     <tei:p>
      A už vstal s plochého vozíka, nahrbený a trasľavý ako starec a   chytil chlapca za plecia.
     </tei:p>
     <tei:p>
      „Naozaj, ty si Miško? Môj syn?“
     </tei:p>
     <tei:p>
      Miško prikývol. Od dojatia nemohol preriecť ani slovka. Keď videl   otca takého prekvapeného — a šťastne prekvapeného — zrodil sa v ňom   cit, teplý, synovský, rozohrievajúci srdce.
     </tei:p>
     <tei:p>
      Nepovedal nič, len horlivo prikývol hlavou a chytro vyťahoval zpod   košele — plechové srdiečko.
     </tei:p>
     <tei:p>
      „Tu je mamička.“
     </tei:p>
     <tei:p>
      Miško otvoril medailónik a otec sa doňho zadíval. No nevydržal   dlho. Zrazu si prikryl rukou tvár, aby chlapec nevidel, ako sa mu   tlačia do očú slzy. Chytil Miška a pritisol ho k sebe.
     </tei:p>
     <tei:p>
      „Miško, odpusť mi, syn môj!“ Hladkal mu vlasy a potom trasľavým   hlasom šepkal: „Odpusť, odpusť, bude už dobre!“ Miško sa div   nerozplakal od pohnutia.
     </tei:p>
     <tei:p>
      Napokon sa obaja upokojili. Sadli si na plochý vozík a ako by boli   stratili reč, chvíľu mlčali.
     </tei:p>
     <tei:p>
      „Mamička...“ začal napokon otec.
     </tei:p>
     <tei:p>
      „Viem, už viem!...“ vzdychol si Miško bolestne.
     </tei:p>
     <tei:p>
      „Musíme sa s tým uspokojiť, syn môj,“ potešoval otec syna.   „Mamička veľmi trpela, že ste neboli pri nej. Preto aj tak skoro   umrela.“
     </tei:p>
     <tei:p>
      A teraz musel Miško vyrozprávať, ako žil cez tie roky odlúčenia.   Rozprával tak, ako by ho počúvala aj mamička. Spomínal Ďura, Marku,   Pálovcov i Jožka a pána učiteľa. A žaloval sa na Kočišovcov. Podrobne   vylíčil svoj útek z Opátovej.
     </tei:p>
     <tei:p>
      Keď došiel Miško v rozprávaní po Lieskovce, otec prudko vyskočil a   prekvapene sa spýtal:
     </tei:p>
     <tei:p>
      „Ty si bol v Lieskovciach?“
     </tei:p>
     <tei:p>
      „Áno. Žil som tam od zimy, odkedy ma gazda Prokop...“
     </tei:p>
     <tei:p>
      „Ale to si sa teda musel stretnúť aj s Helenkou,“ prerušil ho   vzrušený otec.
     </tei:p>
     <tei:p>
      „S ktorou?“ nechápal napochytre chlapec.
     </tei:p>
     <tei:p>
      „Nuž s tvojou sestričkou. Adoptovala ju bezdetná roľnícka rodina,   keď tvoja matka umierala.“
     </tei:p>
     <tei:p>
      „Ale... ale... ktorá?“ Miško s vytreštenými očami zahľadel sa v   duchu zpät do Lieskoviec a hneď si predstavil Čirbovie Helenku.
     </tei:p>
     <tei:p>
      „Adoptovali ju Čirbovci. Nepoznáš ich?“
     </tei:p>
     <tei:p>
      Miškovi sa zakrútila hlava.
     </tei:p>
     <tei:p>
      „Čirbovie Helenka... moja sestrička... ona je moja sestrička?“   Miško zprvu nechápal, no potom sa mu všetko ujasnilo.
     </tei:p>
     <tei:p>
      „Moja sestrička, moja sestrička,“ opakoval si neustále.
     </tei:p>
     <tei:p>
      Bol by sa najradšej rozbehol zpät do Lieskoviec. Zatúžil byť pri   nej, ochraňovať ju. A tu si spomenul na Čirbovú, Helenkinu dobrú   matku.
     </tei:p>
     <tei:p>
      Miškovi zrazu svitlo v hlave. Spomenul si na deň, kedy mu Čirbová   ošetrila nos. I teraz jasne videl jej preľaknutú tvár a čudné,   nepochopiteľné správanie, keď povedal, že žil v sirotinci a že sa   volá Sila.
     </tei:p>
     <tei:p>
      Začal chápať už aj jej ohováranie u Prokopovcov. Teraz už vedel,   že jej zámerom bolo dostať ho preč z Lieskoviec. „Iste sa bála, že sa   Helenka dozvie, že som jej brat a že Čirbovci nie sú jej rodičia.   Preto vymyslela na mňa tie cigánstva, že kradnem, aby ma gazda poslal   preč,“ vyjasňovalo sa Miškovi v hlave.
     </tei:p>
     <tei:p>
      „Miško môj, a teraz prídeš ku mne,“ vytrhol chlapca z dúm otec.   „Bývam síce len v komôrke u jednej rodiny, ale bude tam dosť miesta   aj pre teba.“
     </tei:p>
     <tei:p>
      Až teraz si pripomenul Miško, že má ísť k ujovi Bodnárovi, potom   do Bratislavy, k pánu učiteľovi. Povedal to otcovi. Ten sa   zarazil.
     </tei:p>
     <tei:p>
      „Ale... ale ja by som bol rád, keby si ostal teraz už pri mne,“   zosmutnel náhle.
     </tei:p>
     <tei:p>
      „Otecko, ešte sa o tom porozprávame. Ale teraz poďme za ujom   Bodnárom, čaká ma!“
     </tei:p>
     <tei:p>
      Otec vstal, chytil rúčku vozíka a ešte viac sa shrbil. Miško   kráčal pri ňom s batôžkom v ruke. Chvíľu kráčali mlčky.
     </tei:p>
     <tei:p>
      Prvý sa ozval otec. Zachrípnuto a trpko.
     </tei:p>
     <tei:p>
      „Miško, ja viem, že si na mňa veľa ráz nadával...“
     </tei:p>
     <tei:p>
      „Ach, nie,“ zamrmlal Miško.
     </tei:p>
     <tei:p>
      „Nehovor nie! Zaslúžil som si to. Mrzko som sa správal a zachoval   k vám. Viem... pil som a bol som zlý. Ale, Miško môj, keby si vedel,   ach, ako ti to povedať... Vieš, nie som ja celkom taký zlý človek,   ako sa možno nazdávaš... Ver, že nie som! Ale vtedy, vieš, pred   vojnou a za vojny bolo tak ťažko... Bol som zámočníkom v najväčšej   zámočníckej dielni tu v Košiciach a vyhodili ma z roboty. Vyhodili ma   vtedy, keď ty si ešte nebol na svete. Vtedy som ešte nepil. Behal som   po celom meste a hľadal som robotu. A nedostal som ju. Vtedy bolo   veľa chlapov bez roboty.
     </tei:p>
     <tei:p>
      Bol som zúfalý. Pomýšľal som už aj na to, že sa zmárnim. Ale   nemohol som, lebo si sa mal narodiť ty. Narodil si sa, tešil som sa   ti, ale práve preto moje zúfalstvo bolo ešte väčšie. Nemal som   peniaze, aby som mohol nakúpiť pre teba a tvoju matku jedla a   šatstva. A ešte aj za tú mizernú kuticu v pivnici sme museli   platiť.
     </tei:p>
     <tei:p>
      No, vravím, bol som zúfalý. A vtedy som začal piť. Pil som, pil   som, aby som zahlušil v sebe zúfalstvo. A potom som bol surový k   tvojej úbohej matke i — k tebe.“
     </tei:p>
     <tei:p>
      Miško mlčal. Predstavil si, ako sa ustrašene krčí na slamníku v   posteli, lebo sa bojí otca.
     </tei:p>
     <tei:p>
      „Otecko, to bolo,“ vyriekol tíško Miško. „Ale teraz... už   pracujete, však?“
     </tei:p>
     <tei:p>
      „Nuž, čo len to! Som nosič. Ale rád by som ešte pracoval ako   zámočník. A teraz by som aj mohol... Život sa zmenil... Začína byť   konečne lepší... Lenže ja som už nie súci na to. Som slabý, chorľavý.   Vidíš, teraz, keď by ma konečne prijali do roboty v mojom „fochu“, už   nevládzem. Ubily ma ťažké roky nezamestnanosti.“
     </tei:p>
     <tei:p>
      Otec si ťažko vzdychol.
     </tei:p>
     <tei:p>
      Miško za ten čas v duchu oľutoval všetko, čím otcovi v myšlienkach   krivdieval. No celkom mimovoľne sa mu ruky sovrely v päste. Zrazu   zacítil hlbokú nenávisť k tým, čo zapríčinili otcovo nešťastie. ,Však   až narastiem, ja im...‘ Miško nedomyslel, čo by všetko urobil, keby   bol veľký. Otec sa náhle zastavil.
     </tei:p>
     <tei:p>
      Boli pred Okresným sekretariátom.
     </tei:p>
     <tei:p>
      Chýlilo sa k večeru. Miško sa zľakol, že uja Bodnára na   sekretariáte už nenájde.
     </tei:p>
     <tei:p>
      „Poďte aj vy hore so mnou,“ volal Miško otca.
     </tei:p>
     <tei:p>
      Otec chvíľu rozmýšľal, potom zatiahol vozík do chodby. Ochvíľu už   vystupoval hore schodmi s Miškom.
     </tei:p>
     <tei:p>
      Ujo Bodnár sedel za veľkým písacím stolom. Keď Miško vošiel do   kancelárie, vyskočil zpoza stola, roztvoril náruč a radostne   zvolal:
     </tei:p>
     <tei:p>
      „Miško, Miško, vítam ťa, poď, nech ťa vystískam, aby som vedel, že   si to ty!“
     </tei:p>
     <tei:p>
      Miško sa šťastne usmieval. Okrútil svoje ramená okolo Bodnárovho   krku a cítil sa tak bezpečne ako nikdy doteraz.
     </tei:p>
     <tei:p>
      „Ujko Bodnár, ja som si myslel, že vás už nikdy neuvidím. Viete,   vtedy, keď ste zachraňovali pána učiteľa s Ďurom a s partizánmi, mal   som o vás taký strach.“
     </tei:p>
     <tei:p>
      „A ja som vždy veril, že sa skoro s tebou stretnem, Miško.“
     </tei:p>
     <tei:p>
      Ktosi zťažka odkašľal.
     </tei:p>
     <tei:p>
      Miško sa zahanbene obrátil. Na svojho otca celkom zabudol.   Previnilo sa k nemu priblížil a vsunul mu ruku do dlane.
     </tei:p>
     <tei:p>
      „Otecko, to je ten ujo Bodnár, partizán, čo vyslobodil môjho pána   učiteľa z väzenia.“
     </tei:p>
     <tei:p>
      Ujo Bodnár srdečne potriasol Miškovmu otcovi ruku a ponúkol mu   kreslo.
     </tei:p>
     <tei:p>
      A teraz začali hovoriť o Miškovej budúcnosti.
     </tei:p>
     <tei:p>
      Chlapec dychtivo počúval. A bolo mu čím ďalej, tým radostnejšie. Z   rozhovoru mu utkvely v hlave dve veľké a významné vety; ktoré si   ustavične opakoval.
     </tei:p>
     <tei:p>
      „Jaj, ujko Bodnár ma vezme do Bratislavy k pánu učiteľovi a budem   tam chodiť do školy a kedykoľvek sa môžem vrátiť k oteckovi. A otecko   bude vrátnikom tu na Okresnom sekretariáte. Joj, hneď by som skákal   od radosti!“
     </tei:p>
     <tei:p>
      A Miško naozaj skákal ako mladé kozľa, keď ho otec odvádzal do   svojho bytu na periferii mesta, aby sa pred nastávajúcou cestou   poriadne vyspal.
     </tei:p>
    </tei:div>
    <tei:div type="chapter">
     <tei:head>
      V ÚSTRETY NOVÉMU ŽIVOTU
     </tei:head>
     <tei:p>
      Miško stál pred veľkým ligotavým autom s batôžkom v ruke a   rozpačito sa obzrel po ujovi Bodnárovi.
     </tei:p>
     <tei:p>
      „No len sadaj, Miško, musíme už ísť. Poobede chcem byť v   Bratislave.“
     </tei:p>
     <tei:p>
      Miško si teda sadol. Zaboril sa do mäkkého sedadla. Zdesene si   všimol, ako veľmi sa odrážajú jeho polátané nohavice z dedinského   súkna od zamatového sedadla v aute.
     </tei:p>
     <tei:p>
      „Keď si to všimne ujo Bodnár, ešte ma nakoniec nevezme,“ naľakal   sa Miško.
     </tei:p>
     <tei:p>
      Ale ujo Bodnár sa na chlapca usmial a sám si prisadol k nemu.
     </tei:p>
     <tei:p>
      Motor zavrčal. Miško si uvedomil, že otca možno dlho neuvidí.
     </tei:p>
     <tei:p>
      Chytro sa vyklonil z okna a ešte raz vystrel po ňom ruky. Otec   pristúpil bližšie, pobozkal ho na čelo a vtedy šofér zakričal:   „Ideme!“
     </tei:p>
     <tei:p>
      Auto sa pohlo a Miško zamával otcovi šatôčkou. Mával dlho i keď už   otca dávno nebolo vidno.
     </tei:p>
     <tei:p>
      „Sadni si, Miško, veď už nemáš komu kývať! Pozri, už sme na   otvorenej hradskej! Letíme osemdesiatkilometrovou rýchlosťou.“
     </tei:p>
     <tei:p>
      Miško sa oprel o čalúnené operadlo, ale v zreniciach mal stále   ešte miznúcu postavu otca, hoci okolo sa mihaly len utekajúce stromy,   lúky, polia, háje a dedinky.
     </tei:p>
     <tei:p>
      „Ujko, mám takú radosť, že si to neviete ani predstaviť. Teraz si   myslím, že žijeme v zázračnej krajine, z ktorej nás prišiel oslobodiť   Sergej Ivanovič.“
     </tei:p>
     <tei:p>
      „Prečo to myslíš, Miško môj?“
     </tei:p>
     <tei:p>
      „Preto, že ja, chudobný pastierik, sedím si teraz v aute. A preto,   že mi už teraz nikto nehovorí, že... že som zbytočný. A aj preto, že   otecko bude pracovať pri vás... Ujko, chytro ma poštípte, možno sa mi   len sníva a zobudím sa — u Kočišov v maštali.“
     </tei:p>
     <tei:p>
      Miško sa zachvel.
     </tei:p>
     <tei:p>
      Ujo Bodnár položil mu ruku na plecia, pritiahol si ho bližšie a   povedal:
     </tei:p>
     <tei:p>
      „Nesníva sa ti, Miško môj. Naozaj je tak, ako cítiš. Naša krajina   síce ešte nie je taká ako tá veľká, zázračná, z ktorej nás prišiel   Sergej Ivanovič oslobodiť, ale bude raz takou. Uvidíš, bude.“
     </tei:p>
     <tei:p>
      „A kedy bude, ujko?“
     </tei:p>
     <tei:p>
      „Vtedy, až si ju takou spravíme. Musíme ešte veľmi, veľmi veľa   pracovať, ty, ja, i my všetci, aby sme svoju krajinu premenili na   takú, ako je Sovietsky sväz.“
     </tei:p>
    </tei:div>
   </tei:div>
  </tei:body>
 </tei:text>
</tei:TEI>
