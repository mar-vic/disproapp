<?xml version="1.0" encoding="utf-8"?>
<tei:TEI xml:id="slk1968791" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Kliatba : ELTeC edícia
    </tei:title>
    <tei:author ref="viaf:15567322">
     Vansová, Terézia (1857 - 1942)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     50015
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Vansová, Terézia
     </tei:author>
     <tei:title>
      Kliatba
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Tatran
     </tei:publisher>
     <tei:date>
      1968
     </tei:date>
    </tei:bibl>
    <tei:bibl type="firstEdition">
     <tei:author>
      Vansová, Terézia
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1926
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="F"/>
    <eltec:size key="medium"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-11">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Kliatba
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     Zvolenské rozpomienky
    </tei:head>
    <tei:p>
     <tei:emph>
      Nad mestom Zvolenom zavisli snehové mraky. Silueta starého   zámku na miernom návrší prezerá cez drobný sniežik ako veľká kamenná   príšera panujúca nad mestom, rozprestierajúcim sa pri jej nohách. Nad   tým malým, nepatrným mestom s neveľkými múrami, baštami a bránami,   ospievanými ľudovou piesňou, že „pekne maľovanými”. Široké námestie,   odkiaľ po krutom ohni v predošlom osemnástom storočí zmizol rad   nízkych domov, je opustené, iba kde-tu vidno ponáhľajúcu sa postavu   prejsť hradskou alebo popred domy. Len chodníky a hradská cesta,   ktorá pretína námestie na dve nerovné časti, odráža sa v bielom snehu   v tmavšom odtienku.
     </tei:emph>
    </tei:p>
    <tei:p>
     <tei:emph>
      V rade domov, ktorý je ďalej od hradskej cesty, teda viac na   juhozápad, medzi prvými je väčšia budova, evanjelický kostol. Vtedy   ešte tento chrám nemal vežu, budova, ktorá slúžila za svätyňu, bola   pôvodne privátnym domom. Od kostola ďalej je rad nízkych domov. Potom   je mestský, čiže radný dom, ešte vyššie asi päť poschodových domov a   ešte ďalej na sever výstavnejšie domy zvolenských mešťanov. Na vyšnom   konci námestia stojí starý kostol, teraz rímsko-katolícky, so svojimi   kaplnkami. Okolo neho sa kedysi rozprestieral cintorín, ale jeho   ohrada, nízky múrik, bol ešte nie dávno odnesený.
     </tei:emph>
    </tei:p>
    <tei:p>
     <tei:emph>
      Popred domy sú malé záhradky a popred ne vedú chodníky do   domov a smerom k hradskej. V záhradkách vtedy dochovávali pilné   zvolenské panie rozličnú priesadku, ktorú potom presádzali na   ostredky „za múrami” alebo do poľa. Zvolenské panie boli známe   milovníčky záhrad, a v nich rozličných kvetov.
     </tei:emph>
    </tei:p>
    <tei:p>
     <tei:emph>
      Medzi týmito menšími domami, vtedy označený číslom 17, stál   dom Bánikovský.
     </tei:emph>
    </tei:p>
    <tei:p>
     <tei:emph>
      Tu sa narodil Ďuro Bánik, verný rodoľub slovenský a v   šesťdesiatych-osemdesiatych rokoch notár slávneho kráľovského mesta   Zvolena.
     </tei:emph>
    </tei:p>
    <tei:p>
     <tei:emph>
      Zaslúžil si, aby sme ho aj osobitne spomenuli. Ale dosiaľ   nebolo vari času na to, ani príležitosti oceniť zásluhy i tých   skromných, v tichosti pracujúcich ľudí, ktorí slúžili svojmu národu i   v skromných pomeroch, drobnou, tým záslužnejšou prácou, neutuchajúcou   láskou k ľudu a národu slovenskému vôbec.
     </tei:emph>
    </tei:p>
    <tei:p>
     <tei:emph>
      Spomenieme ho aspoň na tomto mieste. On sám nič nemá do   činenia s udalosťami, ktoré sa tu majú opisovať, lebo sa odohrali   desať rokov pred jeho narodením a asi pätnásť-šestnásť rokov skorej,   ako bola rozprava o nich za toho tichého zasneženého adventného   večera.
     </tei:emph>
    </tei:p>
    <tei:p>
     <tei:emph>
      Ďurko Bánik len pomohol, aby sa na tie deje nezabudlo. V   listoch, ktoré už sám starý a chorý písal svojmu mladému, ale ťažko   chorému priateľovi Dr. Š. M…. rozvíja látku, ktorú si zachoval, keď   „maminka rozprávala”.
     </tei:emph>
    </tei:p>
    <tei:p>
     <tei:emph>
      Tu už ako starec, rozpomínajúc sa na dojmy ktoré mal z toho   rozprávania, písal, že ďakuje Pánu Bohu, že žijeme časy pokojné, v   ktorých sú podobné ukrutnosti nemožné.
     </tei:emph>
    </tei:p>
    <tei:p>
     <tei:emph>
      Písal to tridsať rokov pred svetovou vojnou a preto nemohol   vedieť, že v divosti a krvilačnosti jednotlivcov ako i celých skupín,   nič alebo málo sa zmenilo, keď raz naskytne sa príležitosť, aby sa   spiaca beštia v človeku zobudila.
     </tei:emph>
    </tei:p>
    <tei:p>
     <tei:emph>
      Toho zimného večera pred samými Vianocami mali u Bánikov   hostí — a priadky. Bol to predvečer vianočného jarmoku, ktorý   odjakživa označovali ako jarmok: „na mak a na med” (21.   decembra).
     </tei:emph>
    </tei:p>
    <tei:p>
     <tei:emph>
      Z Brezna prišiel farbiar Lopušný, dávny známy a priateľ   Bánikov i so svojou paňou. Ich voz je vo dvore i s veľkými ládami   plnými tovaru.
     </tei:emph>
    </tei:p>
    <tei:p>
     <tei:emph>
      Z Ľubietovej prišiel „kapčiar” Heinrich, tiež so svojou   ženou a po starodávnej známosti prišli do Bánikov na noc. Ako prišli,   pohostili ich teplým pokrmom — a po včasnej večeri sedeli pri stole s   domácim pánom a tešili sa, že sú už na mieste a v suchom.
     </tei:emph>
    </tei:p>
    <tei:p>
     <tei:emph>
      Zo samého mesta prišlo niekoľko bližších i ďalších susediek.   Bývali tu nablízko rodiny: Fontánovská, Alitisovská, Molitórisovská,   bývali blízko i Rothovci a Langovci. V ten večer prišiel i bývalý   slovutný učiteľ, čiže rechtor Ferenczy, už starý pán, ktorý   zanechajúc učiteľský úrad, stal sa senátorom mesta. Okrem týchto boli   ešte iné panie a boli tu niekoľké pekné dievčinky so svojou ručnou   prácou, s vyšívaním vianočných darov. Staršie panie priadli. Všetky   sedeli vo veľkom kruhu, aby mali pre svoje vretienka dosť miesta.   Kolovrátky na ten čas tu neboli známe.
     </tei:emph>
    </tei:p>
    <tei:p>
     <tei:emph>
      Ženské, ktoré mali šitie alebo pletenie v rukách, sedeli   bližšie stola alebo i pri ňom. Na stole stála lampa, opatrená zeleným   plechovým tienidlom, repcovým olejom živený plamienok blkotal   zakaždým, keď sa otvorili dvere. Okrem lampy boli rozžaté na počesť   hostí i dve hrubé lojové sviece vo vysokých a ťažkých mosadzných   svietnikoch. Ich plamienky naprávať, čistiť a obhorené knôtiky   zostrihávať bola v ten večer práca domáceho pána, Pavla Bánika. Sedel   za stolom a prehŕňal sa v kalendári na rok 1826. Poslal mu ho Filip   Machold z Banskej Bystrice, ktorý sa už tiež dostavil na zajtrajší   jarmok. Z tejto dôležitej knihy Bánik oznamoval prítomným, aký bude   nastávajúci rok, ktorá planéta bude panujúcou, ako padnú pohyblivé   sviatky a koľké zatmenia budú u nás viditeľné. Vedľa kalendára bola   malá cínová mištička, na ktorej ležal malý, dnešnému pokoleniu   neznámy nástroj: puclík, alebo, ako ho kedysi furták pomenoval:   kratiknôt. Pravdepodobne, ba istotne používali tieto nožničky len   páni, lebo náš ľud pre ne nemá názov. Jedno za to, že si svieti   najviac suchými fakličkami na kozúbku alebo kahanci, druhé však to,   čo konal puclík, vykonali i dva prsty: ukazováčik a palec. Keď   odštipli obhorený knôt, hodili ho na zem a utreli prsty o nejakú   šatu, ktorú mali na sebe. Preto tieto nožničky ostanú i naďalej   „puclíkami”, kýmkoľvek ich budú ukazovať v múzeách alebo v domácich   zbierkach. V panských rodinách bol puclík zo striebra a tácnička k   nemu tiež z toho istého kovu.
     </tei:emph>
    </tei:p>
    <tei:p>
     <tei:emph>
      Izba, v ktorej sedela spoločnosť, bola veľká, priestranná.   Povala bola zrejme nová, steny biele, čisté, náradie solídne a   masívne. Veľká kachľová pec, ktorá sa kúrila zvonku, bola posunutá   dosť ďaleko do izby. Za ňou bol teplý a akoby skrytý múrik. Na ňom v   ten večer boli cínové a hlinené misky, ba boli už i porcelánové   rozličnej veľkosti s pečenými lahôdkami a koláčmi. Pri nich stála   veľká fľaša nejakej červenkavej tekutiny. To bolo prichystané na   chvíľu, keď panie ustanú v práci a povedzme si pravdu, i v   besedovaní, aby sa občerstvili.
     </tei:emph>
    </tei:p>
    <tei:p>
     <tei:emph>
      Bližšie ku kachliam sedeli staršie panie, matróny to   napospol ctihodné, veľavážené — a vyťahovali zo svojich kúdeliek len   hrubšie nitky, alebo také, ako sa hovorí „na jednom mieste ako vlas,   na druhom ako klas”. Hja, zo zrebí sa nedá tenko priasť — a staré,   robotou, prípadne i lámkou pokrčené prsty, nemôžu také tenučké nitky   vyťahovať, ktorých celé pradienko, tridsaťpásmové, dalo sa pretiahnuť   cez prsteň. To možno len z ľanu, ktorý sa rovná hodvábu. Taká priadza   bol vrchol pradenia a naše prastaré mamičky, čo si samé priadli   priadzu na obrusy a plátno, usilovali sa tento rekord   dosiahnuť.
     </tei:emph>
    </tei:p>
    <tei:p>
     <tei:emph>
      Sprvu bolo v izbe obstojné ticho. Bolo počuť len to, čo   Bánik rozprával a vrčanie vretienok, keď pri zasukovaní zletelo na   zem a tam sa vrtelo, kým ho za nitku zakosílenú na vreteni, zručná   priadka nevytiahla, aby dlhú nitku na vretienko obkrútila.
     </tei:emph>
    </tei:p>
    <tei:p>
     <tei:emph>
      Všetky pracovali akoby opreteky, len tie dve cudzie panie   sedeli, ako sa hosťom patrí, bez práce. Veď si to doma vynahradia.   Pozorne ešte s mysľou nerozptýlenou počúvali a sledovali výklady z   kalendára. Zavše sa niektorá obrátila s otázkou na domáceho pána.   Dievčence si zavše niečo pošepkali, pri tom sa ale hneď placho   obzreli na staré panie, či ich nesleduje tu alebo tam káravý   pohľad.
     </tei:emph>
    </tei:p>
    <tei:p>
     <tei:emph>
      Nebolo ešte neskoro, ale tma vonku bola úplná.
     </tei:emph>
    </tei:p>
    <tei:p>
     <tei:emph>
      Už boli asi všetky panie a dievčatá, ktoré sem chodievali,   pospolu, keď prišla stará, do chudobného rúcha odetá žena. Na ruke   doniesla ušitú bielizeň.
     </tei:emph>
    </tei:p>
    <tei:p>
     <tei:emph>
      Keď uvidela toľkú spoločnosť, cúvla, trošku sa zahanbila a   ukazovala sa veľmi prekvapenou. Ale panie, čo ju poznali, boli tej   mienky, že si táto úbohá žena dobre vybrala čas pre svoj príchod.   Poznali ju už, že sa rada priplichtí, kde sa niečomu môže úfať.   Príchodzia ponížene pozdravila.
     </tei:emph>
    </tei:p>
    <tei:p>
     <tei:emph>
      Domáca pani, statná a pekná žena vstala od svojej práce a   privítala starú ženu.
     </tei:emph>
    </tei:p>
    <tei:p>
     <tei:emph>
      — Vítajte, Mamojčíčka, čo ste nám priniesli?
     </tei:emph>
    </tei:p>
    <tei:p>
     <tei:emph>
      — Nuž, hľa, doniesla som šitie, Zuzka posiela.
     </tei:emph>
    </tei:p>
    <tei:p>
     <tei:emph>
      — A — ako sa jej vodí? — opytuje sa pani.
     </tei:emph>
    </tei:p>
    <tei:p>
     <tei:emph>
      Stará si vzdychla.
     </tei:emph>
    </tei:p>
    <tei:p>
     <tei:emph>
      — Ako najhoršie, veď vedia už, čo sa jej, psote,   prihodilo.
     </tei:emph>
    </tei:p>
    <tei:p>
     <tei:emph>
      — Viem, viem, — odpovedala pani, odobrala ušitú bielizeň a   zaviedla starú k peci. Tam ju obdarila koláčom a pohárikom vareného   vína. Mamojčíčka sa tomuto poucteniu zrejme potešila, zavinšujúc   dobrého a stáleho zdravia, vypila víno, koláč ukryla, povedala svoju   „dobrú noc” a odišla.
     </tei:emph>
    </tei:p>
    <tei:p>
     <tei:emph>
      Ako zatvorila za sebou dvere, začali tie, čo boli bližšie k   peci, tie mnohovážne matróny, šuškať medzi sebou. Štyri, či päť   očepčených hlávok stúlilo sa dovedna a jedna druhej oznamovali   zaujímavú novinku. Zuzke Mamojčíčke narodil sa zdravý, mocný chlapec.   Samo v sebe je podobná udalosť všedná, každodenná, ale tu boli isté,   zarážajúce okolnosti. Prvá, že Zuzka bola nevydatá, potom, že bola   staršia, ba že patrila už do počtu starých dievok, ale najviac   prekvapila okolnosť, že Zuzka bola mrzáčik od narodenia, „kriplík”   bez nôh a nevedela sa pohybovať inak, len tak ako malé deti, keď sa   na bedričkách zahadzujú po zemi. Nikto by to nebol pomyslel, že táto   biedna osoba stane sa matkou.
     </tei:emph>
    </tei:p>
    <tei:p>
     <tei:emph>
      Otcom tohto dieťaťa údajne bol akýsi vandrovník, ktorý sa   istý čas zdržiaval v meste a nešťastnú Zuzku pobalamutil, sľubujúc   jej, že si ju vezme za ženu. Ale ako taký odkundes onedlho zmizol z   mesta a viac sa neukázal.
     </tei:emph>
    </tei:p>
    <tei:p>
     <tei:emph>
      Zuzka mala podiel aj v tých dejoch, ktoré sa stali začiatkom   devätnásteho storočia a o ktorých v tejto knihe bude reč.
     </tei:emph>
    </tei:p>
    <tei:p>
     <tei:emph>
      Kým si panie oznamovali náhľady o Zuzke — vymieňali   poznámky, dievčatá a mladé ženy pozerali úkosom k tomuto krúžku. Rady   by boli i ony počuli niečo, ale nesmeli ukázať svoju zvedavosť.   Konečne už i matróny vyčerpali látku a chytili do rúk praslice a   vretienka. A Bánik zaviedol rozhovor na všeobecné pole.
     </tei:emph>
    </tei:p>
    <tei:p>
     <tei:emph>
      Veď čo sa za takého dlhého zimného večera dá porozprávať!   Ešte nebolo viac ako šesť hodín, noc bola už úplná — a ešte tak do   deviatej, desiatej sa všeličoho naspomína!
     </tei:emph>
    </tei:p>
    <tei:p>
     <tei:emph>
      Na tento čas bola najzaujímavejšia, lebo i nová téma, o tom   veľkom ohni, ktorý, práve v októbri minuli dva roky, zúril vo   Zvolene. K tomuto predmetu doviedla Bánika otázka Lopušného, keď   pozrúc na hrady, opýtal sa, či mnoho pohorelo?
     </tei:emph>
    </tei:p>
    <tei:p>
     <tei:emph>
      Malý sedemročný Bánikov synček, žiačik Ďurko, ktorý už pred   chvíľou pribehol z čeľadnej izby a plietol sa po izbe, ozval sa a   povedal:
     </tei:emph>
    </tei:p>
    <tei:p>
     <tei:emph>
      — Ja viem, keď u nás horelo; jeden vojak nám pomáhal vynášať   riad. A potom ani ten nemohol, lebo už dom horel.
     </tei:emph>
    </tei:p>
    <tei:p>
     <tei:emph>
      — Pravdu má chlapec, vojaci, uláni, ktorí boli vtedy tu   ubytovaní, pomáhali hasiť a ratovať, čo sa ratovať dalo, — potvrdil   otec, s pochvalou pohladiac hlávku synovu. — Vtedy zhorelo vo Zvolene   117 domov, s bočnými budovami i so všetkou úrodou. Ale ešte skorej   asi 30 až 40 rokov pred týmto bol podobný požiar, ktorý zničil i ten   rad domov naprostred mesta vystavaných. Domy, zväčša drevené, zbĺkli   do gruntu. Po tomto už nedovolil magistrát, aby na tom istom mieste   stavali nové domy, ale pohorelcom vyplatil za grunty bezmála tri   tisíc zlatých a vykázal im miesto na budovanie nových domov von z   mesta — v Smrtnej, teraz Hrnčiarskej ulici.
     </tei:emph>
    </tei:p>
    <tei:p>
     <tei:emph>
      Ferenczy, ktorý dosiaľ viac počúval, potvrdil Bánikove   slová. Vedel, že Bánik rád rozoberá staré záznamy, má mnohé i   zapísané v starých knihách a kalendároch.
     </tei:emph>
    </tei:p>
    <tei:p>
     <tei:emph>
      — Boh sám zná, — pokračoval Bánik, — prečo naše mesto tak   často navštevovali všakové pohromy. Iste, muselo byť niekedy slávne,   keď ešte náš Pustý Hrad nebol pustý, ale keď zo svojho pyšného vrchu   panoval veľkej Zvolenskej župe.
     </tei:emph>
    </tei:p>
    <tei:p>
     <tei:emph>
      — Áno, — doložil Ferenczy, — panoval, lebo z jeho veže bolo   vidno na ďaleko-široko. Na juh, na sever i východ a západ. Na východ   na Slatinu k výbežkom Poľany a ďalej na cestu ku Novohradu. Na juh k   Dobronivskému zámku, mestečkami vtedy slobodnými až k Hontu, na západ   doluhroním k Svätému Krížu do Tekova a ďalej a na sever k Banskej   Bystrici a hore Hronom k breznianskym holiam — a ku Krížnej a   Prašivej.
     </tei:emph>
    </tei:p>
    <tei:p>
     <tei:emph>
      — Preto mladá Banská Bystrica, chránená Zvolenom, pracovala   nerušene a rástla, — poznamenal Bánik a pokračoval, keď si vzal z   kasne staré zápisníčky: — Naše mesto pôvodne sa prestieralo na Krivej   púti na ľavom brehu riečky Slatiny. Veľký a slávny bol ten náš hrad,   ako vidno ešte zo základov a rozmerov jeho múrov; a nebodaj bolo tam   celé mesto, lebo priestoru na vrchu je dosť. Neďaleko hradu musel byť   aj druhý, menší, o ktorom už niet inej pamiatky len jeho meno: Matčín   hrad.
     </tei:emph>
    </tei:p>
    <tei:p>
     <tei:emph>
      — Tam, — zamiešal sa Ferenczy do reči, — mohol byť menší   hrádok pre niektorú kňažnú-matku, vystavaný.
     </tei:emph>
    </tei:p>
    <tei:p>
     <tei:emph>
      — Ale na našu krajinu prišla pohroma, prihnali sa divé hordy   Tatárov a vyplienili mesto, zborili Hrad, niekedy slávny a nedobytný,   — rozprával zasa Bánik ďalej.
     </tei:emph>
    </tei:p>
    <tei:p>
     <tei:emph>
      — Presile v ustavičnom boji a plienení zbehlých Aziatov   nemohol odolať ani taký mocný hrad. Čo nezmohli divým nábehom, to   zmohli pomocou ohnivých striel, ktoré hádzali do Hradu a kde strela   padla do dreva, vznikol požiar, ktorý sa nedal uhasiť ani udatným   obrancom.
     </tei:emph>
    </tei:p>
    <tei:p>
     <tei:emph>
      Bánik sa rozhovoril. Ako človek umný, nadaný, ale v   každodennej práci, zamestnaný remeslom, nemá možnosť uplatniť svoje   myšlienky, chápe sa prvej príležitosti, aby rozvinul svoje náhľady.   Miloval rodné mesto a žialil, že sa nemôže povzniesť z úpadku, do   ktorého ho vsotila stáročná nepriazeň osudu. Pri prestávke pozrel na   panie a dievčatá, čo blízko neho sedeli — a pozrel i na svoju ženu,   Zuzannu, ktorá s úprimným porozumením sledovala jeho reči. Jej bystré   oči boli upreté na jeho tvár. Nebadateľne sa usmial, akoby posmelený   výrazom jej očú pokračoval:
     </tei:emph>
    </tei:p>
    <tei:p>
     <tei:emph>
      — A potom sa začalo mesto znova stavať. Preriedené   obyvateľstvo, skrývajúc sa dovtedy po horách a v jaskyniach, sa   vrátilo, zaplakať na zboreniskách svojich príbytkov.
     </tei:emph>
    </tei:p>
    <tei:p>
     <tei:emph>
      Ale dlho nenariekali, chytili sa do roboty, vystavali si   svoje mesto, ten starý, ale už nie taký slávny Zvolen. Neskoršie   postavili i nový zámok, ten, ktorý i teraz stojí. — Údajne z kvádrov   tohto spustošeného hradu, ktoré dolu spúšťali a vozili na pravý breh   Slatiny — podotkol Ferenczy.
     </tei:emph>
    </tei:p>
    <tei:p>
     <tei:emph>
      — A potom stavalo sa pri zármutku i mesto. Povesť hovorí, že   oba hrady spájala podzemná chodba, kto zná, čo je na tom pravdy, ale   našlo sa niekoľko zasypaných vchodov do zemi, ako do pivníc. Za   starých čias také chodby neboli zriedkavé. Azda budúci skúmatelia   starých vecí prídu i na tie chodby.
     </tei:emph>
    </tei:p>
    <tei:p>
     <tei:emph>
      — Ak skutočne boli, — dotušil zasa starý senátor.
     </tei:emph>
    </tei:p>
    <tei:p>
     <tei:emph>
      Bánik, ktorého samého tá vec zaujímala, pokračoval ďalej,   keď si pozrel do dedových zápiskov, ako mesto Zvolen nemalo dlho   pokoj a času pre prácu, lebo nedlho zatým, ako nový zámok stál — a   mesto sa započalo zveľaďovať, prišiel Jiskra so svojím vojskom. A pri   tej príležitosti zasa Hunyadovci vypálili nešťastné mesto. Lebo to   tak býva, že keď sa veľkí páni medzi sebou bijú, vytrpí ľud, v tomto   prípade zvolenskí mešťania. Po odchode Jiskru na krátky čas mal   Zvolen pokoj. Potom, keď kráľ Matiáš prišiel na trón, bavieval sa rád   vo Zvolene, i jeho manželka, kráľovná Beatrica, ktorá sama darovala   zámockému kostolíku na oltár zlatom vyšívaný vankúš. Ešte i dnes sa   tam starostlivo opatruje táto pamiatka.[6] Tieto kráľovské návštevy,   hoci boli pre Zvolen dôležité, padli samému mestu veľmi draho, lebo   pohostinné mesto dodávalo veľké množstvo potravín kráľovskému dvoru,   i vína dobrého a rýb z Hrona a z rybníkov, ktoré malo mesto v svojom   chotári.
     </tei:emph>
    </tei:p>
    <tei:p>
     <tei:emph>
      A zvere divej i krotkej, zvolenské hory poskytovali v hojnom   počte diviny. Jágri a honci, praobyvatelia dediny Môťovej, mali dosť   práce, aby vyhovovali spotrebe bujnej kráľovskej tabuli. Preto mali   Môťovania isté výsady a práva, ktoré si aj oproti mestu húževnate   bránili. Chlúbili sa Matiášovou priazňou.
     </tei:emph>
    </tei:p>
    <tei:p>
     <tei:emph>
      O tomto ľudovom kráľovi kolujú vo Zvolene ešte i teraz mnohé   povesti a piesne. Matiáš bol veľkým milovníkom pekných žien. Všetky,   čo tu teraz sedeli, najmä ale staršie, vedeli tých piesní a povestí   viac. Napríklad pieseň:
     </tei:emph>
    </tei:p>
    <tei:p>
     <tei:emph>
      Ej, bol jeden kráľ uhorský,
     </tei:emph>
    </tei:p>
    <tei:p>
     <tei:emph>
      ten podvoditeľ panenský,
     </tei:emph>
    </tei:p>
    <tei:p>
     <tei:emph>
      všetky panenky podviedol
     </tei:emph>
    </tei:p>
    <tei:p>
     <tei:emph>
      len richtárovu nemohol…
     </tei:emph>
    </tei:p>
    <tei:p>
     <tei:emph>
      Ako to počula Lopušná z Brezna, zasmiala sa a   povedala:
     </tei:emph>
    </tei:p>
    <tei:p>
     <tei:emph>
      — Čo by len to, ale ešte i u nás, najmä „na Hrone” sú živé   niektoré rozpomienky na tohto kráľa. Mala som slúžku zo Šumiaca; jej   matka často sa u nás bavila. A raz jej poviem: vy bývate pod samou   Kráľovou Hoľou, či viete, že na Kráľovej Holi poľoval sám kráľ   Matiáš? A ona sa zasmiala a povedala: „Ja to znám, lebo raz zablúdil   a nevedel kam. Náš dom stál na kraji a oheň na ohnisku horel a   oblôčkami sa svietilo, tak on do našeho domu „vľoz”. Búchal na dvere   — a naša pramati, vtedy ešte mladá, mu otvorila. A ako vošiel a   obzrel sa na ňu, tak jej povedal: aká ty šumná žena! Od tých čias sa   do nás volá do Matiašov.”
     </tei:emph>
    </tei:p>
    <tei:p>
     <tei:emph>
      Všetci sa tejto historke zasmiali. Bánik   podotkol:
     </tei:emph>
    </tei:p>
    <tei:p>
     <tei:emph>
      — Takým pánom je všetko dovolené, stoja nad zákonmi. To tak   bolo oddávna, a bude azda naveky, lebo takí budú, čo moc na seba   stiahnu a žiť budú na úkor iných.
     </tei:emph>
    </tei:p>
    <tei:p>
     <tei:emph>
      — Za týmto dobrodružným kráľom, ktorý sa v našej stolici —   tak v Bystrici, ako i vo Zvolene, rád bavieval, čoskoro prišli smutné   časy. Dohnala sa zasa nová pliaga na kresťanský ľud, Turci a tí veru   nešetrili práva ľudu. Plienili a rabovali okolité dediny a mestá, kým   sa im nepoddali a neodvádzali vyrúbené poplatky. Zo svojich   obsadených sídel robili výpady na náš vidiek, ako o tom svedčia mnohé   piesne a povesti. I do Zvolena sa dobýjali nejeden raz.
     </tei:emph>
    </tei:p>
    <tei:p>
     <tei:emph>
      — I o tom je pieseň, — ale nie jedna, i viac, no, novšia, tá   o zvolenskej richtárke, čo jej Turci dve deti zajali, — poznamenala   Bánička.
     </tei:emph>
    </tei:p>
    <tei:p>
     <tei:emph>
      A hneď bola hotová recitovať pieseň:
     </tei:emph>
    </tei:p>
    <tei:p>
     <tei:emph>
      Rabovali Turci tie zvolenské zámky,
     </tei:emph>
    </tei:p>
    <tei:p>
     <tei:emph>
      zajali dve deti zvolenskej richtárky.
     </tei:emph>
    </tei:p>
    <tei:p>
     <tei:emph>
      Šúri Katarínu do hintova vzali —
     </tei:emph>
    </tei:p>
    <tei:p>
     <tei:emph>
      Ľúdi Tomáša pod voz uviazali.
     </tei:emph>
    </tei:p>
    <tei:p>
     <tei:emph>
      A keď oni prišli do tureckej zemi,
     </tei:emph>
    </tei:p>
    <tei:p>
     <tei:emph>
      Šúri Katarinku do svetlice dali;
     </tei:emph>
    </tei:p>
    <tei:p>
     <tei:emph>
      Šúri Katarinku do vrchnej svetlice —
     </tei:emph>
    </tei:p>
    <tei:p>
     <tei:emph>
      a Ľúdi Tomáša do spodnej temnice.
     </tei:emph>
    </tei:p>
    <tei:p>
     <tei:emph>
      Šúri Katarinka, sestra moja drahá,
     </tei:emph>
    </tei:p>
    <tei:p>
     <tei:emph>
      ak ti bude dobre, nezabudni na mňa.
     </tei:emph>
    </tei:p>
    <tei:p>
     <tei:emph>
      Šúri Katarinka v striebre, zlate žila,
     </tei:emph>
    </tei:p>
    <tei:p>
     <tei:emph>
      od veľkej dobroty na brata zabudla…
     </tei:emph>
    </tei:p>
    <tei:p>
     <tei:emph>
      Bánik pokračoval:
     </tei:emph>
    </tei:p>
    <tei:p>
     <tei:emph>
      — Možno si domyslieť, že v časoch takého nepokoja, strachu a   neistoty mestá nemohli prekvitať, že práca nešla od ruky ani na   odbyt. Len tie mestá mohli pokojne pracovať a sa zveľaďovať, ktoré   boli svojou polohou aj ináč chránené, ako napríklad Bystrica a   Kremnica. Naše mesto bolo akoby večne na stráži, vždy pohotové brániť   sa do ostatnej kvapky krvi nielen za seba, ale i za iných. V taký čas   priemysel a iná práca neprekvitala.
     </tei:emph>
    </tei:p>
    <tei:p>
     <tei:emph>
      — Mali sme i bane, našli sa i stopy po zlate, a to podľa   povesti o tom „samorastlom”. V starých rozprávkach sa spomína, že sa   našlo steblo raže, ktoré bolo ovinuté tenkým zlatým vláknom. Aj na   iných miestach bolo, údajne, zlato. Ale ono, po čom tak mnohí ľudia   túžia, uviedlo nejedného človeka do pokušenia a odňalo mu i rozum.   Hľa, ešte nie tak dávno, žil tu v meste, v dome, kde teraz býva pán   Lange, istý starý človek, ktorý sa zaoberal výrobou zlata zo   sprostých kovov, napríklad z olova.
     </tei:emph>
    </tei:p>
    <tei:p>
     <tei:emph>
      — Alchymista, — poznamenal Ferenczy a pokýval hlavou. — A to   je smutné, že ten človek prišiel o všetko a zomrel opustený v   chudobe.
     </tei:emph>
    </tei:p>
    <tei:p>
     <tei:emph>
      — Nuž zlato nás nespasí, ani Zvolenu zlato nepomohlo, lebo   ho niet. Bane zanikli, len jedna diera sa volá
     </tei:emph>
     Nahaj Baňa.
     <tei:emph>
      A tak sa obyvatelia Zvolena museli boriť so všelijakými   neprajnými živlami. Ešte sa turecké panstvo sotva pominulo, už sa   začali nepokoje a vojny rákoczyovské a iné. Ľud a meštianstvo trpelo   tak od priateľa ako od nepriateľa, lebo i jedni, i druhí pálili,   drancovali, rabovali. Oj, i tu by sa dalo veľa rozprávať, čo ľud   vytrpel, len div, že sa udržal.
     </tei:emph>
    </tei:p>
    <tei:p>
     <tei:emph>
      — I zdalo sa, že ľud, najmä zvolenské meštianstvo, vyničí do   zniku. Čo nechali vojny a ohne, ľudské životy, to znivočil mor, toto   strašné božie dopustenie. Roku Pána 1645 umrelo len v samom Zvolene   meste 1168 ľudí, okrem dvoch i všetci radní páni spolu s richtárom   padli tejto hroznej smrti za obeť. A čudná vec: odjakživa sa povráva,   že kedykoľvek prišla do Zvolena podobná záhuba alebo mor, prišla vždy   fortňou vedľa mestského domu, ani jeden z tých strašných hostí   neprišiel niektorou z tých brán mesta, o ktorých sa spomína, že sú   pekne maľované. Vždy si bral mor svoje prvé obete tu, blízko fortni,   ktorá vedie „za múry” smerom, ako stojí Pustý hrad.
     </tei:emph>
    </tei:p>
    <tei:p>
     <tei:emph>
      Medzi priadkami sedela i pani Alitiska, už nie celkom mladá   pani — a tá sa toho Bánikovho tvrdenia náramne naľakala. Alitisovská   família mala svoj dom pri samej spomínanej fortni, kde je blízko i   radný dom. Ale sa potešila, že tie časy hrôzy, vojen a moru sa   pominuli a ako i jej manžel, bývalý mestský notár hovorieval,   nastúpilo storočie osvietené a staré hriechy sa pominuli, svet je   ovanutý slobodomyseľným duchom a preto sa potešila, nemysliac, že sa   o sedem rokov dostaví nie mor, ale jeho nie menej zlobná sestra,   cholera.
     </tei:emph>
    </tei:p>
    <tei:p>
     <tei:emph>
      Pustol takto Zvolen, i remeslá klesali, i bohatstvo, ktoré   dosiaľ vydávala zem, nehovoriac ani o tom, čo sa niekedy z útrob zeme   vynášalo. Do upadajúceho mesta nasťahovali sa v čase domácich vojen a   nepokojov, ako i potom, početné zemianske rodiny i so svojou čeľaďou   a zaujímali pre seba výhody a práva, aké by boli prislúchali len   starým zvolenským rodinám. Celé staré famílie úplne vymreli; do   radostného domu, do magistrátu dostali sa noví ľudia. A okolití mocní   zemani, páni najmä Eszterházyovci, ktorí vlastnili už i Zvolenský   zámok, zaberali vždy viac a viac pôdy a utláčali poddaný ľud. Ľud   trpel od Turkov, ktorí mu aspoň to právo nechali, aby vyznával Pána   Boha po svojom spôsobe vo viere, ktorú poznal za pravú. Za otročenie   odmeňoval sa ľud tak, že zanevrel na pánov, pokladajúc ich za svojich   úhlavných nepriateľov a pri vhodnej príležitosti odmenil sa im   odbojom, ba i zbojstvom.
     </tei:emph>
    </tei:p>
    <tei:p>
     <tei:emph>
      Ako páni obchodili zákony, alebo stavali sa nad zákony, tak   konal i poddaný ľud. Čím vyšší páni, tým väčšie neprávosti, čím   biednejší sedliak, tým skorej sa sprotivil. A preto bol tu súd, súd   „siedmich”, ktorý nemilosrdne súdil, a bol tu aj neúprosný   vykonávateľ rozsudku, kat. A boli tu, hľa, na Vígľašskom vrchu   pohotové šibenice. Ale na šibenici umrel len úbohý, čo i hriešny   bedár a kat stínal hlavy len nešťastným zvedeným dievkam z ľudu,   ktoré v zúfalstve zaškrtili svoj vlastný plod.
     </tei:emph>
    </tei:p>
    <tei:p>
     <tei:emph>
      — Ako Madlena z Bacúrova, — podotkla Bánička.
     </tei:emph>
    </tei:p>
    <tei:p>
     <tei:emph>
      — Pre pánov bol zákon iný, pre pána neplatil zákon: Oko za   oko, zub za zub. Najviac, keď už bol zločin taký veľký, že sa sami   zemani pohoršili nad ním, odsúdili vinníka na galeje.
     </tei:emph>
    </tei:p>
    <tei:p>
     <tei:emph>
      — Ako Feketeho, — ozvala sa zasa Bánička.
     </tei:emph>
    </tei:p>
    <tei:p>
     <tei:emph>
      — Kto boli tí, čo spáchali a kto ich žaloval a súdil? —   opytujú sa cudzie panie, Lopušná a Heinrichová.
     </tei:emph>
    </tei:p>
    <tei:p>
     <tei:emph>
      — Rozprávajte nám o tom, — žiadal i Lopušný, — lebo naše   ženy by ani spať nevedeli.
     </tei:emph>
    </tei:p>
    <tei:p>
     <tei:emph>
      — Neviem, či im práve toto neodoberie spánok.
     </tei:emph>
    </tei:p>
    <tei:p>
     <tei:emph>
      — Ale, veď ešte máme dosť času, rozprávajte, — prosili   panie. Ony o tých veciach nevedeli, čo vo Zvolene vedelo každé dieťa   a nielen vtedy, ale ešte dlho potom, ešte i dodnes…
     </tei:emph>
    </tei:p>
    <tei:p>
     <tei:emph>
      Malý Ďurko, ktorý dosiaľ stál pri otcovi, pritiahol sa k   matke a sadol si na malý stolček po jej pravej strane, pritisol sa k   nej a tíško počúval.
     </tei:emph>
    </tei:p>
    <tei:p>
     <tei:emph>
      Bánik povedal:
     </tei:emph>
    </tei:p>
    <tei:p>
     <tei:emph>
      — Rozprávaj teda ty, žena, ty to vieš najlepšie, ako   naspamäť.
     </tei:emph>
    </tei:p>
    <tei:p>
     <tei:emph>
      Vedeli to i iné, ale si plietli udalosti a tak si   nezachovali všetko dopodrobna. Bánik to už vedel.
     </tei:emph>
    </tei:p>
    <tei:p>
     <tei:emph>
      Bánička pozrela na hodiny s ťažkými pondusmi a   pristala:
     </tei:emph>
    </tei:p>
    <tei:p>
     <tei:emph>
      — Dobre, lepšie teraz ako pred samým spaním. Ešte je nie   neskoro. Bola som malá dievčička. Chodila som po tretiu zimu do   školy, keď sa to stalo. Pritom som bola taká všetečná, že mi   povedali: všadebol a nikde neobstál. Náš vzácny priateľ, pán senátor,   to vie najlepšie.
     </tei:emph>
    </tei:p>
    <tei:p>
     <tei:emph>
      Senátor sa dobrosrdečne usmial a povedal:
     </tei:emph>
    </tei:p>
    <tei:p>
     <tei:emph>
      — Preto vy, keď už raz treba, vyrozprávate to   najlepšie.
     </tei:emph>
    </tei:p>
    <tei:p>
     <tei:emph>
      — Mne sa všetko, dej i ľudia, zachovali v pamäti, ako by to   bolo včera, nuž začnem.
     </tei:emph>
    </tei:p>
    <tei:p>
     <tei:emph>
      A Bánička rozprávala. A podľa toho, čo ona rozprávala, staré   listiny a listy potvrdili, ešte i ústne podania doložili, doplnila a   rozšírila autorka toto dielo svojím vlastným umom a   poznaním.
     </tei:emph>
    </tei:p>
   </tei:div>
   <tei:div type="chapter">
    <tei:head>
     Vznešení hostia
    </tei:head>
    <tei:p>
     Leto roku 1806 bolo suché a horúce. Vtedy panoval v našej stolici   hlad a vzmáhajúca sa suchota začínala byť nebezpečná poľným úrodám.   Hospodári s obavami hľadeli do budúcnosti. Ak skoro nespŕchne výdatný   dážď, hlad sa neumenší, ale zväčší.
    </tei:p>
    <tei:p>
     Júlové slnko praží na vyschnutú, miestami dopukanú zem. Tráva   schne i žltne, lístie stromov vädne a je zaprášené; všetko v prírode   žízni a túži po občerstvení.
    </tei:p>
    <tei:p>
     Ulice mesta, ináč rušné, sú onoho predpoludnia temer opustené.   Každý je pri práci, pri remesle i na poli.
    </tei:p>
    <tei:p>
     Hronskou bránou vošiel do mesta hrdý, veľkopanský koč. Ťahala ho   pekná štvorka bujných koní, hrkoce a dvíha oblaky prachu. Koč je   krytý, takzvaný batár. Na kozlíku vedľa kočiša sedí vyšnurovaný pyšný   hajdúch v uniforme vicišpánskeho sluhu. Má vykrútené fúzy, bez   ktorých sa hajdúch ani myslieť nedá — a díva sa so založenými rukami   dolu na tých nemnohých, čo v tomto sparnom dni pešo musia chodiť,   doslovne zvysoka. Keď sa mimoidúci ponížene pokloní, hajdúch hrdo   kývne hlavou, akoby to jemu patrilo.
    </tei:p>
    <tei:p>
     V koči sedí vicišpán slávnej Zvolenskej stolice, vznešený pán Jur   Radvanský z Radvane. Pri ňom je uvelebená jeho manželka pani Zuzanna,   rodená Grünblattová. Oproti nim na malom sedadle sedia dve krásne   mladé dievčinky: jedna je vnučka Radvanského, Klárika, druhá   Františka Veselovská.
    </tei:p>
    <tei:p>
     Obe sa usmievajú bezstarostným úsmevom, ako mladé dievčatá, ktorým   je úskalie života ešte neznáme. A keď pozrú na seba, zasvietia im oči   šťastným porozumením a v rozpomienke na milé dni, prežité v poslednom   čase. Obe strávili spolu niekoľko týždňov v Liptove, v panskom sídle   Svätojanskovcov — a sčiastky i vo famílii Pongrácovcov z Mikuláša.   Tam sa zabávali v kruhu seberovných slečiniek a mladých pánov, medzi   ktorými boli aj opravdiví obdivovatelia neobyčajnej krásy a pôvabu   Františky Veselovskej.
    </tei:p>
    <tei:p>
     Z Liptova priviezla pani Radvanská Františku do Radvane, kde   pobudla ešte niekoľko dní. Teraz ju vezú domov.
    </tei:p>
    <tei:p>
     Koč ide hradskou cestou dolu asi doprostred námestia. Okolo koča   sa dvíha a kundolí prach. Darmo je, cestovanie vtedy bolo spojené s   týmto nezbytným prachom.
    </tei:p>
    <tei:p>
     Naľavo od hradskej, keď sa ide od Bystrice, stojí niekoľko veľkých   domov. Sú to domy bohatých rodín. Na jednom z nich boli vyduté mreže   z kovaného železa, nielen ozdobne spracované, ale i silné. Istotne   tieto mreže neboli zo striebra — a len na vrchu zatreté železnou   farbou, ako bývali niekedy na bohatých domoch, ale v inom, zámožnom   meste. Keď potomci tých rodín schudobneli, spomenuli si, alebo   náhodou prišli na to, že tie masívne mreže im pomôžu z núdze — a   pomohli.
    </tei:p>
    <tei:p>
     Tu, vo Zvolene boli mreže len zo skutočného solídneho železa a nie   pre pýchu, ale na obranu i ochranu domu. Bezpečnosť majetku, ba i   životov nebola v ten čas ešte pevná. Ľud sa často búril a hoci ho   vždy kruto potrestali, páni sa ho báli. Oni boli násilní a ľud bol   odbojný. Nato boli na Vígľašskom vrchu šibenice a bolo ich dobre   vidno z hradskej cesty, vedúcej od Slatiny k Vígľašskému zámku.
    </tei:p>
    <tei:p>
     Kde bola príčina mravného úpadku ľudu a spoločnosti ľudskej vôbec?   Lebo ten úpadok bol zrejmý a išiel zhora nadol. V ten čas bolo   vyhlásené stanné právo a keď hriešnika prichytili a usvedčili, po   krátkom práve ho aj odpravili.
    </tei:p>
    <tei:p>
     Ale i vtedy mohol dobrý obhajca mnoho, ba všetko vykonať. Za dobrý   plat bolo možno podplatiť i sudcu, i fiškála. A nebolo treba inšieho,   len tajiť: „non quam, ad animam, ja, nie, ja som to namojdušu   nespravil”, ako vidíme neskoršie pri pravote Jakuba Schwarza,   pliešovského baču.
    </tei:p>
    <tei:p>
     Hrdý veľkopanský koč vošiel do otvoreného dvora pekného domu. Bol   to dom pána Pavla Veselovského, stoličného úradského a zapisovateľa   zvolenského magistrátu. Predkovia tejto rodiny prišli do Zvolena v   družine palatína Thurzu, ktorého dom stojí ešte i dnes na druhej   strane, blízko rímskokatolíckeho chrámu. V tom dome je ešte nad   dvermi Thurzovský erb.
    </tei:p>
    <tei:p>
     Pavel Veselovský mal medzi úradníkmi stolice veľký vplyv. Bol   všeobecne vážený a ctený pán. Pritom bol i majetný. Panstvo, majetky   nemal, bol viac takzvaný armalista. Jeho zemianstvo potvrdili na   sneme roku 1790. K zdedenému bohatstvu rád prikladal, obzvlášť k   zásobe zlata a striebra, najmä striebro, ktoré miloval tým viac, čím   ho v tie dni bolo menej v obehu.
    </tei:p>
    <tei:p>
     Ale hoci miloval peniaze a dobrobyt vo všetkom, bol dobromyseľný a   naklonený biednemu ľudu. Duch, ktorý zavial z Francúzska a dal vznik   Martinovičovskému sprisahaniu, neprešiel celkom bez stopy ani v našom   zákutí, ba, dotkol sa i ducha Veselovského. On sa nebál smelo   vystúpiť oproti pánom a zastával sa práv ľudu, ako sa v ten čas   zastal Dobrodincov oproti hrabivým Eszterházyovcom. Kde mohol, tam   prízvukoval svoju zásadu a v tom zmysle písal i list stolici, v   ktorom píše medzi iným: „Dajme ľudu ľudské práva, dokážme mu svoju   lásku a dobrobrajnosť a on nám daruje svoju dôveru.”
    </tei:p>
    <tei:p>
     S Jurajom Radvanským, vtedy prvým vicišpánom Zvolenskej stolice   bol Veselovský v dobrom pomere, lebo Veselovský vždy stál na strane   Radvanského. Najmä pri voľbách dokázal Veselovský svoju taktickú   múdrosť a oddanosť voči prvému vicišpánovi.
    </tei:p>
    <tei:p>
     Teraz Radvanský, idúc na Ostrú Lúku, kde sa mala zísť família   Ostrolúckovcov, zastavil sa na obed u Veselovskovcov. Radvanského   dcéra Jozefa bola vydatá za Štefana Ostrolúckeho. Juraj mal len   jedného syna, Imricha, a ten umrel ešte veľmi mladý.
    </tei:p>
    <tei:p>
     Pri tejto príležitosti priviezli so sebou jedinú Veselovského   dcéru, krásnu Faniku.
    </tei:p>
    <tei:p>
     U Veselovskovcov boli na túto návštevu už pripravení. Veselovský,   statný, asi päťdesiatpäťročný pán, privítal vzácnych hostí v bráne,   pani Veselovská pri dverách domu. Privítanie oboch famílií bolo veľmi   srdečné, zo strany pani Radvanskej i hlučné, zo strany Veselovskovcov   okázale úctivé.
    </tei:p>
    <tei:p>
     Jeho milosti, pánu Radvanskému museli tak domáci, ako aj hajdúch   pomáhať z koča. Troška i zastonal, lebo už bol starší, tak asi   šesťdesiatnik a chorľavý. Konečne sa dostal na pevnú pôdu brány a   vedený starostlivým domácim pánom, nasledovaný hajdúchom, kráčal do   domu a hore schodmi do hosťovských izieb.
    </tei:p>
    <tei:p>
     Pani Radvanská, rovnako už nie mladá, ale dosť svieža, ešte z koča   začala rozprávať, sotva sa privítala s Veselovskou, ako sa Fanika   dobre zabávala všade, kde sa ukázala.
    </tei:p>
    <tei:p>
     — Namojdušu, meine liebe Frau von Veselovský, das Mädel hat   Eroberung gemacht, môžem povedať, že sa páčila. Überhaupt, ona je ein   herziges Kind.
    </tei:p>
    <tei:p>
     Veselovská žiarila radosťou tým viac, že jej túto pochvalu   povedala z najprvších dám v celej stolici. Nežne si pobozkala dcéru i   Kláriku. Obe dievčatá zľahka zoskočili z koča, chytili sa za ruky a   smejúc sa, vbehli do domu, odtiaľ zase do dvora, do záhrady, lebo   Fanika chcela všetko vidieť, všade sa ukázať.
    </tei:p>
    <tei:p>
     Bolo síce horúce, ale panstvo malo v koči hodne kepeňov, plášťov a   šálov okolo seba.
    </tei:p>
    <tei:p>
     Pani Radvanská mala na hlave veľký klobúk, viac ešte bol to   čepiec, alebo „kápka”, umele zostavená podľa najnovšej módy. Keď toto   umelé dielo mala na hlave, sadlo jej na lokne a kudrlinky, ktoré mala   okolo uší a nad čelom také, akoby i ony patrili k úprave klobúka a s   ním mali ísť dolu. Na čele mala ešte dve-tri vyčnievajúce kudrlinky,   takzvané huncútky. To bolo veľmi „nóbl” a dodávalo tvári   interesantnosť. I tie boli také, ako by s tými „šľupfňami”, mašňami,   čipkami a perami tvorili celok. Veru, taký nádherný klobúk v tie časy   nemohla mať každá pani, azda ani pani osvietená Baloghová, manželka   najvyššieho župana Petra Balogha z Oče a z Romháni. Nie to, že by   nemohla mať nároky napríklad i pani Veselovská, čo je i bohatá. O   bystrických paniach nehovoríme, lebo medzi tými pyšnými patricijskými   paničkami nejedna sa rovnala najprvším zemiankam. Lenže vtedy   jestvovali isté hrádze medzi meštianstvom, hoci aj bystrickým a   zemianstvom, tak isto, ako medzi správou mesta a správou župy. Každý   žil svojím spôsobom a podľa ustanovení zákona, viac ešte podľa   tradície, ktoré sú mocnejšie ako samé zákony, vydávané na sneme.
    </tei:p>
    <tei:p>
     Pani vicišpánka mala šaty zo sivého hodvábu s krátkym živôtikom, s   krátkymi rukávmi, spod ktorých jej vynikali jej ramená belostnou   okrúhlosťou. Ruky boli len nedostatočne ukryté v hodvábnych   polorukaviciach. Cez živôtik mala preloženú čiernu čipkovú šatku   podľa vtedajšej módy. Na hrdle neveľmi obnaženom v matnom lesku   skveli sa neveľké, ale cenné perly.
    </tei:p>
    <tei:p>
     Bol to oblek veľmi starostlivo zostavený, ale solídny a   nekrikľavý.
    </tei:p>
    <tei:p>
     Františka bola od radosti, že je zasa doma, skoro bez seba. Hneď   pribehla k matke a pritúlila sa k nej, hneď zasa ponáhľala sa do   kuchyne a čeľaďníka, ukázať sa čeľadi. Radosť matkina bola nie menej   srdečná, ale pani Veselovská sa premáhala, aby pred hosťami neukázala   príliš svoju veľkú lásku k tomuto drahému dieťaťu.
    </tei:p>
    <tei:p>
     Mala sa čomu tešiť a tešila sa nielen ona, ale i jej muž, veď   Fanika bola nielen ich jedinou dcérou, drahým pokladom, ale bola milá   každému pre svoju spanilú krásu, pre dobrotu, ktorá jej svietila z   očú. Jej zovňajšok bol očarujúci pôvabom mladosti, ale viac ešte   účinkovala istá čarovnosť jej duše, ktorá žiarila z celého jej zjavu,   ako i zo zvonivého hlasu.
    </tei:p>
    <tei:p>
     Faninkina priateľka Klárika bola tiež pekná, mladá, ale bolo v nej   viac veľkopanského sebavedomia, ktoré jej pohybom i reči dodávalo   istej hrdosti a napätosti. A to bolo na úkor dievčenského pôvabu   mladej aristokratky. Bola so svojimi úsmevmi skúpa, jej tmavé oči si   skorej dobre obzreli, na koho upreli svoj pohľad a len potom usúdil   rozum, či je hodno venovať patričnému pozornosť a úsmev.
    </tei:p>
    <tei:p>
     Františka už pozrela i záhrady, odtrhla si oneskorenú ružu z tých   stolistých, ktoré tak bohato kvitli vo zvolenských záhradách.   Mimochodom rečeno, zvolenské panie samé si pripravovali z týchto ruží   olejček a ružovú vodu.
    </tei:p>
    <tei:p>
     Dievčatko prebehlo dvorom, vbehlo do veľkej priestrannej kuchyne,   kde pri ozrutnom ohnisku — vo Zvolene povedali „hiarte” — stála   obstarná kuchárka Bibiana, obyčajne Bibkou zvaná. Na ohnisku horel   poriadny oheň, na boku bola vyhrnutá pahreba a tá dávala toľko   žiarivej teploty, že sa pri nej piekol poriadny mladý moriak,   stoknutý na ražni. Ražeň krútil chlapec, na to vycvičený, dozerala   ešte i Marka, aby kedy-tedy poliala škvrčiacu pečienku.
    </tei:p>
    <tei:p>
     Bibkina tvár svietila a červenala sa nielen účinkom ohňa, ale i   radosťou, že vidí svoju drahú „kišasonku”. Všetci sa jej radovali, i   kočiš Gažko, i šumná chyžná Zuzka. Lebo kade Františka šla, akoby   zasvietilo slniečko.
    </tei:p>
    <tei:p>
     U Veselovskovcov nemali kuchára, lebo pani Veselovská mala   skúsenosť, že si kuchár nedá povedať, ale robí všetko, varí a pečie   podľa svojho úsudku. Ona sama bola dobrou kuchárkou, dozerala všade,   lebo vedela, čo jej manžel má rád a ako to chce mať pripravené.   Veselovský bol totiž milovníkom i dobrých pokrmov, najmä pečienok,   ktoré boli vyberané, a čo hlavné, prvé v príslušnom čase. Preto   kuchyňa Veselovskovcov bola vždy bohato zásobená, tu veru nebolo   poznať, že v okolí je hlad a nedostatok — a ani taká vzácna návšteva,   ako pána vicišpána a jeho manželky, nepriviedla Veselovskú a jej   zručnú Bibianu do rozpakov. Bola tu vždy hojnosť dobrého jedenia a   nápojov, i najväčší lakotníci by sa mohli do sýtosti nielen nasýtiť,   ale i uspokojiť.
    </tei:p>
    <tei:p>
     Páni obedovali teraz, keď prišli hostia, vo veľkej sklepenej izbe   na poschodí. Náradie tejto izby bolo vzácne, umele vypracované a   solídne. Nebolo tu, pravda, toľko nádhery a umeleckých vecí ako u   Radvanskovcov, najmä v tom druhom kaštieli, kde sú sály a salóny   preplnené zriedkavými vecami, i gobelíny, ale i u Veselovskovcov bolo   badať na každom predmete, že tu prebýva dobrobyt, keď aj nie   prepych.
    </tei:p>
    <tei:p>
     Úprava stola bola bezchybná, jemný porcelán, sklo brúsené a   kryštálové na snehobielom obruse — svietilo sa a lesklo v svojej   čistote. Striebro bolo i staré, zdedené, ale boli i nové kusy,   zhotovené povestnými bystrickými zlatníckymi majstrami. Niektoré kusy   boli pravé umelecké diela.
    </tei:p>
    <tei:p>
     Okolo stola obsluhoval hajdúch, mladý Martinko zo Slatiny, ktorý   okrem tejto služby bol i záhradníkom. Pomáhala mu pekná Zunka,   zvolenská rodáčka.
    </tei:p>
    <tei:p>
     Sem, do tejto peknej izby uviedol Veselovský svojho vzácneho   hosťa, ktorý po schodoch troška sa i zadychčal a stonal, lebo bol   neduživý. Ale pri výdatnej pomoci, poskytnutej z jednej strany   domácim pánom, z druhej strany vicišpánskym hajdúchom, dostal sa   tento pán šťastlivo do „parádnej” izby. Veselovský zaviedol svojho   hosťa najprv k obloku, pri ktorom stál pohodlný stolec. Tam si pán   vicišpán sadol a pozeral dolu na námestie, na rad domov naproti, na   kostol, akoby to všetko ešte nebol videl. Veselovský vidiac, že sa   starý pán zaujíma o veci zvolenské, vysvetľoval mu jedno-druhé a na   otázku, kto býva vo výstavnejších domoch, podal mu hneď vysvetlenie.   Tamten, v úzadí katolíckeho kostola, je Thurzovský dom, teraz ho má   meštianska rodina; ďalej dolu tiež mešťan kúpil ten poschodový dom.   Nasledujúci dom bol donedávna opustený; pred rokom býval v ňom   človek-čudák, o ktorom sa hovorilo, že robí zlato z olova. Ale zlato   nikto nevidel a starý čudák i umrel v chudobe. Po jeho smrti ten dom   nik nechcel ani kúpiť, ani prenajať, lebo v ňom straší. Pred   niekoľkými rokmi kúpil ho mladý kupec Lange. A hneď ten vedľajší; to   je kúria Feketovská.
    </tei:p>
    <tei:p>
     — Viem, poznám, família je z Hontu, Fekete de Nyék. Prisťahovali   sa sem ešte v predošlom storočí. Starého Jána som poznal, bol   zasmušilý, ale vraj dobrý úradník.
    </tei:p>
    <tei:p>
     — Starý zomrel, bol síce čudák, ako vraj všetci Feketovci, ale   ináče dosť slušný človek. Zanechal dvoch synov a tri dcéry. Najstarší   má úrad v Honte, mladší, Ľudovít, ako počuť, má prísť domov. Od   mladosti bol v cudzine. My sa s nimi neschodíme, stará pani je   nevľúdna a má prapodivné náhľady. Dcéry, najmä Klára, nemajú dobrú   povesť.
    </tei:p>
    <tei:p>
     Veselovský vedel, že Radvanského zaujíma všetko, čo je zemianske,   rodiny meštianskeho pôvodu neboli pre aristokrata zaujímavé.
    </tei:p>
    <tei:p>
     Medzitým prišli i panie a obidve dievčatá; panstvo sa usadilo za   stôl a štíhla, usmievavá Zunka doniesla polievku.
    </tei:p>
    <tei:p>
     Pri obede páni besedovali najviac v latinskej reči, ktorá, ako sa   vyslovili znalci latiny, nebola práve klasická. Miešalo sa, najmä v   rozhovoroch, hodne slovenčiny. Už sa začala natískať i maďarčina. Veď   už v ten istý rok na dištriktuálnom konvente žiadali páni a hlavný   župan Peter Balogh — očanský bol medzi nimi, aby volili len takých   učiteľov, ktorí vedia po maďarsky hovoriť i písať. Ináče pri voľnom   besedovaní a pri vínku chytro bolo po latine, najmä keď predmet   vyžadoval presné vyjadrenie, pomáhali si svojou milou, materinskou   rečou. Že našim pánom zemanom bola slovenská reč skutočne materinskou   rečou, je dokázané. V ten čas sa v našich rodinách ani inakšie   nehovorilo a staršie panie i vtedy, keď nemčina vyvodila, aspoň sa   modlili po slovensky. Ešte i matka prvého baróna Radvanského, Antona,   hoci už vedela po maďarsky, mala modlitebnú knihu a spevník   slovenský. Takže i Antonova sestra, barónka Kochová, neprestala sa   modliť po slovensky ani vtedy, keď maďarčinu uviedli do kruhov   panských ako reč konverzačnú.
    </tei:p>
    <tei:p>
     Naše panie a dievčence rozprávali si vo svojej bystrickej nemčine,   ktorá je špikovaná slovenčinou. Maďarsky vedeli len tie šľachtičné,   ktorých famílie sídlili na území obývanom Maďarmi. Ešte i tam dávali   panie aj aristokratických rodín prednosť reči nemeckej a francúzskej.   Medzi tými veľkými paniami vynikali niektoré i veľkou učenosťou,   ktorú vyzdvihli i niektorí vynikajúci učenci. Ale väčšina obmedzovala   sa len na domáci kruh. Boli slečny a panie, ktoré si písali kuchárske   predpisy do toho istého zošitu, do ktorého francúzske alebo nemecké   verše. Keď sa naskytla príležitosť, i ony spáchali nejaký veršík, ako   sa zachovala pamiatka o istej mladej komtese, ktorá na počesť hosťa,   vysokého cirkevného hodnostára, improvizovala túto klapanciu:
    </tei:p>
    <tei:p>
     <tei:emph>
      DE
     </tei:emph>
     <tei:emph>
      Die grosse Eminenz grüsst die   kleine Excellenz.
     </tei:emph>
     /lang
    </tei:p>
    <tei:p>
     Predmetom rozhovoru medzi pánmi boli v prvom rade veci slávnej   Zvolenskej stolice, v druhom vysoká politika.
    </tei:p>
    <tei:p>
     Veľmi naliehavá bola v ten čas vec klasifikovania pozemkov a   spísania daní od majetku podľa toho, do ktorej triedy patrí pôda   patričného majiteľa. A to bol tvrdý oriešok, ktorý dala vláda na   rozlúštenie; zemianstvo sa neochotne púšťalo do toho. Veď odjakživa   bola to istá skúsenosť, ktorá vyriekla vetu, že zeman radšej berie,   ako dáva. Vláda naložila prísne, ako to bolo možné v tom čase, aby sa   tá vec riešila do budúcej reštaurácie a to už je blízko, lebo   reštaurácia mala byť už v marci r. 1808. Nebolo sa možno tomu vyhnúť:   raz sa muselo prikročiť k spravodlivejšiemu riešeniu agrárnej otázky   — a ešte sa do diela ani neprichytili.
    </tei:p>
    <tei:p>
     Radvanský sa aj ponosoval, že proces s famíliou Roth-Telekiovskou   pre sporné pozemky v chotároch radvanskom a eliašskom sa vlečie a   nemožno ho skončiť, ako dôverne oznámil Veselovskému, ktorého   pokladal za svojho úprimného prívrženca, čo mu odoberá pokoj a   zapríčiňuje mnoho starostí. I s Ghéczyovcami je znepriatelený, i táto   família požaduje akési staré práva na majetky Radvanskovcov. Preto je   pomer s pánom hlavným županom troška napätý, keďže Baloghova dcéra   Karolína je vydatá za Štefanom Ghéczym. Naoko je síce pán hlavný   župan priateľský k Radvanskému, ale istú chladnosť, on, Radvanský   vybadal z hlavného župana. Nuž, mal i tento pán svojho moriaka, ktorý   ho trápil i v súkromí, nie dosť, že s úradnými prácami má dosť a dosť   omrzlostí. I to mu bolo trošku pokorujúce, že jedného z titulárnych   notárov, príbuzného Radvanského, pán župan prepustil z úradu.
    </tei:p>
    <tei:p>
     — Nuž, keď sa tak vezme, to je jeho právo, ale títo úradníci sú   pod mojou správou. Je to teda akoby frčka, ktorú mi pán župan hodil   ako prvému vicišpánovi, — ponosoval sa Radvanský, ktorému dobre padlo   uľahčiť si v starostiach a omrzlosti pred človekom umným, jemu   nakloneným a dobrým juristom.
    </tei:p>
    <tei:p>
     Ale ani pri svojom žiali nedal sa pán vicišpán dlho núkať a ani   tieto „fatality” mu neodobrali chuť pri tak okázalom stolovaní. Lebo   bolo tu všetko tak výborne pripravené a nastolené pokrmy, počnúc od   delikatesnej rakovej polievky, drobných kysnutých kapustníčkov,   podávaných na assietle, vyberaných pečienok až po jemné pečivá a   torty, z ktorých bola vtedy obľúbená grilážová, ovocie tunajšie a   dovezené z cudziny, až po voňavú čiernu kávu, podávanú v drobných   kvietkovaných šáločkách — to všetko bolo také dokonalé, že by mohlo   uspokojiť i najrozmanitejšieho labužníka. Pravdaže nechýbali ani   dobré vína, naostatok ani tokajčina.
    </tei:p>
    <tei:p>
     Medzitým prešli páni v rozhovore na vysokú politiku. Politika bola   vtedy veľmi zložitá a zamestnávala mysle veľkých pánov podľa toho,   nakoľko sa týkala ich existencií. V našej stolici páni zemani neboli   priamo dotknutí svetovými udalosťami, lebo sa ešte nepožadovali od   nich direktne ani životy ani ovos. Vojny, ktoré sa vtedy prevaľovali,   cítil len ľud a to i v následkoch. Páni sa len prizerali, tak   zďaleka, nakoľko dostali často oneskorené zvesti. Ale taký vysoký   úradník, ako bol Radvanský, bol predsa dobre informovaný.
    </tei:p>
    <tei:p>
     Vtedy Napoleon stúpal rapídne na výšku svetovej moci a slávy.   Rakúsko bol pokoril, veľkú armádu predošlej jesene obkľúčil a zajal.   Vrchný generál Mack svojou neuveriteľnou krátkozrakosťou a   zaslepenosťou ostával i so svojím vojskom v ulmskej pevnosti, kým sa   nepriateľ vždy ďalej a ďalej rozťahoval. Stalo sa, čo sa stať muselo,   čomu sa však nikto z Rakúšanov nenazdal. Mack, odrezaný od pomocného   vojska, nepriateľom obkľúčený, nevediac si rady, začal s nepriateľom   vyjednávať a následok bol kapitulácia Ulmu.
    </tei:p>
    <tei:p>
     — Rogo, — povedal Radvanský, — to bola pre cisára veľká porážka.   Nech si len pomyslia, zajali dvadsaťtritisíc mužov, osemnásť   generálov! A to poníženie si môžeme predstaviť, keď títo všetci   zahanbení, premožení, museli defilovať popred víťazného Bonaparta,   ktorý sa na nich hrdo díval zo svojho sedla.
    </tei:p>
    <tei:p>
     Veselovský podal svojmu hosťovi čibuk, naplnený voňavým dohánom a   povedal:
    </tei:p>
    <tei:p>
     — Prosím, domine illustrissime, — tento titul vicišpánovi síce   neprislúchal, ale Veselovský ho dobromyseľne upotrebil. — Prosím,   teraz bola Viedeň náležite pokorená. Nie že by som necítil i ja túto   pohanu, ale vaša milosť, Viedeň vždy prenasledovala samostatne   mysliacich ľudí a šliapala každý slobodomyseľný prejav a voľnosť. Len   prostredne nadaných a slepo poslušných ľudí protežovala a tak, hľa,   generál Mack, ktorý nemal ani toľko Filipa, ako niektorý z jeho   podriadených oficierov, priviedol na našu armádu posmech a hanbu,   asekuro, vaša milosť, medzi nami rečeno, Viedeň si to zaslúžila!
    </tei:p>
    <tei:p>
     — Hm, vravia čosi, rogo, Viedni neveriť. Veď i slávny náš dedo,   Jura Radvanský, ktorý umrel na prešovských jatkách, stal sa obeťou   viedenských pletích a udavačstva a zanechal nám, potomkom,   poručenstvo, aby ani jeden Radvanský neslúžil Viedni, ba, aby jej   neveril a aby ostal verným luteránom.
    </tei:p>
    <tei:p>
     Tomuto poslednému bodu ostali Radvanskovci verní až dosiaľ. V   bohatom múzeu Radvanskovcov je ešte aj železný kôl, na ktorý nastokli   hlavu spomínaného Radvanského a na múroch Prešova vyložili. Knižnica   v Radvani prechováva mnohé vzácne diela z čias Husových.
    </tei:p>
    <tei:p>
     — A tých dvadsaťtritisíc, vaša milosť, odviedli do Francúzska.   Asecuro, domine illustrissime, z tých sa veru máloktorý vráti domov,   ako napríklad i ten takzvaný Micalito, alias Mikuláš, rodák   zvolenský, dostal sa podobným spôsobom do Španielska a v službe   španielskeho kráľa nadobudol veľké bohatstvo, ktoré pred svojou   smrťou poručil mestu Trenčínu. Pre akú príčinu práve Trenčínu, to   nevie nikto.
    </tei:p>
    <tei:p>
     — Tak, rogo, túto vec pertraktuje i slávna stolica, ako vedia,   lebo keď je patričný testátor rodák zvolenský, patrí jeho pozostalosť   Zvolenskej stolici.
    </tei:p>
    <tei:p>
     Veselovský sa temer nebadateľne usmial. Už i ako dobrý syn mesta   Zvolena, z lokálpatriotizmu, aj ako dobrý fiškál usúdil, že by   pozostalosť zvolenského rodáka v prvom rade patriť mala rodnému   mestu; no Radvanský, ako zástupca župy, bol ochotný vydobývať kdejaké   výhody svojej slávnej Zvolenskej stolici. Keď sa tento pán pustil do   vysokej politiky, tak túto tému, najmä po dobrom obede, tak ľahko   nezanechal. Ani odchod panej, dievčat i hostiteľky, ktoré si chceli   zasa o inšom pobesedovať, ho nevyrušil. Keď dievčatá s obvyklou   poklonou povedali svoje „Wünsch wohl gespeist zu haben”,   blahosklonne, ale i troška roztržito kývol hlavou a pokračoval.
    </tei:p>
    <tei:p>
     — Neviem, ako sa náš cisár cíti, keď mu francúzsky cisár, ako   nejaký pán sveta, zo Schönbrunnu diktuje podmienky prímeria, prípadne   pokoja. Nielen, že sa mu dostalo takého neslýchaného poníženia, ale   musí sa spriateliť i so stratou talianskych provincií a Dalmácie.
    </tei:p>
    <tei:p>
     Vtedy sa utiahol dvor a za ním vysoká aristokracia do Prešporku a   keď sa blížil Napoleon k hraniciam Uhorska, necítili sa uhorskí   magnáti bezpeční ani v Prešporku, ale sa presídlili i s famíliami do   Košíc. Príchodom veľkopanských rodín a ich družiny, mesto Košice   nemálo získalo a potom sa tak vzmáhalo úpravou i bohatstvom, že   dostalo názov: malá Pešť.
    </tei:p>
    <tei:p>
     Čo sa v Rakúsku dialo, to našich zvolenských pánov, ktorí boli   ďaleko od tej horúcej pôdy, tak veľmi nebolelo. Radvanskovci boli   dosť mocní i bez Viedne. Osvietenejší duchovia tých čias i v našom   kraji úfali, že keď Napoleonovci zlomia moc Rakúska, Uhorsko bude   ľahšie dýchať, ale sa sklamali; cítili to sami, ako sa Napoleon   dostal k moci, prestal byť tým legendárnym hrdinom, za akého ho   pokladali horkokrvní uhorskí patrioti.
    </tei:p>
    <tei:p>
     Veselovský bol katolík, ale vedel si uctiť i ľudí iného   náboženstva, najmä Radvanskovcov a ich tradície. I v samom meste   dokazoval svojím spôsobom zhovievavosť oproti evanjelickej cirkvi. Zo   strany jeho cirkvi ho upodozrievali, že je slobodným murárom a že   tajne navštevuje schôdzky lóže slobodných murárov v Banskej Bystrici;   k slobodným murárom patrili aj niekoľkí luteránski páni, ba tvorili   väčšinu tejto spoločnosti.
    </tei:p>
    <tei:p>
     Iní ľudia ho pokladali za pokrokového, slobodomyseľného   človeka.
    </tei:p>
    <tei:p>
     I teraz povedal pred Radvanským, že Viedeň neprestáva dusiť   duchov, ktorí chcú žiť životom slobody a práva.
    </tei:p>
    <tei:p>
     — Ja myslím, — pokračoval Veselovský, ba mám i oprávnenú príčinu   tomu veriť, že viedenský dvor má mnoho tajných agentov po vidieku,   možno i po našom. Z mnohých strán som počul, ako umných a   vynikajúcich ľudí špehujú a pozorujú. Zavše ide to tak ďaleko, že i   súkromné listy prezerajú, takrečeno každý kúsok papiera.
    </tei:p>
    <tei:p>
     Radvanský o tom pochyboval.
    </tei:p>
    <tei:p>
     — To som ešte v našej stolici nezbadal, ja myslím, že ešte i vo   Viedni veľmi dobre vedia, že my, ako zvolenskí zemani, sme napospol   spoľahliví a pokojní ľudia. Dôvera jeho veličenstva v nás je celkom   oprávnená.
    </tei:p>
    <tei:p>
     Veselovský sa usmial.
    </tei:p>
    <tei:p>
     — Dosiaľ áno, domine illustrissime, u nás ešte nebolo ani   odbojných duchov, ani špehúňa, ale ak by sa vyskytla nejaká   slobodnejšia myšlienka alebo prejav samostatného zmýšľania, assecuro,   bude tu i zradca.
    </tei:p>
    <tei:p>
     — Nemyslím, — odpovedal Radvanský. — Majú tam hore dosť iných   starostí a práce. Ostatne rád by som vedel, z čoho uzatvárate na   tento, pre nás, uhorských zemanov, ponižujúci stav?
    </tei:p>
    <tei:p>
     Veselovský naoko zdielny a úprimný, predsa bol natoľko opatrný, že   neprezrádzal otvorene svoje myšlienky ani pred týmto, ináče   spoľahlivým pánom. Dal troška vyhýbavú odpoveď, keď prehovoril:
    </tei:p>
    <tei:p>
     — Pri povahe plnej dôvery a podozrievania, ktorú má jeho   veličenstvo pán cisár, dá sa myslieť, že povstali isté inštitúcie, o   ktorých sa domnieva, že chránia nielen jeho osobu, ale i túžbu po   absolútnej, a to trvácej moci. Jemu slepo oddaní radcovia a úradníci   dvora udržujú ho nielen v domnení, že má zvrchovanú moc a právo, ale   iste pomáhajú udržiavať túto moc tým, že z tajnej kancelárie   vysielajú svojich úradníkov ta, kde šípia, že sa niečo hýbe.
    </tei:p>
    <tei:p>
     Veselovský mal pravdu: jestvovala takrečená tajná „talianska”   kancelária, ktorá rozprestierala svoje siete naširoko, ale mal pravdu   i Radvanský, keď tvrdil, že vo Zvolenskej župe dosiaľ nebolo badať   tajných agentov z tej jednoduchej príčiny, že zvolenskí zemani   neznamenali mnoho; spokojní so svojím osudom, nezaoberali sa vysokou   politikou, nezasiahli do dejín — a tak neboli Viedni nebezpeční.
    </tei:p>
    <tei:p>
     — Nuž, rogo, — pokračoval Radvanský, — nám tieto inštitúcie škodiť   nemôžu — a neverím, že by sa našiel uhorský zeman, ktorý by pre ten   „Čierny kabinet” pracoval a konal špicľovskú službu. Dosť, že nás   zemanov dvor i teraz obťažuje a ešte ktovie, či nebude žiadať od nás   také obete ako za čias Márie Terézie.
    </tei:p>
    <tei:p>
     — Ale, vaša milosť, mnohí magnáti sa pridali k dvoru, hľadajúc   priazeň, vysoké postavenie a iné výhody pre seba a svoje famílie.   Menším ľuďom, ako nám zemanom, je ťažko sa dostať čo len s malou   prosbou pred cisára, lebo sa už hovorí: kráľ nestojí nad stranami, —   tvrdil Veselovský.
    </tei:p>
    <tei:p>
     — To by bola smutná vec, rogo, no, ako vidím, pustili sme sa už   ďaleko do týchto vecí. Ale ostane to medzi nami, — vstávajúc povedal   Radvanský.
    </tei:p>
    <tei:p>
     Veselovský prisvedčil:
    </tei:p>
    <tei:p>
     — Nemáme ešte špicľov medzi sebou, vaša milosť. A v tom prípade sa   nazdávam, že by som len ja bol podozrivý.
    </tei:p>
    <tei:p>
     Radvanský sa prechádzal po izbe a vystieral údy. Na Veselovského   slová nič nepovedal, ale zakašlal a zastal pri obloku, pozeral na   opustený priestor, kde niekedy stál rad nízkych domov.
    </tei:p>
    <tei:p>
     Veselovský vzal z jeho ruky vyhasnutý čibuk, aby ho odložil.   Vedel, že si už viac nežiada.
    </tei:p>
    <tei:p>
     Panie, keď vstali od stola, prešli do susednej izby. Táto bola   tiež priestranná, pekne zariadená. Vidno, že je to pre hostí, v   prípade, čo sa v tie časy najčastejšie prihodilo, že by i na dlhšie   ostali. V tejto izbe boli skrine i kasne čierno politúrované s   lesklým kovaním. Aj vysoké postele boli v tom štýle zhotovené. Stôl   bol okrúhly, na jednej nohe, so širokým podstavcom. Všetko len tak   svietilo čistotou.
    </tei:p>
    <tei:p>
     Radvanská, spokojná s obedom a obsluhou, chválila Faninku a   rozprávala, že kamkoľvek prišla, urobila „furore” svojím milým,   sympatickým zjavom. Pritom dôverne oznámila šťastnej Veselovskej, že   sa gavalieri z „našej spoločnosti” interesujú o Faninku a že mamička   takej krásnej dcérušky musí byť pripravená, že jej skoro uletí, lebo   taká dobrá partia neostane dlho „v parte”.
    </tei:p>
    <tei:p>
     A tu sa obe panie dostali k predmetu, ktorý je pre matky   dorastajúcich dcér taký zaujímavý — a to je — starosť o výbavu. Vtedy   sa ešte výbavy chystali na chýr, najmä v majetných rodinách. Počítali   sa niektoré veci na tucty, ale tak od prvého tuctu po dvanásť tuctov   servítok a inej bielizne. Ešte i teraz v istej zemianskej famílii sú   v úžitku obrusy a servítky z výbavy starej matky dnešného pána.
    </tei:p>
    <tei:p>
     Nie div, že pani vicišpánku zaujímala otázka, či Veselovská mnoho   a akých vecí nachystala pre Faninku, „für das liebe herzige   Kind”.
    </tei:p>
    <tei:p>
     A to Veselovskej nemálo lichotilo. V tejto peknej izbe boli i   staršie truhly, pomaľované, i novšie vyrezávané a tie otvárala   Františkina matka, aby ukázala uschované zásoby. Pani Radvanská   znaleckým okom prezerala kus po kuse a poznamenávala:
    </tei:p>
    <tei:p>
     — Ach, meine Liebe, veď to je všetko veľmi fajné a toto šitie,   wunderbar. Napríklad toto tu, nech len pozrú, tie štichy, akoby len   drobnulinké koralky boli nastýkané. To je wirklich flajsovná práca.   Mne šijú prvé ševkyne bystrické, ale skoro ani jedna tak akurátne,   ako je toto šité. Už i pri stole som bewundrovala pekné šapúdle a   manžetne u pána Veselovského, prosím ich, sagen sie mir, kto im to   šije?
    </tei:p>
    <tei:p>
     Veselovská sa usmiala s veľkým uspokojením a povedala:
    </tei:p>
    <tei:p>
     — Keby, Euer Gnaden, ráčila vedieť, aký kriplík šije tieto veci,   ani by mi neuverili. Nech si predstavia dievča, ktoré nemá nôh, lebo   bez nôh sa narodilo.
    </tei:p>
    <tei:p>
     — Was sie nicht sagen, bez nôh, — ale má aspoň ruky?!
    </tei:p>
    <tei:p>
     — Tie má a aké šikovné, — chválila Veselovská.
    </tei:p>
    <tei:p>
     — A či je to možné? Akože existuje bez nôh? Vermutlich len od   kolien?
    </tei:p>
    <tei:p>
     — Ach nie, Euer Gnaden, má miesto nôh len akési kýptiky, na   ktorých môže sedieť. Ináč pohybovať sa môže len tak, ako malé deti,   keď sa po zemi šmýkajú a zahadzujú, ale ako šikovne to robí!
    </tei:p>
    <tei:p>
     — Zum Staunen, skoro, skoro nicht zum Glauben — a ostatné telo? —   opytuje sa pani Radvanská.
    </tei:p>
    <tei:p>
     — Ostatné telo je riadne vyvinuté, ako u iných dievčeniec toho   veku. Je trochu mladšia od mojej Fančiky a Fančika ju má veľmi   rada.
    </tei:p>
    <tei:p>
     DE— Aber — vermutlich aus dem Volke?/lang
    </tei:p>
    <tei:p>
     — Áno, jej otec bol u nás parádnym kočišom. Toto dieťa sa narodilo   v našom dvore, ráčia vedieť, vaša milosť, mali sme a máme ohľad na   úbohú Zuzku. Kým on, Mamojčík, žil, dovtedy bývali v našom dvore, ale   keď umrel a prišiel druhý kočiš, odišla mať s dieťaťom bývať inde.   Bývajú, hľa, naproti, u Langov.
    </tei:p>
    <tei:p>
     — Rozumiem, ich verstehe, že sa preto o ňu interesujú. Veď je to   pravda, náš povýšený stav ukladá nám i mnohé Verpflichtungy,   povinnosti voči nižším a biednym, ako sa povie: noblesse oblige, —   dokončila Radvanská, aby ukázala, že ešte nezabudla všetko, čomu ju   kedysi guvernantka naučila.
    </tei:p>
    <tei:p>
     Veselovská pokračovala:
    </tei:p>
    <tei:p>
     — Ale tam, kde sú, im je dobre. Domáci pán im všemožne pomáha.   Stará sa aj šitím živila, ale onedlho sa dievča chopilo šitia, tak   ďaleko prevýšilo matku. Kupec Langa každému, kto u neho kupuje   matériu, hneď i ševkyňu odporúča, lebo šije pritom lacno a na pravý   čas.
    </tei:p>
    <tei:p>
     — To je eine wirkliche Kuriosität, meine liebe Frau von   Veselovský, a už i za to verzeihlich, keď sa s ňou zaoberajú, predsa   je len z nízkeho rodu.
    </tei:p>
    <tei:p>
     — Ale keby ju, Euer Gnaden, počuli rozprávať. Tá má rozum a   smelosť, každému sa postaví a povie smelo, čo si myslí.
    </tei:p>
    <tei:p>
     — Aj, aj, tak nejaký rebellischer Geist, preto je to nie pre   Faninku; meiner Seel’, my nepotrebujeme Freigeista v kytliach, čo by   to hneď bol aj kriplík.
    </tei:p>
    <tei:p>
     — Ach, — zasmiala sa Veselovská dobromyseľne, — Zuzka je tak   nepatrná stvora, že od nej nemôže nikomu hroziť nebezpečenstvo.
    </tei:p>
    <tei:p>
     Vošla Zuzka s odkazom pána vicišpána, že už dali priahať, aby sa   pani osvietenej páčilo ísť dolu, lebo že do Ostrej Lúky je ešte   ďaleko a cesta od Budče hore, planá.
    </tei:p>
    <tei:p>
     Radvanská sa strhla:
    </tei:p>
    <tei:p>
     — Herjé, ja som zabudla, že je už čas, tak milo sme sa   distrahovali, že ani neviem, koľko je hodín.
    </tei:p>
    <tei:p>
     — Pol trach, osvietená pani, — odpovedala Zunka tak po zvolensky —   a uklonila sa pôvabne.
    </tei:p>
    <tei:p>
     Na pánov rozkaz čosi-kamsi sa zapriahlo. Kočiš i hajdúch dobre   opatrení usmievali sa spokojne, ale i zdržanlivo, aby nenarušili   slušnosť, ktorou sú povinní panstvu.
    </tei:p>
    <tei:p>
     Pomocou Veselovskej, Kláriky a Zunky pristrojili pani vicišpánku.   Hovorila, že si svoju Žanku nevzala so sebou, lebo že na Ostrej Lúke   majú služobných dievčeniec viac, ktoré jej pri obliekaní pomáhajú,   keď sa tam baví. Treba podotknúť, že pani Radvanská i šnupala, ale   pri obede a po ňom si nemohla šnupnúť, no teraz sa hneď obzrela, v   ktorom bajtlíku má svoju tabačnicu. Na obvyklý kopfputz, ktorý pri   cestovaní zastupoval obyčajnú „kápku”, založili jej zasa ten klobúk a   starostlivo uviedli do súladu s účesom a čo k tomu patrí. Mantilu z   čierneho atlasu mala starostlivo založenú na pleciach a tak si pani   konečne sadla do koča. Podobne obslúžili i pána vicišpána, a to   nielen jeho hajdúch, ale aj Veselovský a po mnohom stonaní vpratali   ho k boku jeho ženy. Slečna Klárika si vymenila s Faninkou sľub, že   si budú písať a že sa nikdy, nikdy nezabudnú. Potom i ona zaujala   miestečko oproti svojim príbuzným.
    </tei:p>
    <tei:p>
     Pri všeobecných a obvyklých poklonách a obapolnom ďakovaní tu za   priateľské prijatie, tam za vzácnu návštevu, pohol sa koč z brány na   ulicu a ťahaný odpočinutými koňmi hrkotal hradskou smerom k Hronskej   bráne, odkiaľ viedla naľavo, vedľa Stráži cesta na Budču a odtiaľ na   vysokú planinu, kde je obec Ostrá Lúka, so sídlom pánov   Ostrolúckovcov.
    </tei:p>
   </tei:div>
   <tei:div type="chapter">
    <tei:head>
     V tom zvolenskom cintoríne
    </tei:head>
    <tei:p>
     Horúčosť bola neznesiteľná. Dusné sparno ťažilo ľudí i celú   prírodu. Povetrie bolo v tom pálčivom priestore vedľa hradskej husté   a ťažké, a keď sa zdvihol prach, rozhýbaný chôdzou ľudí alebo   kolesami voza, hneď klesal k zemi.
    </tei:p>
    <tei:p>
     Veselovskovci sa utiahli do domu. Veselovská vyprevadila svojich   hostí s veľkým obľahčením. Rada bola, že sa táto veľmi zriedkavá   návšteva skončila. Bola spokojná, ale unavená, preto pozatvárajúc   kasne a priečinky tam hore, zišla dolu, aby si v obývacej izbe   odpočinula. Faninke naložila, aby pomocou Zunky a Bibky pozberala zo   stola, uložila všetko na miesto, aby bol zasa poriadok.
    </tei:p>
    <tei:p>
     Faninka to všetko vďačne vykonala, čosi-kamsi bolo všetko v   poriadku. Potom pozamykajúc dvere parádnych izieb, zišla dolu i ona a   utiahla sa do hlbokého výklenku obloka. Priniesla si rám na vyšívanie   so začatou prácou. Mal to byť povlak na skladaciu stoličku pre pána   otca. Na bielej, silnej, ale drobnotkanej kanave perličkovým, alebo   gobelinovým stehom povstával obraz ušľachtilého poľovníckeho psa,   ktorého krásna hlávka bola už hotová. Výraz verných očí bol podivný,   sama práca veľmi akurátna, z čoho sa dalo uzatvárať, že tá, čo to   tvorí, pracuje s láskou a porozumením na svojom diele.
    </tei:p>
    <tei:p>
     V tento deň však rodine Veselovskovcov nedožičili odpočinok. Pán   sa hneď, ako hostia odišli, utiahol do svojej kancelárie, kde jeho   pomocník pracoval a pohrúžil sa do každodenných, naliehavých   prác.
    </tei:p>
    <tei:p>
     Už o polhodinu, len čo si Faninka sadla, prišla Zunka a oznámila   návštevu. Najprv prišla pani Huszághová, potom panie Streženická,   Wachotová, pani Strakonická a pani Alitiska.
    </tei:p>
    <tei:p>
     Dozvedeli sa, že u Veselovskovcov mali vznešenú návštevu z Radvane   a táto udalosť, ako i nové príhody v meste a okolí, donútili panie,   aby prišli nielen počuť niečo nového zo sveta, ale aby i ony oznámili   zaujímavé novinky.
    </tei:p>
    <tei:p>
     Veď v ten nepokojný a kritický čas, aký vraj býva začiatkom   každého storočia, najmä keď je vo svete vojna a nepokoje, prichodia   nebývalé udalosti a rozčúlia mysle občanov i tichých miest ako je   Zvolen. Začiatok XIX. storočia nebol lepší ako začiatok predošlého,   úpadok mravov bol veľmi citeľný, a to nielen úpadok u pospolitého   ľudu, ale i u pánov. Nejednu záhadnú, ba i príšernú vec, ktorá sa   stala pánom, keď ju nemohli jednoducho umlčať, pomenovali aspoň   „nepríjemnou aférou”. Obyčajne to boli „aféry” ľúbostné, keď „nóbl   pasie” mladých i starších pánov, vymáhané i násilím a ukrutnosťou,   viedli k tragickému zakončeniu. Tragika bola len na jednej strane,   páni si zo všetkého spravili iba komédiu a ako takú skoro i zabudli.   Takrečené tajné a nedovolené chodníčky pánov v tom čase   neodstrašovali, skôr ich vábili na nové.
    </tei:p>
    <tei:p>
     Práve v tie dni na Vígľašskom zámku našli kdesi v tmavom kúte   pohodenú mŕtvolu nemluvniatka. Panská čeľaď vedela i nie, vlastne   vedieť nechcela, kde sa to nešťastné stvoreniatko tu vzalo, kto ho   sem odhodil, ale všetci domáci usúdili, že v tej veci je pán, lebo sa   trestné oznámenie, ba ani vyšetrovanie nezačalo a tak sa o veci viac   nehovorilo, nepátralo. Nebolo žalobcu, nebolo ani súdu, smutná   príhoda sa ututlala, ale celkom neumlčala. O nej sa hovorilo s   rozličnými komentármi v sedliackych chalupách i v panských izbách,   hádali, kto bol pri smrti, ba i kto bol otcom úbohej obete, ale   konečne, raz sa táto udalosť prestane pretriasať, veď vtedy sa niečo   podobné častejšie pridalo.
    </tei:p>
    <tei:p>
     Pravdepodobne i toto bolo medzi tými senzačnými novinkami, ktoré   spomenuté panie a slečna doniesli vo svojich bajtlíkoch a košíčkoch   na štrikerájky. Lebo „štrikerájka” je nie vždy „špilerájka”, to nech   sa nikto nenazdá. Veď to nebolo len vo Zvolene, ale všade vo zvyku,   keď sa panie zišli, najmä staršie, vyťahovali so štrikerájkou i   rozličné novinky, ktorých nitky sa zo zdanlive nevyčerpateľných   prameňov snujú, ako nitky z klbka.
    </tei:p>
    <tei:p>
     Veselovská, premáhajúc únavu, milo prijala návštevu a pousádzala   panie podľa veku a hodnosti na rokokovú kanapu a na také isté   stoličky.
    </tei:p>
    <tei:p>
     Kým sa usádzali, vyslovili všetky jednomyseľne svoj úprimný podiv,   ako sa Faninka od krátkeho času vyvinula a aká je súca! Potešili sa,   že je zasa doma, že ju budú vídať či v kostole, či inde, i v   spoločnosti zvolenských dievčeniec.
    </tei:p>
    <tei:p>
     Potom horiac nedočkavosťou, vypytovali sa, čo nového v Bystrici, v   Radvani, a ako sa podal v Bystrici bál. Veselovská mnoho nevedela,   lebo nebolo ani tak času, ale zato na všeobecnú žiadosť opísala   dopodrobna oblek panej Radvanskej, ako i to, kam idú, načo idú a kto   všetko bude v ten čas na Ostrej Lúke. A keď sa už vyčerpali náhľady,   ako nažívajú členovia famílie vo všetkých troch radvanských   kaštieľoch, nastala prestávka. Panie sa popozerali na seba a významne   na ticho pracujúcu Faninku. Ten pokyn zbadala Veselovská a vycítila,   že dnešný rozhovor bude sa asi pohybovať okolo takých vecí, o ktorých   Faninka nemá ani tušenia a dlho by nemala o nich vedieť. Veď ju matka   dosiaľ chránila, aby jej čistú, nevinnú dušu neznepokojila mrzkými   udalosťami, ktoré, žiaľbohu, život prináša. Sama však bola zvedavá,   čo vlastne priniesli panie, čo nového zasa príde na pretras?
    </tei:p>
    <tei:p>
     Preto pristúpila k Faninke a pohladiac jej hlávku, šeptom jej   prikázala, aby šla Bibianke povedať, že treba uvariť čerstvú kávu a   pripraviť dobrú smotanu na olovrant. „Prichystajte i pečivo, koláče a   ovocie,” doložila.
    </tei:p>
    <tei:p>
     Dievčatko poslušne vstalo, šatôčkou prikrylo rám a vyšlo plniť   mamičkin rozkaz. Dobre Faninka vedela, prečo ju posielajú von; túto   taktiku naivných mamičiek skorej alebo neskoršie rozoznajú i menej   vtipné dievčatká, ako bola Faninka a pomyslela si: dobre, dobre, veď   to, čo si vy tam šepkáte, zviem; alebo, a to je aspoň dnes veľmi   pravdepodobné, že si pomyslia: „to ja už viem!” Faninka vedela, že sa   tieto tajnosti časom dozvie alebo od Zunky alebo ešte skorej od Zuzky   Mamojčíčky.
    </tei:p>
    <tei:p>
     Ako Faninka zmizla za dvermi, už sa to začalo. Najprv prišla na   pretras tá strašná udalosť, ktorej dejiskom bolo Vígľašský zámok. Tam   teraz sídlili zväčša len Eszterházyovskí úradníci, alebo často boli   tu i hostia pánov, vyšší i nižší aristokrati. Aj zo Zvolenského zámku   mnohých presídlili na Vígľaš, a tí boli vo Zvolene dobre známi po   dobrom, ale viac po zlom. Zvolenský zámok v ten čase už patril štátu.   Kým tu bývali Eszterházyovci, stalo sa tiež všeličo nepokojné, do   nepeknej aféry zapletené boli i niektoré zemianske rodiny.
    </tei:p>
    <tei:p>
     Na Vígľašskom vrchu, ako už bolo spomenuté, blízko hradskej, stáli   šibenice, ale tam odvádzali a odpravovali len tých, čo kradli a   zbíjali, to jest tých smelých chlapov z ľudu, ktorým sa znepáčil   otrocký život a pustili sa na zboj. Páni sa tých šibeníc nebáli, veď   oni nepatrili pod ten istý zákon ako poddaný ľud, táto mizerná   holota, na nich sa nevzťahoval zákon: oko za oko, zub za zub…
    </tei:p>
    <tei:p>
     Vyhlásilo sa stanné právo, ale tiež len pre „sprostý ľud” — a i   krádež sa trestala smrťou ako vražda. Páni sa báli, lebo im ten   smelý, bujný a svojrázny detviansky a okolitý ľud svojou elementárnou   silou začal imponovať, preto pustili naň hrôzu: šibenice. Ale ani   tento pozostatok stredoveku už tak ľud nedesil, on cítil v sebe svoju   divú silu. A keď podľahol jednotlivec, celok nepodľahol. Ľud je taký   blízky prírode, s ktorou je akoby zrastený, v ktorej žije i umiera,   že zdá sa, tvorí s ňou celok, vzdorujúci skaze. Príroda je sama v   sebe často drsná, neúprosná, necitná, preto je večná. Tak i náš ľud,   drsný naoko, často ukrutný, ale v jadre dobrý, … ľud „špatnokrásny”.   Kultúrny človek cíti, ba stáva sa precitliveným a preto podlieha v   boji a umiera. Nejedna pieseň zbojnícka viaže sa práve na tento kraj   a povstala vtedy, keď na Vígľašskom zámku bývali páni a keď odtiaľ   dúbravami niesol vietor hlas zvona…
     <tei:emph>
      „Na Vígľašskom zámku zvony   vyzváňajú”.
     </tei:emph>
    </tei:p>
    <tei:p>
     Ale túto zbojnícku romantiku neponímali páni v tomto zmysle, ani   nevystihli ináče ako odboj, neposlušnosť a trestuhodný čin. A ten   stíhali nemilosrdne všetci, počnúc od slúžneho a jeho drábov a   hajdúchov, až po najvyšších sudcov, tých siedmich, ktorí súdili   „raba” najviac tak, keď hlasovali jednomyseľne: „ego sum pro   morte”.
    </tei:p>
    <tei:p>
     Faninka pomocou Bibkinou a Zunkinou pripravila olovrant.
    </tei:p>
    <tei:p>
     Z úryvkov, ktoré zachytila pri otváraní dvier, súdila, že sa panie   už o inšom zhovárajú. Najprv počula spomínať Vígľaš, ale potom   vybadala, že panie spomínajú kohosi, kto prišiel z ďalekej cesty a   Alitiska povedala: „a doniesol vraj mnoho drahých vecí z Talianska,   ba i z Turecka, koberce, zbrane, šperky a klenoty.”
    </tei:p>
    <tei:p>
     Pri káve prišli zasa na obvyklú tému, totiž o výbornej káve, ktorú   „len u Veselovskovcov vedia tak pripraviť”. Len odkiaľ ju pani   Veselovská má, opytovali sa milovníčky kávy, hoci to dobre vedeli.   Kávu dávali v malých jemných šáločkách, ktoré sa podľa potreby   dopĺňali zo strieborného „íbrika” a takej rajničky na troch nohách.   Koláče, pečivo a ovocie tiež náležite ocenili a pochválili.
    </tei:p>
    <tei:p>
     Po káve sama Faninka zatúžila vzdialiť sa z izby; bolo tu dusno a   jej sa chcelo ísť na čerstvý vzduch. Čosi, čo tie panie rozprávali,   ju znepokojovalo a spôsobovalo jej nevoľnosť.
    </tei:p>
    <tei:p>
     — Mamička, smiem sa ísť trošku prejsť?
    </tei:p>
    <tei:p>
     — Vari Lacko hrušiek doniesol? — usmiala sa matka, žartujúc, — a   ukázala na Faninkin rám.
    </tei:p>
    <tei:p>
     — Ach, nie, ale cítim únavu — i hodváb sa mi minul.
    </tei:p>
    <tei:p>
     Veselovská nežne pozrela na dcéru a povedala:
    </tei:p>
    <tei:p>
     — Choď, prejdi sa trošku, ale nebuď dlho, dnes iste bude   búrka.
    </tei:p>
    <tei:p>
     — Sotva, — ozvala sa istá pani, — možno len na noc.
    </tei:p>
    <tei:p>
     Faninka spravila poklonu, povedala svoje „kistihand” a vyšla.   Zašla si dolu radom vedľa domov, až prišla k ceste, ktorá vedie z   Môťovskej ulice na rínok. Odtiaľ sa obzrela, váhala, či sa nemá   vrátiť, akoby nemala celkom čisté svedomie. Mamičke povedala, že sa   ide trošku prejsť a ona, hľa, má úmysel okľukami zájsť k Zuzke   Mamojčíčke. V kapsičke jej nesie i cukrovinky, ktoré Zuzka rada   chrumká.
    </tei:p>
    <tei:p>
     Obzrela sa. Videla, že od zámku ide mladý človek. Je ešte celkom   mladý; na prvý pohľad vidno na ňom, že je študent.
    </tei:p>
    <tei:p>
     Faninka sa zľakla. Poznala ho, veď je to druh jej detských rokov.   Donedávna ešte chodila Faninka spolu s Libušou Duchoňovou k   cirkevnému kantorovi na spev a hudbu. Prichádzal ta so sestrou i   Mikuláš Duchoň, už študent štiavnického lýcea, keď býval doma.   Rodičom Faninkiným to nebolo po vôli a zakázali jej pestovať   akúkoľvek známosť s Duchoňom a jeho sestrou. S touto svojou   vrstovníčkou sa Faninka už i tak navždy rozišla, lebo Libuška umrela   na suchoty, na ktoré zdedila náchylnosť po otcovi.
    </tei:p>
    <tei:p>
     Po dlhšom čase vidí teraz Mikuláša Duchoňa. Vidí, má čiernu stužku   na ruke, na znak smútku.
    </tei:p>
    <tei:p>
     Faninka sa zľakla, cítila, že jej krv udrela do tváre, i srdce jej   prudko bilo. Len keby sa mohla vrátiť, len keby mohla bežať, utekať   domov, domov.
    </tei:p>
    <tei:p>
     Ale zabočila napravo k evanjelickému kostolu a odtiaľ hore radom k   Zuzke.
    </tei:p>
    <tei:p>
     Myslela si, že ju Mikuláš ani nevidel. Chcela sa uspokojiť, ale   čosi neznáme sa ozvalo v jej duši a znepokojovalo ju. Prečo jej   rodičia zakázali známosť s Mikulášom? Veď sa dosiaľ neprevinil oproti   nej, ani oproti slušnosti.
    </tei:p>
    <tei:p>
     Keď už bola na druhej strane v tôni domov, zastala a vydýchla. Či   je to tá spárňava na príčine, že sa jej tak ťažko dýcha, že je taká   nespokojná? Veď posledné časy bola taká veselá, bezstarostná, bola   šťastná; kde sa berie v jej duši nepokoj, či je to preto, že bez   matkinho dovolenia ide teraz sem? Ale čo je v tom? I predtým chodila   k Zuzke a mamička jej nebránila. Mohla sa ešte i teraz vrátiť, mohla   najkratšou cestou, cez rínok prebehnúť domov, veď hľa, ich dom v   svetle zapadajúceho slnka sa belie a vábi ju do svojich útulných   priestorov. Keby len bola išla! Ale ona, keď už raz bola tak blízko,   popošla ďalej a prešla popred mestský dom i popred niekoľko domov za   ním. Tu hľa, je už obchod — v tom býva Zuzka.
    </tei:p>
    <tei:p>
     Srdce mladého dievčaťa prudko bilo, keď vošlo do dvora. Zdalo sa   jej, že ju niekto pozoruje, že ju stíha, že videla nejakú strašnú   tvár, prenikavé oči a to zo susedného domu… Na dvore bolo ticho,   všade poriadok a čistota. Ako išla ďalej, začula tichý spev. Ach, to   spieva Zuzka, iste sú jej mati nie doma. A táto prostá melódia   Zuzkinej piesne len zvýšila tieseň mladého, zastrašeného   dievčaťa.
    </tei:p>
    <tei:p>
     Povetrie bolo ešte vždy ťažké a dusné. Slnko zapadlo už za Pustý   hrad, a akési žltkavé svetlo oblievalo domy, ulice, napĺňalo všetky   priestory.
    </tei:p>
    <tei:p>
     Vo dvore, v čistej komôrke, ktorá bola teraz pretvorená na izbu,   sedela pri stole spomínaná Zuzka. Izbička bola čistá a dosť vidná.   Starostlivosťou domového pána bol oblok do dvora dosť veľký a prúdilo   ním svetlo do izby, v ktorej mladá ševkyňa celé dni sedela a šila.   Pri obloku bol neveľký stôl, z dvoch strán bola lavica a na nej, pri   samom obloku, sedela Zuzka i teraz a šila. Na stole mala rozložené   plátno a začatú prácu, ktorú si pripínala o vankúšik zdnuky zaťažený   tehlou; v ten čas nezbytná pomôcka pri šití, pomenovaná   bystricko-zvolenským nárečím „nekišom”.
    </tei:p>
    <tei:p>
     Keď toto mladušké, sotva sedemnásťročné dievča sedelo na lavici a   dlhé sukne malo spustené, nikto by nebol povedal, že nemá nohy. Keď   sa na veľký žiaľ a ustrnutie rodičov narodila, úfala sa jej matka, že   takýto mrzáčik nebude dlho žiť a vďačne by ju bola už vtedy   prepustila, hoci svoje dieťa úprimne milovala. Ale keď si pomyslela,   že malá Zuzka bude navždy žobrákom, na posmech a podiv svetu,   oplakávala ju, ako bude také dievča žiť. Zuzka však neumrela, naopak,   bola veľmi bystrá, a rástla ako iné deti. Keď prišla do veku, keď sa   iné deti púšťajú na nohy, ona sa len šmýkala a zahadzovala po zemi s   takou bystrosťou, že keby tú prácu bola vykonala jednou čiarou, hodne   ďaleko by zašla. Rozumie sa, nikam nechodila sama.
    </tei:p>
    <tei:p>
     Zuzka mala peknú tváričku, bielu, pravidelnú. Oči sivé, čisté ako   hôrne jazierko a prenikavé. Pozerala každému smelo do očí. Keď   hovorila, alebo sa smiala, beleli sa jej biele zdravé zuby. Ruky mala   riadne vyvinuté, i celý driek podobal sa drieku mladých, ešte   nevyvinutých dievčeniec.
    </tei:p>
    <tei:p>
     Zuzka si spievala. Spievala si nie silným, ale príjemným hlasom   jednu z tých dojemných zvolenských pesničiek, ktoré niekedy, dávno,   akiste mali pôvod v nejakej smutnej udalosti.
    </tei:p>
    <tei:p>
     <tei:emph>
      V tom zvolenskom cintoríne,
     </tei:emph>
    </tei:p>
    <tei:p>
     <tei:emph>
      leží šuhaj v rozmaríne.
     </tei:emph>
    </tei:p>
    <tei:p>
     <tei:emph>
      Leží, leží zabitý,
     </tei:emph>
    </tei:p>
    <tei:p>
     <tei:emph>
      rozmarínom prikrytý.
     </tei:emph>
    </tei:p>
    <tei:p>
     Pri počutí tejto tesklivej piesne Faninku zamrazilo. Počula ju   často i doma, keď ju slúžky spievali, ale nikdy nepocítila toľký žiaľ   ako teraz. Prečo práve teraz urobila táto pieseň ten čudný dojem? Čo   to bolo, čo opäť zvýšilo tlkot jej srdiečka, čo sa ozvalo pri počutí   tejto prostej piesne? A prečo si predstavovala šuhaja v cintoríne,   ktorý jej bol taký známy, taký milý, akoby to bol práve študent   Mikuláš Duchoň? Už tak dávno ho nevidela, len dnes ho zazrela letkom   v diaľke. Vo veselej spoločnosti posledných týždňov ani nepomyslela   na neho a teraz prichodia jej na um šťastné chvíle detstva, spomína   na hry a na učenie s milou Libuškou, ktorá teraz už tiež odpočíva   neďaleko otca, tam „na Harajchu”.
    </tei:p>
    <tei:p>
     Všetky tieto myšlienky letkom prebleskli dušou mladej dievčiny a   uviedli ju do akýchsi unylých rozpakov.
    </tei:p>
    <tei:p>
     Vkročila do izby. Zuzka prestala spievať a privítala radostne   svoju mladú, panskú priateľku.
    </tei:p>
    <tei:p>
     — Joj, či som ich už dávno nevidela, moja drahá, drahá Františka —   kišasonka — či nezabudli už celkom na nás? — Schytila Faninke ruky a   bozkávala ich srdečne.
    </tei:p>
    <tei:p>
     — Nezabudla, Zuzka; vidíš, ešte som len dnes prišla a už som pri   tebe, mamička ani nevedia, možno, že sa budú i mrzieť.
    </tei:p>
    <tei:p>
     — Ej, prečo by sa mali mrzieť, veď tento dom je nie plané miesto,   — prehodila Zuzka a oči jej stemneli.
    </tei:p>
    <tei:p>
     — Nuž, nie že by niečo mali proti tomuto domu alebo oproti vám,   len tak myslím, ani neviem, čo mi je, len mi je tak smutno, tak do   plaču; Zuzka, tá tvoja pesnička ma tak divno dojala, že by som sa   naraz rozplakala.
    </tei:p>
    <tei:p>
     Naozaj sa jej oči zarosili slzami a okolo úst sa jej začalo   sťahovať čosi ako deťom, keď sa im chce plakať.
    </tei:p>
    <tei:p>
     Zuzka pozerá s úprimnou sústrasťou, ale nie s porozumením na   Františku; ponúkla ju, aby si sadla.
    </tei:p>
    <tei:p>
     — A kde sú tvoja mama? — opytuje sa Faninka, premáhajúc pohnutie.   Sadla si za stôl, vybrala z kapsičky v papieri zakrútené cukrovinky a   koláč a položila na stôl pred Zuzku.
    </tei:p>
    <tei:p>
     — Moja mať? — opätuje Zuzka. Išli len tu do susedov, do Feketov. —   A to mne, moja kišasonka? Ďakujem — a už berie chrupkavé cukrovinky,   kladie do úst medzi biele zúbky.
    </tei:p>
    <tei:p>
     — A načo ta šli? — opytuje sa Faninka.
    </tei:p>
    <tei:p>
     — Ale veľká novina; iste o tom ešte nepočuli. Vrátil sa mladý pán,   vedia, ten mladší Ľudovít, ale ani ten už nie je mladý — že vraj,   zďaleka, že hen až dakde z Turecka, čo je ešte za Viedňou. Ale istotu   nikto nevie, lebo minulo už hodne rokov, ako nebol doma, ani nepísal.   Stará pani Feketyčka poslali po moju mamu, aby prišli, že mi dajú   šitia.
    </tei:p>
    <tei:p>
     Františka počúva, tak toto je ten, o ktorom hovorili panie pri   káve a pani Alitiska, čo tu pri fortni býva, povedala, že priniesol   hŕbu drahých a nevídaných vecí. Pritom sa Faninka prizerá na Zuzkine   tenké prsty, ako obratne narábajú tenuškou ihličkou. Ihlička sa v jej   bielych prstoch len tak mihá a cvernička, tenká ako pavučinka, lieta   sem i tam a na jemnom plátne povstávajú drobulinké stehy, ako rad   perličiek. Zuzka pokračovala:
    </tei:p>
    <tei:p>
     — Dosiaľ u Feketovcov šili všetko len samé kišasone, najmä Klára,   čo ju tu ľudia v reč vzali, lebo sa rada túla a preto sa posmievajú,   že „v noci šije, vo dne pára”, — zasmiala sa mladá posmešnica zľahka.   — A keby vedeli, čo zasa na ňu zložili! Ja neviem, prečo, prečo nie,   len teraz tak spievajú, ako keď vojaci večer trúbia: trára — tak si   to skladne zložili: Klára Feketyho Klára — trará, trará.
    </tei:p>
    <tei:p>
     Malá všetečníčka napodobňovala vojenský „zapfenstreich” — a potom   sa rozosmiala. I Faninka sa zasmiala, ale nútene. Čosi ju nepokojilo,   už by radšej bola doma, ale nemala dosť sily vzchopiť sa a ísť domov.   Ešte chcela vedieť, čo sa na Vígľaši stalo.
    </tei:p>
    <tei:p>
     Ej, nevedela, že zvedavosť je nebezpečná, veľmi nebezpečná a že od   Evinho pádu zvedavosť poškodila mnohým ženám a priviedla k pádu   nejednu neskúsenú, ale zvedavú dievčičku.
    </tei:p>
    <tei:p>
     Zuzka, dieťa ľudu, pred ktorým sa nič netají, vedela o všetkom. K   jej materi chodia ženy i z vidieka i zo samého mesta a tu sa   pretrasie každá udalosť. Vedela Zuzka, že pred Faninkou doma   nerozprávajú také veci, ale ona nevedela zatajiť nič, čo raz zvedela   od ľudí. Vyrozprávala teda príšernú históriu hriešnej lásky a jej   nevinnej obeti. Pritom prízvukovala svoju mienku, že páni sú omnoho   horší ako ľud na dedine, lebo páni sa Boha neboja, ľudí nehanbia, veď   akoby sa a načo by sa báli, keď sa im nič nestane?
    </tei:p>
    <tei:p>
     Faninka sa zhrozila. Nevedela pochopiť, ako môžu byť ľudia takí   zvrhlí, takí hriešni a to ešte v tých uhladených panských kruhoch, v   ktorých sa i ona pohybuje.
    </tei:p>
    <tei:p>
     Počutými podrobnosťami sa jej tieseň len zväčšila, ani nezbadala,   že sa v izbe zotmieva, iba keď Zuzka poznamenala:
    </tei:p>
    <tei:p>
     — Mračí sa, iste príde búrka — a už idú i mati.
    </tei:p>
    <tei:p>
     Do izby vkročila nie ešte stará, hodná žena, v náručí niesla už   postrihané plátno, ktoré položila na stôl. Tvár mala červenú a   svietila jej radosťou, uspokojením a — účinkom požitej, dobrej   domášskej slivovice, ktorou ju pani, ináč skúpa Feketička, ponúkla.   Zápach, idúci od Mamojčíčky, ju dostatočne prezradil.
    </tei:p>
    <tei:p>
     — Čo ste priniesli, mamka? — opytuje sa Zuzka a prezerá   plátno.
    </tei:p>
    <tei:p>
     — Nuž, šitia, dievka moja, a akô hrdô! A pozri to plátno, samé   čisté rumburské, akého sme dosiaľ vo Zvolene ani nevideli! — Obrátila   sa k Faninke a úctivo ju privítala.
    </tei:p>
    <tei:p>
     — Len by nie, — odpovedala malá ševkyňa. — Ujde, ale také už má i   pán v sklepe. I pánu veľkomožnému do Veselovských som už šila takéto,   ba ešte fajnejšie košele. A čo ste tam počuli?
    </tei:p>
    <tei:p>
     — Všakovô. Mladý pán Ľudovít prišli už predvčerom na hrdej   štvorke. Ale teraz odišli ešte na Budču oproti vozom, čo im vezú   ostatnú bagážiu. Že vraj doviezli veľa drahých vecí z Viedne a z   Turecka. Stará Mara vravela, že videla medzi inými vecami aj takú   krivú šabľu, čo ňou Turci kresťanom hlavy stínajú a že pošva tej   šable je z čistého zlata a drahé kamene sa ligocú na nej ako   hviezdičky na nebi. A že už teraz ten pán tu ostanú, lebo sa im už   zunovalo slúžiť vo vojsku, s ktorým vraj boli ďaleko v Tureckej a či   ešte ďalej.
    </tei:p>
    <tei:p>
     — A akýže je ten pán, či len taký pochábeľ ako bol?
    </tei:p>
    <tei:p>
     — Jaj, ako to ty vravíš, čože ty vieš, aký bol. Keď bol mladý,   neviem ani, či si už bola na svete, keď odišiel do škôl. Stará Mara   vraví, že je pekný, čierny, zarastený a že čo ho aj poznala, keď bola   mladá, teraz, že sa ho skoro — bojí.
    </tei:p>
    <tei:p>
     — Ja by sa ho tiež bála, ak sa nepolepšil. Veď ľudia rozprávali,   že už vtedy, keď tu chodil do školy, behal za dievčatmi, chytal ich   za vrkoče a ktorú dochytil, šteklil, vraj, o dušu, že sa každá mala   zájsť od smiechu — a od strachu.
    </tei:p>
    <tei:p>
     Stará skladala zo seba šatku i kabát a sadla si k peci. Dudrala,   že čo by Zuzka vedela, ale už sa jej i jazyk plietol.
    </tei:p>
    <tei:p>
     A tam na dvore prebehli slúžky z domu, zháňali hydinu a domáce   zvieratá a volali do obloka:
    </tei:p>
    <tei:p>
     — Búrka ide, zatvorte oblok!
    </tei:p>
    <tei:p>
     Faninka sa schytila naľakaná.
    </tei:p>
    <tei:p>
     — Bože môj, ide búrka, a ja som ešte tu! Mamička sa bude o mňa   báť, ani nevie, kde som, — zvolala nastrašená a beží k dverám.
    </tei:p>
    <tei:p>
     — Mamo, — volá Zuzka, — nenechajte ju ísť samu, odprevaďte ju!
    </tei:p>
    <tei:p>
     Stará sa zdvihla, ale hneď aj sadla, lebo sa jej začala hlava   krútiť.
    </tei:p>
    <tei:p>
     — Nie, nie, ostaňte, veď ja prebehnem i sama, budem sa ponáhľať, —   bránila sa Faninka už zo dvora. — Dobrú noc, — zavolala ešte a už   vybehla smerom na ulicu.
    </tei:p>
    <tei:p>
     Zrazu sa zotmelo, potom ostrý blesk osvietil dvor, i múry   susedného domu a o chvíľu hrmelo. Búrka sa blížila náhle, neústupne,   ba už sa v celej veľkolepej nádhere rozvinula. Schytil sa vietor a   bolo počuť ako kdesi u niektorých susedov pleslo oblokom a zrinčalo   sklo.
    </tei:p>
    <tei:p>
     Faninka vybehnúc na ulicu, bojazlivo sa obzrela k domu Feketovcov.   Začala sa báť, ale si uvedomila, že stará povedala, že Fekete nie je   doma.
    </tei:p>
    <tei:p>
     Obzrela sa do Langeho obchodu a videla, ako učeň priťahuje železné   dvere a okenice. Keby bola videla niekoho zo starších ľudí, bola by   ich poprosila, aby ju odprevadili, tak sa bála búrky. Urobila   niekoľko krokov napred. Vietor sa zachytával do jej ľahkých šatočiek,   nasýpal jej prach do očú z lístia, ktoré chytal a kmásal zo stromov   na námestí. Musela zastať. A vtedy už stála pri nej postava mladého   mužského, ktorý ju chytil za ruku. Počula nežné, milé slovo:   „Faninka!”
    </tei:p>
    <tei:p>
     Zľakla sa ešte väčšmi, mimovoľne vykríkla, ale pritlmeno. Pred ňou   stál ten, na ktorého myslela, ktorého si predstavovala, že leží vo   zvolenskom cintoríne a je prikrytý rozmarínom a ona ho prikýva a   bozkáva na „dobrú noc”.
    </tei:p>
    <tei:p>
     — Konečne som sa vás dočkal, — povedal Mikuláš blízko pri nej. —   Bál som sa, že musím odísť a ani sa nerozlúčim s tou, ktorú teraz na   celom svete jedinú milujem. Neviem, či viete, že som už i matku   pochoval, nepovedali vám, neboli ste doma. Či smiem ešte takto s vami   hovoriť? Ale ja musím, musím. Zajtra odchodím za vychovávateľa a   potom idem ďalej študovať na akadémiu.
    </tei:p>
    <tei:p>
     Hovoril náhlivo a za ruku ju viedol naľavo, kde ich polozborený   múrik cintorína niečo chránil pred vetrom.
    </tei:p>
    <tei:p>
     — Jaj, nie, len rovno domov, bojím sa! — prosila Faninka.
    </tei:p>
    <tei:p>
     — Nebojte sa, drahá, nebudem vás dlho obťažovať. Len rozlúčiť som   sa chcel, len to povedať, že chcem sa stať hodným mojej prvej a   jedinej lásky. Chcem študovať, učiť sa, vystúpiť tak vysoko, aby som   mohol dosiahnuť, po čom túžim: vašu lásku, vašu ruku. Nebojte sa,   drahá, nežiadam sľub, ale ja na tomto posvätnom mieste, kde sme sa   niekedy spolu i s našou zvečnenou Libuškou hrávali, sľubujem, že   okrem vás nebudem milovať ani jednu ženu na svete.
    </tei:p>
    <tei:p>
     Stáli na pôde pradávneho cintorína.
    </tei:p>
    <tei:p>
     Faninka sa chvela strachom, ale i tým zvláštnym povedomím, že ju   tento ideálny mladík miluje. Dôverovala mu, ale pritom už tušila, že   je pre ňu Mikuláš stratený a ona pre neho. Jej by otec nikdy   nedovolil vydať sa za nemajetného mešťana a okrem toho ešte za —   luterána.
    </tei:p>
    <tei:p>
     Boli už na tom mieste, kde sa hrávali ako deti. Veď deti tak rady   vyhľadávajú miesta, kde spia večný spánok tí, čo pred nimi žili a   kedysi tiež boli deťmi. Tu bol ešte vtedy viditeľný kameň, vetrom a   dažďom opráskaný a na ňom poloošúchaný nápis:
    </tei:p>
    <tei:p>
     <tei:emph>
      „Tu leží panna, Zimáni Anna, v najkrajšom veku, v   sedemnástom roku, v tanci umrela.”
     </tei:emph>
    </tei:p>
    <tei:p>
     Faninka si spomenula: hľa, i ona je sedemnásťročná, keby tak mala   umrieť a netušila, ako blízko je smrti.
    </tei:p>
    <tei:p>
     — Prosím vás, pusťte ma, ja musím ísť domov, je tma, búrka, doma   nevedia, kde som.
    </tei:p>
    <tei:p>
     Teraz sa opäť zablyslo od Pustého hradu, zasa zarachotil hrom.   Faninka sa vytrhla, odbehla od Mikuláša a zdesene vykríkla. Pred ňou,   akoby bol zo zeme vyrástol, stál mužský, ktorého sa zľakla. Blesk   osvietil jeho hlavu, pokrytú akýmsi klobúkom, spod ktorého bolo vidno   bledú tvár a tmavé oči. Zdvihla ruky, ako na obranu, ale on ju už   chytil a chcel ju pritiahnuť k sebe. Ale ona sa mu vytrhla a slepo   utekala smerom k domu. Odrazu počula hlas Zunky a Marky. Ešte pobehla   tým smerom, odkiaľ sa hlasy niesli a vrhla sa do náručia Zunkinho.   Vtedy sa zasa zablyslo a zápäť zatým strašne zadunelo. A vtom sa   spustil i dážď.
    </tei:p>
    <tei:p>
     Zunka a Marka sa prežehnali, lebo prestrašené mysleli, že je   koniec sveta.
    </tei:p>
    <tei:p>
     Obe dievčatá odvliekli poloomdletú Františku domov. V bráne už   čakala nastrašená Veselovská v sprievode Bibiany a ostatnej čeľade.   Verná Bibka držala v trasúcej sa ruke veľký lampáš. Vietor, ktorý   ťahal krížom otvorenou bránou, usiloval sa zahasiť slabo blkotajúcu   sviečku. Naľakaná Veselovská chcela svoju neposlušnú dcérušku   vyhrešiť, ale keď ju videla bledú, premoknutú a poloomdletú, premohla   ju ľútosť a objímajúc si dieťa, spytovala sa, čo ju tak   nastrašilo.
    </tei:p>
    <tei:p>
     Faninka prišla hneď k sebe a trošku sa na matku usmiala, aby ju   uspokojila, vrele bozkala matkinu ruku a keď sa k nej pritúlila,   uvedomila si, že je už teraz všetok strach zahnaný a ona zasa   šťastná. Vzdychla zhlboka a pritom sa striasla, akoby ju bolo zasa   niečo predesilo.
    </tei:p>
    <tei:p>
     Veselovský zahrúžený do práce ani nevedel, že Faninka nebola doma,   len teraz zišiel dolu a dozvediac sa, čo sa stalo, zvážnel. Potom sa   všetci odobrali hore, len naložili Bibiane dozrieť, žeby brána bola   poriadne zatvorená.
    </tei:p>
    <tei:p>
     Znepokojená matka uložila dcérušku do postele a dala variť lipový   kvet, aby sa zohriala a zháňala nejaké kvapky.
    </tei:p>
    <tei:p>
     Na otázky, kde bola a čo sa jej prihodilo, lebo žeby len od samého   hrmenia bola taká nastrašená, nešlo rodičom do hlavy, Faninka váhavo   povedala, že bola pri Zuzke, že jej zaniesla cukrovinky, že sa   zahovorila a nezbadala, len keď začalo hrmieť.
    </tei:p>
    <tei:p>
     — Ale že ťa tá stará neodprevadila, alebo niekto od Langov, —   hnevala sa Veselovská.
    </tei:p>
    <tei:p>
     — Ona chcela, mamička, ale bola taká ospanlivá akási — a ja som   nechcela, veď som si myslela, že je to nie tak ďaleko, len potom som   sa zľakla…
    </tei:p>
    <tei:p>
     — Čoho si sa zľakla, anjel môj? — opytuje sa matka.
    </tei:p>
    <tei:p>
     — Keď tak veľmi zahrmelo… a blesk osvietil cestu, videla som —   videla som nejakého mužského, ktorý ma chytil za ruku… — rozprávala   Faninka, kryjúc hlavu do podušiek. Cítila, že nehovorí celú pravdu,   ale sa vyznať, čo jej povedal Mikuláš. To si umienila zachovať pre   seba — navždy pochovať v svojom srdci.
    </tei:p>
    <tei:p>
     — Prepánaboha! — zvolala matka.
    </tei:p>
    <tei:p>
     — Kto to bol ten človek? — spytuje sa prísne otec.
    </tei:p>
    <tei:p>
     — Neviem, nebol sedliak, ani vojak, ale cítila som z neho hrôzu a   vtedy som vykríkla a bežala smerom, kde je náš dom — a potom som   počula Zunkin hlas…
    </tei:p>
    <tei:p>
     Obe dievčatá prisvedčili, že len vo chvíli, keď sa tak veľmi   zablyslo, videli ako v hmle postavu, ale potom ostali v takej tme, že   nebolo vidieť ani na piaď, hneď nato zahrmelo tak strašne, akoby bol   celkom blízko udrel hrom, alebo akoby bol z pištole vystrelil. Vtedy   už bola Faninka pri nich.
    </tei:p>
    <tei:p>
     Lipový kvet neosožil, Faninku ešte viac ráz schytil akýsi zimničný   záchvat a keď zadriemla, začala si v polospánku nôtiť:
     <tei:emph>
      V tom   zvolenskom cintoríne…
     </tei:emph>
    </tei:p>
    <tei:p>
     <tei:emph>
      Dokiaľkoľvek živá budem
     </tei:emph>
    </tei:p>
    <tei:p>
     <tei:emph>
      čierne šaty nosiť budem.
     </tei:emph>
    </tei:p>
    <tei:p>
     <tei:emph>
      Čiernu stužku na ruku,
     </tei:emph>
    </tei:p>
    <tei:p>
     <tei:emph>
      za tú lásku velikú.
     </tei:emph>
    </tei:p>
   </tei:div>
   <tei:div type="chapter">
    <tei:head>
     Ľudovít Fekete
    </tei:head>
    <tei:p>
     Celým mestom zachvel výkrik zdesenia. Ráno po tej veľkej búrke   našli ľudia, prechádzajúci cestou vedľa polozborenej bránky, vedúcej   do cintorína, mŕtveho človeka. Ležal hlavou na múre rozbitou prudkým   úderom. Keď ľudia mŕtveho zdvihli, poznali v ňom študenta Mikuláša   Duchoňa.
    </tei:p>
    <tei:p>
     Ako sa to stalo, čo sa prihodilo s týmto mladým, pekným človekom?   Tieto otázky dával si každý, kto o tom počul. Tí, ktorí ho bližšie   poznali, vedeli o ňom len toľko, že prišiel na matkin pohreb a mal   zasa odcestovať, pokračovať v štúdiách. Ešte bližšie oboznámení aj to   vedeli, že mal už i voz objednaný, ktorý by ho odviezol na Budču,   ďalej Tekovom k Vacovu, aby sa preplavil do Pešti. V Peštianskej župe   mal zabezpečené miesto vychovávateľa u istej veľkopanskej rodiny.
    </tei:p>
    <tei:p>
     Nebolo človeka, čo by nebol poľutoval snaživého mladíka. A nikto   nevedel vysvetliť jeho záhadnú smrť.
    </tei:p>
    <tei:p>
     Oficieri vojenskej posádky, ktorá v ten čas bola v meste, obzreli   mŕtvolu a vyslovili sa, že smrť mladého človeka zapríčinila strelná   rana, ale nemožno zistiť, či ju zapríčinila cudzia ruka, či jeho   vlastná. To isté konštatoval mestský fyzikus Fontani. Okrem toho   prudkým nárazom na ostré kamene zboreného múru bola hlava na   viacerých miestach prebitá. Tento posledný objav svedčil, že musel tu   byť druhý, zločinec, ktorý mal neobyčajnú silu, keď hodil mladíka o   múr. Prudký dážď, ktorý sa lial celú noc, zmyl každú stopu; vrchnosť   s ustrnutím zaviedla vyšetrovanie, fyzikus povedal to, čo povedali   dôstojníci — a potom spísali zápisnicu.
    </tei:p>
    <tei:p>
     V celom Zvolene nebolo človeka, na ktorého by mohlo padnúť   podozrenie z tejto strašnej vraždy. Mikuláš Duchoň žil utiahnuto, bol   skromný a nemal nijakých iných nárokov, len učením dostať sa na   výslnie života… Chodil do škôl, preto v posledné roky býval málo   doma; i cez veľké prázdniny chodieval albizovať, ako v tie časy   všetci chudobní študenti, aby si takto zaopatril prostriedky na   ďalšie štúdium. Medzi jeho knihami našli sa albá s podpismi štedrých   darcov a slovutných ľudí.
    </tei:p>
    <tei:p>
     Jediná osoba by vedela niečo vyzradiť, čo by viedlo na stopu vraha   a to bola Faninka, dcéra hrdého zemana Veselovského. Ale ona mlčala.   Ani matke sa nezdôverila, že sa s Mikulášom zišla, lebo vedela, že by   ju tým pohoršila. I pri veľkej láske rodičov k dcére a poslušnosti   dcéry k rodičom, nebolo medzi nimi opravdivej dôvery a preto si   Faninka umienila nezradiť nič, čo jej povedal Mikuláš.
    </tei:p>
    <tei:p>
     Viac, ako to, nevedela ani sama, ale keby sa bola dozvedela o   Mikulášovej smrti, mohla si domyslieť, ako sa to stalo, hoci vraha   nepoznala ani ona.
    </tei:p>
    <tei:p>
     Celú noc bola Františka nepokojná a blúznila.
    </tei:p>
    <tei:p>
     Znepokojení rodičia usúdili, že dcérku odvezú do Bystrice a   poradia sa so stoličným fyzikusom.
    </tei:p>
    <tei:p>
     Veselovský mal dom, nie veľký, ale pohodlný, i v tom meste a to v   Dolnej ulici, býval tam vždy, keď jeho prítomnosť bola pri stoličných   radách žiadúca. O to lepší bude odchod Veselovskovcov do Bystrice,   lebo Veselovský, ako sa dozvedel o skone Mikuláša Duchoňa, tušil, že   by Faninka mohla o tom vedieť viac, ako udáva. Ale nechcel, aby také   mladé a slabé dievča zatiahli do tejto mrzkej veci, radšej nech nevie   o tom ani ona — a matka tiež nie. Svoje domnienky si podržal, len si   umienil, že čo by sa vec akokoľvek vyvinula, nedovolí, aby sa jeho   meno dostalo do súvisu s vraždou. Týmto odcestovaním tomu   predíde.
    </tei:p>
    <tei:p>
     Všetci domáci dostali prísny rozkaz, aby sa o Mikulášovej smrti   nezmienili, ani o tom medzi sebou nehovorili.
    </tei:p>
    <tei:p>
     Faninka netušila, keď predpoludním toho dňa zahlaholili zvony,   komu vyzváňajú, jej myseľ, ešte vždy neutíšená, si opakovala slohy   piesne:
    </tei:p>
    <tei:p>
     <tei:emph>
      Zvoňte, zvony, na vše strany, umrelo mi potešení.
     </tei:emph>
    </tei:p>
    <tei:p>
     <tei:emph>
      Odpadol mi z ruže kvet, zarmútený celý svet.
     </tei:emph>
    </tei:p>
    <tei:p>
     Práve v tú chvíľu sadali Veselovskovci do koča. Bolo to ako útek,   lebo teraz nasledoval hneď za panským kočom i voz, naložený   batožinou, na ktorom sedeli Bibianka a Zunka.
    </tei:p>
    <tei:p>
     Už viac ako týždeň bývali Veselovskovci v Bystrici, keď jedného   rána zastal pred ich domom krásny koč. Tento povoz rovnal sa svojou   skvostnou úpravou najhrdšiemu hintovu vo dvore Radvanskovcov.   Postroje, liace na koňoch, bola to štvorka bujných koni, boli   striebrom vybíjané. Na koči bol pripravený i zemiansky címer: Štít vo   dve polovice predelený, napravo v belasom poli lev s dvoma chvostami   v labách drží meč, vľavo v červenom poli tri rieky. Okrasa vľavo   červeno-strieborná, vpravo belaso-strieborná. Všetko na koči i na   koňoch bolo celkom nové, tým bol zvýšený i lesk a neobyčajná nádhera.   Ešte i v Bystrici, ktorá videla každodenne prebehnúť panské koče,   upútala štvorka dosiaľ neznámeho pána. Ako bolo na koči všetko nové,   tak i kočišova a sluhova livrej boli také.
    </tei:p>
    <tei:p>
     V koči sedel mladý pán, oblečený do uhorskej gály. Mal na sebe   oblek z čierneho zamatu so zlatými gombíkmi, mentieka bola spojená   zlatou retiazkou. Klobúk, čiže kalpak ozdobený perom, pripevneným   jemne opracovanou agrafou, ozdobenou veľkým rubínom. Pri boku mal   šabľu, ktorá bola umeleckým dielom.
    </tei:p>
    <tei:p>
     Zjav skutočne skvelý, obraz svižného, bujarého zemana.
    </tei:p>
    <tei:p>
     Pred Veselovského domom zišiel z koča a ponáhľal sa do brány. V   bráne stál hajdúch Martinko a ako videl vchádzať takého vznešeného   pána, vzdal mu poctu, ako sa na slušného mládenca panského domu   patrí. Prichádzajúci len kývol hlavou a vedený Martinkom, ponáhľal sa   hore schodmi. Ako kráčal, zvonila mu šabľa o stupne schodov a ostrohy   na ligotajúcich sa čižmičkách štrngali.
    </tei:p>
    <tei:p>
     Hosť si žiadal, aby ho uviedli k jeho milosti pánu Veselovskému.   Martinko otvoril dvere na veľkej izbe, ktorej obloky hľadeli na   ulicu. Táto izba bola i obývacia i pracovňa Veselovského. Kanceláriu   mal vo Zvolene, tu v Bystrici pracoval len výnimočne. Do Zvolena   chodil každý druhý, tretí deň.
    </tei:p>
    <tei:p>
     Prichádzajúci sa predstavil ako Ľudovít Fekete de Nyék, zvolenský   statkár.
    </tei:p>
    <tei:p>
     Veselovský, ktorý už počul o návrate tohto Ľudovíta, bol   prekvapený. Jeho vystúpenie bolo bezchybné, ba imponujúce. Pohyboval   sa celkom nenútene, z každého pohybu zračilo sa sebavedomie zemana, a   to zemana bohatého.
    </tei:p>
    <tei:p>
     No, hoci Fekete bol skvelý zjav, Veselovský cítil nedôveru k osobe   tohoto, z dávnejších čias známeho krajana. Bolo to však len na   chvíľu, pozdejšie tôňa nedôvery zmizla. Niečo v hosťovej tvári   upomínalo na chlapčenskú samopaš, biela, trošku akoby nadutá, okolo   nej bujná čierna brada, starostlivo opatrovaná, také isté bajúzy,   upravené podľa módy. Nad čelom kaderili sa husté, čierne vlasy. Nos   pravidelný, len nozdry rozšírené a pohyblivé, oči čierne, viac   vpadnuté, obyčajne zastreté viečkami, mihalnicami tiež čiernymi a   dlhými. Obrvy husté, hrubé a nad nosom zrastené v silnom uzle. Keď   zvraštil čelo, obrvy tvorili hustú, temer rovnú čiaru medzi čelom a   ostatnou tvárou. Tento kontrast bledosti tváre s tmavými vlasmi   dodával celému zjavu mladého šľachtica niečo pútavé, zaujímavé, ale   zavše i odstrašujúce.
    </tei:p>
    <tei:p>
     Jeho poklona i konverzácia dokazovali, že tento človek pohyboval   sa vo veľkopanských kruhoch. Hneď po prvých slovách, ktorými sa   uviedol, bolo znať, že je vzdelaný, ba učený. Rozprával plynne po   latinsky, potom i po nemecky a maďarsky. Slovenčine, ako sa   vyhováral, odvykol, a preto nehovorí ňou plynne.
    </tei:p>
    <tei:p>
     Veselovský, ktorý dobre poznal famíliu Feketovcov, spytoval sa sám   seba, kde sa vzal tento mladý človek svetového uhladeného zjavu a   neobyčajných známostí v jednoduchej malozemianskej rodine? Dobre   poznal otca Jána Feketeho, ktorý bol istý čas i senátorom mesta   Zvolena. Jánova manželka bola Zvolenčianka, Mária Peťková, ktorej   rodný dom v tom čase stál tesne pri múre, obtáčajúcom vnútorné   mesto.
    </tei:p>
    <tei:p>
     Bola tam hneď i mestská bašta a oproti Peťkovskému domu veľká   záhrada, prislúchajúca tejto rodine. Veselovský poznal i pôvod tejto   rodiny, prisťahovala sa z Hontu, keď sa iní zemani usádzali v   ohradených mestách a zakupovali si domy i pole po vymretých írečitých   obyvateľoch mesta. Veď i jeho Veselovského predkovia, prišli s   povestným a bohatým komorským grófom a palatínom Thurzom, ktorého   bývalý dom stojí neďaleko rímskokatolíckeho kostola.
    </tei:p>
    <tei:p>
     Feketovci nadobudli časom majetky, patrili im Nerecina, Bakova   Jama a okrem svojej veľkej kúrie prostred mesta mali dom i v Smrtnej   ulici. Mimo toho i majetok v Bacúrove, malej dedinke neďaleko   Zvolena.
    </tei:p>
    <tei:p>
     V posledné časy však majetkové pomery Feketovskej rodiny neboli   veľmi skvelé. Starý, čudácky Ján umrel, pani nevľúdna, vždy   zachmúrená, viedla rozsiahle hospodárstvo sama s čeľaďou a s dvoma   najmladšími dcérami Klárou a Teréziou. Najstarší syn, neženatý, tiež   čudák ako otec, býval v Šahách.
    </tei:p>
    <tei:p>
     O Ľudovítovi sa v posledné časy vedelo málo. Kým bol doma, mávali   Feketovci pri toľkých deťoch aj inštruktorov a Ľudovít býval   samopašný a dával príčinu mnohým žalobám. Na ulici bol pravým   uličníkom, bil sa so spolužiakmi, ba i s učňami a dievčence utekali   pred ním, chytajúc si svoje vrkôčiky, aby ich za ne nenaťahoval,   alebo im ich neodrezal, lebo s nožíkom v ruke bežal za nimi.
    </tei:p>
    <tei:p>
     Učil sa však dobre, mal výbornú pamäť, v učení a ambícii nemal   seberovného. Ako študent v Štiavnici a v Prešporku mnoho trovil,   dlžôb narobil, až odrazu prestal domov písať. Rodičia vedeli o ňom   málo; to, čo vedeli, azda nechceli povedať iným. Bolo počuť, že sa   zverboval, dostal sa k vojsku, kde svojou smelosťou a odvahou   vynikol, v čom, o tom doleteli do Zvolena len kusé zvesti. S   vojenskými, neskoršie s diplomatickými výpravami dostal sa i do   cudziny, bol v Taliansku, na Balkáne, najmä v Turecku.
    </tei:p>
    <tei:p>
     Naostatok zdržiaval sa vo Viedni ako zamestnanec istej talianskej   kancelárie. O tomto poslednom Ľudovítovom pôsobení nevedel Veselovský   nič istého, ale to, že sa tento mladý, schopný človek dlhšie roky   zdržiaval vo Viedni, to zarážalo.
    </tei:p>
    <tei:p>
     Fekete musel mať veľké dôchodky, musel si i mnoho odložiť, lebo už   jeho skvelé vystúpenie, potom povesť o tých krásnych a zriedkavých   veciach, ktoré so sebou doniesol, nebola pravdepodobne   zveličovaná.
    </tei:p>
    <tei:p>
     I oblek, ktorý mal na sebe hneď pri prvej návšteve, dokazoval, že   jeho majiteľ nemá len dobrý vkus, ale i peniaze. Nádheru obleku   zvyšovali i prstene, ktoré mal na bielych prstoch, veľmi vzácne,   cudzozemské práce.
    </tei:p>
    <tei:p>
     Veselovský usadil hosťa oproti sebe a ponúkol ho čibukom. Fekete   ďakoval, že fajčí len doma, kde má turecké čibuky a pravý turecký   tabak.
    </tei:p>
    <tei:p>
     Čím viac hovoril Fekete svojím lichotivým, mäkkým, trošku   pritlmeným hlasom, čím ďalej upieral pohľad svojich záhadných očú na   domáceho pána, tým viac upadal domáci pán do čarovného kruhu mladého,   temer už známeho človeka.
    </tei:p>
    <tei:p>
     Medzi rečou sa Fekete opýtal, či je milosťpani, pani Veselovská a   panna dcéra doma, že by im rád urobiť poklonu.
    </tei:p>
    <tei:p>
     Veselovský trošku premýšľal. Faninka sa síce už zotavila, ale je   akási zamĺkla. Naostatok, ukázať by sa mohla. S úmyslom, že privedie   paniu i dcéru, vstal a odišiel do susednej izby.
    </tei:p>
    <tei:p>
     Ľudovít Fekete sa načiahol k stolu, obzrel sa po izbe, potom so   záujmom prezeral papiere, písma a knihy na stole. Urobil tak   bleskurýchle, bez viditeľných rozpakov. Ale azda preto, že nenašiel   nič, čo by zasluhovalo pozornosť, nechal všetko tak, ako bolo, vstal,   prešiel k obloku a zasa naspäť k stoličke, na ktorej pred chvíľkou   sedel. Pozrel i oblokom na ulicu, pohľad mal tvrdý, zlý, celkom   zmenil jeho peknú tvár.
    </tei:p>
    <tei:p>
     S Veselovským prišla len pani Veselovská. Fekete, ako pani vošla,   vstal, veľmi dvorne sa uklonil a pobozkal jej ruku. Potom svojím   lichotivým hlasom, vyberanými slovami, ale plynnou rečou sa   prihováral o jej priazeň a o priazeň panny Františky, ktorú nemá   šťastie ešte poznať, lebo on, po toľkom túlaní sa svetom, zatúžil po   tichom, spokojnom domácom živote.
    </tei:p>
    <tei:p>
     Veselovská bola zovňajškom mladého gavaliera veľmi prekvapená. Aby   vyhovorila Faninku, povedala, že jej dcérka nedávno, keď prehrmela tá   strašná búrka ponad Zvolen, bola v meste, zmokla a prechladla. Ešte   ani dnes nie je celkom zdravá.
    </tei:p>
    <tei:p>
     — Bolo to skutočne strašné, — poznamenal Fekete. — Ja som bol   práve na ceste. Na Budči sme s batožinou zaviazli. Na prednom voze,   kde boli moje najcennejšie veci, zlomila sa oska. Museli sme to tam   naprávať. Kone sa plašili, už sme nevedeli, či sa máme vrátiť, či len   ísť. Konečne sme došli zmoknutí asi pred polnocou domov. Preto   rozumiem, hoci ľutujem, že pannu Františku búrka prekvapila tak, že   utrpelo jej vzácne zdravie.
    </tei:p>
    <tei:p>
     Veselovská pozorne načúvala jeho rečiam, nie ten obsah, ale   spôsob, akým hovoril, ju očarúval. Sprvu sa ho temer zľakla, ale čím   dlhšie sa s ním zhovárala, tým väčšmi upadala i ona do čarovného   kruhu jeho osobnosti. Ale uprel na ňu svoje čierne, blýskavé oči,   cítila, akoby ju uspával svojím pohľadom, a akoby ju neviditeľné ruky   hladkali a nejaká čudná melódia uspávala. Usmiala sa, ako vždy,   svojím dobrosrdečným úsmevom a nebránila sa onej čudnej moci, ktorá z   neho vychádzala. Videla v ňom dokonalého gavaliera, ktorému sa ani   jeden z mladých pánov, ktorých dosiaľ poznala v rodinách okolitých   zemanov, nemôže rovnať.
    </tei:p>
    <tei:p>
     Potom Fekete spomenul, že idúc nazad, zastaví sa aj u pána prvého   vicišpána Radvanského. Zajtra má pred sebou cestu do Novohradu. Chce   sa predstaviť i pánu hlavnému županovi Petrovi Baloghovi-očanskému,   ktorý, ako počul, je na svojom panstve v Romháni.
    </tei:p>
    <tei:p>
     — Áno, jeho osvietenosť je chorľavý pán a na našu starosť strojí   sa zo svojho úradu poďakovať. Práve pre chorobu, — poznamenal   Veselovský.
    </tei:p>
    <tei:p>
     Keď sa Fekete odporúčal, zanechal po sebe najpriaznivejší dojem.   Veselovská celkom uveličene povedala:
    </tei:p>
    <tei:p>
     — Ale aký je to podivný človek, aké má uhladené maniere, dokonalý   gavalier. Len kde sa tak edukoval, veď my, ešte vtedy mladí, pamätáme   sa, aký bol nezbedný uličník.
    </tei:p>
    <tei:p>
     Veselovský prešiel niekoľko ráz po izbe a po dlhšom uvažovaní   poznamenal:
    </tei:p>
    <tei:p>
     — I na mňa urobil dojem dokonalého aristokrata. Ale je pri ňom   čosi, neviem to bližšie označiť, čo ma znepokojuje. Kde nadobudol   toľko známostí a skúsenstí, kde sa naučil toľkým rečiam? Veď ten   človek perfektne hovorí po latinsky, nemecky, maďarsky a ako som   vyrozumel z jeho reči, i po taliansky, francúzsky a turecky. Zo   všetkého vysvitá, že pochodil mnoho sveta, všeličo prežil.
    </tei:p>
    <tei:p>
     Veselovská stála pri obloku, pozerala na ulicu, dívala sa, ako   Fekete sadol do koča a potom svojím záhadným úsmevom pozrel hore,   zdvihol kalpak a pozdravil paniu. Cítila sa trošku zahanbenou, že   zbadal jej zvedavosť. Potom sa obrátila k mužovi a podotkla:
    </tei:p>
    <tei:p>
     — Wunderbar, takýto človek, s týmito schopnosťami, ten to ešte,   drahý manžel môj, môže ďaleko doviesť. Má pred sebou kariéru, má   skvelú Zukunft.
    </tei:p>
    <tei:p>
     — Hm, vederemo, čo sa z neho vykľuje. A čo je s tým dievčaťom,   nevyznám sa v nej, — opýtal sa zrazu Veselovský, zastanúc pred   paňou.
    </tei:p>
    <tei:p>
     — Je zdravá, ale čosi ju trápi, neviem, čo to môže byť, nechce   povedať, — odpovedala Veselovská.
    </tei:p>
    <tei:p>
     — Nesúvisí to s tým študentom? — opytuje sa pritlmeným hlasom   starostlivý otec.
    </tei:p>
    <tei:p>
     — Ale kdeže by, veď ani nebolo kedy. A potom, ona je taká rozumná,   poslušná dcéra, tak verständig, že by sa nikdy naším príkazom   nesprotivila.
    </tei:p>
    <tei:p>
     — Predsa musí niečo byť vo veci, musel byť vtedy tam, videla ho,   naľakala sa, skríkla. Bez príčiny by sa nebola tak predesila. Celá   vec s Duchoňom mi je záhadná — a nielen to, ale ma i nepokojí. Rád by   som vedel, ako umrel, ale pre zachovanie nášho bezúhonného mena   nesmiem pátrať po príčine smrti toho ináč statočného šuhaja. Viem,   keby som na našu dcéru dotieral, povedala by mi, ale súčasne by som   ju upozornil na jeho smutný skon. Ona by sa dozvedela, prípadne i   prezradila, a tak by prišla do nemilej situácie a my s ňou.   Kalkulujem, že v celom Zvolene niet človeka, ktorý by bol mal záujem,   aby mladého Duchoňa odpratal. Nám teraz záleží na tom, aby sa o   smutnej histórii najmenej hovorilo a najmä, aby Faninka nič   nezvedela. Nebolo múdre od teba, drahá moja pani, že si pred Feketem   spomínala, že dievča bolo v búrke v meste, kto zná, čo si bude   myslieť o nás, že si dcéru pustíme samú do mesta.
    </tei:p>
    <tei:p>
     — Ale, mein Lieber, veď vlastne ešte bol deň, sotva viac ako sedem   hodín, — bránila sa pani. Pritom ale v duchu sa už častejšie   obviňovala, že si práve v ten čas pustila dcérku samotnú do mesta. V   jej duši sa striedali výčitky pre slabosť a nedbanlivosť s   výhovorkami, že veď bol deň. Zvolen je ani nie také veľké mesto, aby   nemohlo samé dievča prejsť na druhú stranu. Veď to aj iné robia a nič   sa im nestane. Naše mesto bolo vždy také pokojné, tiché, bezpečné,   ktože mohol vedieť, že sa náhle strhne taká pohroma?
    </tei:p>
    <tei:p>
     Svoje myšlienky oznámila i pánovi a potom prešla do druhej izby,   kde sedela Faninka pri svojej peknej ručnej práci. Na vyšívaní mnoho   nepribudlo, čo znamená, že dievčatko nepracovalo tak radostne ako zo   začiatku. Faninka zamyslene hľadela na domy naproti stojace, na nebo,   ktoré sa nad mestom vo svojej velebnej kráse klenulo, ale   pravdepodobne nevidela ani jedno, ani druhé. Myslela na Mikuláša, na   jeho vrelé slová, ktoré svojou vrúcnosťou zobudili v jej srdci niečo   nového, dosiaľ neznámeho, ako hlas, ozvenu dosiaľ driemajúcu.   Nevedela, čo cíti, čo myslí. Chcela by sa niekomu zdôveriť, ale komu?   Mamičku by len znepokojila a tá by jej nerozumela. V svojich   myšlienkach sprevádzala Mikuláša na ceste, o ktorej jej rozprával a   žiadal si, aby čoskoro dostala o ňom zvesť. Ale minú mesiace, ba   minie rok a ona sotva dostane zvesť o ňom. Vzdychla si — a čo sa do   roka môže stať!
    </tei:p>
    <tei:p>
     Málokedy takto sedela sama a dumala. Rodičia ju vždy zamestnávali,   priateľky volali, ony zasa s ňou chodili na návštevy k okolitým   známym. Nemala teda mnoho času na trudné premýšľanie. Ale v srdiečku   upevnila sa predstava, že kedy-tedy stretne sa s tým drahým šuhajom,   že bude čakať, kým nedosiahne cieľa a potom predstúpi pred jej otca a   požiada ho o Faninkinu ruku. Sladká istota jeho čistej, pritom ale i   ohnivej lásky naplnila jej bytosť a dala výraz a unylý pôvab i tak   spanilej devuške!
    </tei:p>
    <tei:p>
     Za prvou návštevou Feketeho nasledovala o krátky čas druhá. Teraz   priniesol prípis od hlavného župana Balogha, adresovaný Veselovskému.   Hlavný župan odporúča v liste mladého zemana priazni Veselovského,   lebo ho mocou svojho úradu vymenoval za titulárneho sudcu, či   prefekta slávnej Župy zvolenskej a to na miesto toho, ktorého nedávno   z úradu prepustili. Pritom podotkol, že takto konal nielen z priazne,   ale i podľa odporúčajúcej listiny, ktorú dostal z dvornej kancelárie   viedenskej.
    </tei:p>
    <tei:p>
     Teraz sa Fekete predstavil i Faninke.
    </tei:p>
    <tei:p>
     Keď ho Faninka videla, zľakla sa. Zbledla, triasla sa, akoby ju   mráz prešiel. Držala sa matkinej ruky, akoby u nej hľadala ochranu.   Matka to zbadala a pritiahla ju bližšie, aby jej neušla.
    </tei:p>
    <tei:p>
     Sám Fekete bol prekvapený. Počul, že je Veselovského dcéra krásna   a aj bohatá, ale takú nežnú, takú dojímavo krásnu si ju nevedel   predstaviť. Dal tomu i výraz nielen slovami, ale i v nelíčenom   obdive. Veľmi pozorne pobozkal zdráhajúcej sa Faninke ruku a povedal   jej, ako vysoko si cení šťastie poznať prvú krásavicu slávnej   Zvolenskej stolice a ľutoval, že nemá príležitosť predstaviť ju v   kruhu vysokej aristokracie v Prešporku a v Košiciach.
    </tei:p>
    <tei:p>
     Do Faninkinej zblednutej tváričky vrátila sa ružová zora a   nevdojak sa usmiala hosťovým lichotivým slovám. V prvej chvíli mala   dojem, akoby tohoto človeka už bola niekde videla, ale neskoršie, keď   hovoril svojím mäkkým, do srdca sa vkrádajúcim hlasom, keď poznala v   ňom človeka vysoko vzdelaného, skúseného, ktorý sa vyzná vo všetkom,   čo sa verejného života týka, ktorý svojou neobyčajnou znalosťou   spoločnosti a súčasných dejov ovláda každú náhodilú tému, zabudla na   prvý nepriaznivý dojem a ako očarovaná načúvala jeho slovám. A keď   uprel na ňu prenikavý pohľad svojich čudesne hlbokých očú, cítila i   nevoľnosť, ale i ochabnutosť v úsudku a v myslení.
    </tei:p>
    <tei:p>
     Áno, tento človek si vedel získať každého, o ktorom súdil, že je   toho hoden.
    </tei:p>
    <tei:p>
     U Veselovskovcov bola čarom Feketeho zjavu najskôr ovládaná pani.   Bola to dobrá žena, nežná matka a ako domáca pani, požívala najlepšiu   povesť, ale duchom bola slabá, nesamostatná. Preto si ju Feketeho   zjav, reč i lichotenie úplne podmanili. A on to vycítil a získal si   ju hneď na začiatku. Nie tak Veselovského. Hoci Veselovský obdivoval   skvelé dary Feketovho ducha a zaujala ho i jeho nevšedná výrečnosť a   myšlienková pohotovosť, nebol týmto všetkým príliš nadšený. V jednom   rozhovore vycítil, že je Fekete nie priateľ ľudu, naopak, že je rovno   nepriateľom každej demokratickej myšlienky. Samostatne mysliaci   človek, ako bol Veselovský, usudzoval z toho, že v tomto bode sa s   Feketem nikdy nezhodnú. Fekete hneď vybadal, že Veselovský je už   naklonený názorom, ktoré budil duch francúzskej revolúcie a idey   Martinovičovej a jeho spolupriateľov. Preto si v rečiach dával pozor,   aby nedôveru, ktorú vzbudil vo Veselovskom, čím najskôr zaplašil.   Vedel, že Veselovský je veľmi populárny a pre svoju otvorenosť a   úprimnosť vo Zvolenskej stolici veľmi obľúbený a vplyvný. Záležalo mu   teda na tom, aby si Veselovského priazeň udržal.
    </tei:p>
    <tei:p>
     Ostatnú časť leta família Veselovskovcov už zasa strávila vo   Zvolene. Tu mali svoje veľké hospodárstvo, záhrady a Veselovský svoju   kanceláriu, v ktorej pracoval i mladý jurasor.
    </tei:p>
    <tei:p>
     Fekete bol u Veselovskovcov temer každodenným hosťom. Privykli už   na neho všetci. Časom prinášal rozličné drobnosti, zdanlivo bezcenné,   ale zriedkavé a pritom značnej umeleckej hodnoty. Raz to boli šáločky   na kávu z jemného porcelánu, hrebienky, tabatierky, taštičky,   peňaženky a iné maličkosti. Týmito sa najväčšmi zavďačil domácej   panej.
    </tei:p>
    <tei:p>
     Faninka mala teraz málo voľnej chvíle. Vždy mala pri sebe niektorú   priateľku zblízka i zďaleka. K Zuzke sa jej nedostalo ísť — a keď   šla, mamička hneď poslala za ňou Zunku. Ba, dobrá matka šla i sama s   ňou, keď dali Zuzke zasa veľkú zásobu šitia. Pani Veselovská nakúpila   i v Bystrici mnoho látok, čipôk a plátna, ale najviac utŕžila kupcovi   Langemu, lebo ten jej priamo z Prešporka objednával látky, aké boli   práve v móde. Boli to v ten čas hodváby čierne, biele i perlovej   farby, menivé, potom kvetavé i so zlatými kvetmi, atlasy, tafóny,   levantíny, mórové tkaniny, potom kašmírové látky, kalander, koncent,   angíny, veles, patelat, kamertuch, krásne plátna a okrem toho i   zamaty, stužky, antaláše, nemecké i domáce čipky, stuhle, talianske   obšívky a iné krásne veci. Z nich bol veľký výber najmä v   Bystrici.
    </tei:p>
    <tei:p>
     Zuzka už dávno pošila veci do susedov, čiže do Feketovcov. Teraz   ju zasa vyhľadávala pani Veselovská, ktorá jej priniesla jemnušké   plátno a Zuzka to vedela náležite oceniť. Hneď sa chytila do šitia,   veď to má byť pre jej drahú Františku. Tak rada by ju bola videla,   keby prišla sama, aby sa mohli nenútene zhovárať. Faninka sama   nemohla nikdy prísť, nedovolili jej a raz sa mamička vyslovila o   Zuzke nepriaznivo. Nazvala ju malou jazyčnicou, ktorá sa stará do   takých vecí, ktoré sa jej netýkajú a to je ani Faninke nie na osoh.   Skutočne Zuzka vedela o všetkom, čo sa vo Zvolene a v okolí robí. K   starej Mamojčíčke chodili známe i príbuzné ženy z okolitých dedín i z   mesta a sama Mamojčíčka nadonášala zvestí dosť i pre celú   kroniku.
    </tei:p>
    <tei:p>
     Mikulášova smrť Zuzku náramne predesila a dojala. Osobne ho ani   nepoznala, ale ho úprimne oplakala. Len jeho pohreb videla, lebo ju   matka musela vyniesť na také miesto, odkiaľ videla sprievod a   opustenú rakev. Mnoho o tom premýšľala a nevedela pochopiť, ako je   možné že úrady nestopovali vraha, prečo ho nenašli, prečo tak skoro   „trávou zarástla” celá tá smutná história. V svojej samote dumala o   tejto záhade. Niekomu záležalo, aby mladý študent zahynul. Ale kto to   mohol byť? Bol azda z tých oficierov, čo tu bývajú, ale pre akú   príčinu? Tunajší nebol, to je isté. A odkiaľ prišiel, čo tu hľadal,   kde sa podel?
    </tei:p>
    <tei:p>
     V tú noc, keď sa tá strašná búrka prehnala, bola Zuzka znepokojená   ohľadom Faninky, hnevala sa na matku, že mladú, drahú dušu nešla   odprevadiť a potom nemohla zaspať. Matka od slivovice spala ako   zarezaná, ba i chrápala. Zuzka sa na svojej postieľke nepokojne   prehadzovala a počúvala, či z diaľky od námestia nepočuje aspoň   hlásnika trúbiť. Ale nebolo počuť inšie ako dunenie hromov, hneď   silnejšie, hneď slabšie. Chvíľami sa zdalo, že sa búrka utíši, ale   elektriny už bolo toľko v ťažkých mrakoch, že sa blesky neprestajne   križovali a rachotenie hromu otriasalo domami a budilo ozveny v   úzkych vysokých múroch starých domov. Neskoro v noci, možno už išlo   na jedenástu hodinu, počula, že do susedov, do Feketovcov popod bránu   hrmotili vozy, naložené debnami a kuframi a počula i veliteľský hlas,   jej dosiaľ neznámy, istotne to bol sám Fekete ako rozkazoval, kde čo   majú zložiť, kde odniesť. Pritom počula, ako častejšie zahrešil, až   zemi bolo ťažko a Zuzka sa prežehnala, lebo sa jej zdalo, že tento   človek sa rúha Pánu Bohu.
    </tei:p>
    <tei:p>
     Ráno to rozprávala matke a ona sa šla presvedčiť k starej Mariši,   čo doviezli a prečo prišli vozy tak neskoro. A Mariša, jediná   dôverníčka panej, rozprávala, že medzi Budčou a mestom zlomila sa na   voze oska a kým sa našiel iný voz, na ktorý prekladali veci, prišla   búrka a preto vozy tak neskoro poprichodili. Pán vraj prišiel celý   premoknutý, nahnevaný a z kepeňa mu potôčkom voda tiekla.
    </tei:p>
    <tei:p>
     Odkedy bol Fekete doma, verejnosť sa zaoberala všetkým, čo konal a   podnikal. Vždy niečím prekvapil tiché, na pokoj navyknuté   meštianstvo. Nebolo dňa, aby nebol odišiel z domu. Ráno si dal   obyčajne osedlať čierneho koňa, menom Ali, vyšvihol sa do sedla a   pekný koník vyletel zo dvora ako povestný tátoš a cválal alebo smerom   k zámku, odtiaľ Neresnicou na Dobronivú a do Pliešoviec, alebo sa   vybral na východ k Slatine a na Vígľašský zámok. Zavše zasa odišiel   na koči a nevrátil sa len na druhý, tretí deň. A vtedy bolo počuť o   hlučných zábavách v niektorom zemianskom dvorci, o lumpačkách, kde sa   pri cigánskej hudbe, kartách a pri víne zabávali páni až do bieleho   rána.
    </tei:p>
    <tei:p>
     Chodieval často i do Lučenca, kde častejšie býval Štefan Gyürky, s   ktorým sa Fekete veľmi skoro spriatelil. Gyürky bol zaťom hlavného   župana a mal na svojho tesťa veľký vplyv. Druhá dcéra, Karolína, bola   vydatá za Štefana Ghéczyho, ktorého família mala dlhú pravotu s   famíliou Radvanskovcov. Preto boli Radvanskovci v napätom pomere so   všetkými týmito rodinami.
    </tei:p>
    <tei:p>
     Keď hlavný župan, Peter Balogh, vymenoval Feketeho za titulárneho   sudcu Zvolenskej stolice, odôvodnil to dodatočne tým, že toto   vymenovanie je platné až po reštauráciu, ktorá má byť v marci roku   1808. Vtedy Feketeho zvolia za riadneho notára, alebo sudcu.
    </tei:p>
    <tei:p>
     Na to poznamenala Veselovská s istým uspokojením:
    </tei:p>
    <tei:p>
     — Tak, už sa začína jeho kariéra, aj, ja viem, že on to môže ešte   ďaleko doviesť!
    </tei:p>
    <tei:p>
     Tejto dobrej, ale ako uvidíme krátkozrakej panej, imponovalo   všetko, čo Fekete podujímal. Priazeň okolitých rodín, priateľstvo   vyšších, ako napríklad Baloghova a vyvinutá nádhera vo vystupovaní   jej akosi lichotila — oslnila ju. Teraz už mal prístup do všetkých   zemianskych rodín, priatelil sa i s Ostrolúckovcami, hlavne ale s   očovským Holecom a s radvanským Bielikom. Oni mu boli slepo oddaní. V   samom Zvolene spriatelil sa, najčastejšie pri víne a pri kartách, s   vojenskými oficiermi; boli to kyrasíri. S nimi podnikal Fekete koňmo   i vychádzky do okolia a u týchto ľudí vzbudil obdiv svojimi   bravúrnymi kúskami na koni, v narábaní so zbraňou, či sečnou alebo   strelnou.
    </tei:p>
    <tei:p>
     I medzi mešťanmi, hlavne ale medzi tými, ktorí alebo boli sami   armalisti, alebo aspoň s rodinami zemianskymi v príbuznosti a mohli   mať i nejaký vplyv, našiel priateľov, s niekoľkými si aj potykal.   Vedel si získať každého, koho chcel, ale vedel ukázať i svoje   opovrženie naproti tým, ktorých neuznal za hodných svojej priazne a   kde si nesľuboval nijaký zisk.
    </tei:p>
    <tei:p>
     To všetko bolo Veselovskej po vôli a len zvýšilo jej nadšenie,   ale, že začal chodiť i do Streženickovcov, ktorí bývali v susedstve,   to ju znepokojovalo. Skôr vycítila, ako by sa bola dopočula, že pani   Streženická hľadí na mladého človeka ako na dobrú partiu. Lebo aj u   Streženickovcov mali dcéru, málo staršiu od Faninky. A Streženický   bol tiež zámožný pán. Istý čas sa naozaj i v samom meste pretriasalo,   či si Fekete nevezme peknú, veselú Aninku Streženickú.
    </tei:p>
    <tei:p>
     Takto začala už i Veselovská pozerať na Feketeho ako na „veľmi   dobrú partiu”.
    </tei:p>
    <tei:p>
     Veď Faninka je už súca na vydaj, mudrovala v duchu, čo je i   zdanlivo ešte nedospelá, a akokoľvek sa vec vezme, ona sa raz vydať   musí. Ako by rodičom, a najmä matke, bolo smutno, keby sa mala vydať   ďaleko! Tu by ostala doma… a časom, tak dumala starostlivá matka,   mohla by Faninka bývať v tomto milom, otcovskom dome…
    </tei:p>
    <tei:p>
     Nateraz dobrá pani o tom nehovorila, len ak zavše v narážkach.   Nechcela predbehnúť udalosti, ani Faninku ešte väčšmi naplašiť, ako   je dosiaľ, veď je taká plachá oproti mladým pánom, najmä oproti   Feketemu, že je to až urážlivé a do očí bijúce.
    </tei:p>
    <tei:p>
     Františka sa úplne zotavila. Bola zasa pekná a zdravá, ba zdalo   sa, akoby v poslednom čase bola narástla a hodne sa vyvinula.
    </tei:p>
    <tei:p>
     Teraz bývala málokedy sama. Mamička volala častejšie do domu   dievčence, vekom i rodom jej rovné, alebo Faninku viedla do   spoločnosti známych rodín, kde boli dievčence. I do   Streženickovcov…
    </tei:p>
    <tei:p>
     Ale zato Faninka neprestala myslieť na Mikuláša. Táto jej tajnosť   nadobúdala u nej čosi posvätné. Jej milý druh mladosti stal sa teraz   predmetom akéhosi rojčivého kultu. Pritom s tichou blaženosťou   sväto-sväte verila, že on ani písať nebude, len sa naraz zjaví,   príde, hej, príde.
    </tei:p>
    <tei:p>
     Nevedela, netušila, že Mikuláš viac prísť nemôže. Domácim sa   podarilo zatajiť jej to a v spoločnosti, kde chodila, Mikuláš bol tak   málo známy, že sa na jeho tragickú smrť skoro zabudlo.
    </tei:p>
    <tei:p>
     Spytovať sa nechcela, aby sa neprezradila, ba myslela si, že by   tým svoju čistú, vzdušnú náklonnosť len znesvätila. Odchod Mikulášov   bol pre spoločnosť, kde sa Františka pohybovala, len udalosťou, ktorá   hladinu každodenného života nadlho nezvíri, lebo Mikuláš Duchoň bol   len meštianskym synom, nuž ho nepočítali medzi mladých pánov, z   ktorých sa vyberajú ženísi pre dcérky zemianskych rodín.
    </tei:p>
    <tei:p>
     Čoskoro sa Veselovská mohla uspokojiť, Fekete už zjavne začal   Františke dvoriť. Tento rutinovaný sveták vedel, ako najskôr prísť k   cieľu, vynaložil všetku pozornosť, ba svoju výrečnosť, aby si mamičku   naklonil. Veselovská podľahla čaru jeho osobnosti. Stalo sa to nielen   prvý raz, ale žiaľbohu, i viac ráz, že si ju jeho lichotivé slová,   jeho krasorečníctvo podmanili.
    </tei:p>
    <tei:p>
     Sprvu Faninke ani nevenoval toľko času a pozornosti — a dievčatko   bolo tomu rado. Ale pritom všetkom bola znepokojená, keď prichádzal   čím ďalej, tým častejšie. Dlho sa správal k nej ako k malému   dievčatku, ktorému sa prepáči i nejaký rozmar alebo i zjavný odpor.   Ona sama si namyslela, že jeho rastúca pozornosť je akousi priazňou   ujca alebo domáceho priateľa. Len keď sa stával jeho pohľad   ohnivejší, jeho pozornosť výrečnejšia, pocítila odpor i strach. Tento   posledný cit sa jej zmocňoval najmä vtedy, keď sa zbadala, že ho   počúva, že ju čosi k nemu vábi a púta. Vedel on nájsť cestu i k   srdiečku toho čistého dievčatka, vidno, mal už svoje skúsenosti. I s   malými, neskoršie cennými darmi usiloval sa zavďačiť, priniesol   nejaké drobnôstky, sprvu len ako na ukážku, ale pravidelne ich tam   nechal, kde im na stolíku, alebo na kasni našiel miesto. Boli medzi   nimi i drobné turecké, zlatom vyšívané papučky, „nanule” zvané, aké   nosili mladušké odalisky v háremoch bohatých pašov.
    </tei:p>
    <tei:p>
     Jeho návštevy sa častejšie predlžovali. Priniesol si husle, ktoré   si zadovážil kdesi v Taliansku. A hral s veľkou zručnosťou a   náruživosťou skladby talianskych hudobníkov, i piesne nemecké a iné.   A jeho husle, podobne ako jeho oči, očarúvali poslucháčov i nežné   poslucháčky. Tóny, ktoré vyludzoval svojím sláčikom, vkrádali sa do   srdca, najmä takého nestreženého, a pôsobili v ňom poplach a   nepokoj.
    </tei:p>
    <tei:p>
     To pocítila nielen Františka, ale i nejedna z jej priateliek, keď   boli na takej zábave. Boli také očarené, že by ich tento panský   cigán-muzikant, bol mohol zaviesť kam chcel.
    </tei:p>
    <tei:p>
     V otcovskom dome ukázal sa Fekete hneď ako pán, ktorý rozkazuje a   netrpí protirečenie. Matka bola, pravdaže, na syna hrdá a preto mu vo   všetkom povolila. Povahou bola nezdieľna, nedôverčivá a šomravá.   Často sa ponosovala na bolenie hlavy a na iné neduhy. Sama na   návštevy nechodila, preto ani neprijímala hostí. Celé poschodie domu   so starým, solídnym náradím, stálo neobývané.
    </tei:p>
    <tei:p>
     Teraz ju znepokojila zvesť, že jej syn chodí do Veselovskovcov.   Uvedomila si, že musí prísť čas, keď sa Ľudovít ožení a ona, mať,   musí svoj dom otvoriť mladej panej, a uspokojiť sa s podriadeným   postavením v dome, v ktorom dosiaľ sama panovala.
    </tei:p>
    <tei:p>
     Jedného dňa prekvapil ju syn žiadosťou, ktorá sa rovnala rozkazu,   aby sa zobrala aj s dcérami, že pôjdu do Veselovskovcov na   návštevu.
    </tei:p>
    <tei:p>
     Protirečiť sa neopovážila a tak sa podrobila. V dome nastal   poplach. Obidve dcéry, Klára a Terka, chodili, behali hore-dolu,   schodami a izbami, otvárali kasne a truhly, zhľadávali hodvábne šaty,   šály, čepce a rukavice. Ale šaty starodávneho strihu odpočinkom v   kasniach utrpeli na zovňajšej úprave, hlavne ale nerástli, kdežto ich   majiteľka pribrala rokmi na objeme, najmä do šírky.
    </tei:p>
    <tei:p>
     Na nové šaty nebolo možno myslieť, už i pre krátkosť času, preto   sa šaty museli prispôsobiť objemu starej urodzenej panej a nakoniec   to predsa len šlo. I panny Feketovské sa pristrojili do svojich   najkrajších šiat, ktoré im síce dodali niečo sviežosti, ale krásu,   ktorú im príroda odoprela, nahradiť nemohli. Klára bola ešte dosť   driečna, ale mala nepekný, vyzývavý výraz. Ani povesť nemala   najlepšiu. Terka bola špatná, mala odudlavenú tvár s výrazom   tuposti.
    </tei:p>
    <tei:p>
     V ostatnej chvíli, keď už mali sadať do koča, vyniesol Fekete tri   šály, ktoré boli vtedy veľmi obľúbené, ale také drahé a vzácne, že   ich nosili len vo veľkopanských rodinách a pri panovníckych dvoroch.   Najkrajší zavesil Ľudovít na plecia matke, ľahšie, menej cenné, hodil   do náručia sestrám. Sám bol oblečený v gále.
    </tei:p>
    <tei:p>
     Takto vystrojená matka a dcéry posadali do parádneho koča a Fekete   si sadol k nim.
    </tei:p>
    <tei:p>
     Do Veselovskovcov, ako už vieme, nebola ďaleká cesta, ale koč   musel ísť dolu až k ústiu Môťovskej ulice a potom hradskou zasa   hore.
    </tei:p>
    <tei:p>
     Veselovskovci boli prekvapení zriedkavou návštevou starej panej.   Dávno sa neschádzali. Nebolo sympatií, ani priateľstva medzi týmito   rodinami. Len ak zavše starší členovia oboch rodín pestovali   spoločenské styky. A ako starý Fekete umrel, prestal sa i Veselovský   zaujímať o túto rodinu.
    </tei:p>
    <tei:p>
     Návšteva, taká okázalá, urobila u Veselovskovcov očakávaný dojem.   Týmto sa potvrdilo tušenie rodičov, že Fekete má vážne úmysly. Už ani   Veselovský neodporoval myšlienke vydaju svojej jedináčky za človeka,   ktorému donedávno ešte málo dôveroval.
    </tei:p>
    <tei:p>
     Fekete síce vedel krásne rozprávať, úchvatne líčiť krajiny a deje,   ktoré zažil, ale to všetko nemohlo zaručiť charakter a zaplašiť   otcovu nedôveru.
    </tei:p>
    <tei:p>
     Ale zasa mnoho bolo, čo hovorilo za tento sobáš. Najprv to, že im   Faninka bude tu, takrečeno u susedov alebo i doma. Nestratia ju, len   prejde z jednej strany mesta na druhú… A Veselovská sa už do toho   celkom vžila.
    </tei:p>
    <tei:p>
     Iba Faninka sa zdráhala.
    </tei:p>
    <tei:p>
     — Pomysli si, dcérka naša, — hovorila pani Veselovská, ostaneš pri   nás. Budeš veľkou paňou, bohatou a krásnou… všade, ako dosiaľ, ale   ešte viac, budú ťa vítať i v najprednejších domoch. Ľudovít, ako   vidíš, má skvelú budúcnosť, možno, pri reštaurácii stane sa nielen   prefektom alebo slúžnym, ale azda aj vicišpánom…
    </tei:p>
    <tei:p>
     Veselovský, ktorý to počul, sa zamiešal a povedal:
    </tei:p>
    <tei:p>
     — A to už nie, maminka. Asekuro, oboch vicišpánov máme súcich a tí   sú pevní v sedle. Ľudovít nech sa uskromní so slúžnovským úradom so   sídlom v našom meste alebo v Slatine; na začiatok je to pre neho   dosť. Neskoršie, vederemo.
    </tei:p>
    <tei:p>
     Faninka smutne počúvala a potom povedala ticho, akoby sa bála, že   ju niekto počuje:
    </tei:p>
    <tei:p>
     — Ale, mamička, ja — ja sa ho — bojím.
    </tei:p>
    <tei:p>
     — Pletky, dieťa moje, čoho sa máš báť? Veď máš príležitosť vidieť   ho každý deň, aký je milý a nežný i k tebe, ktorá od neho bočíš. Iný   by sa obrátil a nechal takú divošku, alebo by išiel inde, hľa, i do   susedov.
    </tei:p>
    <tei:p>
     Faninka sa usmiala:
    </tei:p>
    <tei:p>
     — Tomu by sa nikto tak netešil ako ja, — povedala.
    </tei:p>
    <tei:p>
     Ale Fekete sa Faninkinho zdráhania nezľakol.
    </tei:p>
    <tei:p>
     Jedného dňa prišiel zasa v sviatočnom odeve a slávnostne Faninku   vypýtal.
    </tei:p>
    <tei:p>
     Prišli s ním i jeho osobní priatelia, očovský Karol Holec a   lučenský Štefan Gyürky. Hoci sa dievča nijako nemohlo rozhodnúť,   pokladali títo urodzení páni vec za vybavenú. Ostáva len, aby si   Fekete snúbenicu získal a dosiahol jej súhlas.
    </tei:p>
    <tei:p>
     Faninka žila ako ťažkým snom sputnaná. Bojovala sama so sebou. V   srdci ešte vždy sídlila tá krásna prvá láska, ale ako slabý, neživený   plamienok, len živorila, kto zná, kedy príde Mikuláš, či ju otec dá,   či privolí na to?
    </tei:p>
    <tei:p>
     A bála sa zjaviť túto už-už slabnúcu lásku. Milý, za ktorým by šla   kraj sveta, je ďaleko, ktovie, či ešte myslí na ňu — — a tu, pri nej   druhý, šeptajúci jej ohnivé slová lásky, hľadí na ňu tým divným,   predivným čarom hlbokých očú.
    </tei:p>
    <tei:p>
     Bola s ním samotná, iste to maminka naschvál tak nastrojila, aby   boli sami — a on, ktorého sa bála, bol blízko pri nej.
    </tei:p>
    <tei:p>
     Fekete držal jej útlu ruku vo svojej mäkkej, vlhkej dlani. Časom   ju podniesol k ústam a ľúbal prštek za prštekom, všetky, i dlaň. A   naklonil sa k slabému dievčatku, šeptal jej slová, ktoré nikdy   nepočula a ktoré padali do jej nevinnej duše ako kvapky jedu,   osladené náruživou láskou. A vyznával jej, že ju ľúbi, jedinú, že   tak, ako ju, dosiaľ ešte nikoho nemiloval. Ľúbi ju od prvej chvíle,   keď ju uvidel vtedy… vtedy…
    </tei:p>
    <tei:p>
     — V Bystrici? — opýtala sa naivne Františka, keď nedopovedal, kedy   ju videl po prvý raz.
    </tei:p>
    <tei:p>
     — Áno, v Bystrici, — odpovedal s úsmevom, ktorý bol taký záhadný,   ako celá jeho osobnosť.
    </tei:p>
    <tei:p>
     Čím ďalej jej hovoril, tým väčšmi sa poddávala. Konečne si ju   pritiahol k sebe, aby ju, ako svoju mladuchu, pobozkal. A vtedy ona,   akousi strašnou hrôzou preniknutá, vytrhla sa mu z rúk, ktoré   vystrela proti nemu… ako na obranu. Čo to bolo? Pozrela na neho s   otázkou v očiach, s bledou tvárou.
    </tei:p>
    <tei:p>
     To bol jej posledný odpor.
    </tei:p>
    <tei:p>
     Akoby ani nebol zbadal, Fekete ju teraz už skutočne pritiahol k   sebe, bozkával kde mohol.
    </tei:p>
    <tei:p>
     A keď prišla Veselovská, predstavili sa ako skutočne šťastní   verenci.
    </tei:p>
    <tei:p>
     Sám Veselovský sa už tiež uspokojil a hneď aj slávili zasnúbenie a   rokovali o svadbe.
    </tei:p>
    <tei:p>
     <tei:emph>
      Spi už, ty milý, peknoduchý mládenec slovenský v tichom   zvolenskom cintoríne. Už nemáš čo hľadať, čomu sa tešiť, po čom   túžiť: tvoja jediná, prvá, krásna láska je pre teba i posledná,   odpočívaj teda v pokoji!
     </tei:emph>
    </tei:p>
    <tei:p>
     S nemalým sebazaprením oddala sa stará Feketyčka úprave a oprave   domu, aby mladá pani a veliteľka mohla vojsť do obnoveného. Matka si   vymienila väčšiu izbu napravo od brány. Táto izba mala, ako predtým   podobné izby, i alkovňu, menšiu izbu, kde sa spávalo. Odtiaľ sa   vychodilo do malej predsiene a potom do kuchyne i na dvor.
    </tei:p>
    <tei:p>
     Priestranný dvor, ako i dobre zachované hospodárske miestnosti   ukazovali, že Feketovci mali hodný majetok, a že niekedy boli tieto   budovy plné statku a zbožia.
    </tei:p>
    <tei:p>
     Na uholnom kameni murovanej stodoly je ešte do skaly vykresaný   nápis v rámci: D. JOANNE FEKETE D, REX ITE ILLI. Feketovci museli byť   veľmi sebavedomí ľudia.
    </tei:p>
    <tei:p>
     Zľava od brány bola užšia, ale dlhá izba a v tej ostal bývať sám   Fekete a bývala tam, sprvu dočasne, potom stále, i budúca pani. Tu   mal Fekete svoje bohaté zbierky zbraní, povešané po stenách, i kasne   krásnej práce, naplnené rozličnými cudzokrajovými — drahými vecami.   Po kasniach a konzoloch i hodiny, potom turecké maličkosti, kávové   náčinie, čibuky a iné zriedkavosti. V jednom kúte bola veľká, zelená   kachľová pec, pri nej kozub ešte zo starých čias. Tento kútik bol   taký útulný, keď večer blčal v kozube oheň a zelená pec šírila   príjemné teplo po peknej klenutej izbe.
    </tei:p>
    <tei:p>
     Izby na poschodí boli priestranné, ale studené a neobývané. Len v   lete, alebo pri návštevách zriedkavých hostí, ich otvárali a vetrali.   Hostia do Feketovcov nechodili a tak prvé poschodie ostalo zväčša   neobývané. Stará pani nemilovala spoločnosť, jej najmilšou zábavou   bolo počúvať zvesti, ktoré stará Mariša z mesta alebo z čeľadníka   donášala.
    </tei:p>
    <tei:p>
     Fekete chcel mať svadbu začiatkom októbra. U Veselovskovcov však   narazil na odpor. Sama Faninka sa zdesila, že by sa mala tak skoro   stať Feketeho ženou. Chcelo sa jej ísť k Zuzke a zdôveriť sa jej, ale   dlho nemohla. Raz predsa vystihla chvíľu, keď mamička odišla do   Bystrice a slúžky mali veľké pranie.
    </tei:p>
    <tei:p>
     Zuzka sedela smutná a bledá pri svojej práci. Oči sa jej takrečeno   v slzách kúpali, keď videla Františku vchádzať do izby. Zalomila   rukami a zvolala:
    </tei:p>
    <tei:p>
     — Tak je to predsa pravda, moja drahá, milá kišasonka, že sa oni   vydajú za toho, — za tohto, — pána — tu za pána Feketyho.
    </tei:p>
    <tei:p>
     Faninka smutne kývla hlavou a ticho povedala:
    </tei:p>
    <tei:p>
     — Pravda je, Zuzka.
    </tei:p>
    <tei:p>
     — Oj, joj, oj, joj, — zabedovala Zuzka a skryla si tvár do   dlaní.
    </tei:p>
    <tei:p>
     — Jej, len sa nerob takou, — okríkla ju mať. — Čo radšej nečušíš,   ako máš také veci tárať? Radšej sa poteš, že kišasonka budú bývať u   susedov. Najlepšie, nestar sa do toho.
    </tei:p>
    <tei:p>
     — Veď tak, veď tak, — zaplakala Zuzka. — A keby som túto drahú   paničku nemala rada, tak by som povedala, dobre tak, ale že ich zo   srdca milujem, tak mi je ľúto, že musím plakať.
    </tei:p>
    <tei:p>
     — Eh, čože ich máš vopred oplakávať, páni sú páni, a medzi sebou   sú inakší, ako proti nám sprostým, biednym poddaným, — šomrala   stará.
    </tei:p>
    <tei:p>
     — Veď tak, veď tak, páni sa medzi sebou neškrtia, len to ma ešte   uspokojuje, — dotušila Zuzka s istou trpkosťou a utrela si oči. — Oni   škrtia, dusia len takých bedárov, ako sme my, čo nesmieme ani slova   povedať.
    </tei:p>
    <tei:p>
     — Preboha, Zuzka, kto škrtí, kto dusí, veď povedz! — zvolala   Františka.
    </tei:p>
    <tei:p>
     — Či ho čušíš, ty potvora! — kričí rozhnevaná mať. Či chceš, aby   som prišla do temnice pre tvoj jazyk? Čo ťa to ohára?
    </tei:p>
    <tei:p>
     — Veď mi len povedzte, čo sa zasa stalo? Prečo to nemám vedieť? Či   zasa niečo, ako vtedy na Vígľašskom zámku?
    </tei:p>
    <tei:p>
     — Nuž tak, tak, — zahovorila stará, premáhajúc hnev a strach   zároveň. — Nech to neberú tak vážne, to len ona, — mrkla na Zuzku   hrozive, — tak preháňa. Darmo je, to sa stáva a len to, čo je každému   súdené, — chlácholila Faninku a zagánila na Zuzku, ktorú ináče nežne   milovala.
    </tei:p>
    <tei:p>
     Zuzka sa premohla a povedala vrúcne:
    </tei:p>
    <tei:p>
     — Keby som im, drahá moja Faninka, mohla vykúpiť šťastie a   požehnanie pre budúcnosť od milého Pána Boha, vďačne by som oferovala   tento svoj biedny život. Veď inšieho ani nemám. — Pri tých slovách   jej povážlivo trhalo okolo úst: len, len sa rozplakať a slzy sa   kotúľali dolu bledými líčkami na plátno, ktoré držala v ruke.
    </tei:p>
    <tei:p>
     Faninka tiež premáhala plač — a vzdychla:
    </tei:p>
    <tei:p>
     — Ach, Zuzka moja, ty si práve taká potrebná na svete ako ja. Teba   Pán Boh stvoril sám. On zná na čo a vymeral ti cestu života, ako   vymeral mne a my sa nemôžeme protiviť, musíme ísť, kde nás vedie jeho   ruka.
    </tei:p>
    <tei:p>
     — To vravím i ja, — ohlásila sa chytro Mamojčíčka. — Čo nám je   súdené, bude nám i dané.
    </tei:p>
    <tei:p>
     Zuzka, aby mater zmierila a zahladila dojem, ktorý vyvolala u   Faninky výbuchom svojho žiaľu, pokračovala:
    </tei:p>
    <tei:p>
     — Lenže to nášmu ľudskému, krátkozrakému rozumu ťažko padne   pochopiť. My by sme radšej išli cestou, ktorá sa nám vidí lepšia, ale   ruka božia nás všade nájde. I naša domová pani by rada žiť, je mladá,   pekná, má dobrého pána, ktorý ju úprimne miluje a predsa nemôže   zastaviť život, ktorý sa tak chytro blíži ku koncu, neviem, či dožije   nového roku.
    </tei:p>
    <tei:p>
     Zuzka pozrela na Faninku, ktorá s účasťou počúvala jej slová.   Vedela, že pani Langička je ťažko chorá, preto jej Zuzka nič nového   nepovedala. Zuzka vzdychla zhlboka, schytila Faninkinu rúčku a vrúcne   ju hladkajúc i bozkávajúc, povedala:
    </tei:p>
    <tei:p>
     — Pán Boh ich ochraňuj a všetci svätí od všetkého zlého a daj im   zdravia, šťastia a hojného požehnania. — To všetko vyslovila tak,   akoby odriekala naučenú lekciu.
    </tei:p>
    <tei:p>
     Faninka zasa len znepokojená odišla. Už na pol ceste stretla sa so   Zunkou, ktorá išla po Faninku, lebo už prišli hostia…
    </tei:p>
    <tei:p>
     Cestou sa Faninka spýtala:
    </tei:p>
    <tei:p>
     — Povedz mi, Zunka, čo sa zasa stalo?
    </tei:p>
    <tei:p>
     Zunka udiveno pozrela na opytujúcu sa.
    </tei:p>
    <tei:p>
     — Čo sa stalo, kde, ja neviem.
    </tei:p>
    <tei:p>
     — Ty len nechceš povedať, zasa také niečo ako vtedy na Vígľaši —   ktosi niekoho škrtil, uškrtil.
    </tei:p>
    <tei:p>
     — Azda zastrelil? — povedala Zunka a pozrela na múrik pri starom   cintoríne, ale hneď sa spamätala.
    </tei:p>
    <tei:p>
     — Namojveru, neviem o tom.
    </tei:p>
    <tei:p>
     Ale už boli blízko domu a z obloka veľkej izby Faninku vyzerali   Feketeho sestry a on sám. Feketovci prišli zasa na koči. Kto videl   tučnú paniu sedieť na koči, usmial sa, lebo sedela tam ako kvočka na   hniezde. Ľudia sa pozastavovali, že diaľka medzi oboma domami nie je   taká veľká, ale starú paniu bolia nohy a má ich stále napuchnuté.
    </tei:p>
    <tei:p>
     Zunka povedala pravdu, keď sa božila, že nevie nič o škrtení.   Onedlho ale zvedela i ona a všetci v čeľadníku. A o tom sa báli   dievčatá i pred paňou hovoriť.
    </tei:p>
    <tei:p>
     Niekde za Vígľašom, ba ešte za pustatinou Pstrušov na malej lúčke   pod horou hrabala mladá žena pozdnú otavu. Aspoň ju tam videli ľudia,   ktorí prechádzali cestou. Krajom lúčky mala kolísku, aké sú v tom   kraji v každom dome, na ktorej v previazanej plachte ležalo   nemluvniatko. Pri kolíske sedel chlapček a kolísal. Tak ich videli   ešte pred hodinou.
    </tei:p>
    <tei:p>
     Neskorší chodci i furmani, vracajúci sa s mládzou, už s ustrnutím   zbadali, ako sa lúčka zmenila. Na jej kraji sedel chlapček, plakal,   ba už plakať ani nevládal. V tráve sa malé nemluvňa tiež zachodilo od   plaču. Ďalej, pod hôrkou, ležala mladá žena mŕtva. Oči mala široko   roztvorené, výraz zdesenia a hrôzy sa zračil z nich a z celej už   stuhnutej tvári. Malý chlapec plakal, ale ako videl ľudí, hneď sa   utíšil a vždy ešte fikajúc, rozprával:
    </tei:p>
    <tei:p>
     — Mamka hrabali a kládli seno na petrenec, potom plakal Ďurík a   mamka prišli a vzali ho do ruky a dali mu papať a pekne sa s nami   zhovárali. A potom prišiel pán na koni a koňa uviazal a skočil k nám,   potom chytili mamku, Ďuríka odhodili a mamka kričali; ale pán ich   začali štekliť a smiali sa, mamka sa smiala, ale aj kričali a   prosili, aby ich nechal… a ja som sa bál a kričal som a skryl som sa   do potôčka. Keď pán odišiel, tak som volal mamku, ale oni ma   nepočuli. Ležali, ani sa nepohli, ani vtedy, keď som ich trhal za   ruky a volal — ani sa viac neprebudili.
    </tei:p>
    <tei:p>
     Ľudia, čo pracovali ďalej v poli, tiež videli jazdca na čiernom   koni, ako uháňal, akoby ani človekom nebol, ale ten zlý z pekla.   Niektoré ženičky, čo ho videli, prežehnávali sa, aby zahnali zlých   duchov, ktorí ešte i teraz v ľudskej podobe chodia medzi úbohý ľud a   roznášajú nešťastie a smrť.
    </tei:p>
    <tei:p>
     Toto bolo to, čo Zuzka chcela povedať Faninke, lebo si v svojej   prostote myslela, že to povedať musí, ale mať jej v tom bránila.   Zuzka mala svoje myšlienky, mala kedy nad nimi hútať, lebo jej   mechanická práca v tom neprekážala. A pritom si zrovnávala a uprávala   všetko, čo počula. V tomto poslednom desnom prípade vedela, vedeli i   druhí, kto bol jazdec, ktorého „kôň bol taký čierny, ako jeho pán”. A   tento človek má dostať toto krásne dievča, ten nežný kvietok? Len to   ešte aspoň čiastočne uspokojilo Zuzku, že sa páni medzi sebou   nedusia, neškrtia. A tu prišla zasa i na tú dávno snovanú myšlienku,   ako vlastne umrel Mikuláš? Kde sa tam vzala tá smrtonosná guľka, čia   ruka, čia pištoľ ju vystrelila? Kto bol ten človek? A kde sa tam   vzal? Veď ona dobre počula, ako do Feketovcov prišli vozy, ako pán   klial kočišov, aké bohorúhavé reči hovoril, až sa triasla hrôzou a v   modlitbe obrátila sa k Pánu Bohu, aby odvrátil všetko zlé od tohto   domu, lebo sa bála, že boží blesk udrie do neho a spáli všetko spolu,   ako to býva, zničí i nevinných, tých, ktorí bývajú tu napredku, tí   dobrí, bohabojní páni Langovie. A ťažké podozrenie skrslo v Zuzkinej   duši: Fekete — vrah.
    </tei:p>
    <tei:p>
     Stará Mamojčíčka, chudobná na zemské veci, ale tým bohatšia na   životné skúsenosti, napomínala svojho mrzáčika, aby preboha nič   nepovedala, čo by mohlo pre nich byť nebezpečné. Páni sú páni, oni sa   nedajú a čo nás do nich?
    </tei:p>
    <tei:p>
     Svadba u Veselovskovcov mala byť až v októbri, ale ešte koncom   septembra prišiel Fekete, priniesol hotovú dišpenzáciu a žiadal, aby   sa svadba oslávila v najkratšom čase. Všetci protestovali, ale on   vedel vykonať svoj úmysel a namiesto veľkej, okázalej svadby, bola   len menšia, pri menej hosťoch, ale pri panskej hostine. Faninka mala   šaty už hotové, inšie, ako tvrdil mladý zať, nájde sa i potom.
    </tei:p>
    <tei:p>
     A tak bola Františka Veselovská oddaná v rímskokatolíckom chráme   vo Zvolene slávnostne, ako sa patrí na dcéru takého váženého pána,   ako bol Veselovský. Ľudu sa natislo do chrámu mnoho, väčšinou prišli   zvedavci, ale boli i takí, ktorí mladej, krásnej neveste z úprimného   srdca želali, aby bola šťastná. Medzi tými bola aj Zuzka. Ona musela,   musela vidieť svoju drahú Fanušku a to zblízka, keď pôjde od sobáša.   Mať ju musela odniesť, hoci Zuzka bola na jej slabé ruky ťažká.
    </tei:p>
    <tei:p>
     Zuzke tiekli slzy po tvári, keď videla drahú Faninku a — jej muža.   Dosiaľ ho takto do tvári nevidela, keď náhodou na ňu pozrel, i ona sa   striasla. Bol krásny, aspoň tak si šepkali ženy, teraz mal   tmavofialové šaty z hodvábneho zamatu, so zlatými gombičkami a   utešenými šperkami. Mentieku s retiazkou, na ktorej sa v slnečnom   svetle trblietali drahé kamienky. Keď kráčal kostolom, v ľavej ruke   si niesol kalpak s perom a veľkou, hviezde podobnou ozdobou. Vedľa   neho kráčala Faninka, bledá ani ľalia, teraz už nerozlučne spojená s   mužom, ktorý bol jej srdcu dosť ďaleký, ďaleký. Kráčala, akoby vo   sne, ako námesačnica. Mala na sebe nebové šaty, podľa vtedajšej módy   bývali svadobné šaty bledých farieb; drahocenné perly ovinuté okolo   hrdla, dar mladého zaťa, ktorý si žiadal, aby ich mala pri sobáši. Na   hlave mala venček, závoje v takom rozmere, ako dnes, vtedy vo zvyku   neboli, len na šatách bolo mnoho drahej čipky. Zuzka to všetko uspela   vidieť, ale ona chcela vidieť toho, kto si odvedie túto čistú bytosť   do svojho domu. Jej oči hľadali jeho tvár, chceli z nej vyčítať, čo   je, aký je v duši. Či nie je jeho duša taká čierna, ako jeho vlasy   alebo čierna brada? On tiež pozrel v tú stranu a ako sa jeho oči   stretli so Zuzkinými, stiahol obočie, tvár sa mu zachmúrila. Pod jeho   pohľadom sa obyčajne sklopilo každé oko. Zuzkine oči vydržali jeho   nevraživý pohľad. Zatisol zuby, obrátil sa k svojej mladej žene a s   najnežnejšou láskou prehovoril k nej niekoľko slov.
    </tei:p>
    <tei:p>
     I Zuzkina mať zbadala, že sa pán veľkomožný zaškaredil a ako   mohla, tak chytro sa stratila v zástupe.
    </tei:p>
    <tei:p>
     Po svadobnej hostine vstúpili novomanželia do koča a krásne kone,   už netrpezlivé, vybehli bránou, smerom k zámku.
    </tei:p>
    <tei:p>
     Mali ísť do rodného kraja, do Hontu, do Šiah a dočkať oberačky,   pri ktorých sa páni tak dobre zabávajú. Ako Fekete Veselovskému   tvrdil, mal tam ešte i rodinné, dedičné veci pokonávať. Preto sa tak   náhlil…
    </tei:p>
    <tei:p>
     Odišli. Smutný ostal veľký dom Veselovskovcov. Plakala Veselovská   i dievčence, i Zuzka. Veselovský chodil smutný a zamyslený po izbe, i   jemu sa zdalo, že z jeho domu zmizlo slniečko, to zlaté, hrejivé,   milované svetlo jeho očú.
    </tei:p>
   </tei:div>
   <tei:div type="chapter">
    <tei:head>
     Madlena
    </tei:head>
    <tei:p>
     Začiatkom marca roku 1807 otvárala sa už skorá jar. Snehy na sever   sa vypínajúcich vrchov sa topili, stráne kopneli. Hron niesol svoje   kalné vlny nadol k Pustému hradu a odtiaľ zatáčkou k Breznici a ďalej   k Svätému Krížu. Posledné kruhy ľadu sa lámali na železom obitých   mníchoch, ktoré povyše hronského mosta stoja vo vode a chránia most   od nárazov ľadových balvanov. Vlny šplechotali o breh, kde bol nižší.   Naľavo od cesty i naľavo od Hrona, stáli vtedy ešte menšie domy, i   záhradky a pred nimi neveľký, trošku vyvýšený priestor. Tento   priestor bol od dávnych časov miestom — popravným.
    </tei:p>
    <tei:p>
     Toho dňa, začiatkom marca zasvietilo slniečko tak milo a teplo, že   budilo v dušiach ľudí, najmä tých usilovných, novú chuť do roboty,   radosť zo života. Kade zasvietilo, všetko ožívalo, jasalo a úfalo sa   novým radostiam, novému životu.
    </tei:p>
    <tei:p>
     „Za múrom”, tam, kde sú mestské múry obrátené k Pustému hradu,   opiera sa slniečko takou silou, že tam najskorej vypučí trávička,   zazelená sa každá byľka a rozvíja sa množstvo voňavých fialiek.   Nevedno ani, odkiaľ sem prišli, kto ich sadil, isté je, že boli tu   vždy tak zavčasu a vo veľkom množstve. Keď rozkvitli, belaseli sa   celé plochy a svojou sladkou vôňou nasycovali vždy čerstvý   vzduch.
    </tei:p>
    <tei:p>
     Onoho krásneho rána šiel cestou od Neresnice popod zámok, potom   bránou dnu do mesta čudný húfik ľudí. Ako šiel cestou, pribúdalo mu   na počte. Veru, veru, bol to smutný sprievod, skôr sa rovnal pohrebu   ako čomukoľvek inému.
    </tei:p>
    <tei:p>
     Medzi surovými drábmi, vedená akousi babou, vliekla sa dievka,   viac mŕtva ako živá. Tvár jej bola osinená ako tvár mŕtvoly. Oči   vpadnuté, sklopené, zastrené peknými mihalnicami. Vlasy, pôvodne   krásne, rusé, viseli jej neporiadne do čela a po sluchách, kde   nesiahla nedbalo uviazaná šatka. Na tej, teraz zmučenej, strhanej   tvári vidno stopy neobyčajnej krásy, ťahy tváre ešte nestratili   pôvodný peľ mladosti, len veľké utrpenie, bolesť a žalosť ich   skrivila, zohavila.
    </tei:p>
    <tei:p>
     Za ňou šiel sedliak, človek nie veľkej postavy, nie ešte starý,   ale akoby podlomený. Jeho postava očividne klesala; potkýnal sa a   tackal ako podnapitý. Ruky mal zopäté, hneď nimi v bolesti zalamoval,   hneď ich spustil dolu. Tvár upieral raz na pred ním kráčajúcu dievku,   raz do zeme, ktorú nevidel. Bol to otec zúboženej dievky, Ondrej   Skubík, obyvateľ bacúrovský.
    </tei:p>
    <tei:p>
     Za ním šlo niekoľko žien a chlapov. Bola sobota a bol i trh.   Ľudia, prichádzajúci z dedín pripojili sa k tomuto smutnému   sprievodu, zastavili sa, aby ukojili svoju zvedavosť. Niektorí   poľutovali, iní, a tých bolo viac, nemilosrdne odsúdili mladú   hriešnicu.
    </tei:p>
    <tei:p>
     Veru, veru, tento sprievod by sa bol skôr podobal pohrebnému   sprievodu, lenže tu viedli živú, odsúdenú na smrť. A v tomto   sprievode nebolo ani posvätnej tichosti. Zo zástupu, ktorý príchodom   do mesta rástol, ozývali sa zlovestné hlasy:
    </tei:p>
    <tei:p>
     — Hľa, krásna Madlena! Bola hrdá, našich mládencov nemala za nič,   nuž, hľa, kde ju jej pýcha doviedla?!
    </tei:p>
    <tei:p>
     Zo zvedavcov, čo sa novšie pripojili, opýtal sa ktosi:
    </tei:p>
    <tei:p>
     — Čo spáchala tá biedna stvora?
    </tei:p>
    <tei:p>
     — Nuž čo, zadrhla si dieťa, veru, nešťastnica, len čo hanbu   doniesla na otca, ba i na celú našu dedinu! — kričala zlostná   baba.
    </tei:p>
    <tei:p>
     — Slamený veniec jej na hlavu, — škrečala iná, a zasmiala sa   zlostne. Bohužiaľ, i tu sa dokázalo, že nad padlou ženou najkrutejšie   súdia samé ženy.
    </tei:p>
    <tei:p>
     — A smolou jej zaliať tie vlasy, čo ich tak pyšne nosila vo vrkoči   stuhľami okrášlenom!
    </tei:p>
    <tei:p>
     — Taká nestatočnica, hanba, fuj!
    </tei:p>
    <tei:p>
     Pri každom takom zlostnom výkriku zachvel sa nešťastný otec, akoby   to slovo bolo úderom, namiereným na jeho biednu hlavu. Zakaždým sa   strhol, akoby mal klesnúť smrteľne ranený na zem. Sama dievka bola   apatická, akoby ani nepočula. Len ťažko dýchala a nevládne,   mechanicky vliekla nohy za sebou.
    </tei:p>
    <tei:p>
     Keď prichodili na cestu vedúcu od Môťovej, ozval sa dupot koňa.   Ľud ho sprvu nepočul, len keď kôň bol už tak blízko, že ho museli   násilne držať, aby nevletel medzi ľudí, obzreli sa a ustrnutí   odskočili nabok. Na koni sedel pán v jazdeckom obleku, zahalený do   kepeňa s niekoľkými goliermi. Kepeň splýval ešte i na chrbát koňa a   kôň fŕkal, trhal hlavou a prednými kopytami snažil sa ihravo pustiť   do ľudí.
    </tei:p>
    <tei:p>
     Jazdec bol Fekete. Mrzký výraz zohyzdil jeho bielu, teraz nadutú   tvár. Obrvy sa hrozivo stiahli, nad nosom sa zjavila zlovestná   vráska. Oči sršali planým ohňom. Bol zlej vôle, lebo prehajdákal noc   v divej lumpačke medzi úradníkmi Eszterházyovského panstva. Hral v   karty a teraz ho jeho povestné šťastie opustilo.
    </tei:p>
    <tei:p>
     Ľud sa odstúpil, i drábi stáli so svojou zajatou stranou. Ako sa   kôň a jazdec zjavili, dievka Madlena obrátila tvár k jazdcovi. A   pozrela na neho smutnými očami. A z tých očú sa chvela ako prosba o   zmilovanie, ale záblesk úpenlivej prosby skoro zhasol, tvár sa zasa   sklonila k zemi a na nej znova sa rozhostil výraz zúfalej rezignácie.   Smrteľná bledosť prechodila do sinavosti a nešťastnica by bola   klesla, keby ju neboli zadržali silné ramená ženy a drábov.
    </tei:p>
    <tei:p>
     Fekete vrhol opovržlivý pohľad na úbohú hriešnicu a na celý   zástup, švihol bičíkom a povedal:
    </tei:p>
    <tei:p>
     — Bagáž! Avanti, Ali!
    </tei:p>
    <tei:p>
     Kôň len to čakal, skočil a v chvíli precválal priestor, vedúci k   evanjelickému kostolu a odtiaľ radom domov.
    </tei:p>
    <tei:p>
     Tým smerom uberal sa i zástup až k mestskému domu. Tam drábi   oddali biednu Madlenu vrchnosti, ktorá rozkázala žalárnikovi, aby ju   odviedli do temnice.
    </tei:p>
    <tei:p>
     Až po železné dvere žalára vo dvore rozsiahleho radného domu,   odprevadil otec svoju dcéru. Ďalej ho nepustili, šla s ňou len žena,   babka, ktorá ju sprevádzala, aby jej aspoň koľko-toľko poslúžila, v   chorobe ju opatrila.
    </tei:p>
    <tei:p>
     Strápený otec ostal sám na priestrannom dvore. Váhavým krokom   prešiel pod bránu, zastal a rozmýšľal. Tak rád by bol s dcérou   zdieľal i tú studenú tmavú komoru, ako zdieľal s ňou všetky biedy a   starosti dosiaľ, ale i tie nemnohé radosti, ktoré má chudobný človek,   keď miluje a ho úprimne milujú. Ale za drahou dcérou zatvorili sa   ťažké dvere väzenia, zarmútený otec ostal sám a sám.
    </tei:p>
    <tei:p>
     Zimou sa triasol, i hladný bol, lebo v tak veľkom trápení, kto by   myslel na jedenie? Vyšiel bránou. Pred radným domom stála lavička a   na nej sedeli a vyhrievali sa v rannom slnečnom teple niekoľkí radní   páni. Bola to ich každodenná obyčaj, keď to dovolilo počasie.
    </tei:p>
    <tei:p>
     Ondrej Skubík pozdravil ponížene pánov a vliekol sa ďalej. Páni   ďakovali, nevšímali si viac biedneho sedliaka, ale pretriasali   udalosti minulého večera…
    </tei:p>
    <tei:p>
     Ľudia prechodili v náhlivosti popred domy, kde teraz znova začali   obrábať záhradky. Tieto záhradky boli zvláštne špeciality starého   Zvolena. Zavčas na jar ich obrábali, pokopali a do nich si domáce   panie nasiali semená zelenín a kvetov. V jeseni všetko odstránili a   úrodná zem lepila sa na obuv prechádzajúcich až kým nezamrzla.
    </tei:p>
    <tei:p>
     Ondrej prechodí pomedzi pracujúcich i do poľa sa poberajúcich   ľudí. Nevidí temer nikoho. Slniečko tak milo svieti, kde siahajú jeho   lúče už je teplo, ale biednemu otcovi je zima, je tma, lebo to, čo ho   hrialo, uniká mu do neznámej, strašnej diaľavy. Vidí sa mu, že   všetko, čo je okolo neho, sa mu vysmieva, ukazuje mu jeho biedu, že   pod slncom, pod nebom nieto takého zármutku, akým je jeho žiaľ. Ktože   by bol na to pomyslel, že jeho krásna Madlena, jeho milé dieťa, príde   na tento posmech a hanbu!
    </tei:p>
    <tei:p>
     Váhavým krokom prešiel Ondrej na druhú stranu námestia. Pozeral na   domy, akoby sa bol chcel dobre rozhľadieť, kde je to, kde býva ten   dobrý pán, čo sa už mnoho ráz zastal chudoby. I Dobronivcov sa on   zastával pred panstvom, keď lakomí Eszterházyovci chceli odoberať   hory, pastviny a role statočným občanom dobronivským. Ej, on dobre   pozná pána Veselovského a pán Veselovský jeho. Veď mu neraz vozil i   pílil drevo, i v inších prácach poslúžil, a pán Veselovský sa pritom   i pozhovárali ako — nerečeno — so sebe rovným.
    </tei:p>
    <tei:p>
     Vošiel do brány. Ťažké dvere sa vzpierali jeho zoslabeným rukám,   akoby mu i tu prekážka hatila cestu.
    </tei:p>
    <tei:p>
     Premohol svoju ostýchavosť, zaklopal na dvere a vošiel.
    </tei:p>
    <tei:p>
     Veselovský sedel pri veľkom stole, ktorý bol pokrytý písmami a   papiermi. Bol akýsi vážny, čelo zachmúrené.
    </tei:p>
    <tei:p>
     Pri obloku bol menší stolík a pri tom písal ešte mladý pisár —   jurasor.
    </tei:p>
    <tei:p>
     Veselovský pozrel na prichádzajúceho a na jeho ponížený pozdrav   povedal dosť priateľsky:
    </tei:p>
    <tei:p>
     — Vítaj, Ondrej, čo si nám doniesol?
    </tei:p>
    <tei:p>
     Oslovený týmto privítaním posmelený začal:
    </tei:p>
    <tei:p>
     — Nuž, ich milosť, pán veľkomožný, prišiel som prosiť o radu a o   pomoc v mojom veľkom súžení.
    </tei:p>
    <tei:p>
     — Čože sa ti stalo, Ondrej, či si vyhorel, — a či čo?
    </tei:p>
    <tei:p>
     — Ach, čo by len to, ich milosť, vďačne, oj vďačne by som to   prijal od Pána Boha, ale to, čo ma postihlo, je tisíc ráz horšie,   moja dievka, — prestal, pozrel bokom na pisára.
    </tei:p>
    <tei:p>
     — Čože je s ňou, hovor, pred týmto mladým pánom môžeš hovoriť, on   už tiež všakové veci počul i zažil, tak, čo je?
    </tei:p>
    <tei:p>
     Mladý človek, dotknutý jeho poznámkou, sa začervenal.
    </tei:p>
    <tei:p>
     — Nuž, ich milosť, ani neviem, ako to mám povedať, lebo som toho   času nemal na to ani pomyslenia, joj, ona, moja Madlena, ja neviem   ako s kým, prišla do pádu — a ja som nič na nej nezbadal, len   predvčerom našli ju ženy v stodole, omdletú, polomŕtvu a pri nej   mŕtve dievčatko, že vraj zadrhnuté. A ja som o ničom nevedel, tak,   ako je Boh na nebi, neviem ani teraz, ani kto, len čo ženy vravia, že   dieťatko bolo drobulinké, akoby ani nie na ľudský parsún — a že ani   na čase nebolo.
    </tei:p>
    <tei:p>
     — Hja, Ondro, to je zle. Na čase alebo nie, to je vražda. Ono už   žilo a tak malo právo na život. Vieš aký je na to trest? — opýtal sa   Veselovský prísne.
    </tei:p>
    <tei:p>
     — Viem, ach, viem, pán veľkomožný, ja nešťastný človek, ale ja   viem, že býva aj pardon. A čo by ju i na viac rokov odsúdili do   temnice, len aby som vedel, že mi žije, že mi ju kat nesprevadil zo   sveta. Moje dieťa, moje nešťastné dieťa! — zahorekoval Ondrej.
    </tei:p>
    <tei:p>
     — Hm, asekuro amice, neviem, či jej je možná pomoc. Musíš vedieť,   že dnes je štatárium, náhly súd, také prečiny trescú chytro, bez   procesu a nieto ani času na obranu, — hovoril Veselovský, sám   znepokojený.
    </tei:p>
    <tei:p>
     — Viem, ich milosť, ale viem, že môže prísť aj pardon. Milosť,   milosť pán veľkomožný! Prosím ponížene, nech sa jej zastanú, nech jej   vykonajú pardon, všetko, čo mám, položím, len aby som drahú hlavičku   nevidel zrazenú katom. Pán veľkomožný!
    </tei:p>
    <tei:p>
     Ondrej sa zohol v kolenách, zopäl ruky a prosil ďalej:
    </tei:p>
    <tei:p>
     — Keby ich milosť vedela, aké to bolo dieťa, — jediná moja   potecha, krásna, milá, samý spev a smiech. Mal som len tú jednu, mať   jej umrela, z nej som sa tešil, pre ňu som robotoval, pre ňu odkladal   a pre ňu, pre tú drahú hlávku, dám všetko, čo mám!
    </tei:p>
    <tei:p>
     Za reči vytiahol z kabanice šatôčku, hodný uzlík strieborných   peňazí.
    </tei:p>
    <tei:p>
     Veselovský už skôr vstal od stola a chodil nepokojný po izbe ako   vždy, keď ho niečo trápilo, alebo dojalo. Ondrejove slová dotkli sa   istej struny jeho srdca. I on má dcéru, aj on miluje svoje dieťa.   Čudno, že i taký prostý človek vie tak milovať ako otec z panského   rodu? Či je i on schopný tejto veľkej svätej rodičovskej lásky?
    </tei:p>
    <tei:p>
     Ondrej rozviazal uzlík. V šatôčke leskli sa veľké „tvrdé” toliare   i mariáše, dvadsiatniky a jeden dukát.
    </tei:p>
    <tei:p>
     — Toto, pán veľkomožný, som od rokov krvácne zarobil, nastískal,   odkladal, len aby som mal pre ňu, že ak sa vydá a my budeme spolu   nažívať v bázni a láske božej. A hľa, stalo sa, čoho som sa ani vo   sne nenazdal.
    </tei:p>
    <tei:p>
     Veselovský, vidiac peniaze, vstal, rozmýšľal. Sám pokladal   Madleninu vec za stratenú. Veď pri stave súdnych sporov, najmä kde   išlo o prečin človeka poddaného, nebolo milosti a pardonu, o tom   nemohlo byť reči. Je štatárium… niet kedy poslať kuriéra do Budína k   palatínovi ako pri iných pravotách. A veď by jej, nešťastnici, rád   pomohol, azda by sa dalo — —
    </tei:p>
    <tei:p>
     Zasa prešiel niekoľko ráz po izbe. Pozrel na peniaze, ktoré Ondrej   vyložil na stôl. Veselovský vedel, že je to slušná sumička v tomto   čase. Striebro bolo vzácne, schovávali ho a ešte zlato! Medzi ľudom   kolovali najviac medené peniaze a bezcenné bankovky. Veselovský mal   záľubu v týchto krásnych, lesklých peniazoch. Ukladal si ich do   peknej truhličky, umele zhotovenej, ťažkej, z dubového dreva a s   pevným zámčekom. Toto bola jeho slabosť, okrem toho mal rád dobré,   vyberané pokrmy… a ohnivé vína.
    </tei:p>
    <tei:p>
     Zastal pred Ondrejom.
    </tei:p>
    <tei:p>
     — No, počkaj, Ondrej, budem o veci premýšľať. Vieš, rád pomôžem,   kde sa dá. Pokúsim sa, ale netajím, že to pôjde ťažko. Isté je,   budeme musieť písať aj samému palatínovi do Budína, a na to treba   času — — a…
    </tei:p>
    <tei:p>
     — Groše, — doložil Ondrej nato a záblesk nádeje svitol v jeho   očiach. — Toto, prosím ponížene, nech tu ostane a čo ešte mám, všetko   donesiem. Mám domček, mám i kravičku a kus poľa, čo o všetko prídem,   len nech mi ona žije, moja Madlena, moje potešenie.
    </tei:p>
    <tei:p>
     Veselovský nervózne odkašlával, nepokojne prechádzal po malom   priestore izby.
    </tei:p>
    <tei:p>
     — Asekuro, amice, daj už pokoj. I ja som otec, viem, čo je   otcovská láska, preto by som ti rád pomohol, maj strpenie, čo bude   možné, urobím. Choď svojou cestou, spánombohom, a príď o niekoľko   dní, potom ti poviem, čo sme vykonali.
    </tei:p>
    <tei:p>
     Ondreja potešili Veselovského slová, začal znova ožívať, a aby čím   skôr mohol potešiť i tú biednicu v žalári, ponáhľal sa von.
    </tei:p>
    <tei:p>
     V bráne sa stretol s mladou, krásnou, ale bleduškou paňou.   Ustúpil, zastal a díval sa za ňou dlhým, skúmavým pohľadom. Aj ona   zastala a pozrela prívetive na sedliaka, čudujúc sa zároveň, prečo sa   tak uprene za ňou díva.
    </tei:p>
    <tei:p>
     Ondrej sa poklonil a Faninka, lebo to bola ona, vošla do veľkej   izby.
    </tei:p>
    <tei:p>
     Celým domom čosi voňalo tak podivne, ako vôňa celej lúky a pri tom   i niečoho praženého. Ondrej si neuvedomil, čo to môže byť, ale   mimovoľne to vdychoval; potom sa vzchopil a vychádzajúc bránou,   šepkal si: „Jeho dcéra, ako moja Madlena, nie ako je teraz, aj veď   nebola vždy taká, nebola. A túto tiež čosi trápi.”
    </tei:p>
    <tei:p>
     Faninka našla mamičku v kuchyni pri veľkej práci, zavárala jarné,   voňavé fialky do cukru a do medu a niekoľko zväzočkov i vypražila v   čerstvej masti, to sú lahôdky, ktoré milujú otec i dcéra a ktorými   ich chce začerstva počastovať.
    </tei:p>
    <tei:p>
     Fekete prišiel domov nanajvýš rozmrzený. V izbe pri pani matke   čakali ho raňajky. Pýtal si hodne tuhej čiernej kávy. Vypil ju bez   slova a odišiel do izby naľavo, kde Faninka upratúvala svoje veci a   sotva ju pozdravil, zhodil len vrchné šaty zo seba a vrhol sa na   posteľ. O chvíľu zaspal a chrápal. Šiel od neho zápach nápoja a   tabaku, Faninka pozrela smutne na neho, striasla sa a odvrátila   hlavu. Stiahla záclony na oblokoch, vzala na seba šatku a tíško   opustila izbu. Vedela, že teraz bude spať do poludnia, ale beda, ak   by ju, prebudiac sa, nenašiel v izbe. Odišla k matke, veď to bola jej   najmilšia vychádzka.
    </tei:p>
    <tei:p>
     Keď sa Feketovci, to jest on a Faninka, vrátili zo svadobnej   cesty, každý zbadal, že sa mladá pani veľmi premenila. Bola i bledá,   ale väčšmi zádumčivá a vážna. Premáhala sa, a najmä v spoločnosti   svojho muža stala sa i veselou a zhovorčivou, akoby to išlo na   rozkaz. Ale matka vycítila, že Faninka nie je šťastná a niečo ju   pichalo do srdca. Akoby si pripamätala, že i ona je príčina. Ale   mladá žena sa neponosovala, naopak, na priamy dotaz matkin povedala,   že jej je veľmi dobre, že má všetko, čo treba, muž je pozorný, dobrý,   síce trošku žiarli, ale pritom všetkom, sa ho zavše — bojí.
    </tei:p>
    <tei:p>
     Toto povedala matke šeptom, akoby sa bála, že ju niekto   počuje.
    </tei:p>
    <tei:p>
     Keď s rodičmi sedela pri stole vo veľkej izbe a matka doniesla   zákusky, aké mala rada aj Faninka aj otec, mladá žena sa opýtala, čo   chcel ten úbohý sedliak, ktorého stretla v bráne. Videl sa jej taký   utrápený a hľadel na ňu tak čudne, akoby sa mu na niekoho   podobala.
    </tei:p>
    <tei:p>
     Veselovský sa teraz dcére zdôveril, ale povedal jej len   najpotrebnejšie:
    </tei:p>
    <tei:p>
     — Je to smutná história a neviem, neviem, či sa jej dá pomôcť.
    </tei:p>
    <tei:p>
     — Ach, tatuško môj drahý, nech pomôžu, prosím, prosím… — modlikala   dobrá Faninka.
    </tei:p>
    <tei:p>
     — Veď by som ja rád pomohol, ale je to ťažká vec, práve teraz;   nálada medzi pánmi bratmi, najmä medzi sudcami, je ľudu nepriaznivá.   Boja sa ho a chcú ho držať na uzde, — hovoril a potom sa opytoval, čo   robí Ľudovít.
    </tei:p>
    <tei:p>
     — Nie som s ním spokojný, — pokračoval, — nesplnil naše   očakávania, nenapravil sa, ba, práve ukazuje mrzké ťahy   charakteru.
    </tei:p>
    <tei:p>
     Faninka sklonila hlávku a vzdychla. Potom sa zobrala domov. Ale   idúc popred dom, kde bývala Zuzka, neodolala pokušeniu, aby   nevkročila k nej. Túto zimu bola pri Zuzke častejšie, ale, tak sa jej   zdalo, že je Zuzka premenená. Mať sa ponosovala, že sa Zuzka   „pochabí” za tancom, že ju musela niekoľko ráz odniesť na „tanec”,   kde ona síce len sedela, prizerala sa, rukami tlieskala i   rozhadzovala, ako muzika hrala a pritom si spievala, len sa tak   ozývalo.
    </tei:p>
    <tei:p>
     Teraz Zuzka bola vážna, veď bol svätý pôst a už ani nebola taká   zdržanlivá, aby nepovedala, čo ju rozčuľuje.
    </tei:p>
    <tei:p>
     Faninka sa spýtala:
    </tei:p>
    <tei:p>
     — A čo myslíš, Zuzka, odsúdia ju?
    </tei:p>
    <tei:p>
     — Sám Pán Boh vie, ale ak áno, iste ju zotnú.
    </tei:p>
    <tei:p>
     Faninka vykríkla:
    </tei:p>
    <tei:p>
     — Smrť! To je hrozné, taká mladá — a smrť katovou rukou!…
    </tei:p>
    <tei:p>
     — Veru áno, to je strašné. Ale zákon je zákon — i to len pre   mizerného sedliaka: oko za oko, zub za zub, smrť za smrť. Ej, veď   keby biedna Madlena bola zo zemianskeho rodu, veru by sa jej nič   nestalo. Ako vlani, keď súdili tú kišasonku z Radvane, tú súdili ako   načim. A že bola pekná a že bola z rodu, tak jej dali pardon. Starí   páni, čo súdili, každý povedal: ja som za to, aby umrela, a čo boli   mladí, tí povedali, že by jej bola škoda, aby jej dali milosť. Nuž a   mladých bolo viac, tak jej nič neurobili.
    </tei:p>
    <tei:p>
     Pravdu mala táto prostá dievčina. V ten čas súdili siedmi a jeden   z tých sudcov, starší už pán, zásadne hlasoval za smrť. U neho   neplatila nijaká poľahčujúca okolnosť.
    </tei:p>
    <tei:p>
     I v zápiskoch maďarského spisovateľa sa nájde anekdota o sudcovi,   ktorý pri zasadnutí driemal a nepočul, o čom sa rokuje, ale ako sa   zobudil, zavolal: „Ego sum pro morte!”
    </tei:p>
    <tei:p>
     Veselovský chcel pomôcť nešťastnému otcovi. Rozumel jeho   nesmiernemu žiaľu, ale vžiť sa do toho nemohol. Kdežeby, on, člen   spoločnosti, vyvýšený nad pospolitý, poddaný, nevedomý ľud! Jemu sa   nič podobného nemôže stať, jeho dcére nehrozí nijaké nebezpečenstvo,   je zaopatrená, chránená pred podobným nešťastím.
    </tei:p>
    <tei:p>
     A predsa sa ťažko chytal do toho. Dobrá vôľa bola, ale po uplynutí   niekoľkých hodín sa účinok Ondrejových slov začal tratiť. Chytil sa   písať peknú ochrannú listinu. Veď on cíti, že i v našej stolici sú   ľudia, najmä medzi mladšími, otvorené hlavy, prístupné pokrokovému   zmýšľaniu, že i tu už cítiť vánok demokratických myšlienok a tak si   myslí, pomocou týchto a svojím vlastným, tak často osvedčeným   vplyvom, svojím mužným vystúpením nakloní sudcov ľudsky zmýšľať a   ľudsky súdiť.
    </tei:p>
    <tei:p>
     Že by do Budína mal písať, kuriéra vystrojiť, to pokladal za   nepotrebný krok. Sám žalobca, Andrej Bendík je jeho osobným   priateľom, hoci ako verejný fiškus, musí svoju povinnosť konať,   hlavné je, aby vtedy, ak by hlasovanie vyznelo na prospech   obžalovanej, neapeloval.
    </tei:p>
    <tei:p>
     — Dobre bude, — myslel si Veselovský, — najprv sudcov informovať.   Nešťastná dievka Madlena, ako obyvateľka dediny Bacúrova, patrila pod   právomoc Zvolena. Mali ju súdiť zvolenskí sudcovia, toho práva sa   magistrát dobrovoľne vzdal len v zriedkavých prípadoch, ako bol ten,   ktorý prišiel už v budúcom roku.
    </tei:p>
    <tei:p>
     Predsedom zvolenského súdu bol nateraz Alexander Wachet. Medzi   prísediacimi bol i Streženský, Palugyai a Strakonický, všetci už   starší páni.
    </tei:p>
    <tei:p>
     Ale pri súdení ťažkých prípadov bývali privolaní i sudcovia   zvolení stolicou pre súd „nižších tried” a medzi týmito boli páni Ján   Nándory, L. Zolnay, očovský L. Holec, Jankovich, Rakšáni — a ako   titulárny, nedávno županom vymenovaný, Ľ. Fekete.
    </tei:p>
    <tei:p>
     Veselovský nevedel ani sám, ktorí z týchto budú tvoriť súd   siedmich pánov, preto si umienil ponavštevovať nielen tunajších, ako   napríklad suseda Streženického, ale aj na okolí bývajúcich. Z týchto   pánov navštívil najsamprv Jána Nándoryho, statkára a stoličného   exaktora,[38] bývajúceho v Sásy. Tento pán bol človek dobrého srdca,   ale náramne prchký. Ináče statočný človek a pohostinský pán a   rozumný, svedomitý úradník.
    </tei:p>
    <tei:p>
     Cesta do Sásy v marci vždy bola a i teraz je vždy nebezpečná.   Jarné vody elementárnou silou púšťajú sa strmými stranami do doliny   Neresnica, už i meno nelákavé, ktorá je zaplavená dravým prúdom.   Krížom cesty tečie voda ako dravá rieka, strháva mosty, vytrháva   diery a podoberá vozy, ktoré sa chcú dostať na druhý, bezpečnejší   breh. Furmani podujímajú túto cestu len vtedy, keď majú mocné kone a   vo vlastných rukách tiež silu a — zdravý rozum, obyčajne volia túto   cestu len vtedy, keď ich je viac pospolu.
    </tei:p>
    <tei:p>
     Takúto nebezpečnú cestu podujal Veselovský a nemálo si na tom   zakladal. I jeho známi sa pozastavili, že životom váži pre jednu   sedliacku dievku!
    </tei:p>
    <tei:p>
     A keď vykonal podobnú cestu i do Očovej k Holecovi a do Zolnej k   Zolnayovi, uspokojil svoje svedomie, že viac nemohol, na tento čas,   vykonať. Že sa všade dobre zabavil, že všade bol vítaný a pohostený,   ako sa patrí, je zrejmé. I pánov bratov si naklonil natoľko, že mu   sľúbili hlasovať podľa vedomia a „ľudskosti”.
    </tei:p>
    <tei:p>
     Dni sa míňali, jar kráčala pomaly, ale mnohosľubne. Južný vietor   vysúšal chodníky, i bezodné cesty, stráne a polia a nielen obyvatelia   dedín, ale i zvolenskí mešťania, ktorí popri svojich remeslách mali i   hospodárstvo, pomýšľali na jarné práce, opravovali pluhy a brány, aby   mohli orať a siať.
    </tei:p>
    <tei:p>
     Len jeden už na to nemyslel, lebo už nemal ani čo orať, ani čo   siať. Ale ani na to nepomyslel. Ondrej Skubík predal všetko, čo mal,   a odniesol do Zvolena utŕžené peniaze.
    </tei:p>
    <tei:p>
     Myslel, treba na trovy, treba písať na inštancie, pred pánov, pred   palatína, ba azda i pred samého cisára pána. Treba poslovi do Budína,   aj iné výdavky sa vyskytnú, čože on vie, čo všetko na to treba, len   to vie, že je pán cisár ďaleko a že je ťažká vec, dostať sa k nemu v   týchto nepokojných časoch. A zadarmo ani sliepka nehrabe, nieto ešte,   aby človek zadarmo sa ustával.
    </tei:p>
    <tei:p>
     Nedbal už Ondrej, že prišiel temer o všetko. Už nemá inšie, len   domček kraj dediny, do ktorého celý deň svieti slniečko. A v tom   svetle i teple bol taký útulný, kým dievča v ňom bývalo.
    </tei:p>
    <tei:p>
     Čo ho je po všetkom, preživí sa, len keď bude mať svoju predrahú   dcérku, čo i hriechom pošpinenú, len nech mu žije, žije!
    </tei:p>
    <tei:p>
     Veselovský, keď Ondrej prišiel a doniesol peniaze, nemohol odolať,   prijal ich. Sám seba ospravedlňoval, že ešte nevie, aké bude mať   výdavky a tak utíšil hlas svedomia. Rád dobre žil a to povedomie, že   má svoj istý kapitálik uložený v zlate a striebre na bezpečnom   mieste, ho veľmi blažil. Beztak sa ten kapitálik Faninkiným vydajom   povážlivo stenčil a i zať potrebuje viac, akoby sa kto nazdal.
    </tei:p>
    <tei:p>
     Ondrej prišiel o niekoľko dní zasa. Teraz veľmi nastráchaný,   rozžialený a znova úpenlivo prosil:
    </tei:p>
    <tei:p>
     — Pán veľkomožný, ich milosť, nech robia niečo na zachránenie   dievčaťa! Nech pomáhajú, lebo ak mi ju zabijú, ja neviem, neviem, čo   zrobím — a čo sa so mnou stane?!
    </tei:p>
    <tei:p>
     Stisol kŕčovite ruky, v očiach mu zasvietila veľká zúfalosť,   odhodlaná spáchať i zločin — —
    </tei:p>
    <tei:p>
     — Eh, Ondrej, neopúšťaj sa. Asekuro, amice, oni ti ju neodsúdia.   Sám som bol pri tých pánoch a to s odvážením vlastného života. Nie,   ani nie sú takí, a vidíš, toto písmo som napísal na jej obranu. Rád   by ju zachránil, to mi môžeš veriť. Veď sme ešte nie tak ďaleko a   naostatok i tak býva, že ešte i po súde príde pardon, niekedy i v   poslednú hodinu — —
    </tei:p>
    <tei:p>
     Veselovský sa vyhováral a držal dokument — obranu, v ruke.
    </tei:p>
    <tei:p>
     — Tak, tak, — prisvedčil Ondrej, ale nie bez trpkosti. — Ako pri   Jánošíkovi!
    </tei:p>
    <tei:p>
     — Eh, hm, čože ty máš, Ondrej, spomínať takého zbojníka, — odsekol   Veselovský mrzuto. — A naostatok, keď by aj tak bolo, že by bola   odsúdená — a nepáčilo by sa ani pánu hlavnému županovi, ani pánu   cisárovi udeliť pardon — nuž nebola by prvá, ani posledná, čo ich   sťali. Stalo sa to aj inakším osobám, boli králi a páni veľkí, boli   kniežatá, kráľovné a panie z najvyššieho rodu a aj ich korunované   hlavy padli.
    </tei:p>
    <tei:p>
     — Veď, veď, počul som, ale ja nemôžem zato, ja do ostatnej chvíle   neustanem, či už bude tak alebo tak, ale — a tu ten ponížený sedliak   zaťal päste, narovnal sa, akoby bol narástol — a z očú mu vyšľahol   blesk tvrdej odhodlanosti.
    </tei:p>
    <tei:p>
     Veselovský rozľúteného otca ešte raz uspokojil. Sľúbil mu, že ešte   pôjde k hlavnému županovi a ten ako predseda súdu siedmich pánov   rozhodne na stránku Madleninu, alebo dá pardon.
    </tei:p>
    <tei:p>
     Utíšený Veselovského slovami, uspokojený Ondrej začal zasa úfať. V   túžbe a súžbe čakal a celé dni presedel v bráne radného domu, čakajúc   na chvíľku, keď ho pustia k nešťastnici, potešiť ju.
    </tei:p>
    <tei:p>
     — Neboj sa, — hovoril, — neboj, dievka moja, neodsúdia ťa a keby   ťa aj odsúdili, príde pardon, prísť musí, musí, ja si ťa nedám, nedám   ťa! — A zasa zalomcovala vetchým sedliakovým telom zimnica   zúfania.
    </tei:p>
    <tei:p>
     Madlena, sediac na biednom lôžku, smutne zavrtela hlavou a pozrela   na otca takým beznádejným pohľadom, že sa jeho srdce triaslo   neskonalým zármutkom.
    </tei:p>
    <tei:p>
     Medzitým bol Fekete málokedy doma. Františka sa tomu v duchu   tešila, lebo vtedy sa pokojne oddala práci. Cítila sa byť matkou.   Nevýslovná blaženosť naplnila jej srdce. Kvôli očakávanému dieťatku   všetko pretrpí, všetko, o čom nikto nevie na svete len Boh a ona.   Tešila sa práci pre svoje milé, prvorodené dieťa a budovala plány do   budúcnosti, ako si ho bude vychovávať.
    </tei:p>
    <tei:p>
     Dni sa míňali, termín Madleninho súdu ustálili na 27. marca. Zo   stoličných pánov boli na súd povolaní len Nándory a Holec.
    </tei:p>
    <tei:p>
     Veselovský si vypracoval obrannú reč. Bol istý, že jeho reč   neostane bez účinku, že všetci páni, možno, okrem Holeca, budú   hlasovať v prospech Madleny.
    </tei:p>
    <tei:p>
     V predvečer toho súdu doviedol Fekete niekoľkých hostí do   Veselovskovcov. Fekete bol ostatné časy veľmi milý, pokorný a veselý.   S Veselovským sa nepúšťal do dišputy a o Madlene akoby vôbec ani   nevedel. Keď prišla reč na túto pravotu, tváril sa ako celkom   nestranný, skôr ešte dobromyseľný človek. V ten večer sa jeho   výrečnosť brilantne dokázala. Ešte i Streženický, blízky sused   Veselovského, bol uchvátený jeho skvelou osobnosťou. U   Streženickovcov — ako viem — mali tiež dcérku, troška staršiu ako   Faninka, a tá by sa vďačne bola vydala za Feketeho. I rodičia boli   nato pomýšľali. Preto sa v poslednom roku zahniezdila u Streženických   akási chladnosť a nevraživosť oproti Veselovskovie rodine. Ale v ten   večer na osobitné povolanie prišiel Streženický a úprimne ho   privítali.
    </tei:p>
    <tei:p>
     Fekete sa krútil okolo Veselovskej, lichotil jej a prosil, aby   prichystali, ako obyčajne, dobrú večeru. Pritom pani svokre ohnivo   bozkal ruku. Veselovská potešená lichotivými slovami usilovala sa,   aby hostina bola skutočne skvelá. Páni sa rozjarili. Po večeri pili   ťažké vína a pili hojne. Fekete, aby zvýšil náladu, doniesol si husle   a znovu ukázal, čo vie, aký je on muzikant. Pri husliach si páni i   zaspievali, hoci pani Veselovská s tým hlučným priebehom hostiny   nebola spokojná. Veď bol pôst a Veľký piatok blízko… S obavou   pozerala aj na muža, ináč v pití mierneho, ako si dovolil nalievať   ochotným zaťom ťažké víno. Ale o tom nevedela, že do vína   nepozorovane nasypali akýsi prášok.
    </tei:p>
    <tei:p>
     A onedlho začal Veselovský driemať. A bol čas, aby sa páni   rozišli, aby pokračovali v zábave u Streženickovcov, lebo rozjarený   Streženický, objímajúc Feketeho, volal ho k nim a s ním i   ostatných.
    </tei:p>
    <tei:p>
     Ráno o ôsmej zasadal na radnom dome súd siedmich pánov. Boli už   všetci prítomní, domáci páni sudcovia ešte trošku nevyspatí,   cezpoľní, ako Nándory, Holec a Bendík sa zavčasu pohli z domu, aby   boli na termín vo Zvolene.
    </tei:p>
    <tei:p>
     Len Veselovský neprišiel. Fekete povedal pánom, aby počkali, že   ide sám po tesťa. U Veselovcov však bolo ešte ticho. Veselovská tiež   nevyspatá, ani nevedela pochopiť, že jej pán manžel, ináč ranostaj,   nevstáva. I budila ho, ale k rozumu ho nemohla priviesť.
    </tei:p>
    <tei:p>
     — Nič to, maminka, len nech mi dajú písma, čo napísal pán otec, ja   za neho vybavím vec tak, ako by on sám bol prítomný. — Veselovská   ochotne ukázala na stôl, kde mal Veselovský svoje písma a Fekete si   vzal, čo mu bolo treba.
    </tei:p>
    <tei:p>
     Keď Fekete prišiel medzi pánov, Bendík bol jediný, ktorého   neprítomnosť Veselovského znepokojila. Veď on mal byť žalobcom, preto   si žiadal, aby obrancovu reč prečítal nestranný človek. A tak ju   prečítal notár Alitis hneď zatým, ako predniesol žalobca svoju   reč.
    </tei:p>
    <tei:p>
     Veselovský vo svojej starostlivo vypracovanej reči apeluje na   srdcia sudcov. Prizvukuje medziiným aj to, že mnoho ráz povedal i   písal stoličným pánom, „dajme ľudu ľudské práva a ukážme mu svoju   lásku. On, keď vidí našu dobroprajnosť, bude vďačný a daruje nám   svoju dôveru. Nešťastná dievka, ktorá je obžalovaná z vraždy dieťaťa,   je sama vlastne ešte dieťa, nedospelá, nepovedomá svojho strašného   činu. Okrem toho dôverčivá — a páni moji, posúďme, že ten, čo ju   zviedol, má väčší hriech — a že je pravdepodobne z našich   kruhov.”
    </tei:p>
    <tei:p>
     Medzi sudcami ozvali sa hlasy nevôle. Fekete sa potupne zasmial a   tým bola obhajovacia reč pretrhnutá. Lebo Holec hneď povedal:
    </tei:p>
    <tei:p>
     — Prečo ho hneď aj nepomenuje, ak vie, kto to bol? Ale to sú   sedliacke fígle, lebo sedliaci každú vinu radi zvaľujú na pánov.
    </tei:p>
    <tei:p>
     — Treba ju donútiť, aby povedala meno, — povedal Nándory.
    </tei:p>
    <tei:p>
     — O to tu nejde, faktum je, že spáchala vraždu, — navrhol   Holec.
    </tei:p>
    <tei:p>
     Alitis čítal ďalej:
    </tei:p>
    <tei:p>
     — A kto sa môže vpraviť do toho žalostného duševného stavu takej   oklamanej dievky? Padla, to je isté, čiou vinou, to nevieme, ale   prosím vaše milosti, buďte spravodliví. Povážte, to dieťa, možno,   bolo mŕtvonarodené.
    </tei:p>
    <tei:p>
     — Svedkovia, prítomní i neprítomní, ako i lekár tvrdia, že žilo,   tak stojí v zápisnici vyšetrujúceho sudcu, — ohlásil sa zasa   Holec.
    </tei:p>
    <tei:p>
     Ešte sa prihlásil Remenius:
    </tei:p>
    <tei:p>
     — Ale i to stojí, že nebolo načas.
    </tei:p>
    <tei:p>
     — Všetko jedno, žilo a malo právo na život. Vražda je vražda a tá   sa musí exemplárne potrestať.
    </tei:p>
    <tei:p>
     Bendík zbadal, že on, ako žalobca, je predstihnutý tými, čo nemajú   obviňovať, ale súdiť. S nedorozumením hľadí na pánov. Vstane,   odvoláva sa na zákonité pokračovanie, ale nikto ho nepočúva.
    </tei:p>
    <tei:p>
     Fekete vstal tiež a všetko, čo stálo v reči Veselovského, dokonale   podvrátil. Dokazoval, že ľud, v svojej zaťatosti a nenávisti oproti   pánom dvíha hlavu, že idea lásky a zhovievavosti naproti ľudu nemá   miesta, že také zásady sú viac na škodu, ako na osoh, ba priamo   ohrozujú existenciu povýšených stavov. Keby sa ľudu dali práva,   zmohutnel by a ako mnohohlavá hydra podryl by doterajšie, stáročnými   zákonmi zabezpečené ustanovizne. Ľudu treba nie práva, ale položiť   nohu na šiju, aby pocítil nadvládu tých, ktorí z milosti božej nad   ním panujú.
    </tei:p>
    <tei:p>
     Keď Fekete spomenul „milosť božiu”, Bendík sa trpko usmial, ale   mlčal. Keby nebol fiškusom, bol by obrancom. Len dal Alitisovi pokyn,   aby čítal ďalej.
    </tei:p>
    <tei:p>
     Alitis sa ešte raz chytil do čítania:
    </tei:p>
    <tei:p>
     — Opätovne apelujem páni, na vaše po ľudsky cítiace srdcia a na   milosť jeho osvietenosti nášho najvyššieho pána župana, ako   najvyššieho stoličného predsedu súdu, ktorý je pre chorobu nie   prítomný, aby ste súdili spravodlivo a s ohľadom na mladosť a   nevedomosť biednej dievky, oslobodili ju spod trestu smrti.
    </tei:p>
    <tei:p>
     Sudcovia sa utiahli a hlasovali. Štyria vyniesli to strašné slovo:   smrť, len traja, Wachot, Remenius a Nándory hlasovali za mierny trest   a práve títo boli už starší ľudia.
    </tei:p>
    <tei:p>
     Bendík a títo posledne menovaní páni ustrnuli nad nečakaným   výsledkom hlasovania, tým viac, že sa tu neobalene postavil zať proti   tesťovi. Bendík sa hneď zobral a šiel k Veselovskému. Veselovský   práve vstával a keď si uvedomil, čo zameškal, nedal sa uspokojiť.   Bendík mu s poľutovaním oznámil výsledok súdu.
    </tei:p>
    <tei:p>
     — Tak predsa, predsa ju odsúdili, — zvolal Veselovský a chytil sa   za hlavu. Bolela ho veľmi, ako ešte nikdy a Veselovská už aj poslala   po fyzikusa v obave, že pán ochorie. Bendík radil, že ak Veselovskému   záleží na oslobodení úbohej dievky, hneď nech uteká k županovi o   udelenie milosti, alebo aspoň aby dovolil pretiahnuť výkon popravy,   kým by sa na vyššie miesto mohlo apelovať. Veselovský nebol schopný   napísať list. Napísal ho teda Bendík, Veselovský sa len podpísal a   hneď vypravili obaja páni mladého jurásora Hudobu do Romháne.
    </tei:p>
    <tei:p>
     A vtom už prišiel i Ondrej. Nedal sa zadržať, vtisol sa do izby,   kde polooblečený Veselovský sedel na posteli.
    </tei:p>
    <tei:p>
     — Pán veľkomožný, ako je možné, že mi ju odsúdili?
    </tei:p>
    <tei:p>
     Veselovský zastonal:
    </tei:p>
    <tei:p>
     — Nemyslel som, Ondro, asekuro, nemyslel som, že to tak dopadne.   Ale vidíš, ešte nie je všetko stratené, teraz už, hľa, odišiel Hudoba   na koni do Novohradu k pánu hlavnému županovi, on podpíše dekrét o   milosti, pardon príde, ej, príde…
    </tei:p>
    <tei:p>
     Ale utrápený otec neveril. Sklonil hlavu, jeho zbiedeným telom   zalomcovala zimnica. Už je po všetkom, už nemá čo stratiť, už nemá   len ak tú slabú iskričku nádeje, ktorú mu tento pán podáva. I tá je   na samom zhasnutí.
    </tei:p>
    <tei:p>
     A Ondrejom zasa zalomcovala zúfalosť. Zalomil ruky a zohol kolená   pred pánom:
    </tei:p>
    <tei:p>
     — Pán veľkomožný, pre Kristove rany, ak sa dá niečo vykonať,   nemeškajte, zachráňte mi ju a my sa budeme za vás modliť, i ona, kým   žiť bude. I vaša milosť má dcéru, videl som ju, je krásna, ale i ju   čosi trápi, nie je šťastná.
    </tei:p>
    <tei:p>
     — Ej, Ondro, čo ty mne máš spomínať moju dcéru, — zvolal   Veselovský s nevoľou, ale i s nepokojom.
    </tei:p>
    <tei:p>
     — Viem, viem nemôže sa moja dievka prirovnávať ich krásnej pani   dcére, ale aj ich milosť má srdce otcovské a naostatok: nad nami je   jeden zákon, jeden zákon pre všetkých…
    </tei:p>
    <tei:p>
     To už zvolal ako vo vytržení.
    </tei:p>
    <tei:p>
     — Ondrej, daj si pozor na reči, — skríkol Veselovský.
    </tei:p>
    <tei:p>
     Jeho pani priskočila a tíšila ho, ale i na Ondreja zavolala:
    </tei:p>
    <tei:p>
     — Choďte už, dobrý človek, vidíte, pán sú chorý.
    </tei:p>
    <tei:p>
     — Veď ja nič, — hovoril už zasa pokojne zúfalý otec a obrátil sa k   dverám. — Len to som chcel povedať, že jedna ako druhá podrobená sú   zákonu smrti a smrť nájde svoju obeť i medzi pánmi.
    </tei:p>
    <tei:p>
     — Ad animam, Ondro, nadužívaš moju dobrotu, — zahrmel Veselovský.   — Reči, ktoré táraš, sú urážlivé. Nemôže moja dievka prísť do toho, v   čom je tvoja biedna dievka, — hovoril Veselovský v najvyššom   rozčúlení. Myšlienka, že by jeho Faninku mohol niekedy podobný osud   stihnúť, bola jemu ako milujúcemu otcovi neznesiteľná.
    </tei:p>
    <tei:p>
     Prišiel privolaný fyzikus a starostlivo prezrel pacienta a — sekol   mu žilu. To bol jeden z jeho troch univerzálnych liekov.
    </tei:p>
    <tei:p>
     Bendík prišiel k pánom so zvesťou, že jurasora Hudobu vypravil na   koni do Romháne. No nevedeli, že sotva sa skončil súd, ba temer   Fekete ani nečakal koniec, odišiel domov, dal si osedlať koňa a   uháňal smerom k Slatine a ďalej k Novohradu. Prišiel domov len nad   samým ránom, kôň bol vysilený, spotený a kočiš ho musel šúchať a   liečiť. Fekete, ako prišiel, tak si hneď ľahol spať. Uplakaná Faninka   sa ani nespýtala, kde bol. Nemohla teda vedieť, že posol pána otca,   mladý Hudoba, ešte vždy leží v tuhom spánku v hostinci pod Vígľašským   zámkom, v ktorom sa zastavil na pohárik vína. „Náhodou” natrafil tam   na Holeca a z jedného pohárika bolo i viac — až dobrému mladému   pánovi klesla hlava na prsia a ani nevedel, ako ho uložili na   posteľ.
    </tei:p>
    <tei:p>
     Faninka bola veľmi smutná, ale ešte vždy úfala, že príde posol s   omilosťujúcou listinou a úbohá Madlena bude zachránená. Išla k   rodičom, aby videla otca, teraz oslabeného — a ostala tam do večera.   Veselovský sa smutne díval na dcéru, ale rozhodne sa vyslovil, aby mu   ten „lotor” na oči nechodil.
    </tei:p>
    <tei:p>
     Obe panie vedeli, koho pán otec myslí.
    </tei:p>
    <tei:p>
     Ten „lotor” sám pokladal za dobré, aby v ten deň pána otca   zbytočne nerozčuľoval, veď mal už i tak dosť, lebo poslaný „kuriér”   nechodil. Prišiel len podvečer. Zdrvujúci bol odkaz, ktorý doniesol.   Pán hlavný župan podpísal ortieľ smrti skôr, než prišiel mladý Hudoba   so žiadosťou o milosť.
    </tei:p>
    <tei:p>
     Pred samým večerom rozkázal Veselovský, aby zapriahli koč, naložil   panej a dcére, aby sa chytro schystali, že idú do Bystrice.
    </tei:p>
    <tei:p>
     O hodinu uháňal koč s famíliou Veselovskovcov Hronskou ulicou a   bránou do Bystrice. Za kočom šiel voz naložený batožinou, pri ktorej   sedeli obe verné duše, Bibianka a Zunka.
    </tei:p>
    <tei:p>
     Bolo to ako útek.
    </tei:p>
    <tei:p>
     V tú istú noc doviezol sa bystrický kat do mesta Zvolena. Mesto   malo síce právo meča, ale kata práve nemali. Ešte istý čas   požičiavala Bystrica svojich katov okolitým mestám.
    </tei:p>
    <tei:p>
     V časoch, keď boli strigônske pravoty, pýtalo si mesto Krupina   požičať bystrického kata. Bystrický magistrát pôžičku odoprel s   odôvodnením, že na strigy neverí — a na popravu nevinných ľudí kata   nepožičia.
    </tei:p>
    <tei:p>
     Nasledujúceho rána, ako blesk sa rozniesol chýr po meste, že idú   stínať.
    </tei:p>
    <tei:p>
     Zástupy rozčúleného ľudu sa valili Hronskou ulicou k mostu. Most   bol vtedy ešte ten starý, ktorý chránený, či bránený mníchami,   vzdoroval nárazu ľadových balvanov a prudkých vĺn rieky.
    </tei:p>
    <tei:p>
     Ako roj včiel ponáhľali sa ľudia, aby videli strašné divadlo,   ostatné dejstvo tragédie oklamanej dievčiny.
    </tei:p>
    <tei:p>
     Naľavo od cesty, trochu nižšie pri brehu nebolo ešte vtedy to   miesto úplne zastavené. Na tom mieste bolo napochytro vystavané   nevysoké lešenie a na ňom klát. Pri ňom stál silný mužský, s   vysúkanými rukávmi, v ruke široký meč — bol to bystrický kat.
    </tei:p>
    <tei:p>
     Bubon zahučal. Bandúri vliekli dievča, viac mŕtve ako živé. Za ňou   šiel mladý kaplán, bledý ako stena. V ruke držal kríž, ktorý   častejšie podával odsúdenej. Ale ona o tom nevedela. Oči dievčaťa   boli hlboko vpadnuté, bez výrazu, bez znaku života. V tvári a na   ústach nebolo badať ani tieň životnej rumeni. Vlasy mala ostrihané,   už i preto, že bola „nepoctivá”, i preto, aby sa katovi obľahčila   „práca”. Hneď za ňou kráčal teraz už celkom zlomený zúfalý starec,   starec nie rokmi, ale utrpením. Nezalamoval rukami, nekričal, len   ústa sa mu pohybovali, zopäté ruky sa mu triasli. Oči mal upreté do   zeme, do prázdna, potkýnal sa a tackal ako opitý.
    </tei:p>
    <tei:p>
     Keď zasvišťal v povetrí meč a padla hlava mladej devy, niekedy   takej krásnej, spanilej, samý smiech a spev — bola úplná tichosť. Ľud   naplnený hrôzou v tú chvíľu ani nedýchal. Akoby srdcia, tieto pramene   súcitu a lásky boli stisnuté do železných okovov.
    </tei:p>
    <tei:p>
     A tú desnú tichosť prerval ostrý, chrapľavý výkrik. Za ním   nasledovali slová, aké diktovať môže len veľká zúfalosť, keď   nesmierny žiaľ zalomcuje stýraným srdcom človeka:
    </tei:p>
    <tei:p>
     — Bodaj sa do takto roka tvojmu dieťaťu toto isté stalo!
    </tei:p>
    <tei:p>
     Ľudia vzrušení z ustrnutia hľadeli v tú stranu, odkiaľ zaznela   táto strašná kliatba. Nad trupom svojej dcéry, túliac oddelenú hlavu   k sebe, kľačal starec-žobrák; hlava obrátená k nebu, pravá ruka   zdvihnutá na kliatbu — ako starodávny zaklínajúci žrec.
    </tei:p>
    <tei:p>
     Nikto v zástupe nepochyboval, komu tá kliatba platila, hoci nebola   zaslúžená. Ale každý sa zhrozil i len myšlienky, aby Faninka, tá   krásna pani, podobným spôsobom umrela. To nebolo možno veriť.
    </tei:p>
    <tei:p>
     A v nasledujúcej chvíli prefrčal skvostný panský záprah hradskou a   mestom. Údery kopýt o most sa ozývali, akoby odveta na desné starcove   slová. V koči sedel Fekete, vyzývavo a spupne hľadiac na šomrajúci   zástup.
    </tei:p>
   </tei:div>
   <tei:div type="chapter">
    <tei:head>
     Františkin zármutok
    </tei:head>
    <tei:p>
     Žalostný skon nešťastnej Madleny z Bacúrova vzružil zvolenský ľud   a zanechal hlboký a trvácny dojem medzi obyvateľstvom Zvolena i   celého okolia.
    </tei:p>
    <tei:p>
     Boli v tom čase mnohí, a to i z poddaného ľudu, ktorí pokladali   trest smrti za vraždu dieťaťa ako oprávnený a zaslúžený, ale väčšina   cítila veľkú krivdu, spáchanú na mladej dievčine, a mnohí tú krivdu   cítili ako osobnú urážku. Preto vo svojej nevôli žehral ľud na pánov   a nenávisť oproti vládnúcej triede za každým podobným skutkom rástla.   A že ľud nemal inej zbrane — utiekal sa ku kliatbe. Preklínať sa   naučil, veď toto jediné netrestali šibenicou a mečom a tak si uľahčil   biedny nevoľník, keď použil túto nebezpečnú zbraň na hlavu   znenávideného človeka.
    </tei:p>
    <tei:p>
     Ondrej Skubík pevne veril, že je Veselovský taký mocný pán, že   môže zachrániť dievča od smrti. Jeho domnienku zdieľali i druhí a   utvrdzovali ho v rozhorčení, keď videli, že chudobný sedliak všetko,   čo mal, obetoval na záchranu svojho dieťaťa. A že Veselovský tú obeť   prijímal a sľuboval, konečne však nevykonal, čo sľúbil, rozľútilo   krotkého Ondreja a vo svojom nesmiernom žiali utiekal sa ku kliatbe.   Bol to výron rozhorčenia nielen jeho samého, ale i celej triedy, ku   ktorej patril. A všetci, čo počuli tú desnú kliatbu, zhrozili sa   strašných slov, lebo verili, že kliatbu Boh počuje.
    </tei:p>
    <tei:p>
     Pravdepodobne mesto Zvolen nepoužilo už po tomto stínaní viac   svoje právo, právo meča. Niet o tom záznamov, ani povestí. Od tých   čias, ako tento na dlaň široký, na oboch stranách ostrý meč zrazil   hlavu nešťastnej devy, odpočíval v tmavej komore medzi inými   mučiarskymi nástrojmi až do revolúcie, keď ho cisárski vojaci   odniesli do Viedne.
    </tei:p>
    <tei:p>
     Už nasledujúceho roku súdili sudcovia omnoho miernejšie. Či preto,   že nebolo medzi sudcami zloducha, ktorý by svojím démonským vplyvom   našepkával svoje vlastné, ukrutné názory, alebo či účinkom   ľudskejšieho ponímania a trošku spravodlivosti oproti zotročenému   ľudu, to nemožno vedieť.
    </tei:p>
    <tei:p>
     Už sa sudcovia nepridržiavali tak meravo starozákonného zvyku: oko   za oko, zub za zub, hoci ešte i vtedy súdnictvo nebolo na výške   ľudskosti.
    </tei:p>
    <tei:p>
     V tomto roku — 1808 — súdili tiež siedmi páni istú Dorotu Novákovú   z Radvane pre taký istý prečin, čo spáchala Madlena.
    </tei:p>
    <tei:p>
     Pravotu proti Dorote viedol fiškál Bendík, tiež radvanský   obyvateľ, „armalista”, jeho família tu mala neveľkú kúriu.
    </tei:p>
    <tei:p>
     Dorotu Novákovú odsúdili na dvanásť rokov trestnice, lebo   „spáchala hanbu na svojej ľudskosti”.
    </tei:p>
    <tei:p>
     Roku 1809 Anna Struhárska nabila istého Kalauza bakuľou a pri   tomto skutku zlomila Kalauzovi rebro.
    </tei:p>
    <tei:p>
     Pravdepodobne zlomila i bakuľu, ale o tej kronika mlčí.
    </tei:p>
    <tei:p>
     Pred súdom sa sama bránila a musela mať výrečnosť aspoň takú   pádnu, ako pohotovosť do bitky, lebo sudcovia ju oslobodili. Iste   mala na tento telesný trest závažnú príčinu.
    </tei:p>
    <tei:p>
     Čím ďalej, tým menej bolo sudcov, ktorí nedbajúc na poľahčujúce   okolnosti, urputne pridržiavali sa zásady, že pri každej pravote, kde   išlo o poddaného, hlasovali za smrť — pro morte.
    </tei:p>
    <tei:p>
     Koncom XVIII. storočia ešte žil istý sudca, ktorý sa pred biskupom   N. chválil: „Milostivý pane, dnes sme odsúdili jedného raba na sto   rokov.”
    </tei:p>
    <tei:p>
     Na toto poznamenal maďarský spisovateľ Kazinczy v svojich   zápiskoch: „Pane, či ste sa neobzreli na delikventa, nezačudovali sa   nad tým a nepomysleli si, že sa tým pánom rozum čistí?”
    </tei:p>
    <tei:p>
     Dary prijímať nezdráhal sa v ten čas ani jeden sudca. Dokázalo sa,   že zo sto sudcov deväťdesiatdeväť prijímalo dary a dalo sa podplatiť.   Oni to nepokladali za urážku, ani ich svet za to nesúdil, to vtedy   menovali sudcovskou informáciou.
    </tei:p>
    <tei:p>
     Mária Terézia sa údajne spýtala istého sudcu, či je pravda, že   prijíma dary.
    </tei:p>
    <tei:p>
     — Áno, — priznal sa sudca, — lenže dary oboch stránok zmiznú v   jednom vrecku a tak nikdy neviem, ktorá koľko dala.
    </tei:p>
    <tei:p>
     Za panovania cisára Jozefa II. sa súdnictvo hodne napravilo, ale   po jeho smrti zasa upadlo. V istom latinskom distichu žaluje sa   pôvodca, „ako umrel cisár Jozef II. upadli sme do súdnych zmätkov”, v   ktorých pre neprestajné vojny ešte vždy väzíme.
    </tei:p>
    <tei:p>
     Ako vidno, súdnictvo sa tak skoro nezdokonalilo, ani začiatkom   devätnásteho, takzvaného osvietenského storočia. Šibenice na   Vígľašskom vrchu stáli až do roku 1826. Keď ich odstránili, postavili   tak stĺp na pamiatku — a azda i na výstrahu. Popravy neboli také   časté, ale telesný trest nezrušili. Na to tu bol dereš. Ešte i po   revolúcii, ba ešte i v šesťdesiatych rokoch stával dereš pod sieňou   slúžnovského dvora v Slatine. A keď pandúri prikročili k súdnej   exekúcii, ozvalo sa: už zasa bijú! Prenikavé výkriky palicovaných   previnilcov rozrážali vzduch a postrašili nás, deti, v susednom   farskom dvore. „Jááj, mamička moja!” ozval sa žalostný výkrik. Vtedy   my, deti, ale i starší, utekali sme zdesene do izieb, aby sme   nepočuli. Plakali sme, triasli sa súcitom nad nešťastným človekom.   Braček Ďurko, veľmi ľútostivý, utiekal sa k mamičke, kryl sa do jej   šiat a plakal: „Mamička, mamička, zasa bijú.”
    </tei:p>
    <tei:p>
     Otca, nášho apíka, tieto tresty veľmi rozrušili. Kde len mohol,   zastával sa úbohých, a keď mohol, tak svojím vplyvom zmiernil krutý   trest. Zavše sa mu to i podarilo; len neskôr dereš menej používali a   o niekoľko rokov za úradovania našich mladších úradníkov, prestal byť   dereš tým, čím bol predtým: mučiarskym nástrojom a upotrebúvali ho   len ako jednoduchú lavicu.
    </tei:p>
    <tei:p>
     Priateľstvo famílie Radvanskovcov k Veselovskovcom hodne ochablo.   Radvanský zazlieval Veselovskému, že dal jedinú dcéru, takú mladú a   krásnu, za človeka pochybného charakteru. Nepovedal to Veselovskému   rovno do očú, ale on sa o tom dozvedel a ťažko niesol vicišpánov   úsudok, tým viac, že si to isté už často i sám uvedomil. I Radvanská   bola Františkiným vydajom rozladená, lebo ona vyhliadla už iného   ženícha pre „das herzige Kind”.
    </tei:p>
    <tei:p>
     Pri istej príležitosti Radvanský oznámil s nevôľou Veselovskému,   že od istého času pozoruje, že ktosi o všetkom, čo sa v našej stolici   robí, referuje do dvornej kancelárie. Odtiaľ dostáva hlavný župan   Balogh také pokyny, ktoré tohto vznešeného pána rozčuľujú. Balogh je   pre svoju chorobu, ktorá je ani nie taká vážna, ako skôr namyslená,   stále na svojom sídle v Romháni, pritom však má vedomosť o všetkom, o   každom najmenšom pohybe, ba aj o privátnych veciach našich rodín.   Radvanský si to nevie vysvetliť, veď ako on tak často prízvukoval,   zvolenskí zemani sú napospol ľudia spoľahliví a lojálni.
    </tei:p>
    <tei:p>
     Taktiež nemálo starostí zapríčinilo pánu vicišpánovi nariadenie   snemu, aby ako všetky iné, aj Zvolenská župa klasifikovala pozemky,   podľa čoho má sa rozvrhnúť spravodlivá daň. Zeme sa mali rozdeliť do   štyroch tried. Od prvej triedy, do ktorej patria pozemky žírne a   úrodné, treba platiť štyri zlaté floriny od jutra. Od druhej triedy   dva zlaté, od tretej jeden zlatý päťdesiat denárov, od štvrtej jeden   zlatý. Do tejto triedy patrí už zem skalnatá a sterilná.
    </tei:p>
    <tei:p>
     Rozumie sa, zeme, ktoré nesporne patria do prvej triedy, majú páni   a podľa toho by mali platiť i dane. Vtedy sa však vedelo — a vie sa i   teraz — že páni radšej berú, ako dávajú. Nuž, je vysvetliteľná   neochota, s ktorou sa páni úradníci chytali, či nechytali do tejto   práce.
    </tei:p>
    <tei:p>
     A termín je krátky, veď na rok, totiž roku 1808 má byť reštaurácia   a pri tej príležitosti mali by sa riešiť aj iné úlohy, nielen táto   najťažšia zo všetkých.
    </tei:p>
    <tei:p>
     V ten istý deň mali byť aj nové voľby stoličných úradníkov.
    </tei:p>
    <tei:p>
     Veselovského znepokojili Radvanského reči. Vycítil, že Radvanský z   udavačstva podozrieva Feketeho, o ktorom sa už i to súdilo, že donáša   rozopre i do samých rodín a že seje semeno nedôvery a zášti medzi   dosiaľ spriatelenými rodinami.
    </tei:p>
    <tei:p>
     Veselovský už o všetkých zlých zaťových skutkoch vedel a nemálo   trpel vedomím, že Františka, to anjelské dieťa, dostala muža takej   nebezpečnej povahy. Veselovský častejšie dohováral zaťovi, ale on,   ako každý luhár, vedel sa vždy vykrútiť a neraz vyrazil svokrovi, ako   sa hovorí, zbraň z ruky. A dosť často musel Veselovský ustúpiť. Zavše   aj chcel veriť, že Feketeho výčiny sú podobné tým, ktoré pášu i druhí   mladí mužskí. Netreba zúfať, snáď sa napraví, ako sa napravili iní,   keď sa stali usadlejšími. A potom, pre domáci pokoj, pre ušetrenie   mladej ženy často premohol svoju nevôľu a nechal vec padnúť. Aj keď   všetko uvážil, nebol spokojný, lebo zaťovo počínanie ho často uviedlo   do úžasu, nepochopil ducha, a to skutočné „ja” Feketeho.
    </tei:p>
    <tei:p>
     Vyčítal mu i to, že sa ujal zastávať istého vraha, ktorému nemohli   vraždu dokázať, ale tá kričala z jeho tvári, z jeho reči, z jeho očú   — nehovoriac o tom, čo dokazovali ľudia.
    </tei:p>
    <tei:p>
     Tento vrah sa menoval Jakub Švarc a bol rodom z Turčeka pri   Kremnici. Od svojej mladosti sa zdržiaval v okolí Zvolena, slúžil ako   bača i v Pliešovciach, potom vo Zvolene u bohatého statkára.
    </tei:p>
    <tei:p>
     Jakuba Švarca obvinili z vraždy zámožného gazdu zo Senohradze v   Hontianskej župe, istého Macku. Martin Macko vracal sa z Pliešoviec   domov, mal pri sebe hodnú sumu peňazí za predané voly a našli ho   zabitého na ceste vedúcej do Hontu. Na tej istej ceste videli Jakuba   Švarca dvaja senohradskí obyvatelia, ako i krčmár Štefan Ritz z   Pliešoviec. Potom však, aby nemusel ísť cez Pliešovce, zabočil Švarc   chodníkom cez horu na Zábavu a na Polomku. Tu ho chytili, poviazali a   ako podozrivého odviedli do Zvolena. Mal pri sebe tristo zlatých, o   ktorých tvrdil, že si ich požičal u niektorých gazdov v Honte, kde   kedysi slúžil. Dokázalo sa, že nedostal ani sedem zlatých. A keď sa   ho opýtali, prečo nešiel rovnou cestou, to jest do Pliešoviec,   povedal, že zablúdil. Vo Zvolene pri vyšetrovaní tajil do duše a   tvrdil: „Ja som nie, namojdušu — non quam, adanimam”.
    </tei:p>
    <tei:p>
     Tohto človeka sa ujal Fekete a s horlivosťou, ktorá by pristala   lepšie ku šľachetnej veci, bránil chlapa, ktorému nič dobrého z očú   nevyzeralo. Každý, kto ho videl, i sami sudcovia, boli náchylní   veriť, že je Švarc skutočným vrahom, ale pri skutku ho nikto nevidel   a on tajil do duše.
    </tei:p>
    <tei:p>
     Veselovský nevedel pochopiť, ako mohol Fekete prevziať obranu   tohto človeka. I povedal mu to:
    </tei:p>
    <tei:p>
     — Ja tebe, ako som už viac ráz povedal, pán zať, neverím a   nedôverujem. Konáš všetko, čo iní ľudia zavrhujú. Pri pravote   nešťastnej dievky si mi skrižoval plány, tu zasa brániš človeka   nedobrého, zločinca, ktorému z tváre vražda priam kričí.
    </tei:p>
    <tei:p>
     Fekete sa zasmial svojím príšerným smiechom.
    </tei:p>
    <tei:p>
     — Práve preto, že všetko proti nemu svedčí, i jeho visáž, jeho   oči, jeho chýr i pliešovský notár a iní svedkovia, práve preto ho   chcem brániť a uvidíte, že ho skvele umyjem, — povedal Fekete s   akousi pekelnou ambíciou.
    </tei:p>
    <tei:p>
     — Ale prečo to robíš? Je to bravúra? Veď je to, amice, proti   svedomiu, proti zákonu. Kto zlého zastáva, ten škodí dobrému. Kde je   morálka, kde etika a humanita?
    </tei:p>
    <tei:p>
     — Há-há… etika, morálka, zákony — a vaša freimaurerská humanita?!   Čo ma po krásnych heslách, hlavné je, aby človek nášho povýšeného   stavu a rozumu koristil, kde sa dá, aby sme sa mali dobre a užívali   života, — hovoril teraz neobalene to, čo si myslel.
    </tei:p>
    <tei:p>
     Z teba, asekuro, ide hrôza: Či si ty kresťan, že prechovávaš také   bohaprázdne náhľady? Či ťa to vo Viedni takto učili ponímať   život?
    </tei:p>
    <tei:p>
     — A vy vo svojej lóži, ako príslušník tajnej spoločnosti, čo   dokazujete? Nežijete si tiež po veľkopansky, čo vám naskrze   nezazlievam.
    </tei:p>
    <tei:p>
     — Eh, asekuro, do toho sa ty nerozumieš. Zásady slobodného   murárstva sú vznešené a vychovávajú v ľuďoch zmierlivého ducha,   pestujú humanitu a zhodu medzi spolublížnymi. Zásady slobodného   murárstva sa neprotivia zákonom božím… — bránil Veselovský svoje   zoznanie.
    </tei:p>
    <tei:p>
     — A prečože vás všemohúca cirkev napáda? — škľabil sa Fekete. —   Vy, ako dobrý katolík, musíte to vedieť.
    </tei:p>
    <tei:p>
     — Vie to každý, kto ako-tak nazrel do života. Pritom som ja, ako   si povedal, vždy dobrý katolík a úd svätej cirkve, ale ty, ty si   neznaboh a nie div, že sa ťa ľudia boja, a keď ťa majú stretnúť,   prežehnávajú sa krížom, — povedal Veselovský.
    </tei:p>
    <tei:p>
     — Boja sa ma? — zvolal Fekete a vyceril svoje biele zuby, akoby sa   zasmial. — Oj, ešte sa ma len budú báť, keď dosiahnem to, po čom   túžim. Vy, pán otec, mi v tom prekážať nebudete! — a Feketeho tmavé   oči pozreli skúmavo, ale i so zrejmou hrozbou na tesťa.
    </tei:p>
    <tei:p>
     — Dotiaľ, kým sa to, čo chceš, zrovnáva s mojím svedomím a   neprekáža záujmom nášho stavu, najmä ale neohrozuje reputáciu našej   stolice, prekážať ti nebudem. Naostatok, to je privátna vec. Lenže   tvoje náhľady na svet, aký je teraz, nezrovnávajú sa s duchom času. S   tvojimi náhľadmi ideš nazad do stredoveku, kde mali zemani práva nad   životmi ľudu, ktorý pomenovali misera contribuens plebs. Teraz vanie   iný duch a rozumný človek, viac ešte, statočný človek, nesmie sa pred   ním uzatvárať a fumigovať všetko, čo sa mu nehodí; kto nejde napred,   zaostáva.
    </tei:p>
    <tei:p>
     — A čo myslíte, že chce ten takýto „duch času”? Práva pre ľud! Či   nevidíte nebezpečenstvo pre náš privilegovaný stav? Neviete, že keď   dav, plebs, dosiaľ neuvedomený, dostane práva, bude všetko pokladať   za jedno, zlé i dobré, a namiesto jedného tyrana bude ich v každom   jednotlivcovi aj päť. Ľudu nie práva, ale knuta a nohu položiť na   šiju, nech pocíti, že je nevoľníkom a nech nezatúži po rebélii, —   tvrdil Fekete a jeho tvár dostala výraz krutého sebectva.
    </tei:p>
    <tei:p>
     — Eh, amice, kalkulujem, že tvoje náhľady poslúžia k pádu a nielen   tebe, bojím sa, že i nám všetkým. Je hrozné, počúvať tvoje   sentencie.
    </tei:p>
    <tei:p>
     — A čo sa nazdáte, keď povolíte sedliakovi, že vám bude vďačný?   Neobráti svoju zbraň oproti vám a tým, čo mu chceli dobre. To bolo   tak a bude tak naveky. A kto bude zemanovi robotovať? Zemani nie sú   na to, aby tvrdo pracovali, ani sa tomu nenaučia, — nuž, či nebude   nasledovať, že zemianske rodiny upadnú a celé rodiny vyhynú?
    </tei:p>
    <tei:p>
     — To bude znamením, že sú nie schopné žiť, — dotušil Veselovský. —   Ale nahliadam, že my dvaja sa v tejto veci nedorozumieme, — povedal   Veselovský, ktorý už ustával proti nebezpečnému rečníkovi a chcel mať   od neho pokoj, čo i za cenu zrejmého — ústupu.
    </tei:p>
    <tei:p>
     — Preto, pán otec, nechajte vy mne moje náhľady a nemiešajte sa do   mojich privátnych vecí, lebo len tak môže byť medzi nami dobre — a vo   famílii pokoj. Radšej mi pomáhajte! — hovoril Fekete teraz už cele   iným tónom, i lichotivým i prosebným, pričom v súzvuku s rečami   svietili aj jeho oči a usmievala sa mu tvár.
    </tei:p>
    <tei:p>
     Veselovský teda ustúpil aj teraz a uspokojil sa, že úmysly   Feketeho sú nie také nebezpečné, ako sa zdajú byť.
    </tei:p>
    <tei:p>
     Leto pokročilo.
    </tei:p>
    <tei:p>
     Faninka zaujatá svojím materstvom, radostne pracovala na malej   výbave pre očakávané dieťatko a pritom zabúdala na mnohé prežité   strasti a sklamania.
    </tei:p>
    <tei:p>
     Tu i tam zjavil sa jej obraz minulosti, jej šťastného detstva, ale   obraz — prchavý, ako opravdivý sen, ustupoval pred oblažujúcou   budúcnosťou. I hry z detských časov jej zavše zišli na um a s nimi   spojená postava milého druha a kamaráta Mikuláša. A tu si spomenula,   prečo už tak dávno o ňom nepočula? Kde je ozaj ten ideálne zmýšľajúci   mladík, čo robí, ako sa má?
    </tei:p>
    <tei:p>
     Že nepíše, to Faninka uznala za celkom správne; iste už počul, že   sa vydala, že sú pre seba navždy stratení a že sa musí vpraviť do   toho, čo sa zmeniť nedá. Preto nepíše, aby ju svojím listom   neznepokojil, nieto ešte príchodom.
    </tei:p>
    <tei:p>
     Ale že tak nikto o ňom nehovorí, nikto ho nespomína, akoby ho už   ani nebolo! Aké je to čudné! Ale keď dlhšie na to myslela, uvedomila   si, že ona sa neopytuje a iní z jej kruhov nemyslia na to, že jej bol   aspoň krátky čas taký milý, taký drahý, kým sa inému nezadala, kým   pred svätým oltárom nezložila sľub vernosti mužovi, ktorého vlastne   ani nemilovala, ale i tak chce mu byť verná nielen v skutočnosti, ale   aj v myšlienkach. Áno, musí zapudiť z mysle pamiatku na toho,   ktorému, čo len na krátky čas, patrilo jej srdce, po ktorom túžila v   prvej nevinnej ľúbosti! Ach, krátko to trvalo a pominulo sa   navždy!
    </tei:p>
    <tei:p>
     Málokedy sa stalo, že chodila, alebo sa viezla v tú stranu, kde   stál Mikulášov rodný dom. Ale keď tade prešla, videla ho vždy   zavretý, pustý a vysvetlila si to tým, keď je on, jediný majiteľ   domu, nie doma, nebýva tam nikto — azda až do návratu dediča.
    </tei:p>
    <tei:p>
     Ale raz… keď išla v sprievode švagrinej Kláry do Peťkovskej   záhrady, všimla si, že sú obloky na dome otvorené a že i dokorán   otvorené dvere prepúšťajú ľudí, prechádzajúcich sa von a dnu, ktorí   vynášajú kusy domáceho náradia.
    </tei:p>
    <tei:p>
     Feketovská záhrada, zvaná „Na jame”, ležala blízko bašty, ktorá   viedla do Môťovskej ulice. Pre túto úzku a tesnú baštu bolo v tej   ulici zjari samé bahno, lebo voda nemala odtoku a v lete zasa bolo v   nej prachu a skál, ktoré prechádzajúci statok mrvil a miesil.   Priechod, čiže brána, vedúca popod baštu, bola úzka, a keď išlo mnoho   ľudí, najmä v jarmočný čas, i so statkom, priechod bol často   zahataný. Ale baštu, ako pamiatku z búrlivých tureckých nájazdov,   meštianstvo chránilo ako vzácny pozostatok z minulosti a len o   päťdesiat rokov bolo ju možno zbúrať.
    </tei:p>
    <tei:p>
     Klára bola zvedavá. Vždy vedela, čo sa v meste robí a mala nepeknú   povesť, že sa rada túla i po nociach. Nie darmo to o nej spievali   zvolenské dievky — a slúžky posmešne: „Klára, v noci šije, vo dne   pára”. A napodobňovali spomínané vojenské trúbenie.
    </tei:p>
    <tei:p>
     Klára nebola pekná, ale ešte vždy krajšia, ako jej sestra Zia, ako   ju nazval brat Fekete. Mala všetky príznaky nejakej zdedenej choroby.   Nos nadurený, po hrdle hľúzy a švíky a časté vyrážky po tele.
    </tei:p>
    <tei:p>
     Zvedavá Klára zastala pred Duchoňovským domom a dívala sa, ako   ľudia vynášajú kasne a stoly. Zaujímalo ju to a preto sa neokúňala   stáť a pozerať na ten živý a hrmotný ruch v dome.
    </tei:p>
    <tei:p>
     — Tu je licitácia, — povedala Faninke, ako na ospravedlnenie.
    </tei:p>
    <tei:p>
     — Ako? Čo tu nikto nebýva? — opýtala sa Faninka.
    </tei:p>
    <tei:p>
     — Odvtedy, ako posledný Duchoň umrel, nikto. Teraz je jeho vec   skončená, dedičia sa budú deliť a čo si nechcú podržať, to   vypredávajú.
    </tei:p>
    <tei:p>
     — Kto zomrel? — opytuje sa Faninka až srdce sa jej začína   nepokojne trepotať.
    </tei:p>
    <tei:p>
     — Či ty nevieš, alebo si zabudla? Pravda, myslím, že si nebola ani   doma. Nuž, Mikuláš umrel. Vlani ho našli zastreleného v cintoríne pri   samom múriku, — hovorí Klára a hľadí, ako chlapi nesú krásnu kasňu,   umele spracovanú s mosadznými okrasami.
    </tei:p>
    <tei:p>
     — Bože môj! — zúpela Františka a pred očami sa jej zatmelo. Rukami   sa zachytila Klárinho ramena. Klára sa obzrie, vidí, že Faninka   klesá. Zachytila ju.
    </tei:p>
    <tei:p>
     — Čože sa ti stalo? Zle si stúpila? To zato, že máš také fajnové   črievičky, tie nie sú do týchto skál. — A pozrela na svoju vlastnú   hrubú obuv z mocného remeňa.
    </tei:p>
    <tei:p>
     Faninka sa premohla a povedala:
    </tei:p>
    <tei:p>
     — Áno, iste som zle stúpila, ale myslím, že to prejde, len ešte   bolí, bolí — —
    </tei:p>
    <tei:p>
     Ale nebola to nôžka, čo ju bolela. Slzy jej vstúpili do očú, ale   sa statne premohla.
    </tei:p>
    <tei:p>
     A doma, keď bola sama, zaplakala. Tak on umrel a ona nevedela!   Predstavila si ten výjav, ako ho videla pred sebou v búrke — a potom,   potom, ako utekala od neho, a to bez rozlúčky, ani len zbohom mu   nedala! A vtedy ju ktosi chytil, ten pocit strachu a hrôzy cíti aj   teraz, keď si vec sprítomní. Kto to bol? Keď ho nevidela, nemohla   vedieť. A potom — —? Áno, to iste tak bolo, Mikuláš počul jej výkrik,   skočil jej na pomoc a tak sa stalo, že pre ňu padol. Ona, ona bola   príčinou jeho smrti. Aké je len strašné povedomie zaviniť smrť takému   drahému človeku! Veru sa naplnil obsah tej smutnej piesenky o   zvolenskom cintoríne. Ale toho šuhaja tam dávno, dávno oplakávala   milá, i ružičku mu dala na dobrú noc, i rozmarínkom ho prikryla   kázala zvonom zvoniť na všetky strany — a odiala sa do rúcha   čierneho, i
     <tei:emph>
      „čiernu stužku na ruku, za tú lásku   velikú”.
     </tei:emph>
    </tei:p>
    <tei:p>
     A tento milý, drahý leží „nad harajchom nikým neoplakaný,   neosmútený”! Že sa o tom nedozvedela, že sa to podarilo ľuďom pred   ňou utajiť!
    </tei:p>
    <tei:p>
     Ako sa prvý hlboký žiaľ utíšil, zjavili sa výčitky jemného,   čistého svedomia. Veď ona už nesmie myslieť na neho ani teraz, čo je   aj nebohý. Veď jej Pán Boh vymeral cestu, po ktorej musí kráčať, čo   bude aj tŕnistá. Ale bude mať vedľa seba anjela, svoje malé, milé   dieťatko. Ak bude syn, bude jej náhradou za strateného Mikuláša.
    </tei:p>
    <tei:p>
     Utrela si slzy, pomodlila sa za dušu nešťastného Mikuláša a   umienila si, že bude žiť verne svojmu povolaniu, ako manželka a   matka.
    </tei:p>
    <tei:p>
     Nežiadala si vedieť, kto zabil Mikuláša a predsa to raz zvedieť   musela.
    </tei:p>
    <tei:p>
     Toho leta sa Fekete mnoho bavieval mimo domu. Nikto nevedel, kam   chodil, len jeho kočiš, ale ani toho sa nikto nespytoval.
    </tei:p>
    <tei:p>
     Istého večera vrátil sa neočakávane domov a nenašiel Faninku doma.   Povedali mu, že je pri mamičke u Veselovskovcov. Feketeho čelo sa   zatiahlo, ale nepovedal nič, len šiel do Veselovskovcov.
    </tei:p>
    <tei:p>
     Keď prišiel do izby, našiel rodinku spolu v najväčšej zhode, ako   bývala vždy, keď bola doma Faninka. Fekete milo vkročil medzi nich a   čo najsrdečnejšie všetkých pozdravil. Rodičia ho dávno takého   nevideli, i Faninka málokedy. Usmievala sa mu i pohladkala ho, veď si   zaumienila, že mu bude dobrou a láskavou ženou — kvôli tomu, čo má   prísť. Ohľadom Mikuláša sa už uspokojila, pochovala ho i so svojimi   detskými rozpomienkami. Chce žiť budúcnosti a to druhé je už —   minulosť.
    </tei:p>
    <tei:p>
     Už sa hodne zvečerilo, keď sa mladí manželia pobrali domov. Nebo   bolo zastreté mrákavami a povetrie dusné, niečo upomínalo na predošlé   leto, keď bolo tak dusno a keď prišla tá búrka.
    </tei:p>
    <tei:p>
     Keď kráčali krížom cez námestie, povedal Fekete, držiac Faninku za   rúčku: — Tamto som ťa videl po prvý raz, — a pritom sa usmial svojím   diabolským úsmevom.
    </tei:p>
    <tei:p>
     — Kedy? — opytuje sa mladá žena.
    </tei:p>
    <tei:p>
     — Bola búrka — a ty si tam stála s nejakým mužským. Faninka   zbledla.
    </tei:p>
    <tei:p>
     — Odskočila si od neho, neviem, čo chcel od teba a vletela si mi   rovno do rúk. Hehe, nemyslela si si, že hľadáš ochranu u svojho   budúceho muža.
    </tei:p>
    <tei:p>
     — Ale, ale, veď ty si ešte nebol doma, — hovorí Faninka predesená,   — veď si ty prišiel neskoro v noci domov.
    </tei:p>
    <tei:p>
     — V tej chvíli som bol tu, musel som prísť pre kováča, ktorý   naprával voz, zaviaznutý na ceste z Budče. Vtedy som chcel ísť domov   a zastavil som sa pri tomto famóznom dobrodružstve.
    </tei:p>
    <tei:p>
     — Ty, ty?! — — opytuje sa Faninka.
    </tei:p>
    <tei:p>
     — Ja, ako vidíš. A ako si sa ty, nerozumná stvora vytrhla a tak   vykríkla, vrhlo sa na mňa akési chlapčisko; blázon, chcel robiť   rytiera urazenej nevinnosti…
    </tei:p>
    <tei:p>
     — A ty?!
    </tei:p>
    <tei:p>
     — Môžeš si domyslieť. Nebolo mu veľa treba, bol slabý, hodil som   ho o múr. Ja som sa len bránil!
    </tei:p>
    <tei:p>
     — Tak ty si ho zabil, vrah, ty, ty! — vykríkla Faninka bez seba,   vytrhla sa mu z ruky a obrátila sa naspäť smerom k rodičovskému domu.   Ale Fekete ju chytil a škrípajúc zubami vliekol ju domov. Pritom   použil do krvi urážajúcich slov.
    </tei:p>
    <tei:p>
     — Tak ty si ho ľúbila, viďme, nevinnosť. Ostatne viem, že ma   neudáš, som si istý.
    </tei:p>
    <tei:p>
     Premohol sa, keď videl, aká je slabá a v akom je stave. Ale   nasledujúce dni ju nepustil z domu, ani on sa nepohol z izby. Mal   vždy nejakú prácu, raz so spisovaním zápisníka z ciest, raz s   prezeraním rozličných drobných predmetov, ktoré si priniesol z   ďalekých krajín.
    </tei:p>
    <tei:p>
     Raz, iste ho to stálo premáhanie, prisadol si k Faninke, nič   nedbal na jej slabý odpor a pekne lichotivo jej povedal:
    </tei:p>
    <tei:p>
     — Nemusíš to brať tak tragicky, dušička. V našich kruhoch sa   všeličo stáva. Pomysli si, že to bol súboj a v súboji musí zvíťaziť   mocnejší. Tak je to na tom svete, tak je to aj v prírode.
    </tei:p>
    <tei:p>
     Faninka sa konečne utíšila. Len sa čudovala, že to už skôr   nevycítila, že na to sama od seba neprišla. Teraz si vedela vysvetliť   príčinu, prečo ju zamrazilo, keď videla po prvý raz u nich   Feketeho.
    </tei:p>
    <tei:p>
     I myslela si, že ešte i toto odpustí svojmu manželovi, veď je   otcom jej dieťaťa a tomuto kvôli bude sa snažiť zabudnúť na onen   strašný večer.
    </tei:p>
    <tei:p>
     S tichou rezignáciou, ktorú ožiarovala len posvätná radosť z   očakávania potomka, čakala malého člena rodiny.
    </tei:p>
    <tei:p>
     A on prišiel. Prišiel žiadaný syn. Ale prišiel slabý, neduživý.   Obe rodiny sa dedičovi potešili. Veselovský, nemajúc syna, úfal sa   vnukovi, a Veselovská, ako stará mať, veľmi sa radovala.
    </tei:p>
    <tei:p>
     Pre slabosť maličkého synka museli sa ponáhľať s krstom. Pri   svätom krste dostal malý Fekete tri mená a to hrdé, cudzie: Hilarius,   Mauritius, Ludovicus. Ale hoci bol krst okázalý, hoci bol krásne   vystrojený, — malý Hilár mal čepček a kabátim zlatom a drobnými   perličkami vyšívaný — necítil sa tento drobný tvor na tomto svete   dobre. Ani láska mladej mamičky, ani nádej starého otca a radosť   starej matky ho tu nemohli udržať. Aj keď ho najstarostlivejšie   opatrovali, malý Hilár žil len štrnásť dní.
    </tei:p>
    <tei:p>
     Františka bola veľmi zarmútená a dlho sa nedala ani potešiť, ani   prehovoriť. K jej chorobnému stavu pridružilo sa akési náboženské   hnutie. Namyslela si, že svojou náklonnosťou k Mikulášovi zhrešila a   za to jej bol odňatý prvorodený syn, ktorému sa tak veľmi tešila. A   keď sa trochu zotavila, ponáhľala sa do chrámu, aby sa zo svojho   domnelého hriechu vyspovedala a za dušičku svojho miláčika pomodlila.   Ešte i teraz, ba práve teraz, keď si namyslela, že zhrešila,   nezdôverila sa matke, nechcela ju znepokojiť.
    </tei:p>
    <tei:p>
     K Zuzke, hoci jej bolo prejsť len do susedov, málo chodila. Ako sa   Faninka vydala, zdalo sa jej, že sa vzďaľuje od všetkého, čo ju za   dievčaťa tešilo. Medzi ňou a Zuzkou zjavila sa medzera, ktorá rástla   každou smutnou Františkinou skúsenosťou.
    </tei:p>
    <tei:p>
     Aby mladá pani ozdravela, rozveselila sa a trúchlivých myšlienok   sa zbavila, usilovali sa rodičia dostať ju do iného ovzdušia. Veď   doma jej všetko pripomínalo stratu, ktorú utrpela — nielen tú, o   ktorej vedeli všetci, ale i tú, ktorú pochovala v svojom srdci a o   ktorej nevie nikto na svete…
    </tei:p>
    <tei:p>
     Fekete súhlasil s rodičmi, ale naliehal, aby sa Františka   zúčastnila na jeho výletoch do okolia a chodila s ním na zábavy a na   návštevy s tým spojené. Ale útlej žene skoro sa sprotivili také   pohuľanky, keď ju miesto do ctihodných rodín zaviedol ta, kde páni do   neskorej noci holdovali hre v karty a vínu, kde sa ozýval spustlý   spev a hlasitá cigánska hudba a preto sa zdráhala na podobné návštevy   chodiť s mužom, ktorý potom pustou chladnou nocou urážal ju svojimi   bohaprázdnymi rečami, alebo trápil výčitkami, že sa na toho alebo   iného pekne pozrela…
    </tei:p>
    <tei:p>
     Preto vďačne prijala matkin návrh, aby sa znova presťahovala do   Bystrice. Fekete pristal, bol rád, že na čas bude zasa voľný a oddá   sa svojim starodávnym zvykom. Zato však často chodil za Faninkou, a   to tak, že zavítal hocikedy, keď jeho príchod nikto nečakal. Pritom   striehol, špehoval, či sa k Faninke nikto nepriblížil.
    </tei:p>
    <tei:p>
     Z Bystrice na radu stoličného fyzikusa odviezla Veselovská slabú   Františku na Sliač.
    </tei:p>
    <tei:p>
     Sliač, toto krásne liečebné miesto, nebol vtedy ešte tým, čím sa   stal neskoršie, alebo je teraz, kúpeľami, vyhovujúcimi nielen   požiadavkám hygieny, ale i komfortu.
    </tei:p>
    <tei:p>
     Vtedy tam stálo len niekoľko domov a ciene pre panské koče — a   stajne pre hrdé kone.
    </tei:p>
    <tei:p>
     Primitívna budova chránila „pleso” bazén, od vonkajších vplyvov.   Voda v bazéne kochlovala, železitá para vystupovala už vtedy, ako i   dnes, v hojnej miere, preto už aj vtedy museli dievčatá a ženy paru   preháňať, aby nezapríčinila kúpajúcim sa ťažobu a mdlobu.
    </tei:p>
    <tei:p>
     Ako pred rokmi, keď voda ešte nebola „chytená”, kotlinu z ktorej   vyvieral prameň, napínali otravné plyny a vtáčiky, ktoré nízko   prelietali, padali otrávené na zem.
    </tei:p>
    <tei:p>
     Učení ľudia a doktori poznali už dávnejšie liečivú silu sliačskych   prameňov, medzi nimi aj niektorí bystrickí páni. Preto lekári   posielali svoje pacientky, najmä tie, ktoré mali možnosť sa tam   domácne ubytovať, užívať vodu i kúpeľ a v horách vdychovať pľúca a   otrasené nervy.
    </tei:p>
    <tei:p>
     Ale Sliač nevyhľadávali len choré panie, naopak, skoro sa toto   miesto stalo vychádzkovým a zábavným miestečkom.
    </tei:p>
    <tei:p>
     Boli to najmä nedele a sviatky, keď sem chodili okolití páni a   panie — na svojich panských kočoch alebo i skromnejších vozíkoch,   ktoré naložili pravidelne pečienkami, koláčmi a vínom každého   druhu.
    </tei:p>
    <tei:p>
     Tie nedele boli potom sviatkom okolitého panstva a rodiny   zámožných i nezámožných zemanov i bystrických patricijov, tešili sa   na ne celý týždeň. Potom tu bolo zábav, bolo i tanca pri cigánskej   hudbe, ktorá oživovala spoločnosť a ohlášala sa krásnym krajom. Pri   bielych stoloch bývali tu i mnohé dôverné porady, časové, týkajúce sa   aj ohlásenej reštaurácie. Tu sa nadväzovali známosti medzi mladými   ľuďmi a slečinkami, tu povstávali i mnohé klebietky, týkajúce sa   známych i neznámych ľudí.
    </tei:p>
    <tei:p>
     V ten čas sa tu cítila panská spoločnosť ako doma, takrečeno   „entre nous”. Nebolo ešte cudzieho živlu. Čo bolo z meštianskeho   rodu, to veľkí páni jednoducho „fumigovali”. Len niektoré bystrické   rodiny mali prednosť, že ich blahosklonne vyznamenali. Veď mali   zlata, ktorým by sa nejedna zemianska, ba aj obšúchaná barónska   korunka mohla pozlátiť.
    </tei:p>
    <tei:p>
     Len omnoho neskoršie začínala sa na Sliači rozťahovať iná, tiež   mocná spoločnosť; peňažná aristokracia. A pred touto výbojnou — tá   pravá aristokracia sa vyslovila, že dotieravou — spoločnosťou   uťahovala sa rodová aristokracia do Tatier.
    </tei:p>
    <tei:p>
     Ale vtedy, nezaveľa od čias, v ktorých sa odohráva tento príbeh,   za panovania tej prvej aristokracie, bavil sa jedno leto na Sliači   (starý Bánik mu priložil i názov vznešený) palatín Jozef.[43] Bolo to   už po viedenskom kongrese; v krajine bol obstojný pokoj a preto sa i   tento mocný pán mohol oddať oddychu v utešenom horskom zátiší.
    </tei:p>
    <tei:p>
     Pri príležitosti jeho pobytu v blízkosti Zvolena poslalo mesto   svojich vyslancov na Sliač, aby vznešenému pánovi vzdalo počesť a   pozdravilo ho v našom kraji. Alitis, hlavný mestský notár, predniesol   reč, v ktorej akoby ponosne podotkol, že naše mesto veľmi často   obťažujú ubytovaním vojska. Na to palatín povedal: — Ubi populus, ibi   obolus.
    </tei:p>
    <tei:p>
     Faninku často povolávali aj do spoločnosti okolitých rodín, kde ju   vďačne prijali a aj ľutovali. Jej muž chodil často za ňou a užíval   plným dúškom rozkoše, ktoré sa mu naskytli aj v tomto okolí. Všade   chcel vývodiť, všetko zažiť. Hojné zábavy, hostiny, ba aj nočné   lumpačky v odľahlých domoch alebo v hájnických a rybárskych krčmách.   Veľkí páni nebývajú preberaví v lokáloch, len keď im poskytnú zábavu,   akej niet v slušných miestnostiach. A tu sa neraz stalo, že z tých   nočných lokálov dostalo sa všeličo i na verejnosť, z čoho bol aj   pohoršujúci škandál, ale taká vznešená spoločnosť prižmúri jedno oko,   alebo aj obidve, keď ide o niektorého z jej údov.
    </tei:p>
    <tei:p>
     Fekete okrem toho o dušu dvoril všetkým mladým paniam a slečnám.   Ale tu si dal pozor, lebo aspoň do volieb si nechcel znepriateliť   rodiny pánov bratov, ktoré mu môžu byť potrebné. Jeho správanie bolo   ohnivé a nápadné, ale len dovtedy, kým nezbadal, že patričná slečna   upadla do jeho krážov, potom sa zvrtol a svoju pozornosť venoval   druhej. Boli z toho i slzy, i klebietky, boli medzi mladými dámami i   hnevy, ale Fekete si zo všetkého nič nerobil. Faninkina prítomnosť   predsa ako-tak zdržiavala bujného, samopašného chlapa od hrubších   výtržností.
    </tei:p>
    <tei:p>
     Boli tu i jemnocitné panie, opravdivé šľachtičné duchom i srdcom,   ktoré sa ujali Faninky, potešovali ju, i rozveseľovali, keď bolo   treba. Františka sa v láskavej spoločnosti týchto dám zotavovala, ale   nepremeškala chodiť každé ráno do malého dedinského kostolíka v   Hájnikoch, kde sa vždy skrúšene modlila.
    </tei:p>
    <tei:p>
     Spomenuté panie boli pani Benická, Radvanská a Feješová. Feješovci   prišli z Nižného Skálnika v Gemermalohontskej župe. Ján Feješ bol   všeobecne uznávaný a ctený ako učený pán a literát. Vtedy bol   úradníkom-notárom slávnej gemerskej stolice, bol inšpektorom   niekoľkých cirkevných ev. a v. sborov a predsedom učenej spoločnosti   malohontskej. Táto spoločnosť mala každý rok v mesiaci marci svoje   hlavné zhromaždenie u Feješovcov v Skálniku a v štyroch rečiach   vydávala svoje letopisy pod menom Solennia.
    </tei:p>
    <tei:p>
     Feješovci mali dcérku Liboriu, trošku útlu a slabú dievčinku a   preto prišli, aby sa zotavila.
    </tei:p>
    <tei:p>
     Benickovci mali syna Tomáša, študenta, a nebolo divu, že tu rodiny   osnovali plány pre budúcnosť svojich detí.
    </tei:p>
    <tei:p>
     Keď iné panie vychvaľovali Feketeho blýskavé vlastnosti, chválili   ho ako dokonale elegantného gavaliera, jeho skvelú výrečnosť, jeho   neobyčajnú vzdelanosť a pútavosť, skrývajúcu sa v jeho zjave, za ten   čas pani Benická, a s ňou niektoré iné, rozhodne boli proti tomuto   „gavalierovi”.
    </tei:p>
    <tei:p>
     — Jeho krása? — povedala pani Benická. — V čom je tá krása? V jeho   bledej pleti — a v očiach? (Benickovci boli blondíni.) Jeho krása je   takrečeno démonická.
    </tei:p>
    <tei:p>
     — Preto je taká podmaňujúca, — nadhodila istá mladá dáma.
    </tei:p>
    <tei:p>
     — Túto krásu nazvali Francúzi skutočne diabolskou krásou, „la   beauté de diable”. A čo je naozaj z takej krásy, v ktorej niet ani   stopy duše, dobroty a lásky? A jeho vzdelanie? To je skôr nebezpečné,   ako osožné. Ak nepostavíme svoje vedomosti do služby lásky,   neuplatníme ich v snahe konať dobro pre iných, tak všetka múdrosť   nemá ceny. A kto svojich sedem, alebo, ako sa vraví jedenásť rečí   používa, aby zakryl svoje myšlienky a v skrytosti vykonával nepekné   skutky, — tie reči nie sú toľko hodné, ako tá jedna reč, reč   materinská, ktorú nám dal sám Stvoriteľ, keď v nej vzývame s úprimným   srdcom jeho samého a láskavo sa v nej zhovárame so svojím   blížnym.
    </tei:p>
    <tei:p>
     Rozumie sa, tento úsudok o Feketem nepovedali v prítomnosti   Františkinej, lebo ju všetky, čo bližšie poznali tento nerovný   manželský pár, ľutovali.
    </tei:p>
   </tei:div>
   <tei:div type="chapter">
    <tei:head>
     Reštaurácia
    </tei:head>
    <tei:p>
     Banská Bystrica, táto „pekná mladšia sestra” starého, zanedbaného   Zvolena, sa vždy rada okrášľovala a v tomto jej pretekaní sa, s   upadnutým bratom podporovala ju vláda i mocní páni.
    </tei:p>
    <tei:p>
     V tú istú jar, keď v Bystrici mala byť reštaurácia, prestavovala   Bystrica svoj zámok. Tam, kde je teraz „promenáda”, kde si mládež   veselo poskakuje, kde v tôni bujných stromov oddychujú si starí páni   a malé detičky vo vozíčkoch i bez nich, užívajú čerstvý vzduch, tam v   tom čase boli šiance a priekopy zavše plné stojacej vody. Pri   prestavovaní sa dbalo však i na to, aby sa pôvodné tvary hradieb a   krajšie čiastky, ako niektoré bašty, zachovali na pamiatku pre budúce   pokolenia. Z tých pekných, starých hradieb vyniká zvláštna   päťposchodová bašta, v ktorej je umiestené vzorne spravované múzeum.   Za touto baštou na dosť strmom návrší rozprestiera sa katolícky   cintorín.
    </tei:p>
    <tei:p>
     Bystrica mala vždy horlivých a vzdelaných richtárov a mešťanostov,   ktorí veľmi starostlivo bdeli, aby sa mesto udržiavalo vždy vo svojej   kráse. Žiarlivo si chránili staré pamiatky a nadobúdali nové. Potom   malo toto mesto mecénov v kruhoch patricijských — a neskoršie i   zemianskych. Ale tieto kruhy si dlho boli cudzie; hrdé a sebestačné   meštianstvo nemiešalo sa do kruhov zemianskych, ale i mesto samo,   čiže magistrát, úzkostlivo chránil a bránil svoje práva voči stolici   a jej úradníkom.
    </tei:p>
    <tei:p>
     Nie div, že Bystricu pomenovali nielen peknou, ale i pyšnou. Podľa   toho i obyvateľov prezývali pyšnými Bystričanmi. Ináč ľudový humor,   neznajúci ušetriť ani také slávne mesto ako je Bystrica, poctil   posmešným menom i Bystricu, tak ako Brezno, Ľupču a Ľubietovú.
    </tei:p>
    <tei:p>
     Moštenicu, malú dedinku, neďaleko Ľupče, prezývajú od nepamäti:   Moštenica bum, preto sa hnevá na každého, kto to zavolá a rada sa   odpláca iným obciam rovnakým spôsobom.
    </tei:p>
    <tei:p>
     Bystrica má aj svoje zaujímavé dejiny, má mnohé pamiatky, ktoré si   tým skorej mohla zachrániť, že ju ušetrili od mnohých nepriateľských   vpádov, nevidela v svojej blízkosti ani jedného Turka, kým Zvolen a   okolité obce sa museli veľmi často s tureckými zbojníckymi tlupami   potýkať. Ona nebojovala, len pracovala, vzmáhala sa a —   okrášľovala.
    </tei:p>
    <tei:p>
     O bystrických pamiatkach písať na tomto mieste je nemožné.   Vykonali to inde skúsenejší, povolanejší ľudia — a boh dá — ešte i   vykonajú.
    </tei:p>
    <tei:p>
     V ten čas už i sídlo župy boli preniesli do Bystrice.
    </tei:p>
    <tei:p>
     Ešte skôr, keď zámok vo Zvolene upadal, smerodajné kruhy sa   uzniesli, že sídlo župy bude v Banskej Bystrici. Tu postavili roku   1740 terajší stoličný dom a to nielen veľkým nákladom, ale i s   neobyčajným porozumením. I dnes je to pozoruhodná budova, ktorá   zodpovedala cieľu, pre ktorý ju postavili.
    </tei:p>
    <tei:p>
     V ten čas mal župný dom dve brány. Pravdepodobne tou prvou   vchádzalo sa priamo do oddelenia, kde sú kancelárie, ako i k schodom,   ktoré viedli do veľkej radnej siene a do rozličných úradov. Druhá   brána viedla do rozsiahleho dvora, tu iste bývali koniarne — a ciene   pre koče pánov, ktorí tu bývali, alebo sa tu len istý čas   zdržiavali.
    </tei:p>
    <tei:p>
     V župnom dome je aj kaplnka, kde sa za onoho času páni pred   voľbami schádzali, aby si vyprosili „dar Ducha svätého a rozumu   dobrého” pre konanie prác, ktoré práve mali pred sebou. V tomto   župnom dome je aj stoličný archív, umiestený i chránený vo vnútornom   dvore. Okolo na prízemí i na poschodí, sú úradné miestnosti. Župný   dom mal i svoje žaláre, v tých sú pravdepodobne dnes pivnice,   práčovne, drevárne a iné nevinné miestnosti.
    </tei:p>
    <tei:p>
     Župan mal tu svoje, na ten čas, nádherné bývanie, z ktorého mohol   bezprostredne vojsť do zasadacej dvorany.
    </tei:p>
    <tei:p>
     Dvadsiateho prvého marca roku 1808 schádzalo sa panstvo zo   všetkých strán stolice do Banskej Bystrice a pred stoličný dom. V   bránach stáli župní hajdúsi v svojej originálnej uniforme,   podobajúcej sa dávnemu vojenskému vystrojeniu. Pri bokoch mali svoje   starobylé kapsy v žlto-belasých farbách.
    </tei:p>
    <tei:p>
     Páni prichádzali na kočoch na túto príležitosť zvlášť hrdých, ale   i na menej okázalých vozíkoch. Niektorí doviezli sa i na štvorke, veď   v ten čas ešte mali z čoho aj menší zemani. Jedni, tí, čo mali úrady   v samom župnom dome, zatiahli s kočmi do dvora, iní poschádzali pred   bránou a poslali koče do mesta, alebo do veľkého dvora hostinca U   raka, alebo do dvorov spriatelených zemianskych rodín.
    </tei:p>
    <tei:p>
     Všetci títo páni boli odetí do gály, akú v ten čas nosili uhorskí   zemani. Boli tu šaty z čo najjemnejšieho čierneho súkna, aj zo   zamatu, ale aj farby fialovej, tmavočervenej, takrečenej farby   červeného vína, i belasej. Mentieky lemované drahou kožušinou.   Retiazky masívne zlaté, posiate drahokamami. Šable ligotavé, ktorých   rukoväte okrášľovala vzácna tepaná práca a ozdobovali drahokamy.   Šable cvendžali, ostrôžky na čižmičkách štrngali, keď páni kráčali   sklepenou bránou a schodmi do siene. Kalpaky i kučmy, ešte bolo   chladno, ozdobené mali perami, pripevnenými v nádherných   agrafách.
    </tei:p>
    <tei:p>
     Duchovenstvo sa dostavilo so svojimi odznakmi, s červenými i   lilavými pásmi a krížom. Biskup Zerdahelyi prišiel len neskoršie.
    </tei:p>
    <tei:p>
     Prišlo panstvo i z okolitých stolíc, ale väčšina prišla až v samý   deň volieb. Pre postup deja pripomenieme pánov už na tomto   mieste.
    </tei:p>
    <tei:p>
     Z Turca prišiel Ladislav Prónay a Jozef Benický — rozumie sa, de   eadem. Z Novohradu Ľudovít Ambrózy, podžupan, z Gemera Gabriel   Serényi, z Oravy Andrej Kubíny, z Hontu Jozef Zmeškal, z Liptova   Alexander Rakovský a František Platthy.
    </tei:p>
    <tei:p>
     Všetko prítomné panstvo vošlo do zasadacej siene. Do tejto peknej   miestnosti viedli široké schody osobitným vchodom. Vo dvorane bol   obraz Márie Terézie, Jozefa II. — a podarený obraz hlavného župana   Petra Balogha-Očanského (de Ocza).
    </tei:p>
    <tei:p>
     V tento deň sa skladali úrady doterajších úradníkov a oddávali sa   odznaky úradnej moci a hodnosti týchto pánov. Prvý podžupan Jur   Radvanský, oddal ako odznak pečať stolice, potom zaujal predsednícky   stolec v neprítomnosti hlavného župana a začal svoju slávnostnú reč,   ktorá v duchu toho času a štýle znela asi takto:
    </tei:p>
    <tei:p>
     <tei:emph>
      Vážené stavy a páni!
     </tei:emph>
    </tei:p>
    <tei:p>
     <tei:emph>
      Zatým, čo sa zo srdca radujem a teším, že vás vidím v tak   značnom počte zhromaždených, ochotne síce, ale v skutočnosti nie bez   bolesti ponáhľam sa vec vybaviť, lebo to, čo sa vlúdilo do bežných   spisov, bude patrne bez významu, a prítomné zasadnutie nebude sa teda   musieť odbavovať za predsedníctva našej najmilostivejšej vrchnosti,   lebo jeho osvietenosť bola už skorej chorobou postihnutá, preto   dostalo sa nám — mne, tej cti ju zastupovať. Je ale nádej, že sa náš   milovaný najvyšší pán župan skoro uzdraví, čoho si úprimne žiadam a   dúfam, že to bude o dva dni.
     </tei:emph>
    </tei:p>
    <tei:p>
     <tei:emph>
      Okolnosť túto bude možno každému zoznať bližšie a   podrobnejšie z milostivých listov do 17. t. m., predovšetkým   uverejnenia zasluhujúcich. Vážené stavy a hodnosti, ťažká práca na   nás čaká. Máme rokovať o výsledkoch posledného krajinského snemu.   Jeho osvietenosť v pripojenom liste láskave a s dôverou nás k tomu   povzbudzuje a oprávňuje.
     </tei:emph>
    </tei:p>
    <tei:p>
     Po tejto reči, „plnej nadšenia” — tak znie zápisnica — hoci im   spôsobila bolesť zpráva o jeho osvietenosti, stavy to pochopili,   sadli na svoje miesta a začali rokovať.
    </tei:p>
    <tei:p>
     Najprv prečítali milostivý list pána hlavného župana, adresovaný   celému zhromaždeniu, datovaný 17. t. m. z Romháne, sviedčiaci o   chorobe vznešeného pána a určujúci poriadok vecí, o ktorých treba   rokovať.
    </tei:p>
    <tei:p>
     List „vážne” prečítali a „úctyplne” vypočuli. Panstvá dali výraz   svojmu poľutovaniu, keď povstali a zvolali: „Vivat, náš   najmilostivejší pán župan!”
    </tei:p>
    <tei:p>
     Nato si opäť posadali na svoje miesta.
    </tei:p>
    <tei:p>
     Potom poverili pánov Daniela Urbányiho a Ľudovíta Ostrolúckeho,   predniesť už vypracované referáty.
    </tei:p>
    <tei:p>
     Najstaršieho, i čo sa rokov týka, i čo stoličnej služby, hlavného   stoličného notára Daniela Urbányiho vždy vtedy poverili prezidovať,   keď boli voľby. Zaujal teda svoje miesto a hovoril:
    </tei:p>
    <tei:p>
     <tei:emph>
      Vážené spojené stavy! Neexkuzujeme sa, že sme všetky   funkcie, ktoré nám naša česť rozkazovala vykonať, vykonali, ale mnoho   ťažkostí sa nám postavilo do cesty, mnoho, čo sme sľúbili, ostalo   nevykonané, ale to, čo sme urobili, s tým sa môžeme   pochváliť.
     </tei:emph>
    </tei:p>
    <tei:p>
     <tei:emph>
      Zabezpečili sme verejné blaho a bezpečnosť osoby i majetku   je obstojne dobrá. Ťarchy, ktoré nám zadáva vojsko, podelili sme   systematicky, takže ani ľud, plebs, ani mešťania nepociťujú prílišnú   jeho ťarchu, lebo sme na základe zákona vymohli pre naše légie   dvestotisíc zlatých. Tieto légie boli takto podelené: Milícia   kyrysariálna: Zvolen, Pliešovce, Veľká Slatina, Očová, Badín,   Medzibrod po jednom cúgu. Pre prvé štyri obe I. centuria, pre ostatné   II. centuria. —
     </tei:emph>
    </tei:p>
    <tei:p>
     Toto sa pripomína preto, lebo vo Zvolene bolo vtedy vojsko ináč i   krysármi menované. Holeca poverili umiestením tohto vojska. (Legionis   equestris Kienmajeriana.) Urbányi pokračuje:
    </tei:p>
    <tei:p>
     <tei:emph>
      Čo sme nevykonali, je to, že od snemu nariadili zostaviť   popis jednotlivých majetkov podľa stavu a zemí, ale keďže lehota bola   taká krátka — a ťažkosti také veľké, s tou vecou sme sa opozdili, ale   program sme pripravili a len vyplnenie ostáva budúcnosti.
     </tei:emph>
    </tei:p>
    <tei:p>
     Pán notár Urbányi začal tým, že sa neexkuzujú — a predsa len   vyhovárajú.
    </tei:p>
    <tei:p>
     Po vybavení ďalších iných vecí sa zhromaždenie rozišlo.
    </tei:p>
    <tei:p>
     Na druhý deň sa zišli porobiť ešte prípravy na voľby a tu   Radvanský povedal reč, v ktorej sa poďakúva a skladá svoj úrad,   želajúc si, aby vážené stavy volili si mladšieho a lepším zdravím   obdareného, lebo on cíti na pleciach ťarchu rokov a je i   neduživý.
    </tei:p>
    <tei:p>
     Jeho reč vyznela už veľmi vlastenecky (fidei pro patria). Túto reč   všetci prítomní prijali s nadšením.
    </tei:p>
    <tei:p>
     Toto bol začiatok reštaurácie. Od toho dňa pracovali len tí, ktorí   mali vybaviť niektoré naliehavé otázky, druhí páni, tak domáci, ako i   cezpoľní, sa zabávali, dávali hostiny, chodili na hostiny, tance,   zábavy a iné kratochvíle.
    </tei:p>
    <tei:p>
     A pritom sa i kortešovalo. Fekete sa tešil, že Radvanský   zaďakoval. Len si žiadal, aby sa nenašli ľudia, ktorí by Radvanského   presviedčali, že je ešte súci i ďalej mať úrad vicišpána a mu   takrečeno ten úrad nanútiť. Teraz len získať vplyvných ľudí a   vyšvihnúť sa na predné miesto stolice!
    </tei:p>
    <tei:p>
     Po všetky tie dni Fekete temer nebol doma.
    </tei:p>
    <tei:p>
     Na každej hostine, na každom večierku bol prítomný, okrem toho   ešte s rozpustenými kompánmi trávil noci po kaviarňach a vykričaných   krčmách a pustom hýrení.
    </tei:p>
    <tei:p>
     Vicišpán Radvanský povolal všetkých pánov a panie na slávnostný   banket. Na žiadosť svojich blízkych príbuzných Antona a Jána dal sa   nakloniť, aby hostina bola v kaštieli týchto dvoch pánov. Lebo   kaštieľ Jura Radvanského bol pomerne dosť malý, hostil v ten čas už   početných cudzích hostí a nebolo by v ňom toľko miesta, aby sa všetci   pozvaní do neho spratali. Radvanský totiž obýval kaštieľ prostredný,   ktorý je od hradskej pre silnú ohradu temer neviditeľný. Na bráne   tohoto paláca je nápis:
    </tei:p>
    <tei:p>
     LAT SADUNT VITIIS CRESCUNT
    </tei:p>
    <tei:p>
     VIRTUTE TENELLA
    </tei:p>
    <tei:p>
     TURRIS LAXA JACET
    </tei:p>
    <tei:p>
     PONDERE PRESSA SUO./lang
    </tei:p>
    <tei:p>
     <tei:emph>
      Veľké veci padajú hriechom,
     </tei:emph>
    </tei:p>
    <tei:p>
     <tei:emph>
      útle veci rastú cnosťou.
     </tei:emph>
    </tei:p>
    <tei:p>
     <tei:emph>
      Krehká veža leží spadnutá,
     </tei:emph>
    </tei:p>
    <tei:p>
     <tei:emph>
      tlačená svojou váhou.
     </tei:emph>
    </tei:p>
    <tei:p>
     Starobylý kaštieľ Radvanskovcov, ktorý stojí prostred parku, je   stavaný na spôsob pevnosti. Pri samej hradskej ceste stojí ešte jedna   bašta, už sa rozpadávajúca. V tomto zámku, stavanom do štvorhranu na   poschodie, sú krásne miestnosti a veľké dvorany. V jednej z tých   veľkých komnát býval kedysi i Rákóczy, keď sa ukrýval pred svojimi   nepriateľmi. Z jednej z prízemných izieb vedie tajný východ a úzke   schody do tej miestnosti, kde sa zdržiaval Rákóczy. Touto cestou   chodili k nemu jeho dôverníci a priatelia a tadiaľto dostával   potravu. Boli tu istý čas aj Rákóczyho synovia, a to dlhší čas —   nikto o nich nevedel. Veľká sála sa odvtedy až podnes menuje   Rákóczyho sálou. Teraz sú tam, ako i v susedných izbách, uložené   cenné zbierky, starožitnosti, údajne i z Rákóczyho pozostalosti.   Rodinná obrazáreň je tiež tu, knižnica je bohatá, sú v nej veľmi   cenné diela aj z husitských čias.
    </tei:p>
    <tei:p>
     V prízemnej veľkej dvorane, ktorá bývala pri rodinných a iných   slávnostiach jedálňou, je krb, čiže kozub, do ktorého sa sprace   odrazu za voz dreva — dnes by sme povedali dva metre — a to vo   veľkých polenách. A práve vtedy dobre horí, keď je ho toľko. Muselo   to byť príjemné, keď tam praskal oheň a vrhal svoje svetlo i šíril   teplotu do veľkej panskej izby, plnej panstva v starodávnych úboroch,   šperkoch, v hodvábe a zamate. Statní páni a krásne panie pri hostine,   hudbe a speve.
    </tei:p>
    <tei:p>
     I v ten čas sa poschodilo panstvo ako už rečeno z celej župy a   ešte i z druhých stolíc. Niektorí páni doviedli i svoje panie a   dcéry, ale i bez nich bolo v slávnej stolici dosť mladých krásavíc,   ktoré vynikali nad mnohé iné. Medzi nimi bola mladušká Radvanská,   ktorá o niekoľko rokov vzbudila obdiv svojou krásou, duchom a   pôvabnosťou i na viedenskom kongrese, kde, ako vieme, zišlo sa   panstva z najvyšších kruhov a z celej Európy.
    </tei:p>
    <tei:p>
     Fekete i tu dvoril smele, zvŕtal sa tak ako na Sliači a chcel   uplatniť svoje vynikajúce vlastnosti. A iste by bol postúpil v   hodnosti, keby nebol príliš vysoko siahal.
    </tei:p>
    <tei:p>
     Veselovský s nevôľou pozoroval nebezpečnú, hazardnú zaťovu hru.   Sľúbil mu pomoc pri dosiahnutí stupňa, ktorý by na ten čas zodpovedal   aj inému, nielen ešte mladému Feketemu. Mal to byť úrad stoličného   fiškála. Veselovský dôvodil pred zaťom, že aj iní veľkí páni   postupovali len z kroka na krok. Sám hlavný župan, Peter Balogh, bol   najsamprv slúžnym. Ale Fekete chcel byť vicišpánom stoj, čo stoj a   preskočiť od seba staršieho Benického.
    </tei:p>
    <tei:p>
     Veselovský, keď mu úrad zapisovateľa, za ktorého ho pri voľbách   vymenovali, dovoľoval, odišiel do Zvolena, aby navštívil svoju   rodinku. Vtedy musela Františka byť doma, lebo zasa bola v požehnanom   stave a rodičia ju chránili pred úrazom a inými dojmami. Aj Fekete   jej naložil, aby sa zdržiavala doma, no, nie pre iné, len aby sa on   mohol voľnejšie pohybovať.
    </tei:p>
    <tei:p>
     Bývala teda mladá žena doma a uspokojila sa, že jej miesto   nebohého anjelika Pán Boh daruje iného. Dobrá Veselovská si dcérku   buď k sebe povolala, buď pri nej sedávala.
    </tei:p>
    <tei:p>
     Konečne sa minuli veselé dni príprav, kortešačiek a hlučných   zábav.
    </tei:p>
    <tei:p>
     Dvadsiateho ôsmeho marca roku 1808 schádzali sa zasa páni, a to v   hojnejšom počte ako pred týždňom, do župného domu. Prišli všetci,   domáci i cezpoľní vo svojich hrdých šatách a ozdobách. Niektorí mali   i rady a znaky hodností.
    </tei:p>
    <tei:p>
     Okrem menovaných pánov z iných stolíc boli tu zástupcovia miest,   rodín a korporácii. Za mesto Banskú Bystricu boli členovia magistrátu   a mešťanosta.
    </tei:p>
    <tei:p>
     Eszterházyovské panstvo zastupoval fiškál Schurman z Vígľaša,   prefekt Tóth a mnohí iní páni a veľmoži.
    </tei:p>
    <tei:p>
     Zástupcovia ľudu, plebs, boli Alexander Kardoš a Samuel Kalauz z   Hájnik.
    </tei:p>
    <tei:p>
     Z kňažstva bol biskup Zerdahelyi, Ján Nepomuk Miller, predstavený   slávnej kapituly, František Molnár, kanonik a Ján Lux, miestny   farár.
    </tei:p>
    <tei:p>
     Keď sa všetci zhromaždili vo veľkej zasadacej sieni župného domu,   vítal ich Jur Radvanský a vyzval prítomných, aby sa išli spolu s ním   pomodliť do domácej kaplnky na vzývanie Ducha Svätého.
    </tei:p>
    <tei:p>
     Pobožnosť odbavoval miestny farár pri asistencii iných kňazov a   titulárny kanonik dôstojný Ján Lux.
    </tei:p>
    <tei:p>
     Keď sa služby božie v prítomnosti magistrátu a veľkej väčšiny   panstva, nakoľko ich pomerne malá miestnosť prijať mohla, skončili a   keď sa všetci vrátili do zasadacej siene, Jur Radvanský navrhol   vyslať deputáciu k najvyššiemu pánu županovi do jeho obydlia a pozvať   ho na dnešné slávnostné zasadnutie.
    </tei:p>
    <tei:p>
     Zároveň oslovili aj osvieteného pána Gabriela Zerdahelyiho,   nateraz biskupa diecézy, aby deputáciu k pánu županovi viedol. V   deputácii boli: najdôstojnejší pán Ján Nepomuk Miller, predstavený   kapituly, František Molnár, kanonik; z magnátov Ladislav Prónay,   turčiansky Jozef Benický, Ľudovít Ambrózy, Gabriel Serényi, Ondrej   Kubíny, Alexander Rakovský, František Platthy, Jozef Ostrolúcky,   staručký Daniel Urbányi a sudca Karol Holec. Ján Miller vo svojej   pilne naštudovanej reči povolal hlavného župana a deputácia sa   vrátila do sály, oznamujúc zhromaždeným, že jeho excelencia o krátky   čas príde.
    </tei:p>
    <tei:p>
     Onedlho skutočne prišiel hlavný župan Balogh, starší už pán,   váženého zovňajšku, odený do čierneho odevu.
    </tei:p>
    <tei:p>
     Prítomní ho privítali postojačky hlasitým volaním: Vivat!
    </tei:p>
    <tei:p>
     Pán župan zaujal svoje kreslo, po jeho pravici pán biskup Gabriel   Zerdahelyi a tak podľa stavu a hodností iní hodnostári a stavy.
    </tei:p>
    <tei:p>
     Ctihodný starec Daniel Urbányi, už mnoho rokov hlavný župný notár,   vstal a menom všetkých hlavného župana privítal.
    </tei:p>
    <tei:p>
     Aby sme mali potuchy, ako sa vtedy rečnilo a pánom lichotilo,   prinášame Urbányiho reč aspoň vo výťahu a skrátenú:
    </tei:p>
    <tei:p>
     <tei:emph>
      Najjasnejší, najvzácnejší Domine aktualis — a najvyšší   župan!
     </tei:emph>
    </tei:p>
    <tei:p>
     <tei:emph>
      Keď si, najvyšší, zotaviac sa, vstúpil medzi nás, ktorí sme   sa tu zhromaždili, aby sme vykonali to prenesnadné dielo, ktoré   vyžaduje naplnenie predpísaných zákonov a ktorí sme sa ohliadali po   tvojej múdrej rade a po tvojej obozretnej a láskavej pomoci, ktorú   rád poskytuješ i v najväčších tvŕdzach mimo našu nádej len   obzvláštnym darom božím úplne zdravý, nemohol si nečítať na našich   čelách a nevidieť na našich tvárach už zbavených starostí a   úzkostlivosti a znepokojenia o tvoje zdravie, záblesky spoločnej   radosti, ktorá šťastne obveseľuje naše duše, dôkaz to nežnej lásky   nás všetkých k tebe. Pre nás je totiž zvrchovanou rozkošou tak účasť   pod vznešeným predsedníctvom po tvojom boku, ako i poslušnosť, ba   dokonca najdôvernejší styk s tebou. V dnešný deň, ktorý si chcel mať   slávnostným, vzhľadom na tú úlohu volebného zasadnutia celého kraja,   zvereného tvojmu rozmyslu a dôvtipu. Tie ušľachtilé pocity úcty,   oddanosti a lásky k tebe sú napodiv v nás zjednotené, no jednak nás   roznecuješ, jednak my hlboko cítime a pokladáme za zvrchovane   záslužný skutok znova si tak slávnostne uctiť, nášho najvyššieho pána   na tomto poprednom mieste najvyššej pocty a hodnosti a toto nás   povznášalo do radostných pocitov najvyššej blaženosti. Nechceme ťa   dlho zdržiavať od chválitebného volebného obradu našich predkov,   tohto znamenitého zariadenia zdedeného po otcoch, ktoré si podľa   svojej vlastnej vôle a našej rady milostivo určil na tomto mieste   slávnostne prerokovať. O to ale prosíme tvojho jemného a   múdrostiplného ducha čo najpokornejšie: dokiaľ vykonáš správu tohoto   starobylého úradu, buď mu milostivý a priaznivý, ako veľmi   zaslúžilému o štát. A keď budeš sčitovať naše hlasy pri voľbe nového   úradu, ráč spolupôsobiť k spoločnému dobru vlasti s nami, ktorí máme   ten istý cieľ. A teraz opakujeme svoje všeobecné želanie a z hlbín   srdca svojho voláme, aby si bol celému kráľovstvu čo najdlhšie   zachovaný zdravý a neporušený. Nech žije náš najvyšší pán!   Vivat!
     </tei:emph>
    </tei:p>
    <tei:p>
     Na toto srdečné volanie všetci prítomní povstali a nadšene volali:   Vivat! Vivat!
    </tei:p>
    <tei:p>
     A keď sa volanie utíšilo, Urbányi pokračoval a zakončil svoju   reč:
    </tei:p>
    <tei:p>
     <tei:emph>
      Nech žijú naši vznešení hostia!
     </tei:emph>
    </tei:p>
    <tei:p>
     Potom vstal hlavný župan a otvárajúc volebný akt, predniesol svoju   reč.
    </tei:p>
    <tei:p>
     <tei:emph>
      Slávne stavy a hodnosti! V kráľovstve, ktorého sme šťastnými   občanmi, je zvykom a platnými zákonmi ustáleno, aby sa župné úrady   volili každý tretí rok. Toto nariadenie sa svojou užitočnosťou tak   osvedčilo, že kým v ostatných veciach duch času radil k mnohým   zmenám, túto slobodu pri voľbe úradu slobodného národa otcovia naši   zachovali nám nedotknutú, ako najbezpečnejšieho strážcu našej veľkej   slobody. Ale spôsob vedenia modernej správy s množstvom práce líši sa   hodne od pôvodnej jednoduchosti — a preto sa treba dôkladne učiť,   lebo terajšia správa vyžaduje viac času. A tak stavy a páni   kráľovstva si žiadali na sneme, slávnostne konanom roku 1790, aby   jednotlivé úrady boli spravované v obciach šesť rokov. Pritom sa   nijako neobmedzila sloboda pri voľbe úradu, ani sa neporušil záväzok   zachovať oddávna potvrdené zákony. Dosiaľ je v pamäti zákon, ktorý   prináša povinnosť najvyššiemu úradníkovi zvolávať volebné   zhromaždenia v ustanovených lehotách a stavom a pánom užiť práva   slobodnej voľby. Som tu na to, aby som túto svoju povinnosť svedomite   vyplnil, o niečo neskoršie, ako by som si to želal a ako nadišla   zákonitá doba. Ale myslím, že toto predĺženie nemôže sa mi pričítať   za vinu a ak nespôsobilo zlo, zaslúži ospravedlnenie.
     </tei:emph>
    </tei:p>
    <tei:p>
     <tei:emph>
      Je tomu práve šesť rokov, čo som z milosti cisárskej   namiesto inej prijal túto župu, došiel som voľby a z úradnej moci   upevnil som úrad. Keď obdobie troch rokov uplynulo, blížili sa voľby,   hrozili žalostné pomery, ktoré velili, aby sa obsadenie úradov   predĺžilo. Voľby z predošlých rokov ma povolali, osvietené stavy a   páni, do verejného úradu kráľovstva a k starosti o štát. Keď som   všetky tieto veci štastne dokončil som tu na tomto mieste, aby som   svedomite naplnil povinnosť, ktorú mi zákon a kráľ pridelili voľbou   verejného úradu. Som tu a na prahu preťažkej našej úlohy. Prosím   pokorne toho, od ktorého všetko dobré pochodí, aby dielo, ktoré   začíname, ráčil obrátiť svojou mocnou otcovskou pravicou k sláve   svojho zvrchovaného mena a na prospech pána a kráľa nášho   najmilostivejšieho a na všeobecný vzrast blaha. Kým sa pripravím pre   dnešné dielo, osvietení páni a stavy, ráčte usúdiť, či všetko to, čo   od posledných volieb tento úrad v časoch tvrdých a neistých vykonal,   pochodí z duše poctivej a vám priaznivej.
     </tei:emph>
    </tei:p>
    <tei:p>
     Na túto obsažnú reč povstal zasa Urbányi a vo svojej podobne   rozsiahlej reči prosil pána hlavného župana, aby menom celého   zhromaždenia prijal výraz hlbokej dôvery a lásky a aby ďalej   pokračoval v svojom vznešenom a bohumilom konaní.
    </tei:p>
    <tei:p>
     Nato všetky stavy zvolali hlasité: Vivat!
    </tei:p>
    <tei:p>
     Potom prikročili k voľbe.
    </tei:p>
    <tei:p>
     Kvôli vlastnému deju musíme už na tomto mieste v krátkosti oznámiť   výsledok volieb do župných úradov.
    </tei:p>
    <tei:p>
     Hlavný župan Peter Balogh de Ocsa už vymenovaný vládou ostal   naďalej v svojom úrade. Prvý vicišpán Jur Radvanský. Druhý vicišpán   Ladislav Benický.
    </tei:p>
    <tei:p>
     Sudcovia pre pravoty vyšších: Anton Radvanský, Tomáš Rakovský,   Andrej Bendík, Ján Radvanský, L. Ostrolúcky a J. Gyürky.
    </tei:p>
    <tei:p>
     Pre pravoty nižších: Ludvik Zolnaj, Ján Nándory, Ľudovít Fekete,   Karol Holec, Ján Remenius, Raksanyi a Jankovič.
    </tei:p>
    <tei:p>
     Radvanský síce zložil svoj úrad a poďakoval sa z tejto hodnosti,   dajúc na vedomie, že by si už rád odpočinul, ale ubezpečený   priateľmi, medzi ktorými vyznačoval sa najmä Veselovský, že je ešte   so svojimi skúsenosťami v župnej správe prepotrebný, prestal sa   zdráhať a keď ho pri hlasovaní veľkou väčšinou zvolili, tak úrad   prijal.
    </tei:p>
    <tei:p>
     Fekete a jeho priatelia boli sklamaní. Mali už pripravený plán,   ako sa dostanú k cieľu, keď Radvanský padne. Fekete zaškrípal zubami   a z očú mu sršali blesky. Pozrel v tú stranu, kde sedel jeho   zachmúrený tesť, pohrúžený do svojej práce. Fekete bol presvedčený,   že Veselovský bol tiež medzi tými, ktorí Radvanského prehovorili a   ktorí mu pomohli zvíťaziť. Ale ešte poraziť i druhého, to je už   ťažšie.
    </tei:p>
    <tei:p>
     Protikandidátom Radvanského bol Benický a po voľbe prvého   podžupana kandidovali Benického na úrad druhého vicišpána. Tu boli   ešte viacerí kandidáti, a to Karol Holec, Anton Radvanský a — Ľudovít   Fekete.
    </tei:p>
    <tei:p>
     Pri vypočutí mien kandidátov ozvali sa nespokojné hlasy a pri   odovzdávaní hlasov na druhého vicišpána strhla sa taká vrava a   trma-vrma, že hlasy nebolo možno sčítať a „pre neurčitosť výkrikov”,   tlačenice a nespokojnosti nebolo možno prísť k výsledku. Medzi   skupinami bolo počuť nespokojné a zlovestné výkriky a nadávky,   ktorými sa páni navzájom poctili. Z výkrikov bolo rozoznať Holecov a   Feketeho hlas. Títo rovno žiadali nové voľby prvého podžupana.
    </tei:p>
    <tei:p>
     Konečne sa hlavnému županovi po opätovnom vyzvaní podarilo natoľko   utíšiť revoltujúcich pánov, že vypočuli návrh hlavného župana. Radil,   iste v podobných veciach už skúsený, aby sa prikročilo k výnimočnému   stavu, pre ktorý je vymenovaná komisia, skladajúca sa z nestranných   ľudí, aby oni, vzdialení od huku, v užšom kruhu zvolili druhého   vicišpána.
    </tei:p>
    <tei:p>
     V komisii boli títo páni: Fraňo, kanonik Molnár, Ján Radvanský,   Teofil Geramb, Ludvik Ambrózy, Gabriel Justh, G. Šerényi, Ladislav   Šembery, Jozef Meško, Karol Bogdányi, Ladislav Tóth — a ako   zapisovateľ Pavol Veselovský.
    </tei:p>
    <tei:p>
     Vymenovaní páni sa utiahli do susednej izby a tu vyvolili veľkou   väčšinou hlasov za druhého vicišpána Ladislava Benického.
    </tei:p>
    <tei:p>
     Keď sa páni vrátili do dvorany, predstúpil Veselovský, prečítal   hlasy a oznámil zhromaždeným výsledok voľby.
    </tei:p>
    <tei:p>
     Stál neďaleko dvier, vážny, akoby sa ho to ani netýkalo, ako   zosobnený úradník, plniaci svoje povinnosti, neochvejne, neobzerajúc   sa ani napravo, ani naľavo.
    </tei:p>
    <tei:p>
     Pred ním skupina nespokojencov a na ich čele Fekete. Stál   zachmúrený, zosobnená hrozba. Keď doznel Veselovského hlas, ozval sa   Fekete a za ním jeho priatelia:
    </tei:p>
    <tei:p>
     — Hanba, to je výsledok intríg a vyčínania kliky. To nie sú   slobodné voľby slobodných zemanov!
    </tei:p>
    <tei:p>
     Veselovský, ešte vždy držal v ruke papier, nevedel sa zdržať a   nezahriaknuť zaťa, dal sa strhnúť hnevom a rozhorčene zvolal:
    </tei:p>
    <tei:p>
     — Mlč, nepodarené, samopašné chlapčisko! Ty si chcel byť   vicišpánom, ale ani za najposlednejšieho hajdúcha si nie súci!!
    </tei:p>
    <tei:p>
     V sále bolo hrobové ticho. Každý, i ďaleko sediaci počuli túto   rozhorčenú urážku, tento výkrik rozhnevaného úradníka, ktorý bráni   práva celého zhromaždenia.
    </tei:p>
    <tei:p>
     Fekete sa vypäl a rukou hodil na šabľu. Ale ruka, trasúca sa,   ostala na rukoväti… Ústa sa mu chveli, tvár, i tak bledá, osinela,   oči sršali blesky na tesťa, ktorému stál zoči-voči. Chcel niečo   povedať, ale rozmyslel si, zaťal zuby, zaškrípal a hodil zúrivý   pohľad na Veselovského. Potom sa zvrtol a odišiel.
    </tei:p>
    <tei:p>
     Prítomní si vydýchli, ale Veselovský sa zľakol. Nie kvôli sebe,   osobne sa ho nebál, ale ako videl zúrivca, hneď pomyslel na svoju   nešťastnú dcéru, ktorá je vydaná tomuto hroznému človekovi na milosť   a nemilosť. Ó, keby sa ten biednik radšej vrhol na neho!!
    </tei:p>
    <tei:p>
     Spamätal sa, pristúpil k stolu, vzal z najbližšieho kalamára pero,   namočil ho a na lístok, ktorý si tiež vzal zo stola, napísal:
    </tei:p>
    <tei:p>
     <tei:emph>
      Drahá moja pani! Hneď, ako tento list dostaneš, ponáhľaj sa   k našej dcére, priveď ju domov a na nijaký pád ju nepusť do Feketeho   domu, lebo jej ten zúrivec ublíži. Ja ešte musím do zajtra ostať.   Paulus V.
     </tei:emph>
    </tei:p>
    <tei:p>
     Potom zavolal hajdúcha, čo stál pri dverách a rozkázal privolať   hajdúcha Martina zo Zvolena. Ten bol tiež v bráne v spoločnosti   početných panských sluhov, hajdúchov, kočišov a inej čeľade. Na   zavolanie vkročil do sály, salutoval a postavil sa do pozitúry.   Veselovský mu podal lístok a rozkázal:
    </tei:p>
    <tei:p>
     — Osedlaj si koňa — a ako len chytro môžeš uháňaj do Zvolena. Túto   kartičku dáš panej a povedz, žeby vykonali, čo im píšem. Ponáhľaj sa,   aby ťa pán Fekete nepredbehol.
    </tei:p>
    <tei:p>
     Martinko vzal kartičku, salutoval a odišiel.
    </tei:p>
    <tei:p>
     Veselovský, vždy úradník, uspokojený, že vykonal, čo pre svoju   rodinu mohol, sadol si na svoje miesto, aby vo svojom úrade vytrval   až do konca.
    </tei:p>
    <tei:p>
     Veselovský vedel, že Fekete pôjde teraz rovno domov a ako sa dá   podľa jeho zúrivosti predpokladať, môže sa pomstiť na nevinnej žene.   Tomu chcel listom čeliť a bol presvedčený, že všetko vykonal, čo   mohol.
    </tei:p>
    <tei:p>
     Po tomto búrlivom výstupe všetko išlo hladko.
    </tei:p>
    <tei:p>
     Radvanský predniesol svoju slávnostnú, miestami až tuho   vlasteneckú reč a skončil ju asi v tomto znení:
    </tei:p>
    <tei:p>
     <tei:emph>
      Dnešným dňom teda beriem zasa na seba ťarchu, veľmi dobre   oboznámený so svojimi povinnosťami. Ďakujem za dôveru, ktorú mi   preukázali stavy a beriem si to ako kalkulus ocenenia mojej práce v   minulosti. Tých, ktorí ma v tento deň svojimi hlasmi poctili, prosím,   aby i v budúcnosti mali v pamäti, koho obdarovali svojou dôverou, aby   mi, a to pripomínam vážne, i v budúcnosti preukázali tú istú dôveru,   aby ona priniesla ovocie.
     </tei:emph>
    </tei:p>
    <tei:p>
     Zápisnica hovorí, že Radvanského vyvolili jednohlasne, ale sám v   svojej reči prízvukuje, že to nebolo celkom tak, mal protivníkov, a   dobre ich poznal.
    </tei:p>
    <tei:p>
     Radvanský pokračuje:
    </tei:p>
    <tei:p>
     <tei:emph>
      Mne je tento úrad známy a starý. Poznám jeho česť a jeho   slávu, ale mňa ani jedno ani druhé nevábi, lebo pred mojimi očami   stojí vždy povinnosť, ktorú som prevzal na seba, aby som odstránil   ťarchy stránok. Konečne prosím všetkých, aby múdrou svojou radou   radili, aby lásku a dôveru svoju vždy ku mne nestrojene prechovávali   a myšlienky svoje mi otvorene zdieľali a ja sľubujem, že čo bude   možné, všetko vykonám. A tých, ktorí pre neprajné zmýšľanie, alebo   pre iné príčiny odopreli mi svoje hlasy, uisťujem pred celým týmto   vyvoleným úradom a slávnymi stavmi, že im preukážem svoju dobrú vôľu   a priazeň.
     </tei:emph>
    </tei:p>
    <tei:p>
     Keď Radvanský skončil, všetci skríkli, lebo odporci sa už   vzdialili, svoje: Vivat — a Omnes vivant!
    </tei:p>
    <tei:p>
     Na druhý deň mali ešte vybaviť niektoré veci, preto pozvali   prítomných, aby sa ešte k záverečným prácam dostavili.
    </tei:p>
    <tei:p>
     Ostal ešte i Veselovský, na svoje a svojich veľké nešťastie.
    </tei:p>
    <tei:p>
     Hajdúch Martinko uháňal na koni cestou do Zvolena, ale ani   nádherná štvorka Feketeho nelenila. Lebo ako Fekete odišiel zo   zasadacej siene, odobral sa na svoj byt, rozkázal priahať a ponáhľal   sa do Zvolena.
    </tei:p>
    <tei:p>
     Aj keď sa pekné koníky usilovali, predsa nevládali tak chytro   ťahať ťažký koč a tak uháňať, ako unášal Martinkov koník mladého   šuhaja.
    </tei:p>
    <tei:p>
     Prišiel teda Martinko hodne skôr do Zvolena a oddal panej   lístok.
    </tei:p>
   </tei:div>
   <tei:div type="chapter">
    <tei:head>
     Obeť
    </tei:head>
    <tei:p>
     Faninka prišla domov. Vlastne ona ten dom ani nepokladala za svoj   opravdivý domov. Ten jej bol ešte vždy u Veselovskovcov.
    </tei:p>
    <tei:p>
     Od matky prišla s úmyslom, že si ľahne, lebo sa veľmi zle cítila.   Bola prechladnutá, bolela ju hlava i zuby. I dušu mala chorú a smutnú   — až na smrť.
    </tei:p>
    <tei:p>
     Ale sotva vošla do izby, prišla za ňou matka, pani Veselovská.   Bolo na nej badať, že je prestrašená čo ako sa chcela premôcť, aby   dcéru nenaľakala. Pozorne jej oznámila obsah otcovho listu a ani jej   nedala času nad tým rozmýšľať, už ju obliekla do hodvábneho pláštika   a hlavu obkrútila šálom. Obe takto prišli do Veselovskovcov.
    </tei:p>
    <tei:p>
     Tu, doma, sa mladá žena cítila pokojnejšia, iba túžila po oddychu,   po tichom odpočinku.
    </tei:p>
    <tei:p>
     Veselovská bola rada, že si dcéru tak ľahko a bez prekážky   dopravila domov. Ale dlho sa netešila.
    </tei:p>
    <tei:p>
     Fekete prišiel domov, kone boli ako vyzvárané, ustaté nohy sa im   triasli. Teraz Fekete na kone nič nedbal, ako zastal koč, skočil z   neho a rovno do izby.
    </tei:p>
    <tei:p>
     Pri rachotení koča vyšli na chodbu i Feketeho sestry a matka. Keď   Fekete našiel izbu prázdnu, surovo zahrešil. Vyšiel von a opýtal sa,   kde mu je žena?
    </tei:p>
    <tei:p>
     — Od rána bola u Veselovskovcov, — odpovedala nevrlo matka, —   potom prišla, a zasa odišla.
    </tei:p>
    <tei:p>
     — Prišla po ňu Veselovská, — referovala Klára. — Videla som ju cez   oblok. — Klára vždy sedela pri obloku a pozorovala okoloidúcich.
    </tei:p>
    <tei:p>
     — Dobre! — odsekol Fekete a tak, ako bol, vyšiel bránou a pobral   sa cez námestie do Veselovskovcov.
    </tei:p>
    <tei:p>
     Matka a sestry sa neopovážili opýtať, čo je, čo sa stalo, len sa   poobzerali na seba a vošli do svojej izby.
    </tei:p>
    <tei:p>
     Faninka sa práve chcela odstrojiť, keď vošiel. Zľakla sa ho a   zľakla sa i Veselovská.
    </tei:p>
    <tei:p>
     Bol milý, usmievavý a láskavý, akoby to ani nebol ten istý človek,   čo pred niekoľko hodinami vnukol Veselovskému ťažké obavy.
    </tei:p>
    <tei:p>
     — Čo to vidím? — zvolal svojím vábnym, teraz lichotivým hlasom. —   Moja žena tu? A vari sa tu chceš i na noc uložiť, há? — A pri týchto,   položartom, nežnou výčitkou pohodených slovách vzal nemocnú ženu do   náručia, bozkával jej čelo, ústa, ruky.
    </tei:p>
    <tei:p>
     Chvela sa ako slabý prútik v jeho mocných rukách. Jeho láskavosťou   bola prekvapená a predsa sa ho bála. Pozrela na neho s pokornou   prosbou.
    </tei:p>
    <tei:p>
     — Ach, muž môj, nehnevaj sa, bola som taká chorá, smutná a slabá,   mamička ma chcú liečiť, bolia ma zuby, — hovorí mladá žena.
    </tei:p>
    <tei:p>
     — Áno, — prízvukovala matka. — Pomysli si, pán zať, taká je slabá,   veľmi chorá; tejto noci potrebuje starostlivú opateru. Veď azda nič   nebudeš mať proti tomu, keď túto noc ostane tu? Ráno ti ju privediem   zdravú, čerstvú, — dokladá Veselovská, pomýlená zaťovou neobyčajnou   láskavosťou.
    </tei:p>
    <tei:p>
     — Áno, muž môj, cítim, že tu vyzdraviem, — hovorí chorá. — A ráno   mi už bude lepšie. Prosím, nechaj ma tu, len na túto jednu noc!
    </tei:p>
    <tei:p>
     — Ale, ale, dušička, čo si myslíš? Akoby som mohol dopustiť, aby   si tu spala? Kdeže sa podejem bez teba, či som ti ničím? — hovorí a   opytuje sa tým naj nežnejším tónom a s jemnou výčitkou.
    </tei:p>
    <tei:p>
     Faninka hľadí na neho s nepokojom a úžasom. Aký je milý, aký   nežný, láskavý, už dávno taký nebol.
    </tei:p>
    <tei:p>
     Fekete vzal Faninkinu ruku, pritiahol ju k pohovke, sadol si a   vzal svoju mladú ženu tak nežne a pozorne na kolená, akoby bola   krehká porcelánová figúrka, ktorá by sa mu mohla pri strmšom dotknutí   rozsypať. Pritom jej hladkal rozpálené líčko, bozkával ruky a kolísal   ju ako malé dieťa.
    </tei:p>
    <tei:p>
     Veselovská bola bezradná, ale i ustrnutá a keď pristúpila k dcére,   aby jej napravila čepček a vlásky, Fekete vzal i jej ruku a bozkával   ju temer vrúcne.
    </tei:p>
    <tei:p>
     — Táto mamička, táto! Aká je starostlivá, či nie, moja maličká? —   Fekete pozeral z jednej na druhú svojimi záhadnými očami a lichotil   ďalej.
    </tei:p>
    <tei:p>
     — Ale, mamička mi moju maličkú ženičku kazí, ona nám doma nechce   ani jesť, a tu jej všetko lepšie chutí, — obviňoval Fekete testinú   ešte vždy žartom.
    </tei:p>
    <tei:p>
     — Nieže, nie, pán syn, teraz jej vôbec nič nechutí. I kávičku mi   pred chvíľou nechala a to je predsa jej najmilšie. Nuž a to je   prirodzené, že každá matka chce ulahodiť svojmu dieťaťu, — vyhovárala   sa Veselovská, dobrá matka. Pravda bola, že u Feketovcov nevarili   dobre. Varila tam stará Marka, a čo navarila, to muselo byť dobré.   Tak usúdila stará pani, ktorú i syn musel počúvať.
    </tei:p>
    <tei:p>
     — Moja, moja biela holubička, — lichotil Fekete a pozeral Faninke   do očú.
    </tei:p>
    <tei:p>
     Oblokami zasvietilo ešte zapadajúce slniečko. Faninka hľadela s   nevýslovným pocitom bázne, strachu, ale i veľkej únavy na svojho   muža. Tichúčko zastenala a hľadela sa vyslobodiť z jeho objatia.
    </tei:p>
    <tei:p>
     Tak i Veselovská stŕpla a nevedela, či má veriť svojim vlastným   očiam a sluchu, keď videla veľkú nežnosť a láskavosť, keď počula to   neobyčajné lichotenie a hlas, čo sa vkráda do srdca. Ako sa toto   všetko zrovnáva s mužovým listom? Či mu azda cestou z Bystrice do   Zvolena prešiel hnev a zlosť? Nevedela, čo si má o veci myslieť.
    </tei:p>
    <tei:p>
     — Len ju nechaj, pán syn, keď je už raz tu. Nechže si odpočinie,   je slabá a zmorená, veď vidíš, v akom je stave a taká žena potrebuje   zvláštnej opatery, — dokladá Veselovská — potrebuje odpočinok,   pokojný spánok.
    </tei:p>
    <tei:p>
     — Veď to môže mať i doma, však áno, srdce moje? Moja matka sa do   nás nestará a sestry ani tak, ale keby bolo treba, všetky sú hotové   Faninke pomáhať. A ja nemám na celom svete inej radosti a potechy,   len ju… Nuž dožičím jej toľko pohodlia, koľko len sama chce. Tak   pôjdeme!
    </tei:p>
    <tei:p>
     Vstal a nežne ju postavil na nohy.
    </tei:p>
    <tei:p>
     Mladá žena sa trošku potočila, ale matka ju zachytila. Pozrela   prosebne na neho a hladkala ho po ruke. V jej očiach zjavili sa slzy   a ústa sa jej triasli.
    </tei:p>
    <tei:p>
     — Bojím sa, — šepkala.
    </tei:p>
    <tei:p>
     — Čoho sa máš báť, keď som pri tebe, blázonko? — odpovedal muž,   pritisol ju ľavou rukou k sebe a pravou ju začal štekliť.
    </tei:p>
    <tei:p>
     Zasmiala sa, ale kŕčovite a z úst sa vydral bolestný vzdych,   skorej ston. Začala sa brániť, chytajúc mu ruky…
    </tei:p>
    <tei:p>
     Veselovská sa zľakla, chcela Faninku brániť, ale Fekete sa už i   spamätal a namiesto šteklenia hladkal svoju ženu nežne, láskavo a   hovoril:
    </tei:p>
    <tei:p>
     — Pomysli si len, dušička moja, čo by povedali ľudia, keby počuli,   že mladá Feketyčka nenocovala doma? Rozprávali by, že sme sa vadili,   alebo že som ti chcel ublížiť. No, pravda, či sa my vadievame?
    </tei:p>
    <tei:p>
     Fekete pozrel na Faninku a ona ako stroj odpovedala:
    </tei:p>
    <tei:p>
     — Ach, nie, my sa nevadíme.
    </tei:p>
    <tei:p>
     Nevadili sa, lebo Faninka sa neopovážila povedať mu niečo   napriek.
    </tei:p>
    <tei:p>
     Veselovská azda aby zaťa predsa len obmäkčila, doniesla napochytro   pripravenú večeru a víno. Fekete, držiac stále svoju ženu ľavou rukou   pri sebe, s chuťou si zajedol lebo už bol hladný. Vypil na dúšok   niekoľko pohárov vína, ba nútil, aby i Faninka pila z jeho pohára a   potom vstal.
    </tei:p>
    <tei:p>
     Na stoličke bol prehodený Faninkin pláštik a šál. Vzal šál a   ukrúcal do neho mladú ženu. Pritom hľadel úporne na ňu a usmieval sa   stále, maznal sa s ňou a bozkával ju, kde len mohol. Faninka to   trpela, ale ešte vždy hľadela na neho s pokornou prosbou.
    </tei:p>
    <tei:p>
     Veselovská, zachytiac šál za druhý koniec, prosila:
    </tei:p>
    <tei:p>
     — Nechaj ju tu, pán syn, už je rozohriata, znova prechladne, bude   horšie bolieť zúbok. Nechaj ju tu, len túto jedinú noc. Ani nebudem   mať pokoj, ach, ostaň, dieťa moje.
    </tei:p>
    <tei:p>
     — Mamička! — zvolala Faninka a chcela sa k matke pritúliť.
    </tei:p>
    <tei:p>
     — Ale mamička, čoho sa bojíte? — opýtal sa Fekete a ruku, ktorou   držala šál, chytil a bozkával dlhými bozkami. Veselovská si   odťahovala ruku, ale on ju držal svojou mäkkou, vlhkou dlaňou a   pokračoval:
    </tei:p>
    <tei:p>
     — Ale keď si mamička myslia, že bude lepšie, ak Faninku sami   odprevadia, nech sa páči s nami; presvedčia sa, že maličkú dobre   opatríme. Ona sa skôr uspokojí, zaspí a v spaní prejde každá bolesť i   žalosť.
    </tei:p>
    <tei:p>
     Veselovskú to nepresvedčilo. Mužove slová jej nedali pokoja. Musel   mať príčinu, nadarmo by nebol písal —
    </tei:p>
    <tei:p>
     Fekete akoby bol uhádol jej myšlienky a nepokoj, povedal:
    </tei:p>
    <tei:p>
     — Apuško prídu len zajtra. Museli ostať, bez nich by si páni   nevedeli rady, — povedal s prízvukom trpkosti.
    </tei:p>
    <tei:p>
     — Mňa nechali padnúť… — pri tých slovách sa zasmial a v tom   smiechu znelo už čosi z toho pravdivého človeka, ale pokračoval zasa   žartom:
    </tei:p>
    <tei:p>
     — Ale to nič, veď to oni ešte obanujú, všakver, srdiečko moje.   Ideme?
    </tei:p>
    <tei:p>
     Veselovská zastala im cestu k dverám:
    </tei:p>
    <tei:p>
     — Nechoďte. Nechaj mi ju tu, bojím sa o ňu, veď uznaj, pán syn,   nikto ju tak nechráni, ak matka.
    </tei:p>
    <tei:p>
     — Mamička! — zvolal Fekete, násilne premáhajúc rozčúlenie i hnev.   — Faninka je moja. Dali ste mi ju, ak sa nemýlim, dobrovoľne.
    </tei:p>
    <tei:p>
     Veselovská sklopila oči. Ach, dala mu ju dobrovoľne, to je isté,   nevydržala Feketeho pošmúrny pohľad, cítila nevoľnosť a žiaľ. Ale   Fekete pokračoval:
    </tei:p>
    <tei:p>
     — A potom, kdeže má byť žena bezpečnejšia ako pri vlastnom mužovi?   Či nie on je jej prirodzený ochranca, jej zákonitý muž?! Žena   prislúcha mužovi, on má na ňu právo.
    </tei:p>
    <tei:p>
     Ostatné slová zneli už ako hrozba, akokoľvek sa ešte usmieval a   miernil v hlase v slovách. Aby potvrdil svoje ostatné slová,   pokračoval:
    </tei:p>
    <tei:p>
     — Ona je moja, a nikto nemá práva ju odo mňa odtrhnúť.
    </tei:p>
    <tei:p>
     Veselovskú tieto slová predesili, zložila ruky a kŕčovite ich   lomila. I Faninka sa zľakla, ale ani jedna z týchto slabých žien   nemala odvahy vzoprieť sa násilníkovi. Jedine tak by to bolo bývalo   možné, keby bola Faninka rozhodne povedala: Nikdy viac k tebe   nepôjdem!
    </tei:p>
    <tei:p>
     Ale mladá žena pozrela len s nevýslovným smútkom na matku a keď ju   muž zasa nežne a láskavo privinul k sebe, keď ju bozkával na čelo a   rúčky, sama rozhodla:
    </tei:p>
    <tei:p>
     — Nuž, tak poďme, mamička. Veď on je dobrý, hľa, mamička, aký je   milý, láskavý — a pohladkala si muža nežne po tvári.
    </tei:p>
    <tei:p>
     Veselovská vzdychla. Bola premožená. On má právo na ňu, nie ona.   Dala mu ju dobrovoľne, veru áno, dobrovoľne, ba temer s radosťou…   Ach, keby len bol doma otec! Len prečo, prečo všetko tam nenechal a   neprišiel — ona, matka, nevie si poradiť…
    </tei:p>
    <tei:p>
     — Tak mamička vidí, že Faninka má rozum, ona ma veľmi, veľmi   miluje, — chlúbil sa úškľabkom.
    </tei:p>
    <tei:p>
     Čo ako nechcel, predsa bolo v tých slovách i niečo irónie.
    </tei:p>
    <tei:p>
     Faninka sklonila hlávku a zbledla. Vedela, ako jej muž nemôže   odpustiť, že poľutovala úbohého Mikuláša.
    </tei:p>
    <tei:p>
     Fekete znova ovinul šál okolo Faninky a matka jej pomáhala ešte i   pláštik založiť. I na seba prehodila Veselovská veľkú šatku a pobrala   sa za mladým párom. Bolo jej smutno, veľmi smutno, hoci si v duchu   opakovala: nemožno, aby jej ublížil, veď aký je milý, láskavý, nežný   a potom, veď vie, čo Faninku čaká…
    </tei:p>
    <tei:p>
     Celou nedlhou cestou cez námestie bol zhovorčivý a sľuboval   Faninke, že na jar pôjdu cestovať. Ale ona s hanblivým úsmevom   vravela:
    </tei:p>
    <tei:p>
     — Ach nie, ja vtedy nebudem môcť cestovať, mňa tu bude držať náš   malý anjelik.
    </tei:p>
    <tei:p>
     A pri pomyslení na to, čo ju očakáva, utíšila a uspokojila sa.   Verila, že jej toto dieťatko už bude žiť a posvätí mu svoj život.
    </tei:p>
    <tei:p>
     Blaženým úsmevom pozrela aj na muža aj na matku. V tej chvíli   podobala sa Madonne, aké maľujú nadšení maliari. Veselovská videla v   svojej dcére vždy novú krásu a srdce sa jej chvelo radosťou i žiaľom   a pozerajúc na chrám, čo bol opodiaľ, vzdychla si: Svätá Matka Božia,   chráň moje dieťa! A prežehnala sa svätým krížom.
    </tei:p>
    <tei:p>
     Keď vošli do brány Feketovie domu, pocítili silný zápach   harmančekového odvaru a akejsi silice. V bráne stretli sa s   najmladšou Feketeho sestrou, so Ziou, ktorá ich vítala a jej úbohá,   nepekná tvár skrivila sa úsmevom, ktorý mal byť milý.
    </tei:p>
    <tei:p>
     — Ktože je chorý? — opýtala sa Veselovská.
    </tei:p>
    <tei:p>
     — Maminka majú kŕče a bolí ich hlava, — povedala Zia nedbale.
    </tei:p>
    <tei:p>
     — Iste si pokazili žalúdok, — poznamenal Fekete posmešne. A už   otváral dvere naľavo, vedúce do izby, v ktorej s Faninkou bývali.   Teraz mali len tieto izby, tamtie na poschodí boli cez zimu   neobývané. Stará pani nedovolila, aby sa tam kúrilo.
    </tei:p>
    <tei:p>
     Izba, nie veľmi široká, skôr dlhá, bola pekná, sklepená. Obloky na   ulicu zamrežované, ako v tom čase všade. Teraz už boli v nich kvety v   pukoch, medzi nimi i malý kriačik rozmarínu.
    </tei:p>
    <tei:p>
     Zdnuky viseli biele vyšívané záclony.
    </tei:p>
    <tei:p>
     Náradie vzácne, ale nie jedného slohu. Bolo toho tu toľko, koľko   sa len spratalo a všetko potrebné veci. Na jednej stene povešané   staré, cudzozemské zbrane, i tunajšie nové. Na kasni hodiny cudzej   práce a iné pamiatky z Feketeho ciest. Na druhej strane, na tej od   brány, bola veľká kachľová pec, ktorá sa zvonku kúrila a pri nej   starý, azda už dvestoročný kozub. Pri kozube lavička peknej práce. V   kozube horel oheň, pec bola teplá. Okrem niekoľko kasní boli tu dve   postele, na prostriedku okrúhly stôl a na ňom porozkladané písma a   knihy. Kníh a písem nesmel sa nikto dotknúť.
    </tei:p>
    <tei:p>
     Faninka vkročila do izby, ale hoci v nej bolo teplo, zamrazilo ju.   Bolo tu troška dusno a vlhko. Fekete ako vkročil zhodil čiapku a   potom dolomán na posteľ. Odpásal si šabľu a položil ju na stôl na   písma.
    </tei:p>
    <tei:p>
     — No tak, hrdlička moja, teraz sme už doma. Vidíš, tu je teplúško,   tu je dobre, hneď si môžeš ľahnúť do svojej bielej postieľky a keď   zaspíš, prestane všetka bolesť. Hľaďže, mamička ti pomôžu a sestry ťa   obslúžia.
    </tei:p>
    <tei:p>
     Zia ešte vždy stála pri dverách a dívala sa na brata, akoby ho   teraz po prvý raz videla. Takého ho nepoznala, veď v dome nemal pre   nikoho nežného a láskavého slova. A teraz, ako sa rozplýva v   ľúbezných slovách! Veru, táto i tak nie pekná deva, bola v tom nemom   údive rovno špatná a akoby hlúpa. A jej údiv sa stupňoval, keď videla   ako brat otvoril tašku, ktorú kočiš doniesol z koča, vyňal z nej   cukrovinky, u Feketovcov nevídané a po jednom ich pchal trpezlivej   Faninke do úst. Tu úbohá sestra nevedela, či sa jej to sníva a či sa   jej ináč vždy spurný brat tak premenil?
    </tei:p>
    <tei:p>
     — No, čo tu stojíš, a dívaš sa, ako…?! — osopil sa na ňu brat, keď   sa obrátil k sestre a videl ju tu stáť, ako zosobnený úžas. Jeho tvár   sa razom premenila, keď rozkazoval:
    </tei:p>
    <tei:p>
     — Nestoj tu! — povedal miernejšie, lebo si uvedomil, že Veselovská   a Faninka hľadia na neho. — Choď do kuchyne, pripravte horúci punč s   citrónom a s rumom, ponáhľaj sa! — povedal a zaškaredil sa na ňu.
    </tei:p>
    <tei:p>
     Dievča vybehlo z izby, ani nevedelo ako. V kuchyni rozprávala   Kláre, čo skúsila v Lajošovej izbe.
    </tei:p>
    <tei:p>
     Faninku uložili do postele a Veselovská si prisadla k nej, držala   jej ruku v svojej. Ako rada by presedela takto pri svojom dieťati   celú noc.
    </tei:p>
    <tei:p>
     Fekete otvoril zásuvku kasne a prehŕňal sa v rozličných   väčších-menších skrinkách. Našiel, čo hľadal. Bol to prsteň s pekným   opálom. Pritom vždy hovoril tu žartovne, tu veselo a lichotil žene i   matke. Prsteň priniesol k Veselovskej a ukázal jej ho. Veselovská   obdivovala krásny opál. Fekete zažal hrubú vysokú sviecu v   striebornom svietniku a pri jej svetle spolu obdivovali hru farieb,   ktorú vyvolal mihotavý plameň sviece.
    </tei:p>
    <tei:p>
     Potom položili sviecu na stôl, a keď mu Veselovská podávala   prsteň, vzal ho a chytiac Veselovskej ruku, natiahol ho na jej   prst.
    </tei:p>
    <tei:p>
     — Maminka má krásne ruky, len trošku zrobené. Nepristane ten   prsteň na mamičkinu ruku? — opytoval sa Faninky, ktorá už-už   zatvárala očká. A pritom opätovne bozkal Veselovskej jednu i druhú   ruku.
    </tei:p>
    <tei:p>
     — Ach, opál, — povedala Veselovská prekvapená, ale i nemilo   dotknutá. — Opál prináša ženám žiaľ a bolesť, vezmi si ho, pán syn,   opál nemám rada.
    </tei:p>
    <tei:p>
     Ale Fekete prsteň už neprijal.
    </tei:p>
    <tei:p>
     — To bude na pamiatku dnešného večera, — povedal.
    </tei:p>
    <tei:p>
     Prišli obe sestry a priniesli na tácni poháre s horúcim punčom i   piškóty. Fekete ako domáci pán veselo častoval matku i dcéru. Faninka   hneď začala driemať, ako malé dieťa, uspokojila sa a tichým úsmevom   zaspala.
    </tei:p>
    <tei:p>
     Veselovská sa zohla nad ňu, šepkala vrúcnu modlitbu a bozkala ju.   Faninka ešte raz pozrela a v polospaní povedala:
    </tei:p>
    <tei:p>
     — Mamička, nech ma prežehnajú. — Matka to i urobila a hľadiac na   dcéru, stála tu, nemohla sa od nej odtrhnúť.
    </tei:p>
    <tei:p>
     Fekete už držal veľkú šatku, aby ju založil testinej na plecia.   Zbadala, že si žiada, aby už odišla. Myslela si, že je ustatý, iste   mnoho skúsil tento deň, chce si odpočinúť. Nemožno, aby Faninke   ublížil.
    </tei:p>
    <tei:p>
     Pozrela na neho i na spiacu dcéru. Čo videla, ju uspokojilo. On,   dokonalý gavalier, nežný a láskavý manžel, nie, nemožno, aby tejto   svätici ublížil.
    </tei:p>
    <tei:p>
     Pošla k dverám, ale ešte odtiaľ sa vrátila pobozkať ružovú   tváričku milovaného dieťaťa. Aká bola Faninka v tú chvíľu krásna!
    </tei:p>
    <tei:p>
     Ale už tu stál Fekete a čakal, kedy pani matka odíde. Ako   Veselovská vyšla, vyšiel i zať a zamkol za sebou dvere. Ešte ju   ponúkol, aby šla pozrieť matku.
    </tei:p>
    <tei:p>
     Stará pani už ležala v alkovni. V izbe bolo svetlo, svieca na   stole a pri stole sedeli obe dcéry.
    </tei:p>
    <tei:p>
     Z alkovne ozval sa hlas starej ženy:
    </tei:p>
    <tei:p>
     — Ktože je?
    </tei:p>
    <tei:p>
     — Ja som to, pani matka. Odprevadila som Faninku a teraz idem   domov. Len som prišla kuknúť, ako sa majú? — hovorí Veselovská,   pokročiac k dverám alkovne.
    </tei:p>
    <tei:p>
     — Nuž, akože by som sa mala? Zle sa mám, — odpovedala stará pani.   — Zasa ma tá kolika trápi, som len nešťastná osoba! — žalovala sa   chorá. — A oni čo, pani matka?
    </tei:p>
    <tei:p>
     — Prišla som s Faninkou, chudinka, je akási slabá, — hovorí   Veselovská.
    </tei:p>
    <tei:p>
     — Ach, čože tam slabá, rozmaznaná je, nech prepáčia, pani matka,   ale čo je pravda, je pravda, rozmaznali si ju. Pravda, jedináčka, veď   by oni vychovali deti, keby ich bolo zo šesť, ako som ja, psota,   mala.
    </tei:p>
    <tei:p>
     — No, nejdem ich už dlho unúvať, dobrú noc, pani matka! — povedala   Veselovská a šla k dverám.
    </tei:p>
    <tei:p>
     — Dobrú noc, — ozvalo sa z perín…
    </tei:p>
    <tei:p>
     Veselovská šla na ulicu. Až potiaľ ju vyprevadil zať. Ako odišiel,   pribehla za ňou Klára a chytila Veselovskú za ruku.
    </tei:p>
    <tei:p>
     — Odprevadím ich, — povedala. — Musím ísť k Mamojčíčke, —   vyhovárala sa. Veselovská dobre vedela, že Klára má niekde   dostaveníčko, ale nepovedala nič.
    </tei:p>
    <tei:p>
     Bola už noc, keď Veselovská prišla domov. Radšej by sa ešte bola   vrátila. Všade jej bolo pusto, prázdno. Ani po Františkinom vydaji   necítila tak jej neprítomnosť ako teraz. Uvedomila si všetko, čo sa   dnes prihodilo. Nemala ju pustiť od seba… Len keby už bolo ráno, aby   videla, že sa minulo nebezpečenstvo, ktorého sa otec bál. Veselovská   si ľahla a po dlhom bdení konečne zaspala.
    </tei:p>
    <tei:p>
     Ulice i tak prázdne, boli pusté. Drobný dáždik sa púšťal, zem   voňala jarou. Noc bola tichá a tmavá.
    </tei:p>
    <tei:p>
     Vojenská stráž, ako vždy, chodila popred rady domov.
    </tei:p>
    <tei:p>
     Jeden vojak vo svojom ťažkom vyzbrojení kyrasíra strážil rad, kde   stál radný dom. Jeho krok ani nebolo počuť po nedláždenej zablatenej   ceste, povedľa záhradiek, ktoré si mešťania znova opravili a   obrobili.
    </tei:p>
    <tei:p>
     Okolo jedenástej, prechádzajúc popred Feketovie dom, počul krik a   plač rozlievať sa z domu. Potom bolo počuť akoby padanie akýchsi   ťažkých predmetov a buchot na dvere. „Rata, ľudia!” ozval sa zúfalý   ženský výkrik. Vojak zastal, načúval. Mal rozkaz pri podozrivom huku   vojsť do domu obyčajného mešťana. Zemiansky príbytok bol spopod toho   rozkazu vylúčený. No, mal právo i tu násilne vymáhať si vstup do   domu, keď počuje tri razy zavolať: rata, alebo: pomoc. Načúval. Krik   neustával a ešte počul: rata!
    </tei:p>
    <tei:p>
     Potom nasledovalo ešte buchnutie, ako keď sa niekto vráža do   dverí. Vojak zabúchal na vráta a zavolal: „Otvorte!” Ale z domu sa   neozval nikto. Čakal, počul, že ktosi prebehol bránou, i jedny dvere   vrzli, počul i bosé nohy capkať po skalách, ale nikto mu nešiel   otvoriť. Postál ešte chvíľku, a keď sa po tretie neozval výkrik,   volajúci pomoc, šiel ďalej. Myslel si, vadili sa, teraz sa už   pomerili… Oblokmi nevidel nič, len tak, akoby kdesi vo dvore prebehlo   svetlo; videl to cez škáru v bráne.
    </tei:p>
    <tei:p>
     Ale na druhom boku zablyslo sa malé svetielko. To už bola stará   Marka, keď prišla so sviečkou z kuchyne do paninej izby.
    </tei:p>
    <tei:p>
     Zia sa už skorej zobudila a volala v tme:
    </tei:p>
    <tei:p>
     — Maminka, maminka, či nepočujú, Faninka plače a volá.
    </tei:p>
    <tei:p>
     — Čože má plakať? Iste ju bolia tie zuby, veď to tak býva, — dudre   stará.
    </tei:p>
    <tei:p>
     Z dvora prišla i Klára. Domov sa dostala dvermi v múre, ktoré   viedli zo záhrady do poľa „za múry”. I tá hovorí:
    </tei:p>
    <tei:p>
     — Ale, maminka, Faninka veľmi kričí, treba ísť pozrieť, čo jej   je.
    </tei:p>
    <tei:p>
     — Nestaraj sa, ľahni si, kde si sa zasa túlala? — šomre stará.   Stará Marka a obe dievčatá stoja pri dverách a načúvajú: Mariša   hovorí:
    </tei:p>
    <tei:p>
     — Musí zle byť, darmo by tak mladá pani nekričali. A ešte:   rata!
    </tei:p>
    <tei:p>
     — Už je ticho, — povie Klára.
    </tei:p>
    <tei:p>
     — Ľa, už je ticho. Mazne sa, keby jej tu hneď mamička bola a   boľavé miesto fúkala, — šomre stará. — Iste sa povadili, Lajo prišiel   domov namrzený a niečo jej povedal, nuž a ona hneď do plaču. Viem to   zo skúsenosti. Ale medzi manželov sa netreba miešať, lebo muž so   ženou, ako deti pod stenou. A teraz spať. Zasa sa mi noc   pokazila.
    </tei:p>
    <tei:p>
     Mariša odchádza zasmušená do kuchyne, dievčatá uzimené, keď sa   presvedčili, že na druhej strane všetko stíchlo, vošli do svojich   postelí.
    </tei:p>
    <tei:p>
     Ráno stará pani dlhšie spala, ani dievčaťom sa nechcelo vstať, len   Mariša chodila znepokojená po dome. Proti obyčaji sa Fekete nehlásil,   nebolo ho počuť ani v izbe, ani na dvore hrešiť sluhov a obzerať   kone.
    </tei:p>
    <tei:p>
     Osmelila sa, klopala na zamknuté dvere, ale z izby sa jej nikto   neohlásil. Vojde k panej a ku slečnám.
    </tei:p>
    <tei:p>
     — Tí mladí akosi dlho spia, pani urodzená! — hovorí verná slúžka s   istou starosťou.
    </tei:p>
    <tei:p>
     — Nuž, keď spia, tak ich nechaj spať, — odvrkla stará pani, ktorá   bola obyčajne za rána zlej vôle.
    </tei:p>
    <tei:p>
     — Ale to je proti ich zvyku, — dôvodí Mariša.
    </tei:p>
    <tei:p>
     — Nuž, zaklop im na dvere, — radí pani.
    </tei:p>
    <tei:p>
     — Už som urobila, keby ešte pani urodzená oprobovali.
    </tei:p>
    <tei:p>
     Pani sa dvíha a stone:
    </tei:p>
    <tei:p>
     — Ešte toto mi chýbalo, nemám dosť trápenia a ešte nejaká   nepríjemnosť ma čaká.
    </tei:p>
    <tei:p>
     Šomrajúc sa obliekla, ide k dverám, Mariša a dcéry za ňou, klope   na dvere a volá:
    </tei:p>
    <tei:p>
     — Lajoš, Lajoš, či ešte spíte? Čože nevstávaš? Počuješ? Ohlás   sa.
    </tei:p>
    <tei:p>
     Z izby nič. Teraz chápe, že je tam čosi v neporiadku. I ľudia sa   zastavujú na ulici.
    </tei:p>
    <tei:p>
     — Pani urodzená, zavolám pána Langeho, pána suseda.
    </tei:p>
    <tei:p>
     A už beží. Medzitým, ako na zavolanie, zastavil sa tu i sused   Róth, zeman, a podľa toho bol s Feketovci spriatelený. A prišiel aj   Samuel Huszágh.
    </tei:p>
    <tei:p>
     Títo páni spolu s kupcom Karolom Langom, najprv búchali na dvere a   keď to ostalo bez výsledku, vypáčili dvere násilím.
    </tei:p>
    <tei:p>
     Medzitým ktosi zavolal i mestský úrad a oficierov.
    </tei:p>
    <tei:p>
     Dvere boli zdnu zabarikádované. Keď sa pánom podarilo odtisnúť   prekážku, zhrozili sa nad tým, čo hneď pri dverách videli. Pri samých   dverách kopa perín a v perinách v krvi ležala zakutaná mŕtva Faninka   Veselovská. Mala veľa rán od šable, ruky, ktoré sa chytali šable, aby   odrazili údery, boli dorezané a ako sa ešte bránila a utekala k   dverám, chytala sa dvier a steny, tade bolo poznať dlaň i prsty   úbohej, do smrti umučenej ženy. Desný to bol pohľad na mladú ženu a   matku. Život mala rozpáraný a zo strašnej rany vyzerala malinká rúčka   dieťaťa…
    </tei:p>
    <tei:p>
     Na stole, na rozložených písmach, bola dokrvavená šabľa. Divnou   náhodou bol práve na tom istom mieste dokument, listina z pravoty   Jakuba Švarca. Tu bola i listina, kde stálo:    LAT„Deliberatus est”./lang
    </tei:p>
    <tei:p>
     Tieto listiny s uschnutou krvou na nich sú zachované v stoličnom   archíve.
    </tei:p>
    <tei:p>
     Stoličky boli porozhadzované, aj iné náradie v neporiadku, všade   stopy zúfalého zápasu.
    </tei:p>
    <tei:p>
     Lange a Huszágh boli prví, ktorí vkročili do izby, za nimi vošli   oficieri, úrad a potom i nepovolaní svedkovia tejto hroznej tragédie.   Páni hľadali vraha. Sedel v kúte pri kozube na lavičke. Bol   polooblečený, vidno, že ani nespal. Len kabát, atilu, mal vyzlečený,   ale nohavice, čižmy a na nich strieborné ostrohy, mal ešte na sebe.   Rukávy na košeli vysúkané, ruky i košeľa zakrvavená. Vlasy mu viseli   v neporiadku do bledej a nadúchanej tvári. Oči pozerali pred seba s   otupeným výrazom. Ani sval sa nepohol na jeho nabubrenej tvári.
    </tei:p>
    <tei:p>
     Lange, ako videl, zvolal:
    </tei:p>
    <tei:p>
     — Človeče, čo si to urobil!
    </tei:p>
    <tei:p>
     — Keď si zeman, čo si už i seba nepreklal tou šabľou? — povedal   Huszágh.
    </tei:p>
    <tei:p>
     Vtedy Fekete si s nožnicami na papier pichal poza nechty a povedal   hlasom tupým, neprirodzeným:
    </tei:p>
    <tei:p>
     — Ja nie! — a na slová Huszághove: —
    </tei:p>
    <tei:p>
     — Keď to bolí.
    </tei:p>
    <tei:p>
     Od dvier sa ozval akýsi hlas:
    </tei:p>
    <tei:p>
     — A túto to nebolelo, ty mordár, jaj, vyvliecť ho, obesiť ho!
    </tei:p>
    <tei:p>
     Richtár Vachot predstúpil:
    </tei:p>
    <tei:p>
     — Ticho, tu má právo hovoriť len úrad.
    </tei:p>
    <tei:p>
     Ale brána sa naplnila ľudom, ktorý hrozivými slovami dobíjal sa   dnu. Oficieri zastali pri dverách a bránili prístup do izby.
    </tei:p>
    <tei:p>
     — Nabok, povedal jeden z nich. Na kamennej dlažbe bolo počuť ťažké   kroky vojakov. Jeden z nich komandoval, aby obstúpili a chránili   vraha.
    </tei:p>
    <tei:p>
     Už to bolo veľmi potrebné, lebo rozhorčený ľud kričal:
    </tei:p>
    <tei:p>
     — Dajte ho sem, bezbožníka, diabla, vyvlečte ho, zabite ho ako   psa!
    </tei:p>
    <tei:p>
     Iní zasa:
    </tei:p>
    <tei:p>
     — Obesiť ho, hoci je zeman!
    </tei:p>
    <tei:p>
     Lange, ktorý bol medzi ľudom obľúbený, pokúsil sa krotiť rozľútený   dav.
    </tei:p>
    <tei:p>
     — Ticho, ľudia boží, nechajte súdiť tých, ktorým súd patrí.   Nebojte sa, aj jeho budú súdiť! Aj na neho je zákon!
    </tei:p>
    <tei:p>
     — Zákon?! — kričí jeden z chudobnejších mešťanov. — Pamätajte,   tomu sa nič nestane! Lotor, zbojník, ale my, my bedári, musíme smrť   smrťou zaplatiť!
    </tei:p>
    <tei:p>
     Vtom počuť nárek, a pomedzi ľud sa prediera Veselovská,   nasledovaná svojimi služobnými.
    </tei:p>
    <tei:p>
     Prostovlasá, ako bláznivá, s krikom a plačom vbehla do brány.   Ľudia, čo ju poznajú, ustupujú, niektoré ženy hlasným nárekom vítajú   nešťastnú matku a vykrikujú kliatby na hlavu vrahovu.
    </tei:p>
    <tei:p>
     Nešťastná mať hodila sa na bezduché, dorúbané telo dcérino. Kričí   v sebaobviňovaní:
    </tei:p>
    <tei:p>
     — Dieťa moje, ja som ti príčina: Oh, že som ťa dala tomu   zbojníkovi, aha, a ešte mi, ako na posmech, dal opál, že na pamiatku.   Tu ho máš — a zahodila v tú stranu, kde stál Fekete, prsteň…
    </tei:p>
    <tei:p>
     Pristupujú k nej panie, jej známe, s úprimnou sústrasťou a hľadia   ju potešiť.
    </tei:p>
    <tei:p>
     — Beda, jaj beda mi, nešťastnej, čo povie otec, veď si nám ty bola   jediným potešením, svetlom našich duší!
    </tei:p>
    <tei:p>
     Všetci s ustrnutím hľadia na úbohú matku. Jediný Fekete, obklopený   vojakmi, chránený oficiermi a radnými pánmi, stál bez pohnutia,   ľahostajný, akoby sa ho celá táto vec ani netýkala.
    </tei:p>
    <tei:p>
     Prišiel i mestský fyzikus, obzrieť mŕtvolu. Nebolo ťažko odhadnúť   príčinu ani spôsob smrti… Rozkázal previesť mŕtvolu do rodičovského   domu.
    </tei:p>
    <tei:p>
     Radní páni prezreli ešte izbu. Vzali zo stola šabľu a rozhádzané   písma. Pre nebezpečenstvo, žeby nemali dosť moci odviesť vraha do   mestského domu, prijali návrh dôstojníkov, že ho odvedú pod vojenskou   strážou do zámku. Vtedy zámok už nepatril privátnej rodine, ale   korune.
    </tei:p>
    <tei:p>
     Dôstojník komandoval:
    </tei:p>
    <tei:p>
     — Zviažte ho, a odveďte do zámku!
    </tei:p>
    <tei:p>
     Kapitán holou šabľou kliesnil cestu. Ľud ustupoval ako skrotená   šelma, hotová hodiť sa na korisť. Ľud nenávidel vraha i vtedy, kým sa   vozil na štvorke a nenávidel ho i teraz.
    </tei:p>
    <tei:p>
     Za vrahom niesol poddôstojník zakrvavenú šabľu.
    </tei:p>
    <tei:p>
     Za nimi ešte vždy rozčúlený zástup, ktorý cestou do zámku   rástol.
    </tei:p>
    <tei:p>
     — Hľa, ešte mu dajú aj telesnú stráž, aby mu nikto neublížil!
    </tei:p>
    <tei:p>
     — Hej, veď na neho neplatí zákon: oko za oko, zub za zub!
    </tei:p>
    <tei:p>
     — Oni nás smú hanobiť, naše dcéry a ženy prenasledovať, oni smú   zabíjať, vraždiť.
    </tei:p>
    <tei:p>
     — Ticho, vedú ho do zámku!
    </tei:p>
    <tei:p>
     — Ej, veď náš starý zámok, ako stojí, nemal ešte takého väzňa, ako   je tento. A ten už videl národa, čo sa v ňom premlel, všakového.
    </tei:p>
    <tei:p>
     — Ale taký lotor ešte v ňom nebol.
    </tei:p>
    <tei:p>
     — Nabok, ide pohreb, — zvolali prední zo zástupu.
    </tei:p>
    <tei:p>
     Pohrebný sprievod šiel práve proti tomuto nie menej smutnému   sprievodu. A ako sa oba sprievody stretli, a tí, čo niesli rakev,   troška zastali, vyskočil Fekete, vytrhol sa z rúk vojakov, kopol do   jedného z nosičov. Chcel do rakvy, ale ju nezasiahol…
    </tei:p>
    <tei:p>
     A teraz sa zástup hodil na vraha. Málo chýbalo, že ho nedostali do   rúk, len veľkému úsiliu vojenskej moci sa podarilo obrániť ho pred   rozzúreným ľudom. Ináč by ho boli lynčovali.
    </tei:p>
    <tei:p>
     Konečne sa dostali do zámku. Keď sprievod prešiel prvou bránou,   zatvorili ju, ľud ostal vonku a vraha odviedli do väzenia.
    </tei:p>
    <tei:p>
     V dome nešťastia radní páni čo tam ostali, bránili prístup do   izby. Medzi tými, čo sa ešte predrali dnu, bola Mamojčíčka, na chrbte   so Zuzkou. Zuzka sa spustila na zem a ľahla si k Faninke, skrčiac sa   ako verný psík. Pri tom kvílila spevavým hlasom, nariekala a   rozprávala, že ona to vedela, že ten, čo škrtí a kántri cudzie ženy,   raz zabije i svoju vlastnú.
    </tei:p>
    <tei:p>
     Veselovská už ani plakať nevládala. Bola ako umučená. Len   kedy-tedy vykríkla v zúfalom žiali, potom upadla do kŕčov. Ťažko   skúšanú matku obstáli panie, potom ju odviezli na koči domov. Fyzikus   jej dal nejaký liek a tak sa dala odviesť.
    </tei:p>
    <tei:p>
     Kým písali zápisnicu, panie sa postarali, aby Faninkinu mŕtvolu   previezli do rodičovského domu. Vyložili ju na Feketovie koč, ostatný   raz ju odviezli kone, teraz už vysilené a skazené.
    </tei:p>
    <tei:p>
     Radní páni na čele s richtárom Vachotom, Dušekom a inými, ako aj s   prvými svedkami odhalenej vraždy, prezreli izbu, kázali vyniesť, čo   súviselo s Faninkinou smrťou a potom ju zatvorili, dvere   zapečatili.
    </tei:p>
    <tei:p>
     Stará Feketová po prvom ohromení a niekoľkorakom výbuchu žiaľu nad   svojím nešťastím, sa skoro spamätala. Ako videla, že radní páni idú   izbu úradne zatvoriť, požadovala si veci, ktoré údajne patria jej.   Niečo si hneď pobrala, ale iné úrad nedovolil odniesť. Bolo v tej   izbe mnoho vzácnych vecí, o ktorých sa napísal inventár. Podľa neho   vidno, že vrah mal veľmi cenné, z cudziny pochádzajúce predmety,   najmä zbrane.
    </tei:p>
    <tei:p>
     Na pohreb Františky Feketovej dostavilo sa panstvo z celej   Zvolenskej stolice a nakoľko bolo možné pre krátkosť času, prišli aj   páni z blízkych stolíc. Pohreb bol na tretí deň po smrti úbohej   mladej panej, 1. apríla roku 1808.
    </tei:p>
    <tei:p>
     Veselovská ležala chorá v ťažkej horúčke. Chvíľkami bola pri   povedomí a vtedy jej plač a nárek bol srdcervúci. Ináč blúznila a v   tých bludných predstavách videla svoju dcéru v rozličných podobách a   veku. Zavše z kŕčovitého plaču upadla do kŕčovitého smiechu. A to bol   vždy najvyšší stupeň choroby, ktorého sa i lekár i domáci   obávali.
    </tei:p>
    <tei:p>
     Pohrebný sprievod bol taký veľký, že obyvatelia Zvolena, ani tí   najstarší, o takom návale ľudstva neslýchali a ešte mnohé roky   spomínali aj detné deti na tento smutný sprievod.
    </tei:p>
    <tei:p>
     Pri hlavnom vchode do rímskokatolíckeho chrámu musel sprievod   zastať, kým rakvu, ozdobenú kvetmi a vencami vniesli páni zemani vo   svojich smútočných, ale i tak nádherných úboroch do kostola. Stisk   bol veľký a aby sa sprievod mohol obrátiť, hneď pri dverách smerom ku   kaplnke, do krypty ktorej mali rakvu uložiť, zastali tí, ktorí šli za   rakvou.
    </tei:p>
    <tei:p>
     Pri samých dverách tesne opretý o stenu stál starý, biedny, šedivý   a otrhaný žobrák. Ako sprievod zastal, Veselovský bol rovno vedľa   žobráka.
    </tei:p>
    <tei:p>
     — Pán veľkomožný, ich milosť — prehovoril žobrák.
    </tei:p>
    <tei:p>
     Veselovský ako z ťažkého sna zobudený, pozrel na žobráka.
    </tei:p>
    <tei:p>
     — Teraz sme si rovní, — pokračoval žobrák a smutne potriasol   hlavou.
    </tei:p>
    <tei:p>
     — Áno, Ondro, rovní v ťažkom zármutku.
    </tei:p>
    <tei:p>
     — A, pán veľkomožný, tak, ako je Boh na nebi, tak je to istá   pravda, že ruka, ktorá vašu prekrásnu dcéru pripravila o život,   skazila i moju.
    </tei:p>
    <tei:p>
     — Ale, amice, mňa darmo obviňuješ, ja som jej nie na vine, urobil   som, čo som mohol — ale tá istá ruka —
    </tei:p>
    <tei:p>
     Ostatné slová sa už stratili v šume, ktorý povstal v zástupe.
    </tei:p>
    <tei:p>
     Za rakvou kráčal poviazaný vrah. Za pokutu nedovolili mu ani sa   preobliecť, ani umyť. Jednu ruku mal uviazanú za chrbtom, druhú o   šabľu, ktorú musel niesť na pleci. Šiel tak, ako ho našli v to ráno v   izbe, uhorské spodky, čižmy s ostrohami, jemnú košeľu, ale roztrhanú,   s rukávmi vysúkanými. Ako bol neumytý, neučesaný, vzbudil u každého   odpor a pocit hrôzy. Lebo to, čo bolo pri ňom pútavé a milé, to bolo   len strojené, naučené, jeho opravdivé ego ukázalo sa teraz v celej   svojej úbohosti a zvrhlosti.
    </tei:p>
    <tei:p>
     Keď sa zástup preriedil, vystúpil i Ondrej-žobrák zo svojho kútika   a hovoril sám sebe:
    </tei:p>
    <tei:p>
     — Tak, tak, rovní — a nerovní. Túto pochovajú so všetkou jej   príslušnou slávou, a moju zahrabali kdesi v kúte nad harajchom. Túto   vložia do krypty, a moja leží na mieste, kde nájdu miesto len   pohanení, nepoctiví. Tejto zahučí organ, zazvonia zvony a nábožný   spev rozlieha sa chrámom, nad hrobom môjho dieťaťa len meluzína   zaskučí, vietor zaveje a ak kedy-tedy zaspieva bludné vtáčatko. Tu   vence a kvety, tam len bodľač a hložina. Padajúce lístie zakryje   hrob, o ktorom onedlho nebude ani chýru, ani slychu.
    </tei:p>
    <tei:p>
     Obzrel sa ešte na chrám, odkiaľ odznievali ostatné akordy organa.   Ľudia začali vychádzať a Ondrej pomaly, ďalej si šepkajúc svoje   dojmy, poberal sa von z mesta, do svojej rodnej dediny.
    </tei:p>
    <tei:p>
     Tichý jarný dáždik spúšťal sa na zem. Jar sa zasa dostavila, práve   ako teraz rok, stromy pučia, trávička rastie, všetko sa zasa berie do   nového života. Bolo chladno, vetrno, ako vo Zvolene v tento čas býva   a Ondrej sa triasol zimou, utrpením a možno aj hladom.
    </tei:p>
    <tei:p>
     Nasledujúcu noc občanov malej dedinky Bacúrova vzbudila žiara   ohňa. Kraj dedinky stála chalupa, vlastne donedávna čistý domček, v   ktorom kedysi panovala zhoda a láska. Teraz opustená chalupa horela   ako svieca v tmavej noci a na hasenie sa nedalo myslieť.
    </tei:p>
    <tei:p>
     Na druhý deň medzi dymiacimi hradami našli zuhoľnatené pozostatky   Ondreja Skubíka. Hlavu mal položenú na pravý bok, pod ňou ruku a v   zaťatej ruke kusy šatôčky, presiaknuté Madlenkinou krvou.
    </tei:p>
   </tei:div>
   <tei:div type="chapter">
    <tei:head>
     Súd
    </tei:head>
    <tei:p>
     Ťažká úloha pripadla zvolenským pánom, súdiť vraha vlastnej ženy,   o to ťažšia, že vrah bol zo zemianstva, z tých, ktorí mali osobitné   práva v živote i pri smrti. Keby šlo o človeka z inej triedy ľudí, čo   hneď o mešťana, o poddanom ani nehovoriac, siedmim pánom sudcom   nebolo by ťažko vyniesť výrok smrti. Ale pri tomto vrahovi stáli veci   celkom ináč. Tu treba uvážiť všetko, čo sa prihodilo skôr a treba   uvážiť duševný stav človeka, ktorý bol schopný vykonať taký ukrutný,   diabolský čin.
    </tei:p>
    <tei:p>
     Páni boli bezradní. Nevedeli, ako a z ktorého konca začať. Radili   sa zvolenskí páni, radili sa i stoliční a zasa sa radili spolu. A   uradili sa, že ho pošlú pod silnou vojenskou eskortou do Budína k   samému palatínovi, ako najvyššiemu sudcovi v krajine. Ale tento   vysoký pán, keď dal preskúmať všetky akty, poslal delikventa zasa pod   takou istou eskortou nazad, aby ho súdila najprv stolica, kde patrí.   Potom ho poslali do Hontianskej župy, aby ho, ako príslušníka tejto   stolice, súdili tam. Ale slávna Hontianska župa odoprela súdiť tohto   človeka, dôvodiac, že do Hontu nepatrí.
    </tei:p>
    <tei:p>
     Veselovský dostal mnoho prípisov sústrasti od veľkej väčšiny pánov   zemanov, lebo bol všeobecne vážený a ctený. Začiatkom apríla písal mu   list aj Leopold Bendík, plný vrelej sústrasti a ponúka Veselovskému   svoju pomoc pri zastupovaní v pravote proti vrahovi.
    </tei:p>
    <tei:p>
     Bendík napísal adresu Veselovského v celom znení a kvôli   pochopeniu tých čias podávame ju tiež v úplnom znení:
    </tei:p>
    <tei:p>
     LAT
     <tei:emph>
      Spectabili ac perillustri dom. Paulo   Veselovský, sacratissimae Caesareo-Regiae ab Opp. Majestatis Ord.   Dominiorum Regio Montanorum Zólyom et Dobroniva Fiscali Procuratori   Consiliarii Cottum kor. Judicis Assesori Domino   Comitatu.
     </tei:emph>
     /lang
    </tei:p>
    <tei:p>
     Za Feketeho obhajcu ponúkal sa lučenský Ján Gyürky, zať Petra   Balogha. Gyürky sa všemožne usiloval, aby Feketeho oslobodili.   Vyhováral ho, že ťažko urazený pred celým slávnym stoličným   zhromaždením, pohnevaný, rozhorčený, bol nepríčetný a preto nie je   zodpovedný za skutok, spáchaný v nepríčetnom stave.
    </tei:p>
    <tei:p>
     K tomuto poslednému argumentu by sa mohla pripojiť i mienka   hodnoverných ľudí, ktorí prví vnikli do izby, kde bola vražda   spáchaná. Slávna stolica predvolala týchto pánov, aby pod prísahou   vypovedali, čo videli a v akom duševnom stave bol vrah v momente, keď   otvorili izbu. Títo mužovia: Karol Lange, ako najbližší sused a   Samuel Huszágh, zvolenskí obyvatelia, vypovedali, čo vedeli, ale i   tak sa vec nepohla, lebo ako vidíme z výťahu jedného dokumentu jeden   súd podával pravotu druhému.
    </tei:p>
    <tei:p>
     Začiatkom októbra roku 1808, teda pol roka po vražde, dochodí   Veselovského otázka v akom štádiu je táto pravota. Veselovský   nežiadal nič z pozostalosti svojej dcéry, ba podrobil sa aj zaťa   vydržiavať. Akokoľvek by mu už bol odpustil, no bál sa ho, ako   nebezpečného človeka.
    </tei:p>
    <tei:p>
     Na kongregácii spomenutého dňa prečítali kráľovský prípis vo veci   Feketeho a z neho vyzdvihli otázky onoho „milostivého dekrétu”, a   to:
    </tei:p>
    <tei:p>
     a) Aký je vecný podklad prípadu Ľudovíta Feketeho?
    </tei:p>
    <tei:p>
     b) Čo sa spravilo s delikventom?
    </tei:p>
    <tei:p>
     c) Či sa začal proces proti nemu a kedy?
    </tei:p>
    <tei:p>
     d) Čo je hlavným jadrom tejto pravoty — a konečne
    </tei:p>
    <tei:p>
     e) v akom je štádiu?
    </tei:p>
    <tei:p>
     V tom istom písme ako odpoveď na predošlé otázky je stručný výťah   celého procesu, poťažne zo súdnych aktov, pod menom Acta Feketiana.   Podávame ho tu v úryvkoch:
    </tei:p>
    <tei:p>
     <tei:emph>
      Prefekt, urodzený pán Ľudovít Fekete, zať prítomného ur.   pána P. Veselovského, obviňuje sa zo zrejmého zločinu vraždy svojej   ženy, ktorúžto vraždu spáchal v noci na deň 29. marca t. r. v svojom   otcovskom dome v slobodnom a kráľovskom meste Zvolene.
     </tei:emph>
    </tei:p>
    <tei:p>
     <tei:emph>
      K činu, ktorý by sa vzťahoval na urážku majestátu, ako mu   pričítal občiansky zvolenský magistrát hneď od samého počiatku   zlapania a uväznenia, po uvážení jednotlivých dokumentov, nieto   dostatočného podkladu. Jeho jasnosti cis. a kráľ. pán palatín a   predseda kráľovského súdneho dvora po vypočutí dilekventa usúdil, ako   je podané v reškripte, tu pripojenom.
     </tei:emph>
    </tei:p>
    <tei:p>
     <tei:emph>
      Vinník bol 29. marca v ranných hodinách zatvorený vo svojom   bývaní s bezduchou mŕtvolou svojej ženy a s vražednými nástrojmi a na   mieste zločinu prichytený miestnym magistrátom, keď sa pri vstúpení   ľudí márne snažil zaklať nožnicami.
     </tei:emph>
    </tei:p>
    <tei:p>
     <tei:emph>
      Keď ho viedli a dávali do pút, spôsobil taký huk, a to práve   keď prechádzal pohrebný sprievod, že tým zavdal príčinu k rozhorčeniu   obecenstva. Potom ho súdny dvor so všetkými knihami a sekvestrovanými   písmami a listami, pod bezpečnou vojenskou strážou zo žalára vyviedol   a do Budína dopravil. Odtiaľto, ako už známo, priviedli ho v máji   naspäť. Na tomto mieste, ako prítomný vyšetrujúci sudca svedčí, na   základe uznesenia z 19. júna bol prepustený, potom 25. júna opäť   vypočutý; tu odmietol pred deputáciou vypovedať a na žiadosť jeho   obhajcu, Jána Gyürkyho, dovolil sa mu oddych až do 4. októbra, aby si   mohol opatriť pre proces všetky potrebné doklady
     </tei:emph>
    </tei:p>
    <tei:p>
     Vlastne to bolo tak, že keď si ani zvolenský magistrát, ani   stolica nevedeli rady, a keď vraha i sám palatín poslal naspäť, páni,   ako už vieme, sa uzniesli, že ho pošlú do Hontu, odkiaľ Feketeho   família pochodí. Ale Hontianska župa s opovržením odmietla túto vec a   na inom mieste sa rozhodne vyslovila, že tento zločinec do Hontu   nepatrí.
    </tei:p>
    <tei:p>
     <tei:emph>
      Keď nadchodil termín, obhajca vinníka, ktorý bol na voľnej   nohe v Honte, podal prostredníctvom a skrze súdneho žalobcu pamätný   spis v štyroch zväzkoch, opierajúci sa na rozsiahle a dôkladné   vyšetrovanie vo veci pravoty a hneď zatým i súdny žalobca prichystal   svoju odpoveď v troch zväzkoch a pripojil k spisu č. 25.
     </tei:emph>
    </tei:p>
    <tei:p>
     <tei:emph>
      V týchto dňoch dopravili obžalovaného Feketeho z jeho   rodinného sídla, aby sa podrobil novému vypočúvaniu.
     </tei:emph>
    </tei:p>
    <tei:p>
     Uvedené slová dávajú teda odpoveď na otázku, čo je pravdy na tom,   že vinník Fekete je nie vo väzení a kedy magistrátny súd začal   proces? Zostáva nám podať zprávu o opatreniach, ktoré urobil náš súd   ohľadom delikventovej väzby.
    </tei:p>
    <tei:p>
     <tei:emph>
      Vinníka hneď vtedy, ako ho dodali najvyššiemu súdu v B.   Bystrici, sputnali (po trojmesačnej slobode!) na oboch nohách a   držali v oddelenej cele, priestrannej a solídne stavanej, opatrenej   hore v rohu oblokom, potom kľakátkom a väzenskou posteľou. V hodinách   predpoludňajších a popoludní, aby striasol zo seba vlhkosť a zimu,   otvoria sa dvere cely a dovolia mu vyjsť až po susednú väzenskú celu.   Na noc ho žalárnik zavčasu zatvorí a nedovolí mu ináč na boží vzduch   vyjsť, len na omšu do domácej kaplnky, kam chodia i ostatní trestanci   a odkiaľ po službách božích sa zasa vracia do svojej cely. A konečne   nikto nemá k nemu prístup a nesmie s ním hovoriť, len v prítomnosti   žalárnikovej.
     </tei:emph>
    </tei:p>
    <tei:p>
     <tei:emph>
      Vinníkov tesť, prítomný pán Pavol Veselovský, nevedno akým   strachom, podozrením, či starosťou zmietaný, písomne prejavil úmysel,   že na svoj náklad bude stravovať väzňa. Ale súd uznal, že je táto   žiadosť neodôvodnená a svojím rozhodnutím to odmietol.
     </tei:emph>
    </tei:p>
    <tei:p>
     <tei:emph>
      Čo sa ale toho týče, či bol delikvent pri čine, z ktorého je   obvinený, nepríčetný, ako sa on sám vyhovára, alebo pri zdravom   rozume, konajúc zo zlosti a s rozmyslenou zlomyseľnosťou, nech o tom   rozhodne jemu prikázaný sudca, ako i tento súd po revízii pravoty.   Ale je potrebné, aby sa vinníkovi dostalo dostatočného   vypočutia.
     </tei:emph>
    </tei:p>
    <tei:p>
     <tei:emph>
      No, potrebné je i to, aby súdny žalobca mal dostatočný čas,   lebo obhajovací spis je taký zvláštny, komplikovaný a rozsiahly, musí   teda vynaložiť všetku pilnosť a pozornosť na preštudovanie a   dokázanie strašného zločinu.
     </tei:emph>
    </tei:p>
    <tei:p>
     <tei:emph>
      Kým sa toto bude robiť, vinníka budú strážiť so všetkou   možnou bedlivosťou a bezpečnosťou, ale nie tak, aby sa s ním   zaobchodilo, ako už s odsúdeným.
     </tei:emph>
    </tei:p>
    <tei:p>
     <tei:emph>
      (Výťah kráľovskej uhorskej kancelárie pre oznámenie   prítomných vecí ur. p. V. Veselovskému.)
     </tei:emph>
    </tei:p>
    <tei:p>
     Dodatok:
     <tei:emph>
      Z akýchkoľvek pohnútok a dôvodov menovaný Ľudovít   Fekete svoju ženu zavraždil, čiže zločinu toho sa tak nerozmyslene   dopustil, odvolávajúc sa na jeho milosť kráľovskú, rekurz sme   odložili a vinníka ako ľudskej spoločnosti nebezpečného pozorne   strážiť sa rozhodli.
     </tei:emph>
    </tei:p>
    <tei:p>
     Toľko zo zachovaných dokumentov Acta Feketiana. Sám župan Balogh   nariaďuje vymenovať komisiu na preštudovanie uvedených   dokumentov.
    </tei:p>
    <tei:p>
     Všetky tieto písma sú preložené inam, pravdepodobne ku Kráľovskej   uhorskej súdnej tabuli v Budíne, kde Feketeho o niekoľko rokov znova   súdili.
    </tei:p>
    <tei:p>
     Pravota sa ťahala ešte do mája roku 1809. Vtedy konečne Feketeho   odsúdili na 10 rokov na galeje do Segedína.
    </tei:p>
    <tei:p>
     Bol to krutý trest, ale zodpovedal nielen zločinu, ale i dobe, v   ktorej výrok vyniesli.
    </tei:p>
    <tei:p>
     Ešte ani vtedy Ján Gyürky nepristával, ale žiadal ešte raz revíziu   celej pravoty. No, bol jediný, ktorý sa toho domáhal. Nevedno prečo,   z akých príčin a pohnútok bol tento pán tak veľmi oddaný svojmu   bývalému priateľovi. Veď ho už všetci opustili, všetci sa s odporom   od neho odvrátili, ešte i Holec, ktorý mu bol najoddanejší zo   všetkých.
    </tei:p>
    <tei:p>
     Kým Fekete nosil masku poriadneho, statočného zemana, v   spoločnosti pánov ho vítali a uctievali, ale ako spadla náličnica a   surovec ostal vo svojej podlosti, odvrátili sa i diví kompani, s   ktorými hýril celé noci v obskúrnych krčmách alebo hostincoch, kde   mali páni svoj dobre chránený brloh.
    </tei:p>
    <tei:p>
     Veselovský statne premohol svoj žiaľ, statnejšie ako Ondrej   Skubík. Ale i pri podobnosti zármutku bol medzi nimi veľký   rozdiel.
    </tei:p>
    <tei:p>
     Veselovský sa teraz celkom oddal službe, svoj smútok nikdy   neprevládal, ale nedal sa ani ním premôcť.
    </tei:p>
    <tei:p>
     Jeho žena vyzdravela, ale bola zádumčivá, najmilšie jej bolo   chodiť do kostola a do krypty, kde boli pozostatky nešťastnej   Františky.
    </tei:p>
    <tei:p>
     Kým Feketeho neodsúdili, Veselovskovci tŕpli, že sa ešte bude   pokúšať ublížiť i rodičom, akoby im už nebol dosť ublížil, ale keď ho   odviezli, zbavili sa aspoň tohto strachu.
    </tei:p>
    <tei:p>
     Lenivo sa vlečú žltkavokalné vlny rieky Tisy žírnymi rovinami   Dolnej zeme k Segedínu a potom ďalej k Dunaju, s ktorým sa   spájajú.
    </tei:p>
    <tei:p>
     Brehy sú nízke, miestami ešte bahnité; také je skraja a miestami   aj celé koryto rieky.
    </tei:p>
    <tei:p>
     Na vlnách kolembajú sa primitívne lode, loďky a člny. Lode sú   naložené ťažkou zlatožltou kukuricou a červenkastou pšenicou. Na   týchto lodiach niet vesiel, niet kolies, ani vrtule, ktorá by   pohybovala loď, o pare sa ešte nikomu nesnívalo. Len ak by vytiahli   na pomoc plachty, aby sa o ne nárazy vetra zachytávali a pomáhali   hnať loď.
    </tei:p>
    <tei:p>
     Lode sa pohybujú pomocou ľudskej energie, ľudské sily hýbu nimi a   ťahajú ich brehom rieky hore prúdom.
    </tei:p>
    <tei:p>
     K lodi sú pripriahnutí ľudia, z biednych najbiednejší, z   nešťastných najnešťastnejší. Sú to trestanci, dočasní a nedobrovoľní   obyvatelia trestnice, ktorá v meste dominuje celému okoliu.
    </tei:p>
    <tei:p>
     Zle živení, na úmor ustatí, uťahaní ľudia, nie ľudia, len tône   ľudí, vlečú nemotorný dopravný prostriedok proti prúdu a pritom sa   brodia kde po pás, kde po plecia, ba i po hrdlo vo vode. Ich postup   je tým ťažší, čím bahnitejši je spodok rieky. Svaly pŕs, nôh i pliec   sa napínajú, pľúca ťažko pracujú. V studenej vode, najmä na jar,   tŕpnu im nohy i celé telo, pritom sa potia a pot, vyrážajúci na   tvárach, chladne a štípe.
    </tei:p>
    <tei:p>
     Na loďke stojí dozorca s korbáčom — pokrikujúc kľaje a hreší. Ale   na strhaných tvárach už zdivených rabov nepoznať zmeny. Ťahajú, kým   vládzu. Šťastný, ktorého opúšťajú sily, lebo jeho vyslobodenie je už   blízko. Taký bedár prestane ťahať, len jeho vlečú. Ako iní zbadajú,   že už vypriaha, zastavia loďku. Z omdletého snímu okovy a vyhodia ho,   kam patrí. Namiesto neho zapriahnu iného, ktorý slúžil na lodi. Ak   patričný len omdlel a je nádej, že ho vzkriesia, tak ho dajú tak, ako   je, v mokrých šatách na dno loďky, aby im neušiel, cvočkami a   povrazmi ho pripevnia o podlahu. Ale ak úbohý umrel, vyhodia ho na   breh a po niekoľkých hodinách zahrabú na mieste, kam ho vyhodili. A   číslo, ktoré nosil namiesto svojho mena, pretrie sa v knihe, v   kancelárii trestnice a vlny života prevalia sa cez neho, o jedného   nešťastného je menej na svete. Také boli galeje!
    </tei:p>
    <tei:p>
     Trestnicu túto navštívili i cisári a páni, Jozef II. a roku 1790 i   Leopold II. Leopold údajne ťahanie lodí ľuďmi zakázal, ale jeho   rozkaz nevyplnili, lebo do tejto kolónie sa ešte dostal i náš známy   Ľudovít Fekete a tu si niekoľko rokov odpykal trest.
    </tei:p>
    <tei:p>
     V lete roku 1809 doviezli ho v sprievode vojakov a strážnikov na   toto smutné miesto.
    </tei:p>
    <tei:p>
     Pri všetkom strážení mal isté výhody. Vystupoval ako pán a ako   šľachtic dal sa oznámiť direktorovi trestnice. Dovolili mu obliecť sa   do vlastných šiat. Keď vstúpil do kancelárie, málo mu chýbalo do   zovňajšku opravdivého gavaliera. Nebol v uhorskej gále, ale v   nemeckých pantalónoch a v šosatom kabáte. Ale jeho zovňajšok bol zasa   panský, podľa vtedajšej módy. Nie ako trestanec, ale ako pán k   seberovnému prišiel k direktorovi. S ním prišli síce aj vojaci, jeho   sprievod, i žalárnik s kľúčami, ale Fekete sa správal tak, akoby tí   páni nepatrili k nemu a on k nim.
    </tei:p>
    <tei:p>
     Bezchybne sa poklonil a predstavil sa v latinskej reči. A keď   zbadal, že direktor dokonale túto reč neovláda, alebo ju behom času   už na tomto mieste zabudol, prešiel Fekete na maďarčinu, ale   neskoršie, keď sa ukázalo, že je direktor vlastne Rakušiak, teda   Nemec, s jemu vlastnou ľahkosťou začal sa Fekete zhovárať po   nemecky.
    </tei:p>
    <tei:p>
     Direktor bol nemálo prekvapený zjavom svojho najnovšieho   „klienta”. Odobral od sprievodu písma a po náležitom preštudovaní   zapísal Feketeho do zoznamu trestancov, ako urodzeného pána. Takéhoto   väzňa veru ešte nemal. Len keď zapisoval prečin, pre ktorý ho   odsúdili, so zdesením a pátravo pozrel na elegantného trestanca. Ale   Fekete stál tu ako veľký pán. neprístupný a povýšený nad slabosť,   ktorým slovom označil akýkoľvek prejav citu a zdieľnosti. V jeho   tvári nebolo ani stopy po ľútosti alebo smútku.
    </tei:p>
    <tei:p>
     Direktor, vidiac pred sebou inteligentného človeka, nevedel si   predstaviť, akoby tento pán mohol ťahať lode, alebo konať inú hrubú   robotu na lodiach. Telesnej sily mohol mať i za troch takých bedárov,   akých má ešte v trestnici v rezerve, ale predsa, kam ho zaradiť?
    </tei:p>
    <tei:p>
     Pridelil ho na loď za dozorcu, kde sa skoro vyznal a rozkazoval   všetkým ostatným. Direktor ho častejšie pozval i do kancelárie, kde s   ním pobesedoval a tešil sa, že má takého neobyčajne vzdelaného   spoločníka, s ktorým sa môže vo svojej materinskej reči   pozhovárať.
    </tei:p>
    <tei:p>
     Pod titulom pisára a tajomníka prijal tento pán Feketeho do   kancelárskej služby, kde mu svojou znalosťou rečí veľmi dobre   vypomáhal.
    </tei:p>
    <tei:p>
     Neskoršie predstavil ho i svojej rodine. Fekete, akoby nikdy nebol   býval vyrazený z koľaje veľkopanského života, kde sú mravy uhladené a   kde sú podlé priestupky nemožné, kde panuje len ušľachtilé dvorenie a   zhoda, láska a dôvera…
    </tei:p>
    <tei:p>
     Svojím sebavedomým vystúpením a veľkopanským zovňajškom imponoval   úzkemu kruhu direktorovmu, jeho rodinke a známym, ako ozajstný   zeman.
    </tei:p>
    <tei:p>
     Aby mohol tak vystupovať, posielal mu Ján Gyürky peniaze z   Feketovského majetku, želajúc mu, aby tam dlho neostal. A posielal mu   i bývalý tesť, želajúc si vrúcne, aby len čím dlhšie ostal tam, kde   je.
    </tei:p>
    <tei:p>
     V direktorovej domácnosti blýskal sa Fekete svojimi známosťami a   keď mu zaopatrili husle, hral tak, že nielen obveseľoval celú   famíliu, ale priviedol všetkých, čo ho počuli, do vytrženia.
    </tei:p>
    <tei:p>
     Pani bola Maďarka, i domácnosť mali maďarskú. Mali štyri deti,   troch chlapcov a jedno dievčatko.
    </tei:p>
    <tei:p>
     Dievčatko, pekná brunetka, bola najstaršia, ale tiež veľmi mladá.   Mala príjemný hlas a tešila sa ako dieťa, že môže pri sprievode   husieľ spievať maďarské piesne. Volala sa Piroška, bola miláčikom   celej rodiny, najmä matky. Chlapci obklopili Feketeho, on sa s nimi   hral a všeličomu ich učil.
    </tei:p>
    <tei:p>
     V tomto svojom novom postavení cítil sa Fekete veľmi dobre, veď ho   temer ani neväznili, bol slobodný a mohol i do mesta sám   vychodiť.
    </tei:p>
    <tei:p>
     Po niekoľkých rokoch sa Fekete tak udomácnil v direktorovej   rodine, akoby bol jej členom.
    </tei:p>
    <tei:p>
     Všetci boli očarovaní. Direktor mal výdatnú a lacnú pomoc v   kancelárii, pani sa mohla popýšiť vzdelaným spoločníkom a deti mali   príjemného učiteľa, lebo Fekete učil nielen chlapcov, ale i Pirošku   cudzím rečiam, ju práve francúzštinu.
    </tei:p>
    <tei:p>
     Dievčatko chytro upadlo do neblahého čarovného kruhu zvolenského   démona.
    </tei:p>
    <tei:p>
     Piroška začala chradnúť, bola smutná, už nespievala ako vtáčatko a   istého dňa ju mamička našla v postieľke mŕtvu.
    </tei:p>
    <tei:p>
     Zaviedlo sa vyšetrovanie a tým prišli na stopu diabolského   zločinu. Dievčatko bolo zvedené a zvodca ju otrávil. Fekete otrávil   údajne malú Pirošku zelinkami, ktoré nazbieral na poli.
    </tei:p>
    <tei:p>
     Zúfalí rodičia len vtedy zbadali, koho si zamilovali.
    </tei:p>
    <tei:p>
     Feketeho teraz už súdili tu a potom aj v Budíne. A po nedlhom   procese, lebo teraz nemal výrečného priateľa Gyürkyho, odsúdili ho na   galeje ešte na nových 15 rokov.
    </tei:p>
    <tei:p>
     Teraz už aj on ťahal lode, a po zrušení ťahania lodí, pracoval na   lodi, kde si navykol klátivo chodiť. Ostatné roky trestu odsedel si   vo Viedni, ba i vo väzenskom blázinci. Po 25 rokoch prišiel do   Zvolena.
    </tei:p>
   </tei:div>
   <tei:div type="chapter">
    <tei:head>
     Záver
    </tei:head>
    <tei:p>
     <tei:emph>
      Nad mesto Zvolen zaľahli snehové mraky. Matiašov zámok stojí   tak, ako stál pred rokmi, keď v jeho múroch sedel vrah vlastnej ženy,   Fekete.
     </tei:emph>
    </tei:p>
    <tei:p>
     <tei:emph>
      Zámok je ten istý, len pošmúrnejší. Letné búrky a zimné   víchrice preleteli ponad jeho múry a zanechali svoje stopy. Tu   rozmrvili hrany pekného cimburia, tu zmyli okrasy z brán „pekne   maľovaných”.
     </tei:emph>
    </tei:p>
    <tei:p>
     <tei:emph>
      I zvolenské múry, bašty a brány sú ešte na svojich miestach,   len aj ony sú ošarpanejšie a opustené. Stojí ešte brána, v ktorej   odpočíva obrovský pluh, ktorým vraj kedysi dávno orali koryto Hrona.   Ale povesť hovorí, že na ňom v dávnom veku obri orali. Stojí ešte i   tá úzka brána pod baštou, ako sa ide na hradskú a do   Môťovej.
     </tei:emph>
    </tei:p>
    <tei:p>
     <tei:emph>
      Zdalo by sa, akoby starý Zvolen skutočne bol zaspal. Za celé   desaťročie sa tu nič nepremenilo. I domy vedľa radného domu sú tie   isté, len staršie, a evanjelický kostol je ešte vždy bez   veže.
     </tei:emph>
    </tei:p>
    <tei:p>
     <tei:emph>
      Radní páni s fyzikusom tvrdili, že uplynie mnoho času, kým   sa Zvolen preberie z tej letargie. Či skutočne len vojenný hurhaj   zatrasie týmto ospalým mestom? A predsa, bolo niečo, čo zobudilo   aspoň niekoľkých, hoci len na čas.
     </tei:emph>
    </tei:p>
    <tei:p>
     <tei:emph>
      Bola to mládež, ktorá doniesla zvonku nového ducha, začala   kriesiť zdanlivo mŕtvych a obnovila život. Niekoľkí študenti, ktorí   študovali v Prešporku, v terajšej Bratislave a tam poznali Štúra,   stali sa jeho nadšenými ctiteľmi a stúpencami. Bol to vtedy najmä   zvolenský rodák Ľudovít Lange, ktorý svojou ohnivou letorou,   nadchnutý ideami Štúrovými, priniesol z Prešporka nové názory   rodolásky a vrelú snahu po národnej práci. K nemu sa pridali nie   menej nadaní, horliví vrstovníci zvolenskí a z blízkeho okolia, z   ktorých, žiaľbohu, zachovali sa národu slovenskému vernými len   niekoľkí. Vtedy boli oduševnení menovite títo šuhajci: Ľudovít Lange,   Karol Breuer, Július Plošic, Ďurko Bánik a ešte vtedy mladý, ale   najvýznamnejší, Mikuláš Ferienčík.
     </tei:emph>
    </tei:p>
    <tei:p>
     <tei:emph>
      Tí starší poznali sa v Bratislave i s Chorvátmi, čo tam   študovali a doniesli do Zvolena rozpomienky i na deň, keď   vyprevádzali bratov Chorvátov na loď. A zvolenské dievčence, mladšia   sestrička Ľudovítova a staršia sestrička Ferienčíkova, Marinka,   nespievali si už len tie dumné pesničky, ako je: „V tom zvolenskom   cintoríne”, ale s bratmi spievali:
     </tei:emph>
    </tei:p>
    <tei:p>
     Nad nami sa krútia sokoli,
    </tei:p>
    <tei:p>
     nie im je ten Dunaj po vôli.
    </tei:p>
    <tei:p>
     Chorváti, junáci,
    </tei:p>
    <tei:p>
     na srdci vás nosia Slováci!
    </tei:p>
    <tei:p>
     <tei:emph>
      U Bánikov sú zasa priadky.
     </tei:emph>
    </tei:p>
    <tei:p>
     <tei:emph>
      Tu akoby sa skutočne nič nebolo zmenilo, len všetko stratilo   nádych novoty. I ľudia sú tí istí, nakoľko ich ešte tu nechala smrť.   Bánik trošku ostarel, vlasy mu zredli a miestami šedivejú. I postavu   má trošku naklonenú. Jeho žena je ešte svieža a pekná, len stopy   mnohej práce a starosti sú na ťahoch príjemnej tváre a na pracovitých   rukách.
     </tei:emph>
    </tei:p>
    <tei:p>
     <tei:emph>
      Teraz sú tu zase niekoľké panie zo susedstva. Je tu Rótka,   vravná, okrúhla pani v najlepšom veku, i Molitoriska tiež ešte nie   stará. Ďalej je tu i Fružika Langička, tretia žena Karola Langeho a   matka Ľudovítova. A pri stole sedí už obstarná pani malej postavy.   Hlavu má naklonenú nad pletenie, ktoré má v rukách a sliepňa do neho,   neborka je už skoro slepá. Je to Anna Breuerová, po zvolensky   Breuerka, vdova po evanjelickom učiteľovi.
     </tei:emph>
    </tei:p>
    <tei:p>
     <tei:emph>
      Teraz je tichá, ale málokedy býva taká. Musíme o nej niečo   viac napísať, ako o tých druhých, mala život veľmi   zaujímavý.
     </tei:emph>
    </tei:p>
    <tei:p>
     <tei:emph>
      Ako malé dievča, sirota, dostala sa do Feješov na Nižnom   Skálniku. Tu rástla s malou Libuškou, a keď sa Libuška vydala za   Benického, Anna vtedy už dospelá, prišla domov do Radvane. Jej   macocha bola chorá a žiadala si ju domov, aby Anna pracovala i za ňu.   Vtedy ju už i tu, i u Feješov pre jej krásu volali: Anna, Anna,   krásna panna. Ale že bola chudobná, nik po ňu nechodil. Len raz ako   áno, ako nie, išiel dolnou Radvaňou mladý človek, zvolenský učiteľ.   Kráčal ulicou vedľa nízkych domov a nízkych oblokov. Tie obloky boli   také nízke, že mohol prekročiť rám a hupnúť do izby. A tu pozrel do   jedného z nich. Bol otvorený, lebo bolo leto a slniečko svietilo a   hrialo až milá vec. A to, čo videl, ho tak milo prekvapilo, že ostal   stáť a díval sa na ten ľúbezný zjav. Na dlážke izby kľačalo dievčatko   a drhlo dlážku. Ale to dievčatko bolo krásne i pri tej nadmieru   prozaickej práci. Bolo bosé, sukničky malo vykasané, rukáviky   vysúkané. Na hlávke previazanú šatku, ale tá nebránila záplave   zlatolesklých vlasov, aby nezahrnuli čelo i hrdlo peknej dievčiny.   Hlavu mala sklonenú pri horlivej práci, len keď sa jej zdalo, že sa v   izbe akosi stmieva, pozrela hore, a vtedy ten pri obloku videl, že   dievčatko má aj tvár peknú bielu a ružovú. A oči, také modré, teraz   naľakané! Chytro vstala, napravila si sukienky na bosé nohy a tvár sa   jej pokryla červeňou. Zahanbila sa, že ju cudzí človek videl takú   „pouberanú”! A keby vedela, ako sa dakedy o sto a niekoľko rokov budú   dievčence obliekať, a že nielen doma, ba i na ulici a na zábavách   ukazujú kolienka, pardón, nie holé, ale priezračnými pančuškami   obtiahnuté, možno, skorej by sa bola uspokojila.
     </tei:emph>
    </tei:p>
    <tei:p>
     <tei:emph>
      Ten pri obloku sa poklonil, predstavil, niečo sa opýtal, ba,   tuším, pýtal si vody, lebo bol smädný — i neskoršie si na smäd   potrpel — a to bol začiatok známosti, ktorá sa skončila   svadbou.
     </tei:emph>
    </tei:p>
    <tei:p>
     <tei:emph>
      Ale Breuer nežil dlho, nechal svojej Anne len syna a inšie   nič. Máličko dostala po macoche a z toho, ale aj z práce rúk sa   živila a vychovávala aj syna.
     </tei:emph>
    </tei:p>
    <tei:p>
     <tei:emph>
      Breuerka vášnivo rada čítala. Tomuto sa musela naučiť u   Feješov, kde sa literatúra pestovala i podporovala, kde bola bohatá   knižnica. Prečítala v tom čase všetky známe diela české, sčiastky i   maďarské a nemecké. Veľmi rada čítala Chalupkove veselohry, ale   najväčší pôžitok mala z Mészárosovho románu Kartigan, čili Kristina,   turecká panna, slečna kišasonka, ktorý z maďarskej reči preložil ev.   farár Semian. Tento „prenikavý” román bol u vtedajších žien veľmi   obľúbený a niektoré si ho prečítali i niekoľko ráz. Breuerka sa   niektoré časti naučila naspamäť, a to je už veľa, lebo sloh tohoto   románu je taký ťažký, že čítať ho, na to treba hodnej dávky   trpezlivosti. A či sme to už len my takí rozmaznaní? Obzvlášť páčila   sa čitateľkám tých čias tá ukrutne krásna pieseň, ktorú si vznešená   panna, slečna kišasonka spievala, keď po stroskotaní lode, alebo   šífu, čiže korábu, našla sa na skale na samom prostriedku mora. Tá   pieseň sa začína: „Prostřed mořských hlubokostí” a túto pieseň vedela   Breuerka, neskoršie „pani matka”, celú celučičkú naspamäť, a keď bola   dobre naladená, recitovala ju vnukom i nám, čo sme do Breuerovcov   chodili. Ale my, nevďačné deti, nezachovali sme si nič, iba začiatok,   a to, že pieseň bola strašne dlhá, a čo hlavné, že pre slečnu   kišasonku prišiel koráb a vyslobodil ju z morských   hlbokostí.
     </tei:emph>
    </tei:p>
    <tei:p>
     <tei:emph>
      Pani matka mala ešte jednu slabosť — naprávať hodiny. Ale to   len kým videla. Bývala vo Zvolene a často chodila do Róthovcov. Tu   mali hodiny zvláštne, starobylé, rodinnú pamiatku. Tieto hodiny boli   vzácne a ako znalci hovorili, majstrovská práca. Veď i museli byť,   lebo família Róthovská bola stará šľachtická rodina z Rothenfelsu a   tak i veci, ktoré si zachovala zo skorších čias, mali svoju cenu. Ale   to už tak býva na svete, keď príde staroba, i kolieska sa ošúchajú,   nie div, že sa v stroji niečo pohubí a chyba je hotová. I Róthovské   hodiny kedy-tedy preskakovali, raz bili málo, inokedy viac a niekedy   vôbec nič, alebo zastali. Breuerka nemala milšie, ako ich pozorovať,   naprávať a naťahovať.
     </tei:emph>
    </tei:p>
    <tei:p>
     <tei:emph>
      Istého dňa prišla táto dobrovoľná hodinárka k Róthovcom. V   prízemí mali skliepok, obchod, kde predávali tovar, farbené plátno a   šatky. Hneď vedľa obchodu bola veľká, obývacia izba a v nej nad   starým divánom spomenuté hodiny.
     </tei:emph>
    </tei:p>
    <tei:p>
     <tei:emph>
      Róthovci mali pekný dom, ako vieme, v susedstve   Feketovského, ale bývali len dolu na prízemí.
     </tei:emph>
    </tei:p>
    <tei:p>
     <tei:emph>
      V ten deň bola pani Róthová v obchode. Mala plno žien z   Môťovej, z Lieskovca a neviem ešte skade, ktoré sú známe, že sa za   grajciar budú jednať i dve hodiny. Pritom vyvíjajú krik, že sotva   slovo rozumieť, ale u Róthovcov natrafili na paniu, ktorá mala zdravé   pľúca a vedela ako s takými kunčaftmi zachádzať. Bolo teda v obchode   tak hlasno, že nebolo počuť, čo sa v izbe stalo.
     </tei:emph>
    </tei:p>
    <tei:p>
     <tei:emph>
      Breuerka sedela sama v izbe, plietla a počúvala. Ale hoci   bol krik, jej jemný sluch zbadal, že hodiny stoja. „Čože im je zasa?”   myslí si pani Anna a doloží: „Musím ich napraviť.”
     </tei:emph>
    </tei:p>
    <tei:p>
     <tei:emph>
      Položila prácu na stôl, vystúpila na pohovku, načiahla sa, a   začala hodiny „naprávať”. Svojimi tenkými prstíkmi siahla medzi   kolieska, pohla bakinkou, mykla sem, mykla tam a ešte raz mykne a   vtedy sa hodiny navážili a už letia dolu na opierky pohovky a to im   ešte nebolo dosť, hybaj i na zem. Ešte dobre, že nestrhli aj ju, lebo   len-len že si udržala rovnováhu. Málo chýbalo, že jej nezleteli na   hlavu, ale i tak je to preveľká udalosť.
     </tei:emph>
    </tei:p>
    <tei:p>
     <tei:emph>
      Zľakla sa, chudina, a opatrne zliezla, aby neletela dolu   hlavou za hodinami.
     </tei:emph>
    </tei:p>
    <tei:p>
     <tei:emph>
      Nikto nevidel, ani nepočul. Tie sa tam ešte nedojednali a   nemôžu vidieť do izby, lebo na dverkách je zelená   záclonka.
     </tei:emph>
    </tei:p>
    <tei:p>
     <tei:emph>
      Breuerka pozbierala hodiny, ktoré mali toľko rozumu, že sa   nerozsypali a zasa vyliezla s nimi na pohovku a naťahujúc svoju   neveľkú postavu, zavesila ich na miesto. Ešte ich aj pohla, aby   štrkotali aspoň dovtedy, kým sa ona vyprace a potichu, tichúčko   zliezla dolu, oprášila diván, aby nebolo vidno prípadnú stopu jej   črievičky, potom zobrala prácu, vytiahla sa dverami do brány a na   ulicu.
     </tei:emph>
    </tei:p>
    <tei:p>
     <tei:emph>
      Odvtedy minuli asi dva týždne.
     </tei:emph>
    </tei:p>
    <tei:p>
     <tei:emph>
      Teraz sa zišli u Bánikov susedia a Breuerka so zlým svedomím   čuší a čaká, kedy niekto od Róthovcov zahrmí.
     </tei:emph>
    </tei:p>
    <tei:p>
     <tei:emph>
      Do izby medzi priadky prišiel syn domáceho pána, Ďurko   Bánik, mladík štíhlej postavy, príjemnej, usmievavej tváre,   otvorených, úprimných očú.
     </tei:emph>
    </tei:p>
    <tei:p>
     <tei:emph>
      Privítal hostí, pozdravil rodičov a sadnúc si k otcovi,   rozprával, kde bol a čo robil. Bol u Ferienčíkov, pri Mikulášovi,   ktorý oduševnený a zapálený rodoláskou priťahuje zvolenskú mládež,   ktorá s rovnakým, ale nie stálym zápalom ujala sa myšlienky   spolčovania a pracovania na prospech národa. Preto si títo mladíci   zaumienili usporiadať prednášky a ak bude možné i divadelné   predstavenie. Ďurko bol celkom zaujatý a odhodlaný utvoriť   samovzdelávajúci krúžok vo Zvolene a oznámil to aj otcovi.
     </tei:emph>
    </tei:p>
    <tei:p>
     <tei:emph>
      — Či bol aj môj Karol medzi vami? — ozval sa Breuerkin   hlas.
     </tei:emph>
    </tei:p>
    <tei:p>
     <tei:emph>
      — Áno, aj on bol, — odpovedal Ďurko.
     </tei:emph>
    </tei:p>
    <tei:p>
     <tei:emph>
      — Ozaj, pani sestra, čo im ja poviem, — ozvala sa z čista   jasna pani suseda Róthka, obrátiac sa k Breuerke.
     </tei:emph>
    </tei:p>
    <tei:p>
     <tei:emph>
      — Čože takého? — opýtala sa táto úbohá, zlým svedomím   trápená žena. Oh, ako je zle, keď má človek zlé svedomie. I   najmenšieho šuchotu sa naľaká. I v Breuerke hrklo, ako v starých   hodinách, keď majú biť. Veď nečakala inšie, len to, čo zasa porobila   tým hodinám.
     </tei:emph>
    </tei:p>
    <tei:p>
     <tei:emph>
      Ale Róthka sa nedala pomýliť a hovorí:
     </tei:emph>
    </tei:p>
    <tei:p>
     <tei:emph>
      — Čakala som, že sami prídu k nám, ba, už som im chcela ísť   sama povedať, čo sa s našimi hodinami porobilo…
     </tei:emph>
    </tei:p>
    <tei:p>
     <tei:emph>
      Breuerka zamiera strachom a myslí si: Amen, už je to tu, už   je oheň na streche.
     </tei:emph>
    </tei:p>
    <tei:p>
     <tei:emph>
      — …nech si len pomyslia aký zázrak, naše hodiny od dvoch   týždňov idú ako treba a ešte ani raz nezastali.
     </tei:emph>
    </tei:p>
    <tei:p>
     <tei:emph>
      Breuerka hodila pletenie na stôl, zasmiala sa a do očí sa   jej drali slzy. Zdalo sa jej, že balvan spadol z duše.
     </tei:emph>
    </tei:p>
    <tei:p>
     <tei:emph>
      Domáci pán napravil a utrel knôt sviec, ktoré ešte vždy boli   nenahraditeľné, hoci sa už aj olejové lampy zdokonalili.
     </tei:emph>
    </tei:p>
    <tei:p>
     <tei:emph>
      Spoločnosť sa po chvíli rozmnožila ešte o niekoľko členov,   rozhovor bol živší a všeobecný.
     </tei:emph>
    </tei:p>
    <tei:p>
     <tei:emph>
      — Ba, ozaj, aký nám bude budúci rok, 1840? — opýtala sa   Breuerka Bánika.
     </tei:emph>
    </tei:p>
    <tei:p>
     <tei:emph>
      — Či nebudeme mať zasa nejakú chorobu, alebo či nepríde na   nás dajaké iné božie dopustenie? — vzdychá vždy ustaraná pani   Molitóriska.
     </tei:emph>
    </tei:p>
    <tei:p>
     <tei:emph>
      — Ktože by to mohol vopred vedieť? To všetko je u Boha, —   hovorí Langička, dcéra toho Nándoryho, ktorý bol medzi sudcami   nešťastnej Madleny z Bacúrova.
     </tei:emph>
    </tei:p>
    <tei:p>
     <tei:emph>
      — Veru, to ani storočný prorok nemôže navlas povedať, —   usmial sa Bánik. — Hľa, ktože by sa bol nazdal pred ôsmimi rokmi, čo   v nasledujúci rok príde na nás?
     </tei:emph>
    </tei:p>
    <tei:p>
     <tei:emph>
      — Cholera! — zvolala jedna z tých starších. — Bože nás chráň   od takého hosťa!
     </tei:emph>
    </tei:p>
    <tei:p>
     <tei:emph>
      — A pamätáte sa, kadiaľ aj teraz prišla do mesta? Ako   oddávna títo strašliví hostia, i teraz prišla fortňou. A tí, čo sa   jej najviac báli, najskorej jej padli za obeť. Boli to Alitisovci. V   meste ešte ani nebolo počuť o cholere, len čo po dedinách   vystupovala, Alitisovci sa už zatvárali a keď slúžka išla do mesta a   vracala sa, nepustili ju dnu, kým ju náležite neokadili borievkami,   octom a neviem ešte čím. A pri tom všetkom boli prví, čo na ňu   ochoreli… a umrela pani i dcéra, jedna za druhou.
     </tei:emph>
    </tei:p>
    <tei:p>
     <tei:emph>
      — Hovorí sa, že cholera toľkých nepoberie, ako ich poberie   strach, — poznamenala Róthka.
     </tei:emph>
    </tei:p>
    <tei:p>
     <tei:emph>
      — A ten učník od Goldhamerov, ani sa chudáčik nebál a   vyniesli ho do cintorína.
     </tei:emph>
    </tei:p>
    <tei:p>
     <tei:emph>
      — Vtedy pochovávali v Neresnici umretých na choleru.   Nerobili veľké ceremónie, ale ako kto ostatný raz vydýchol, už ho   niesli na cintorín a položili do búdy na máre. Tak i toho učníka,   myslím, volal sa Šimka. To bolo večer a v noci bola zima, ako vo   Zvolene niekedy býva i v lete. A tu sa náš milý učník začne hýbať a   žiť. Zima ho prebrala, otvorí oči, lebo nebol mŕtvy, pozerá, hľadí,   kde je, čo sa s ním robí. I zbadá, kde je, postaví sa na nohy a ako   vládal, tak utekal do mesta. Strach a zima ho poháňali a kým prišiel   do Hronskej ulice, sa aj zahrial. A tu príde k majstrovmu domu. Dom   bol zamknutý, chlapec búcha a volá:
     </tei:emph>
    </tei:p>
    <tei:p>
     <tei:emph>
      — Pán majster, pán majster!
     </tei:emph>
    </tei:p>
    <tei:p>
     <tei:emph>
      Majster sa ohlási:
     </tei:emph>
    </tei:p>
    <tei:p>
     <tei:emph>
      — Kto je to, čo chce?
     </tei:emph>
    </tei:p>
    <tei:p>
     <tei:emph>
      — Ja som, pán majster, — hlási sa tenký hlas   učníka.
     </tei:emph>
    </tei:p>
    <tei:p>
     <tei:emph>
      — Aj ja som ja, — odpovedá majster, ale pri tom vtipe sa mu   ježia vlasy, lebo hlas sa mu pozdáva známy. I prišlo mu na rozum, že   veru učník nemal sa u neho najlepšie, že ho aj zauškoval, aj   šticoval, i buchnáty mu rozdával. A teraz, keď sa blíži polnoc, sa   pánu majstrovi zobudilo svedomie.
     </tei:emph>
    </tei:p>
    <tei:p>
     <tei:emph>
      — Pán majster, pán majster, nechže otvoria, zima mi je a som   slabý.
     </tei:emph>
    </tei:p>
    <tei:p>
     <tei:emph>
      — No, to je už iste on, mŕtvy chlapec, a pán majster, hoci   dobrý evanjelik, začne zažehnávať duchov.
     </tei:emph>
    </tei:p>
    <tei:p>
     <tei:emph>
      Vtedy sa zobudí i pani majstrová a volá:
     </tei:emph>
    </tei:p>
    <tei:p>
     <tei:emph>
      — Čože je to, čo sa robí? — Ani ona nemá najlepšie svedomie,   ale zato učníka poľutovala, keď ho vyniesli, lebo jej bol pri deťoch   na dobrej pomoci.
     </tei:emph>
    </tei:p>
    <tei:p>
     <tei:emph>
      A učník pod oblokom sa trasie, plače a volá:
     </tei:emph>
    </tei:p>
    <tei:p>
     <tei:emph>
      — Pani majstrová, prosím ponížene, nech mi   otvoria…
     </tei:emph>
    </tei:p>
    <tei:p>
     <tei:emph>
      — No to už veru nehovorí duch, ale človek a majstrová,   preniknutá akýmsi neznámym citom zmilovania, ponáhľa sa otvoriť.   Chlapec jej vletí do rúk, omdlie, ale pani majstrová ho kriesi,   nalieva mu mlieka, zohreje a zachová životu.
     </tei:emph>
    </tei:p>
    <tei:p>
     <tei:emph>
      Čo sa to všeličo pospomína v taký dlhý, zimný večer. Ešte   nie je ani tak neskoro, ale tma tam von je veľká a sneh sa sype,   takže chodiaci nevidia ani na krok pred seba.
     </tei:emph>
    </tei:p>
    <tei:p>
     <tei:emph>
      Dobre je tým, čo sú v teplej izbe, kde veľká, zelená pec   hreje celú izbu, kde sa priateľskí ľudia príjemne v rozhovore   zabávajú a kde po besede čaká, hľa, za pecou uložené   občerstvenie.
     </tei:emph>
    </tei:p>
    <tei:p>
     <tei:emph>
      Ale tam von v tej metelici, ponáhľa sa ešte zakuklená ženská   postava do Bánikov. Musí byť mladá, je štíhla a nesie sa pekne ako v   tanci. Už prichádza pred Bánikov dom, zrazu cíti, že ju niekto chytil   za ruku. Nevidela v tom snehu nič, tým väčšmi sa zľakla. Pozrie hore,   vidí pred sebou postavu človeka a tvár, jój, tvár, hroznú, ako tvár   netvora, alebo diabla. Tvár nadutá, oslnená, oči pod dlhými   mihalnicami a pod hustým obočím hlboko vpadnuté, čierne a či aké oči,   bodavé, ako dýky. Dlhá, šedivá brada visí mu až do pása a husté, tiež   šedivé rozstrapatené vlasy vejú mu vo vetre. A tá strašná tvár sa   škľabí, otvorené ústa rozťahuje a z úst vyčnieva, niekoľko klováňom   podobných zubov. Mladá žena cíti jeho dýchanie, odporný zápach po   tabaku a nečistote ju zavial, a netvor ju ťahá k sebe a škľabí sa   ešte väčšmi.
     </tei:emph>
    </tei:p>
    <tei:p>
     <tei:emph>
      Ale ona je mocná a mladá, vychytí sa mu z rúk, sotí ho   nabok, že on, slabý a nemotorný, hneď sa sprplil v snehu. Mladica   vbehne do Bánikovie dvora, stade do domu a do izby. Nedbá, že jej   kápka zliezla z hlavy, otvorí strmo dvere — len že je už medzi   ľuďmi.
     </tei:emph>
    </tei:p>
    <tei:p>
     <tei:emph>
      — Jaj, či som sa zľakla! — zvolá zadychčaná a kladie   praslicu a vretienka na najbližšiu stoličku.
     </tei:emph>
    </tei:p>
    <tei:p>
     <tei:emph>
      Všetci prítomní sa predesili. Paniam vypadla práca z rúk,   mladý Ďurko a jeho matka sa ponáhľali k príchodiacej a zobrali z nej   krišpinu a šatku. Ďurko hneď aj vody priniesol, aby sa   napila.
     </tei:emph>
    </tei:p>
    <tei:p>
     <tei:emph>
      — Jaj, to bolo strašné, — vzdychla ešte raz zhlboka, napila   sa vody, hoci nevyzerala, akoby išla omdlieť, a sadla si na ponúkané   miesto pri stole.
     </tei:emph>
    </tei:p>
    <tei:p>
     <tei:emph>
      — Čoho si sa zľakla, Zinka moja? — opytovala sa Bánička   starostlivo.
     </tei:emph>
    </tei:p>
    <tei:p>
     <tei:emph>
      Oslovená, ešte veľmi mladá ženička, obzrela sa k dverám,   akoby čakala, že ten hrozný zjav postaví sa jej do dvier. Potom   vyrozprávala, čo sa jej prihodilo práve pred oblokmi domu.
     </tei:emph>
    </tei:p>
    <tei:p>
     <tei:emph>
      — Fekete! — zvolali niektoré panie.
     </tei:emph>
    </tei:p>
    <tei:p>
     <tei:emph>
      — Fekety, — ohlásila sa jedna zo starších, ktoré sedeli pri   peci. Takto ho pomenoval ľud, ešte i po dedinách a to na dlhé časy.   Na Dobronivej ešte donedávna matky strašievali svoje nezbedné deti   hrozbou: „Len nečuš, príde Fekety po teba”.
     </tei:emph>
    </tei:p>
    <tei:p>
     <tei:emph>
      Pani Malitóriska sa ozvala:
     </tei:emph>
    </tei:p>
    <tei:p>
     <tei:emph>
      — Čože, vari Zinka nepozná Feketyho?
     </tei:emph>
    </tei:p>
    <tei:p>
     <tei:emph>
      — Nepozná ho, a kiež by ho viac nevidela! — hovorí domáca   pani. Nie je tak dávno vo Zvolene, hľa, len na Ondreja mala svadbu a   v Ľupči o tom nepočula.
     </tei:emph>
    </tei:p>
    <tei:p>
     <tei:emph>
      — A my sa nazdáme, že o tom vie celá Zvolenská stolica, a   ešte i ďalej, — ohlásila sa pani Róthová.
     </tei:emph>
    </tei:p>
    <tei:p>
     <tei:emph>
      Zinka bola Báničkina príbuzná, vydala sa do   Gráfikov.
     </tei:emph>
    </tei:p>
    <tei:p>
     <tei:emph>
      — Čože ťa tí tvoji domáci pustili samu? — opytuje sa   Bánik.
     </tei:emph>
    </tei:p>
    <tei:p>
     <tei:emph>
      — Ani som im dobre nepovedala, že idem, — priznala sa Zinka.   — Len mužovi som povedala a on mi sľúbil, že keď si skončí prácu,   príde po mňa. A či som ja vedela?
     </tei:emph>
    </tei:p>
    <tei:p>
     <tei:emph>
      — Veď tak, to si nemohla vedieť. V tomto čase ten nešťastník   ani nechodí po uliciach, ale čuší v svojom brlohu.
     </tei:emph>
    </tei:p>
    <tei:p>
     <tei:emph>
      — Ale, ktože je? — opytuje sa Zinka.
     </tei:emph>
    </tei:p>
    <tei:p>
     <tei:emph>
      — Diabol v ľudskom tele, — súdi Molitóriska. — Násilník a   vrah.
     </tei:emph>
    </tei:p>
    <tei:p>
     <tei:emph>
      — Postrach zvolenských žien a detí, — poznamenala   Breuerka.
     </tei:emph>
    </tei:p>
    <tei:p>
     <tei:emph>
      — Ani si nežiadaj viac o ňom vedieť, — povedal Bánik vážne.   — Kedysi bol veľkým pánom, teraz je vyvrheľom sveta. Človek, ktorý sa   za mladi vozil na štvorke, teraz sa kníše na svojich kuľhavých nohách   do hory a odtiaľ si nosí drevo na ohrev. Teraz zbiera po ulici   koštiale, na ktorých sa i psi ruvali a varí si z nich polievku, vraj,   výbornú, ako si sám pochvaľuje.
     </tei:emph>
    </tei:p>
    <tei:p>
     <tei:emph>
      — I fizolne si varí, — zamiešala sa tá od peci, — navarí si   ich na celý týždeň, a splesnejú mu. Chlapci behajú za ním po ulici a   volajú: „Fekety, Fekety, splesneté fizolne”. Ale keď sa Fekete obráti   a zahrozí palicou, alebo sa zohne po skalu, chlapci začnú škrečať a   výskať a čosi-kamsi sú za rohom.
     </tei:emph>
    </tei:p>
    <tei:p>
     <tei:emph>
      Bánik, aby predišiel rozličným poznámkam, aspoň nakoľko sa   dalo, spomenul v hlavných črtách príhody nešťastníka od toho času,   ako si odpykal trest a prišiel domov.
     </tei:emph>
    </tei:p>
    <tei:p>
     <tei:emph>
      Kým bol Fekete vo väzení, zatiaľ jeho majetky stáli väčšinou   ladom, hoci mal brata a sestry v Honte. Kúria, dom, boli zavreté.   Matka s dcérami sa vysťahovali, nevedieť, kam odišli. Ten dom každý   obchádzal ako nejaký prekliaty príbytok, ba ešte aj to sa o ňom   bájilo, že v ňom straší. Preto sa nikto neopovážil bývať v ňom a tak   dom pustol a černal. V izbe, kde sa stala vražda, dlho, dlho boli   krvavé stopy na stene i na dverách. Veselovský nevzal z domu ani to,   čo patrilo mladej panej, ba radšej ešte posielal zaťovi pomoc, aby   čím dlhšie ostal tam, kam ho odviedli.
     </tei:emph>
    </tei:p>
    <tei:p>
     <tei:emph>
      Minuli sa roky jeho zvýšeného trestu. Hriech je zhubca   národov i jednotlivcov a aj na tomto človekovi vykonal hriech svoje   zhubné dielo. Vypršal čas jeho zemského trestu, ale väčší ešte mu   nadchádza. Prišiel ako zlomený starec, s dlhou šedivou bradou, ako   františkán s dlhými, zapustenými vlasmi. Jeho odev pozostával z   trestaneckého rúcha, aké nosil v kriminálnom blázinci vo Viedni. Lebo   v posledných rokoch páni usúdili, že je blázon. Na väzenskom kabáte   namiesto pása mal opásanú žinku a keď sa tá zodrala, teraz už opáše   sa aj povrieslom. A to ten, ten istý, čo pred 31 rokmi nosil gálu   uhorského zemana, zamatové šaty, tu so striebornými, tu so zlatými   gombičkami. Vošiel do svojej pustej kúrie. Dlho nevychodil, len keď   si musel ísť niečo kúpiť, napríklad sviečku alebo tabak. Dlho nemohol   pozdvihnúť oči hore, lebo oči mu odvykli dennému svetlu. Chodil   rozkročeno, ako sa naučil pri ťažkej práci na lodi. Keď sa raz   osmelil a začal chodiť von, obchádzal mesto, chodil poza múry do   úbočia Pustého hradu, tam sa zdržiaval, a v lete sa aj teraz   zdržiava. Nasprostastý a zajakavý Koláčik pridružil sa k nemu a istý   čas spolu kopali „poklady” v sklepených chodbách Pustého hradu. Ktosi   sa opýtal Koláčika: „Čo ste tam našli?” Na to ten hlúpy človek   odpovedal: „Bum, bum”, ako že našli tam rozbitý bubon a zahrdzavenú   šabľu.
     </tei:emph>
    </tei:p>
    <tei:p>
     <tei:emph>
      Keď býva v úbočiach Pustého hradu, a keď tade vidí ísť   ženičky od Ostrej Lúky alebo do hory na raždie, volá ich, aby sa   zastavili, že by sa rád s nimi pozhovárať. Ale ženy sa s ním nechcú   zhovárať, naopak, prežehnajú sa a ponáhľajú sa ďalej. Teraz sa ho tak   neboja, lebo nevládze ani chodiť, nie to ešte pobehnúť…
     </tei:emph>
    </tei:p>
    <tei:p>
     <tei:emph>
      — Ale nebohá Šulička umrela od strachu a hrôzy, keď znezrady   spod Pustého hradu vyskočil a smejúc sa, chytil ju za ruku a začal ju   štekliť. Podarilo sa jej ujsť, ale domov prišla ako bez duše a na   tretí deň bola nebohá, — dosviedčala jedna z priadok.
     </tei:emph>
    </tei:p>
    <tei:p>
     <tei:emph>
      — Jaj, veď si je človek nie istý pred ním ani vo dne ani v   noci… — vzdychne pani Molitórisová, ktorá mala práve najmenej príčiny   žalovať sa na toho nešťastného človeka, lebo sa ešte ani raz s ním   nezišla.
     </tei:emph>
    </tei:p>
    <tei:p>
     <tei:emph>
      — Odvtedy sa udržala domnienka, že Fekete šteklením napáda   bezbranné ženy… To by bola už teraz jediná zbraň, ktorá mu ostala.   Čaro jeho osobnosti a jeho vzdelania sa pominulo s jeho mladosťou,   hoci ešte donedávna boli ľudia, ktorí obdivovali jeho neobyčajnú   vzdelanosť, ba ho aj ospravedlňovali. Spočiatku začal bývalých pánov   bratov navštevovať, ako napríklad Ostrolúckovcov, ale keď raz, azda   „omylom”, — Bánik sa usmial, — vopchal niekoľko strieborných lyžíc do   kapsy, zakázali mu prístup. I do Lenštachov v Zolnej chodil, a do   Slatiny a inde. A na Sliač tiež. Tam, keď videl, že niektorý hosť má   pred sebou pivo, prišiel, vzal pohár s pivom a vypil ho do kvapky.   Potom povedal gratias a šiel ďalej.
     </tei:emph>
    </tei:p>
    <tei:p>
     <tei:emph>
      — Nemožno, aby to robil človek s dobrým rozumom, — zostarela   sa Bánička.
     </tei:emph>
    </tei:p>
    <tei:p>
     <tei:emph>
      Bánik pokrútil hlavou.
     </tei:emph>
    </tei:p>
    <tei:p>
     <tei:emph>
      — To je otázka, ktorú ani múdri páni, jeho sudcovia nevedeli   riešiť. Veď v niektorých veciach dokazoval práve prenikavý rozum a   vedel, vraj, sedem rečí —
     </tei:emph>
    </tei:p>
    <tei:p>
     <tei:emph>
      — Ba že jedenásť, — ozvala sa Róthová.
     </tei:emph>
    </tei:p>
    <tei:p>
     <tei:emph>
      — Čože mu pomohli, keď svoje vedomosti zle užíval. Lepšie je   vedieť jednu reč, reč materinskú a v tej žiť ako Pán Boh   prikázal.
     </tei:emph>
    </tei:p>
    <tei:p>
     <tei:emph>
      — Môjho muža a pána Huszágha citovali častejšie do Bystrice,   aby vypovedali, v akom stave ho našli v to ráno, keď vnikli do izby,   — hovorí Langička. — A málo chybelo, že ho neoslobodili, hoci   usúdili, že je ľudskej spoločnosti nebezpečný. Veď ho ani palatín,   ani Hontianska stolica nechceli súdiť, stolica preto, lebo sa   hontianski páni hanbili za svojho „pána brata”.
     </tei:emph>
    </tei:p>
    <tei:p>
     <tei:emph>
      — A nedávno, keď bol v meste, — hovorí Róthová, postál na   ceste a spieval:
     </tei:emph>
    </tei:p>
    <tei:p>
     Tá zvolenská veža, pekne maľovaná,
    </tei:p>
    <tei:p>
     Pod ňou leží moja žena, celá dorúbaná.
    </tei:p>
    <tei:p>
     Ktože ju dorúbal, sama sa zabila,
    </tei:p>
    <tei:p>
     Keď namiesto muža, druhého ľúbila.
    </tei:p>
    <tei:p>
     <tei:emph>
      — Blázon? Hriešnik? Ani teraz sa neprizná, ani teraz sa   nekajá zo svojho preťažkého hriechu, ako sa nepriznal za celý čas   svojho trestu. Hľa, obraz mravne upadnutého človeka, člena zaťaženej   rodiny. Tento nešťastník je smutným, ale istým dôkazom, že hriechom   padajú veľké veci.
     </tei:emph>
    </tei:p>
    <tei:p>
     <tei:emph>
      — Začiatok nápisu na bráne kaštieľa Radvanskovcov, —   poznamenal jurista Ďurko a citoval celý distichon:
     </tei:emph>
    </tei:p>
    <tei:p>
     LAT
    </tei:p>
    <tei:p>
     Celsa cadunt vitiis crescunt
    </tei:p>
    <tei:p>
     virtute tenella.
    </tei:p>
    <tei:p>
     Turris laxa jacet
    </tei:p>
    <tei:p>
     pondere pressa suo./lang
    </tei:p>
    <tei:p>
     <tei:emph>
      — Cnosťou dvíhajú sa malé veci… — doložil otec   Bánik.
     </tei:emph>
    </tei:p>
    <tei:p>
     <tei:emph>
      Fekete už potom klesal duševne i telesne. Celé bájky   vznikali o jeho pobyte na Pustom hrade a v jaskyniach. V úbočí vedľa   Hrona chodil človek s konskou hlavou a zasa kôň s hlavou mnícha a   rehotal sa a budil ozvenu a ľakal ľudí…
     </tei:emph>
    </tei:p>
    <tei:p>
     <tei:emph>
      Presťahoval sa a býval, najmä v zime, v záhradnom domku na   Jame, kde je teraz krásna budova Tatra banky. Onedlho sa zrútil i   tento chatrný domec a Fekete sa utiahol do pivnice. Tu žil biedne a   umrel tiež tak. Keď ho už dlhšie nebolo vidieť v meste, úradne vnikli   do pivnice a našli sedieť starca na hŕbe slamy a handár. Bol už viac   dní mŕtvy. Studená mŕtva ruka držala listinu — testament. Svoje   imanie poručil zvolenskej rímskokatolíckej cirkvi, ona ho ponechala v   správe mesta.
     </tei:emph>
    </tei:p>
    <tei:p>
     <tei:emph>
      Umrel 29. decembra roku 1852,   sedemdesiatšesťročný.
     </tei:emph>
    </tei:p>
    <tei:p>
     <tei:emph>
      (1927)
     </tei:emph>
    </tei:p>
   </tei:div>
  </tei:body>
 </tei:text>
</tei:TEI>
