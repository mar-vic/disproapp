<?xml version="1.0" encoding="utf-8"?>
<tei:TEI xml:id="slk1949510" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Jánošík na Tematíne : ELTeC edícia
    </tei:title>
    <tei:author>
     Váh, Jozef ( - )
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     9184
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Váh, Jozef
     </tei:author>
     <tei:title>
      Jánošík na Tematíne
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Štátne nakladateľstvo
     </tei:publisher>
     <tei:date>
      1949
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-11">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Jánošík na Tematíne
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     Ľudia zpod Tematína
    </tei:head>
    <tei:p>
     Na dolnom Považí, kde sa Váh vlečie už pomaly a lenivo — tak ako   susedovie Števo, keď sa nenaučil úlohu a musí ísť do školy — stojí   hrad Tematín. Dnes sú z neho už len hrdé múry, ošľahané dažďom a   nespočetnými búrkami, ale kedysi v jeho prepychove zariadených sálach   bývali mocní páni, čo boli takí bohatí, že ani nevedeli, koľko   cvendžiacich kremnických dukátov je hodný ich majetok. Panstvo,   patriace tematínskemu hradu, siahalo široko-ďaleko. Patrily k nemu   takmer všetky okolité polia, lesy a mnoho dedín.
    </tei:p>
    <tei:p>
     Na hrade sa vystriedalo veľa pánov a majiteľov, no Majthényiovci   sa tam najdlhšie udržali.
    </tei:p>
    <tei:p>
     Poddaní, čo bývali v malej dedinke, učupenej pod hradom ako   kuriatko pod krídlami kvočky, aj v okolitých dedinkách, zle spomínali   na panstvo z hradu. Ale najbolestnejšie spomienky mali na   Majthényiovcov. Nie ani tak preto, že najdlhšie sídlili na hrade a   vládli nad okolím, ale preto, lebo zo všetkých hradných pánov boli   najtvrdší, najprísnejší a najnespravodlivejší.
    </tei:p>
    <tei:p>
     Keď roku 1673 gróf Mikuláš Majthényi zakúpil hrad i panstvo pod   ním, tematínski poddaní očakávali príchod svojho nového pána s   utajenou nádejou: Azda bude mať mäkkšie a ľudskejšie srdce, ako mali   jeho predchodcovia.
    </tei:p>
    <tei:p>
     Ale horkýže!
    </tei:p>
    <tei:p>
     Nový pán bol ešte chamtivejší, ešte neľudskejší a   nespravodlivejší, ako jeho predchodcovia. Preháňal a sdieral svojich   poddaných tak nemilosrdne, ani čo by to neboli ľudia z tela a z duše   ako on, ale obyčajný dobytok z hradných maštali. Gróf Majthényi si   priviedol do hradu celý zástup maďarských drábov, ktorí aj keď sa   nevedeli shovárať so slovenskými poddanými — ani sa o to neusilovali   — používali namiesto rečí a slov svoje ostré, šľahajúce biče, ktoré   nemilosrdne dopadaly na shrbené chrbty tematínskych poddaných a   hovorily s nimi jasnou, každému srozumiteľnou rečou.
    </tei:p>
    <tei:p>
     Smútok zaľahol na tematínskych poddaných a nasťahoval sa aj do ich   biednych drevených chalúp. Až dovtedy pracovali na panskom štyri dni   do týždňa,
    </tei:p>
    <tei:p>
     ale nový hradný pán už niekoľko dní po svojom príchode dal   vybubnovať po všetkých dedinkách, že odteraz sa bude robotovať päť   dní do týždňa na panskom, kým zvyšné dva dni — rátajúc do toho aj   nedeľu — môžu si poddaní pracovať na svojom.
    </tei:p>
    <tei:p>
     Poddaný ľud mĺkvo prijal toto nepriateľské rozhodnutie, a nenašiel   sa medzi ním nikto, čo by sa bol opovážil ozvať proti nemu.
    </tei:p>
    <tei:p>
     Takto dreli a hrdlačili až do roku 1699, keď grófa Mikuláša   Majthényiho porazilo a po dvojtýždňovom strašnom utrpení v jeden   septembrový večer skonal.
    </tei:p>
    <tei:p>
     — Pán Boh ho potrestal, — hovorili si poddaní šepmo, aby ich nikto   z hradu nepočul. — Potrestal ho, lebo sa už nemohol ďalej dívať na   naše utrpenie...
    </tei:p>
    <tei:p>
     Možno, že to bolo naozaj tak. Lež skoro po smrti grófa Majthényiho   sa zdalo, že dobrotivý a spravodlivý Pán Boh odvrátil svoj zrak od   tematínskeho panstva a zadíval sa v tú stranu nespravodlivého sveta,   kde grófka Mária Majthényička, ktorá po mužovej smrti prevzala   vedenie panstva, a nebola k poddaným o nič lepšia, ako bol jej muž.   Márne si mysleli a dúfali, že nová hradná pani — ako žena — bude mať   mäkšie srdce a aspoň trocha súcitu s nimi. Nebolo to tak.
    </tei:p>
    <tei:p>
     Grófka Majthényička mala vari vo svojej hrudi namiesto srdca kus   bezcitného kameňa — tak zaobchodila so svojimi poddanými. Hnala ich   do práce rovnako nemilosrdne ako jej muž. Prinútila ich robiť tak   isto päť dní do týždňa, ba, keď prišly súrne jarné práce, žatva a v   jeseni vykopávame zemiakov, poddaní museli pracovať na panskom cez   celý týždeň
    </tei:p>
    <tei:p>
     a len nedeľu mali pre seba. A nech už boli akokoľvek nábožní a   báli sa Všemohúceho, jednako Mu nemohli nedeľu zasvätiť, pracovali na   svojom, veď by im bola zhnila v zemi aj tá trocha zemiakov, čo sa im   urodila na roličkách, malých ako dlaň.
    </tei:p>
    <tei:p>
     Beda bola každému, trikrát beda, kto neprišiel do práce a   neodrobil si určený počet dní v týždni! Grófka Majthényička a jej   drábi nepoznali nijaké výhovorky, neuznali nijakú chorobu: kto vystal   z roboty, dostal na dereši také ponaučenie, že druhý raz sa dostavil   do práce, aj keby sa ta mal doškrabať po štyroch.
    </tei:p>
    <tei:p>
     Míňal sa rok po roku a osud tematínskych poddaných sa nijako   nezlepšoval. Lež bolesť a smútok ich tak ubily, že sa s ním celkom   uspokojili, a nedúfali v lepšie časy ani v budúcnosti. Nevedeli si   ani predstaviť, že by ich život mohol byť raz ľahší a ľudsky   znesiteľnejší. Nebolo komu sa vyponosovať, nebolo u koho orodovať o   pomoc. Svoj žiaľ vylievali v smutných a bôľnych piesňach, no i tie   spievali len potajomky, aby ich, nedajbože, nepočul nejaký špehúň z   hradu.
    </tei:p>
    <tei:p>
     Jedna z týchto piesní sa dlho zachovala a začína takto:
    </tei:p>
    <tei:p>
     <tei:emph>
      Ej, vy grófka Majthényička,
     </tei:emph>
    </tei:p>
    <tei:p>
     <tei:emph>
      hradu pani hrdá,
     </tei:emph>
    </tei:p>
    <tei:p>
     <tei:emph>
      ku poddaným svojim biednym
     </tei:emph>
    </tei:p>
    <tei:p>
     <tei:emph>
      nebuďte tak tvrdá!
     </tei:emph>
    </tei:p>
    <tei:p>
     <tei:emph>
      Ľudia sú to, pani grófka,
     </tei:emph>
    </tei:p>
    <tei:p>
     <tei:emph>
      ľudia ako vy ste,
     </tei:emph>
    </tei:p>
    <tei:p>
     <tei:emph>
      raz rovnako v čiernej zemi
     </tei:emph>
    </tei:p>
    <tei:p>
     <tei:emph>
      spočiniete — iste!
     </tei:emph>
    </tei:p>
    <tei:p>
     A tak nadišiel rok 1710, veľký a pamätný rok tematínskych   poddaných.
    </tei:p>
   </tei:div>
   <tei:div type="chapter">
    <tei:head>
     Príhoda pri Váhu
    </tei:head>
    <tei:p>
     Tohto dňa rúbali starý les pri Váhu. Jeseň už pokročila, slnko   hrialo len slabo, nuž mali sa rezko do práce, aby sa zohriali. Rúbala   tam bezmála polovica chlapov z dedinky pod hradom.
    </tei:p>
    <tei:p>
     Mohla byť hádam hodina-dve do obeda, a drábov tam ešte nebolo, aby   sa presvedčili, či chlapi naozaj pracujú. Nuž rúbali bez oddychu, aby   ich nebodaj neprichytili pri odpočinku a nedali im pocítiť pálčivú   bolesť dlhého drábskeho biča.
    </tei:p>
    <tei:p>
     Zrazu sa ozval z kraja lesa bolestný výkrik.
    </tei:p>
    <tei:p>
     Chlapi pozahadzovali sekery a bežali pozrieť, čo sa stalo.
    </tei:p>
    <tei:p>
     Nuž, nešťastie, aké sa stáva pri rúbačkách: Ondro Zimoň — vdovec,   čo býval so svojím dvanásťročným synom Jankom konča dediny v malej   chalupe — rúbal mohutný dub s Mišom Jamrichom. Mišo Jamrich, chlap   ako hora a silák preukrutný, zahnal sa pri práci svojou sekerou tak   nešťastne (alebo sa mu Ondro Zimoň zaplietol voľajako do cesty), že   zaťal sekerou do Zimoňovej nohy. Poriadne do nej zaťal poniže
    </tei:p>
    <tei:p>
     členka a spôsobil mu hlbokú ranu. Zdalo sa, že mu zlomil aj   kosť.
    </tei:p>
    <tei:p>
     Ondro Zimoň skríkol, sadol si do trávy a jojkajúc od bolesti,   držal si nohu. Krv sa mu valila z rany a presakovala cez otrhané,   špinavé onuce.
    </tei:p>
    <tei:p>
     Čo robiť?
    </tei:p>
    <tei:p>
     Zpočiatku boli všetci zarazení nad nešťastím svojho druha a   spamätali sa až po chvíli. Jeden z nich sa rozbehol k neďalekému Váhu   po vodu, zatiaľ čo ostatní ošetrovali nešťastného Zimoňa. Opatrne mu   odvinovali onuce a až vtedy videli, aká nepekná je jeho rana.
    </tei:p>
    <tei:p>
     Chudák Ondro Zimoň!
    </tei:p>
    <tei:p>
     Už je to raz tak: nešťastie jakživ nechodí po chudobných ľuďoch   samotné. Koncom leta mu umrela žena a teraz... Nebodaj, bude až do   smrti krívať na pravú nohu.
    </tei:p>
    <tei:p>
     Keď Fero Máčikovie priniesol v širáku vodu, obmyli Zimoňovu ranu,   priložili na ňu liečivé zelinky, čo ich nasbierali v lese, a   obviazali ju.
    </tei:p>
    <tei:p>
     Tam stáli do jedného nad raneným, ľútostivo sa naňho dívali a z   tej duše by mu boli pomohli, keby vedeli — ako?
    </tei:p>
    <tei:p>
     — Vari by si mal ísť domov, — radil mu jeho sused Hranko. — Zájdi   k starej Flóriške, tá sa vyzná vo felčiarstve, poradí ti, čo máš   robiť.
    </tei:p>
    <tei:p>
     — Ešteže čo! — bránil sa Zimoň. — Aby ma tak zazrel niekto z hradu   a išiel na mňa žalovať, že vyhýbam robote? Trocha si odpočiniem a do   večera už len nejako vydržím aj na jednej nohe... Potom uvidíme, čo a   ako ...
    </tei:p>
    <tei:p>
     Len čo to povedal, keď sa zrazu zpoza chrbta shromaždených chlapov   ozval zachrípnutý hlas:
    </tei:p>
    <tei:p>
     — Takto vy rúbete?! ... Takto kradnete nemilobohu deň?!
    </tei:p>
    <tei:p>
     Všetci stŕpli. Nemuseli sa ani obzrieť, vedeli, kto je to: Ormay,   veliteľ drábov. Najhorší a najhnusnejší zo všetkých!
    </tei:p>
    <tei:p>
     — Čo sa tu okúňate a strkáte hlavy dokopy?! — kričal na nich, keď   sa nehýbali; pochádzal z Nitrianskej a vedel dobre po slovensky. — Už   sa mi aj practe, lebo...
    </tei:p>
    <tei:p>
     Niektorí mu chceli vysvetliť, prečo na chvíľu prerušili prácu, ale   Ormay nebol na ich reči zvedavý. Odpásal si bič, čo mal za opaskom   pri veľkej pištole a niekoľko ráz ním zlopovestne zašibal.
    </tei:p>
    <tei:p>
     Chlapi odstúpili bez slova a vracali sa do práce.
    </tei:p>
    <tei:p>
     Ostal iba Ondro Zimoň. Keď Ormay zazrel, že Zimoň sedí aj naďalej   na zemi, okríkol ho:
    </tei:p>
    <tei:p>
     — A ty čo? Nepočul si, čo som povedal?!
    </tei:p>
    <tei:p>
     Ondro Zimoň neodpovedal. Zaťal zuby, sosbieral všetky svoje sily   že vstane. Len čo stúpil na ranenú nohu, bolestne zjojčal a spadol na   zem.
    </tei:p>
    <tei:p>
     — Nemôžem, pán Ormay, naozaj nemôžem... mám preseknutú nohu   ...
    </tei:p>
    <tei:p>
     Na nešťastie Ormay mal v ten deň veľmi zlú náladu. Nevidel (alebo   nechcel vidieť) Zimoňovu ranu, priskočil k nemu, kopol ho do boka a   nepekne mu zahrešil.
    </tei:p>
    <tei:p>
     — Čuš a netáraj! ... Ja viem dobre, čo ťa bolí: si lenivý, a   nechce sa ti robiť! ... Daj sa mi Bože! Poškriabe sa na nohe a už si   namýšľa, že celý deň
    </tei:p>
    <tei:p>
     nebude nič robiť. To by ti bolo, čo?... Tak čo bude, ideš, či nie?   — povedal potom vyzývavo a v očiach sa mu zlovestne zablýskalo.
    </tei:p>
    <tei:p>
     Ondro Zimoň sa znovu pokúsil vstať, lež bolesť ho opäť zvalila na   zem. Keď potom odpovedal Ormaymu, z jeho hlasu nevyznieval len bôľ,   ale aj vzdor:
    </tei:p>
    <tei:p>
     — Nemôžem vstať, pán Ormay, nevidíte, že nemôžem?! ...   Ne-mô-žem!
    </tei:p>
    <tei:p>
     V Ormaym skypela krv. Vzal bič a začal šľahať bezbranného Ondra   Zimoňa hlava-nehlava.
    </tei:p>
    <tei:p>
     Nešťastník jojkal, kvílil, bedákal, sľuboval i orodoval, ale   všetko márne. Rozpajedený pandúr vybíjal na ňom svoju zlosť. Priam   zúril.
    </tei:p>
    <tei:p>
     A vtedy sa stalo čosi celkom nečakaného.
    </tei:p>
    <tei:p>
     Chlapi, vidiac svojho zraneného a bezmocného druha svíjať sa v   bolestiach pod bičom nemilosrdného veliteľa drábov, zabudli, že sú   poddaní a že Ormay je pravou rukou grófky Majthényičky. Zabudli, čo   sa im za to môže stať... Priskočili k zúriacemu Ormaymu, vytrhli mu   bičisko z rúk a bili ho ním, kde len zasiahli.
    </tei:p>
    <tei:p>
     Ormay bol natoľko ohromený neočakávaným útokom, že sa v prvej   chvíli vôbec nebránil. Až potom, keď na jeho hlavu, tvár i chrbát   dopadaly tvrdé údery zaťatých pästí a šľahajúceho biča, pokúšal sa   brániť, hoci vedel, že proti toľkej presile je všetko márne. A keď mu   potom ešte aj pištoľu ktosi vytiahol zpoza opaska, cítil, že je   stratený.
    </tei:p>
    <tei:p>
     Napokon sa mu však predsa len podarilo vymaniť z klbka zúrivcov,   vzal nohy na plecia, a utekal čo mu dych stačil, k hradu. V bezmocnom   hneve zatínal zuby, sľubujúc rebelantom strašnú pomstu.
    </tei:p>
    <tei:p>
     Chlapi, celí udychčaní od buchnátovania, stáli nad Ondrom Zimoňom   a až vtedy si uvedomili, akého strašného činu sa dopustili, keď Ormay   zmizol.
    </tei:p>
    <tei:p>
     Bože, Bože, čo z toho len bude?
    </tei:p>
    <tei:p>
     Obávali sa, že grófka Majthényička, len čo sa o tomto dozvie,   vyšle na nich všetkých svojich drábov — za krátku polhodinku tu už aj   môžu byť, — a potom bude zle-nedobre ... Ale akosi pokojne vyčkávali   svoj osud. Zachránili raneného druha pred zúrivosťou neľudského   drába, ktorý bol vstave ubičovať ho na smrť. Toto vedomie ich tešilo   a upokojovalo. Nech sa teraz už stane, čo sa má stať!
    </tei:p>
    <tei:p>
     Rúbali potom až do samého večera, a drábi neprichodili.
    </tei:p>
    <tei:p>
     A nestalo sa nič ani večer, keď unavení a znepokojení sa vracali   do svojich biednych domkov.
    </tei:p>
    <tei:p>
     Ondra Zimoňa museli odniesť na rukách, lebo nemohol stúpiť na   nohu. V noci sa mu rana zapálila a na druhý deň mal nohu takú   zapuchnutú, že sa nedalo ani len pomyslieť, aby vstal.
    </tei:p>
    <tei:p>
     A tak prešly tri dni a tri noci, a nič sa nestalo.
    </tei:p>
   </tei:div>
   <tei:div type="chapter">
    <tei:head>
     3. Dereš
    </tei:head>
    <tei:p>
     V sobotu večer dala grófka Majthényička v dedinke pod Tematínom   vybubnovať, že v nedeľu na obed, len čo v hradnom kostolíku odzvonia,   majú sa dostaviť všetci poddaní na dolné nádvorie hradu. Všetci:   chlapi, ženy, deti.
    </tei:p>
    <tei:p>
     Tematínčania stŕpli. Vedeli, že to nebude nič dobrého. Rubači, čo   sa zúčastnili na vzrušujúcej príhode pri Váhu, tušili, o čo pôjde.   Len jedno si nijako nevedeli vysvetliť: po čo majú prísť všetci — aj   ženy, aj deti?
    </tei:p>
    <tei:p>
     Tej noci spali ľudia v zakríknutých chalúpkach málo a   nespokojne.
    </tei:p>
    <tei:p>
     Nadišla nedeľa.
    </tei:p>
    <tei:p>
     Bol pekný slnečný deň. Tematínski poddaní, ktorí si už dokončili   na svojich roličkách všetky jesenné práce, mohli si odpočinúť a zájsť   do kostola. Dávno sa nemodlili tak vrúcne a úpenlivo, prosiac   Všemohúceho o pomoc a posilu do nastávajúceho boja.
    </tei:p>
    <tei:p>
     A keď sa na poludnie rozkolísal zvon na hradnej kaplnke, poberali   sa do hradu ...
    </tei:p>
    <tei:p>
     Dolné nádvorie Tematínskeho hradu, na ktorom bývali drábi a   služobníctvo — okrem toho boly tam aj komory a maštale — bolo   priestranné, takže sa ta vmestilo so dvesto tematínskych poddaných.   Na nádvorí, inokedy hučnom a rušnom, bolo ticho a prázdno. Nebolo   vidieť nikoho. Iba pri bráne — ako zvyčajne — stál na stráži   vyšnurovaný a vyzbrojený dráb.
    </tei:p>
    <tei:p>
     Čoskoro boli všetci poddaní na nádvorí. Shŕkli sa do hustých radov   a prešľapujúc netrpezlivo s nohy na nohu, vyčkávali, čo bude.
    </tei:p>
    <tei:p>
     Zrazu sa hlavná brána zavrela, zo strážnice vyšli ozbrojení drábi   a zastali si pred ňu. Iní obstali znepokojených Tematínčanov. Drábi   nepovedali ani slova, no ich hrozivé tváre prezrádzaly všetko.
    </tei:p>
    <tei:p>
     Čo to len bude?
    </tei:p>
    <tei:p>
     A kde je veliteľ drábov Ormay?
    </tei:p>
    <tei:p>
     Preľakaní Tematínčania nemali času o tom uvažovať, lebo sa   otvorila vnútorná brána, spájajúca horné nádvorie s dolným.   Prichádzala ňou hradná pani, grófka Mária Majthényička. Sprevádzal ju   Ormay a jej dve chyžné. Niesla sa hrdo a pyšno, no z jej očí, ako sa   pozrela na shromaždených Tematínčanov, šľahaly blesky hnevu.
    </tei:p>
    <tei:p>
     Shromaždení poddaní ju úctivo pozdravili a na znak úcty sklonili   svoje hlavy. Na pozdrav neodpovedala, iba čo sa na nich opovržlivo   pozrela. Sadla si na mäkký stolec, ktorý jej priniesli sluhovia a   čosi zašepkala Ormaymu.
    </tei:p>
    <tei:p>
     — Ste tu všetci? — spýtal sa potom Ormay a pichľavým pohľadom   preletel rady prítomných.
    </tei:p>
    <tei:p>
     Bolo vidieť, že niekoho hľadá, ale nenachádza. Spytoval sa   ďalej:
    </tei:p>
    <tei:p>
     — A Ondro Zimoň je kde?
    </tei:p>
    <tei:p>
     Tematínčania prešľapovali s nohy na nohu. Aj by boli odpovedali,   ale strach im prikoval jazyk a tak sa nik nemal k odpovedi.
    </tei:p>
    <tei:p>
     Až napokon Janko, syn Ondra Zimoňa, nesmelo odpovedal:
    </tei:p>
    <tei:p>
     — Otec mi leží, prosím ponížene ... Nemôže stupiť na nohu, celá mu   je zapuchnutá ...
    </tei:p>
    <tei:p>
     Ormay naňho zagánil a potom zreval:
    </tei:p>
    <tei:p>
     — Pakuj sa mi poň a povedz mu, aby sa zaraz dostavil, lebo keď ja   pôjdem preňho, za to sa mi nepoďakuje!
    </tei:p>
    <tei:p>
     Preľakaný Janko sa hneď pobral.
    </tei:p>
    <tei:p>
     Na priestrannom nádvorí vládlo nepríjemné ticho. Všetci tušili,   priam cítili, že nad ich hlavami sa vznáša akási búrka.
    </tei:p>
    <tei:p>
     O dobrú štvrťhodinku sa vracal Janko s otcom. Ó, ako sa len   vracali! Zbedačený Ondro Zimoň nevládol stúpiť na nohu, len ju ťahal   za sebou po zemi a zatínal zuby od bolesti, ako sa opieral o svojho   syna.
    </tei:p>
    <tei:p>
     Keď sa dovliekol na nádvorie a zastal si medzi ostatných, Ormay sa   naklonil k svojej panej a čosi sa jej šeptmo spýtal. Grófka   Majthényička prikývla a Ormay sa ozval:
    </tei:p>
    <tei:p>
     — Ondro Zimoň, Martin Hranko, Mišo Jamrich, Karol Ferencei a vôbec   všetci, čo ste v stredu rúbali
    </tei:p>
    <tei:p>
     pri Váhu, postavte sa sem! — a ukazoval rukou na voľné   priestranstvo pod baštou.
    </tei:p>
    <tei:p>
     Menovaní poslúchli.
    </tei:p>
    <tei:p>
     Vtedy grófka Majthényička vstala a takto prehovorila:
    </tei:p>
    <tei:p>
     — Dozvedela som sa, že ste sa tento týždeň zachovali ako   rebelanti... Keď môj verný a oddaný služobník vás prichytil pri   záhaľke a priateľsky vás napomínal, aby ste pracovali a nekradli   nadarmo deň, vrhli ste sa naňho ako besní psi, so sekerami v ruke, a   isto by ste ho boli aj zahlušili, keby sa mu nebolo podarilo   vyslobodiť z vašich zbojníckych rúk ...
    </tei:p>
    <tei:p>
     Chlapi z Tematína neverili svojim ušiam. Teda takto rozpovedal   Ormay onú udalosť svojej panej?! Nepovedal pravdu, ako sa veci   sbehly, ale prekrútil ju tak, aby sa ukázal pred svojou paňou v   najlepšom svetle ako jej najvernejší služobník, ktorý jej slúži i s   nasadením svojho života.
    </tei:p>
    <tei:p>
     Grófka Majthényička však pokračovala:
    </tei:p>
    <tei:p>
     — Takto sa mi odplácate, žobrač akási? Toto je vaša vďaka za to,   že som k vám taká zhovievavá a že zavše prižmúrim oko nad vašimi   menšími hriechmi?! Toto si zasluhujem za svoju dobrotu?
    </tei:p>
    <tei:p>
     Vstala so svojho stolca ako sudca, keď vynáša rozsudok, a   povedala:
    </tei:p>
    <tei:p>
     — Však vás ja naučím, sberba akási! Ja vás naučím poslúchať!   Nielen mňa, ale aj mojich verných služobníkov!
    </tei:p>
    <tei:p>
     Obrátila sa k Ormaymu:
    </tei:p>
    <tei:p>
     — Pán veliteľ, vykonajte môj rozkaz!
    </tei:p>
    <tei:p>
     Ormay kývol ozbrojeným drábom, čo stáli pred
    </tei:p>
    <tei:p>
     bránou. Tí nelenili, vykročili a ,obstali oddelených chlapov. Iní   dvaja kamsi zmizli, aby sa o chvíľu vracali s ťažkou derešovou   lavicou.
    </tei:p>
    <tei:p>
     Dereš!
    </tei:p>
    <tei:p>
     Prítomní zbledli a uľakaní zhíkli. Zasa bude derešovanie! Zasa   bude švihať vzduchom štipľavá lieskovica i bičisko a budú nemilosrdne   dopadať na ich ubolené chrbty ...
    </tei:p>
    <tei:p>
     Drábi postavili derešovú lavicu na priestranstvo medzi grófkou   Majthényičkou a ostatnými.
    </tei:p>
    <tei:p>
     Grófka Majthényička však povedala:
    </tei:p>
    <tei:p>
     — Každý dostane pätnásť palíc ... Hlavný vinník, Ondro Zimoň,   dostane dvadsať. Pätnásť a päť.
    </tei:p>
    <tei:p>
     Pätnásť a päť znamenalo: pätnásť palíc na chrbát a päť na holé   päty.
    </tei:p>
    <tei:p>
     Keď to Ondro Zimoň počul, zbledol a striasol sa ... Päť palíc na   pätu, ktorá je celkom zapuchnutá! To bude strašné, to nevydrží!
    </tei:p>
    <tei:p>
     Hodil sa pred grófkou na kolená a orodoval:
    </tei:p>
    <tei:p>
     — Milosť, najjasnejšia pani, o milosť vás prosím ! ... Hľa, aká mi   je noha zapuchnutá ... nezniesol by som päť palíc na ňu, milosť! ...   Nebolo to tak pri Váhu, ako vám to predniesol pán veliteľ   Ormay...
    </tei:p>
    <tei:p>
     — Čuš! — zahriakol ho Ormay najedovane.
    </tei:p>
    <tei:p>
     A keď Ondro Zimoň orodoval aj ďalej, zakríkla ho aj grófka   Majthényička a povedala:
    </tei:p>
    <tei:p>
     — Hej, drábi, berte ho!
    </tei:p>
    <tei:p>
     Márne prosil Ondro Zimoň, márne orodoval, suroví drábi ho schytili   a vliekli na dereš ako prvého. Násilne ho naň natiahli a tuho   priviazali, že sa ani hýbať nevládal.
    </tei:p>
    <tei:p>
     Prítomní poddaní stáli ako na ihlách. Grófka Majthényička nemá ani   trocha citu v sebe? Nevidí, aká je zapuchnutá noha nešťastného Ondra   Zimoňa? Bude mať to srdce a naozaj nechá tohto ťažko raneného   upalicovať?
    </tei:p>
    <tei:p>
     Zdalo sa, že grófka Majthényička má naozaj namiesto srdca kus   tvrdého a chladného kameňa. Neobmäkčily ju prosebné slová Ondra   Zimoňa, ani jeho slzy. Bezcitne sa dívala, ako sa svíja na   dereši.
    </tei:p>
    <tei:p>
     — Začnite! — rozkazovala drábom.
    </tei:p>
    <tei:p>
     Ale dráb, malý počerný chlap, ktorý býval inokedy rovnako   nemilosrdný a neľútostivý k poddaným ako k ostatným, teraz nemal   srdce palicovať ťažko poraneného Zimoňa. Dva razy zodvihol hrubú   palicu a dva razy mu ruka zastala v polceste. Keď to Ormay videl,   zaklial, priskočil k nemu, vytrhol mu palicu , z rúk a celý červený   od hnevu začal biť bezmocného Ondra Zimoňa hlava-nehlava.
    </tei:p>
    <tei:p>
     Hneď po prvom údere sa ozval srdcervúci výkrik, ktorý prenikal až   do kostí prítomných. Aj grófka Majthényička zprvu zbledla a zarazila   sa, no Ormay nie. Výkrik Ondra Zimoňa ho rozčertil ešte väčšmi i bil   ho ako zbesnený.
    </tei:p>
    <tei:p>
     A vtedy sa to stalo ...
    </tei:p>
    <tei:p>
     Janko Zimoň, ktorý sa musel prizerať, ako neľudsky týrajú jeho   nevinného otca, nezdržal sa, vyskočil a hnal sa k derešovej lavici.   Skočil na rozzúreného Ormayho a chcel mu vykrútiť palicu z rúk.
    </tei:p>
    <tei:p>
     — Vrah ... vrah! — kričal celý bez seba. — Chcete mi otca   zabiť!... Vy vrah!
    </tei:p>
    <tei:p>
     Ormay sa najprv zháčil, potom sa prudkým trhnutím zbavil slabého   Janka a rozpajedený, aký bol, uderil ho palicou po hlave. Bol to   strašný úder. Zasiahnutý Janko po ňom len bôľne zjojkol a padol v   bezvedomí na zem.
    </tei:p>
   </tei:div>
   <tei:div type="chapter">
    <tei:head>
     4. Sirota
    </tei:head>
    <tei:p>
     Keď sa znova prebral, cítil, že leží kdesi v posteli. Okolo neho   bola tma. Chcel sa zodvihnúť a sadnúť si, aby sa pozrel kde je, lež v   hlave ho tak zabolelo, že bolestne skríkol a ľahol si zpät. Na jeho   tupý
    </tei:p>
    <tei:p>
     výkrik ozval sa od dvier šuchot krokov a v zapätí sa ktosi nad   neho skláňal.
    </tei:p>
    <tei:p>
     — Janíčko, už si hore, Janíčko? — počul známy hlas tety   Hrankovie.
    </tei:p>
    <tei:p>
     — Áno, teta, — odpovedal a aj sám sa divil, aký čudný má hlas. —   Len hlava ma strašne bolí...
    </tei:p>
    <tei:p>
     — Len lež pokojne, synku, zaraz ti prinesiem trocha teplého —   povedala teta. — Iste si už poriadne hladný, veď tri dni si nič nemal   v ústach...
    </tei:p>
    <tei:p>
     — Tri dni? — divil sa Janko. — Ako to?
    </tei:p>
    <tei:p>
     V tej chvíli si spomenul, čo sa mu stalo. Spomenul si na strašný   obraz, ktorý zažil na dolnom nádvorí Tematínskeho hradu ... Áno, už   sa pamätá: grófka Majthényička dala svolať všetkých obyvateľov dediny   ... Potom mali derešovať niekoľko chlapov a prvého jeho otca ...   priviazali ho na derešovú lavicu, hoci mal poranenú nohu a ... hej,   on potom priskočil k veliteľovi drábov Ormaymu a chcel mu vytrhnúť z   rúk palicu, ktorou bil otca a... a... hej, Ormay ho uderil a — na   viac sa už nepamätá ...
    </tei:p>
    <tei:p>
     Ale čo je s otcom? Keď ho naposledy videl, ležal a svíjal sa v   bolestiach na derešovej lavici...
    </tei:p>
    <tei:p>
     — Teta, a otec mi je kde? — spýtal sa náhle.
    </tei:p>
    <tei:p>
     V izbe bolo tma a tak nemohol vidieť, ako sa teta Hranková pri   tejto jeho otázke strhla. Odpovedala mu až po chvíli a   dohovárala:
    </tei:p>
    <tei:p>
     — Janíčko, si ešte slabý, lež pekne ticho ... hneď ti prinesiem   trocha polievky.
    </tei:p>
    <tei:p>
     A odišla.
    </tei:p>
    <tei:p>
     Janka ešte stále bolela hlava, hučalo mu v nej, no rozmýšľať už   mohol. A veru aj rozmýšľal. Prečo mu
    </tei:p>
    <tei:p>
     teta Hranková nepovedala, kde je jeho otec? Čo sa s ním stalo? Kde   je?
    </tei:p>
    <tei:p>
     Srdce Janka Zimoňa sa naplnilo strachom o otca. Čo sa s ním mohlo   stať? Nezavrela ho neľútostivá grófka Majthényička do tmavého žalára   na samom spodku hradu? Oj, iste to urobila! A chudák otec sedí teraz   s boľavou nohou kdesi v tme, medzi potkanmi ... Jankovi sa tlačily   slzy do očí.
    </tei:p>
    <tei:p>
     Vtom sa už vracala teta Hranková s polievkou. Prisadla si k   posteli, opatrne nadvihla Janka, podoprela mu chrbát hlavnicou a   kŕmila ho dobrou teplou polievkou.
    </tei:p>
    <tei:p>
     Janko sa jej neprestajne vypytoval na to i ono, lež ona mu   neodpovedala. Ustavične mu vravela, aby sa najprv najedol.
    </tei:p>
    <tei:p>
     Keď dokončil, povedal jej:
    </tei:p>
    <tei:p>
     — Teta, ale teraz mi už musíš povedať, kde je otec? Zavrela ho   grófka Majthényička do tmavého žalára?
    </tei:p>
    <tei:p>
     — Nie.
    </tei:p>
    <tei:p>
     — Tak kde je? Bolí ho ešte noha?
    </tei:p>
    <tei:p>
     — Nie, ani noha ho už nebolí, — odpovedala s povzdychom teta.
    </tei:p>
    <tei:p>
     — Tak teda kde je?
    </tei:p>
    <tei:p>
     Teta Hranková dlho hladkala Janka Zimoňa po jeho bledej, chudej   tváričke, kým mu odpovedala. Zdalo sa, že zápasí sama so sebou, či   povedať pravdu, alebo nie. Napokon sa rozhodla a povedala:
    </tei:p>
    <tei:p>
     — Janko, tvoj otec je mŕtvy...
    </tei:p>
    <tei:p>
     Janko bol natoľko ohromený, že nevládal povedať ani slovo. A teta   dodala:
    </tei:p>
    <tei:p>
     — Včera večer sme ho pochovali...
    </tei:p>
    <tei:p>
     — Nie! — skríkol vtedy Janko Zimoň srdcervúcim hlasom. — Nie, to   nie je pravda, otec mi neumrel, nie, nie!
    </tei:p>
    <tei:p>
     Rozplakal sa bôľnym a usedavým plačom. V tej chvíli si želal iba   jedno: aby umrel aj on, tak ako jeho nešťastný otec.
    </tei:p>
    <tei:p>
     <tei:hi>
      *
     </tei:hi>
    </tei:p>
    <tei:p>
     Ťažký je osud sirôt, smutný bol aj osud Janka Zimoňa. Takmer tri   týždne si poležal s ťažkou ranou na hlave, kým sa mu ako-tak   zahojila. Aj potom mu ostala na čele široká červenkastá jazva. Strýko   Hranko si ho vzal k sebe, že ho vychová kým odrastie a bude sa môcť   vyživiť aj sám. Bol k nemu otcovský, milý a starostlivý, aj teta   Hanka, ale ktože vie
    </tei:p>
    <tei:p>
     nahradiť rodnú mať a otca? Keď Jankovi umrela matka, to bol preňho   strašný úder, no ostal mu aspoň otec. Teraz sú mŕtvi obidvaja, a on   je tu sám, dvanásťročný, slabý, chudobný ako kostolná myš. Žije iba z   milosrdenstva iného.
    </tei:p>
    <tei:p>
     Janko sa neskôr dozvedel, ako to bolo s jeho otcom. Po jeho   prekvapujúcom útoku na Ormayho nastalo na dolnom nádvorí hradu také   vzrušenie, že grófka Majthényička uznala za lepšie upustiť od   ďalšieho derešovania. Ondra Zimoňa odviazali s dereša, no nevládal sa   udržať na nohách. Tých niekoľko palíc mu celkom dokaličilo zranenú   nohu, ktorá veľmi krvácala.
    </tei:p>
    <tei:p>
     Prv, než grófka Majthényička prepustila tematínskych poddaných,   povedala im, že teraz všetkým odpúšťa — ale už naozaj naposledy — v   budúcnosti potresce vraj za každé aj to najmenšie previnenie a   neposlušnosť. Vyhrážala sa, že previnilcov dá do železných pút a   uvrhne ich do tmavého žalára pod zemou, kde budú o chlebe a vode tak   dlho, kým im raz a navždy neodíde chuť od rebelovania a   neposlušnosti...
    </tei:p>
    <tei:p>
     Dvadsať tematínskych chlapov sa zachránilo pred derešom, ale za   akú cenu! Malý Janko Zimoň ležal tri dni v bezvedomí s rozbitou   hlavou, kým jeho bezvládneho otca museli odniesť domov. Ondra Zimoňa   strašne bolela noha, navečer celkom sčernala a nešťastný Ondro Zimoň   na druhé ráno bol mŕtvy. Ranená noha mu tak zapuchla, že sa na niečo   podobného nepamätali ani najstarší ľudia dediny. S malým Jankom tiež   bolo všelijako.
    </tei:p>
    <tei:p>
     Už-už si mysleli, že sa poberie za svojím otcom, lež po troch   dňoch sa jeho stav zlepšil a Janko sa pomaly uzdravoval...
    </tei:p>
    <tei:p>
     Po týchto vzrušujúcich udalostiach sa život tematínskych poddaných   dostal opäť do starých koľají. Robotovali a dreli ako predtým, iba čo   boli dvojnásobne zakríknutí a poslušní, lebo neustále mali na mysli   strašný osud Ondra Zimoňa a jeho syna Janka.
    </tei:p>
    <tei:p>
     Grófka Majthényička bola ukrutná a prísna ako predtým a veru   nezmenili sa ani jej drábi, s nenávideným Ormayom v čele ...
    </tei:p>
   </tei:div>
   <tei:div type="chapter">
    <tei:head>
     5. Jánošík!
    </tei:head>
    <tei:p>
     Prešly mesiace a bola zima. Tvrdá, chladná zima, i keď snehu bolo   toho roku pomerne málo.
    </tei:p>
    <tei:p>
     Raz ráno — bolo to začiatkom februára — vykračoval Janko Zimoň na   hrad. Všetci chlapci z dediny dostali rozkaz sísť sa na dolné   nádvorie. Budú vraj preberať zemiaky.
    </tei:p>
    <tei:p>
     Aj Janko Zimoň prišiel k hlavnej bráne hradu. Jeho pohľad spočinul   na veľkom erbe, ktorý bol nad ťažkou dubovou bránou. Na erbe bol v   modrom poli biely orol; sedel na halúzke. Janko sa naň zadíval a   pomyslel si:
    </tei:p>
    <tei:p>
     — Aké zaujímavé! Orol — to je grófka Majthényička. Hej! Ako orol   sa hodí na bezbranných zajačikov, holuby a vtáčiky a zožerie ich, tak   isto aj grófka
    </tei:p>
    <tei:p>
     Majthényička sa vrhá na svojich poddaných, gniavi ich,   prenasleduje a žije z ich mozoľov. Musia na ňu pracovať, sú odkázaní   na jej milosť a nemilosť, grófka môže s nimi robiť, čo chce... A tie   pazúry, čo sa nimi orol na erbe drží halúzky a ktoré prenikajú do   tiel zajačikov a vtáčikov — to sú grófkini drábi... hej, tak je to   ...
    </tei:p>
    <tei:p>
     No Janko Zimoň nemal času okúňať sa dlho pred hradnou bránou,   musel dnu, aby neprišiel neskoro a aby ho nevyhrešili. Keď prešiel   bránou na dolné nádvorie, na ktorom bolo plno vysypaných zemiakov,   zmocnil sa ho nepríjemný pocit. Musel si opäť spomenúť na strašnú   chvíľu, keď tu derešovali jeho otca.
    </tei:p>
    <tei:p>
     Na nádvorí bolo už plno detí i služobníctva a tu a tam sa mihol aj   vyšnúrovaný dráb.
    </tei:p>
    <tei:p>
     Janko prišiel v najlepšom čase, práca práve začínala. Stal si   medzi rovesníkov a pustil sa do zemiakov. Pri družnom rozhovore im   práca išla, čas sa míňal a ani sa nenazdali, už bolo poludnie. Ako   vstávali a s pocitom uľahčenia si narovnávali chrbty, zpoza brány   bolo počuť hrmot blížiaceho sa koča. Ochvíľu prešiel cez bránu a   zastal pred spojovacou chodbou, vedúcou do horného hradu. Bol to   uzavretý koč, so šľachtickými erbami, po obidvoch stranách dvier.
    </tei:p>
    <tei:p>
     Nik nevedel, kto to prišiel, lebo hostia vstupovali hneď do   spojovacej chodby, ktorá viedla do horného hradu.
    </tei:p>
    <tei:p>
     Vyšnúrovaný kočiš odvádzal kone do maštale. Jeden z drábov, čo   išiel okolo, sa ho spýtal:
    </tei:p>
    <tei:p>
     — Odkiaľže? Zďaleka?
    </tei:p>
    <tei:p>
     — Z hornej Trenčianskej, — odpovedal kočiš a poberal sa ďalej.   Odovzdal spotené kone pribehnuvšiemu sluhovi a sám sa vybral do   čeľadnice.
    </tei:p>
    <tei:p>
     Veľa sa od neho nedozvedeli, lebo o chvíľu pribehla slúžka z   horného hradu. Tvárila sa dôležito a začala naširoko rozprávať, že   hostia, čo prišli, sú Szúnyoghovci odkiaľsi od Žiliny. Grófka a jej   dve dcéry. Ušly vraj z domu, lebo na ich okolí šarapatí akási   zbojnícka banda s Jurom Jánošíkom na čele. Jánošík sa dá volať   kapitánom hôrnych chlapcov. Jánošíkovci vraj prepadli už veľa   šľachtických kaštieľov i menších hradov, obrali pánov o peniaze a   mnohým dali aj poriadnu lekciu. Vraj jedného grófa aj na dereš
    </tei:p>
    <tei:p>
     natiahli. Okrem toto všade vraj nahovárajú poddaných, aby odopreli   svojim pánom poslušnosť, aby na nich už ďalej nepracovali. Aby sa   vzbúrili, veď sú práve takí ľudia ako páni grófi...
    </tei:p>
    <tei:p>
     Bola to zaujímavá novinka, a chlapci, čo sa vracali domov na obed,   mali o čom hovoriť.
    </tei:p>
    <tei:p>
     Zvesť o Jánošíkovi a jeho chlapcoch sa rozšírila po celej dedine.   Len čo sa o tom dozvedela grófka Majthényička, povedala svojim   drábom, aby hovorili medzi poddanými toto: Jánošík a jeho hôrni   chlapci sú celkom obyčajní zbojníci, ktorí zavraždili už veľa ľudí.   Čo ukradnú, to prepijú. Nie je vraj pravda, že berú iba pánom,   okradnú aj chudobných, neraz aj o poslednú sliepočku. Ale cisárske   vojsko vraj už prišlo do hornej Trenčianskej, Jánošíka a jeho   chlapcov už skoro dolapí a príkladne potresce.
    </tei:p>
    <tei:p>
     O niekoľko dní sa vrátil z Nitry prievozníkov syn Laco Pivničiar.   Keď sa dopočul, ako sa vraví v Tematíne o Jánošíkovi, len sa usmial a   večer rozprával známym, ktorých sa nemusel báť, že ho prezradia   hradnej panej alebo drábom:
    </tei:p>
    <tei:p>
     — Oj, aj v Nitre sa hovorí o Jánošíkovi a jeho chlapcoch! Neverte,   Jánošík nie je obyčajný zbojník, čo kradne, aby zbohatol a žil si   potom dobre. Všetko, čo pánom poberie, rozdá chudobným. Bojuje najmä   proti tým pánom a šľachticom, ktorí sú k svojim poddaným   nespravodliví a neľudsky s nimi zaobchádzajú. Pre takýchto ľudí   Jánošík nepozná milosť a nemilosrdne ich potresce. Všade hlása, že   nadišiel čas, keď aj poddaní budú žiť ľudskejším životom, ako žili   doteraz. Je veľkou nádejou všetkých poddaných,
    </tei:p>
    <tei:p>
     že ich utrpenie a poroba sa skončila a že aj pre nich svitne   krajší deň.
    </tei:p>
    <tei:p>
     Slová Laca Pivničiara na každého mocne zapôsobily.
    </tei:p>
    <tei:p>
     Jánošík! Jánošík a jeho hôrni chlapci, ktorí sa tak smelo   zastávajú chudobných a poddaných! Zaraz si Jánošíka všetci obľúbili,   razom prirástol každému k srdcu.
    </tei:p>
    <tei:p>
     Na Janka Zimoňa zapôsobila zpráva o Jánošíkovi a jeho družine   veľmi mocne. Oh, keby sa tak mohol stretnúť s Jánošíkom a jeho   chlapcami! Rozpovedal by im, aká krutá a nespravodlivá je grófka   Majthényička, požaloval by sa im, ako neľudsky zaobchodila s jeho   otcom aj s ním!
    </tei:p>
    <tei:p>
     — Hľa, táto rana mi je svedkom, — povedal by im a ukázal jazvu na   svojom čele.
    </tei:p>
    <tei:p>
     Od tých čias chodil Janko Zimoň akýsi zamyslený. Ustavične myslel   len na Jánošíka. A myslel najmä na to, aké by to bolo krásne, poslať   Jánošíkovi zprávu o Tematíne a zavolať ho sem na pomoc úbohým   poddaným.
    </tei:p>
    <tei:p>
     Raz, keď sa stretol s Lacom Pivničiarom, povedal mu:
    </tei:p>
    <tei:p>
     — Lacko, kedy zasa pôjdeš do Nitry?
    </tei:p>
    <tei:p>
     — Kedy? Asi o desať dní... Prečo — chcel by si so mnou?
    </tei:p>
    <tei:p>
     — To nie, ale... — Janko sa zrazu zháčil a nevedel, ako ďalej.
    </tei:p>
    <tei:p>
     — No povedz, neboj sa! — posmeľoval ho Laco Pivničiar.
    </tei:p>
    <tei:p>
     A ak mu to Janko napokon povedal: Až zas pôjde
    </tei:p>
    <tei:p>
     do Nitry, nech sa prezvie, v ktorých krajoch sa teraz Jánošík a   jeho chlapci zdržujú.
    </tei:p>
    <tei:p>
     Laco Pivničiar sa udivene pozrel na Janka, no nespytoval sa na nič   a prisľúbil, že sa prezvie.
    </tei:p>
    <tei:p>
     Keď sa vrátil, priniesol zvesť, že Jánošíkovci sú kdesi na okolí   vrchu Machnáča v Trenčianskej.
    </tei:p>
    <tei:p>
     Janko Zimoň túto zprávu vypočul a nič nepovedal. Ale od tých čias   býval ešte zamyslenejší, než predtým. Jednostajne čosi paratil v   komore a keď ho strýko Hranko pritom pristihol, vše bol vo veľkom   pomykove a rýchle niečo ukrýval.
    </tei:p>
    <tei:p>
     A raz v nedeľu — bolo to začiatkom marca — Janko Zimoň zmizol z   dediny.
    </tei:p>
   </tei:div>
   <tei:div type="chapter">
    <tei:head>
     6. Neočakávaný návrat
    </tei:head>
    <tei:p>
     Tajomné zmiznutie Janka Zimoňa vzbudilo medzi tematinskými   poddanými veľké vzrušenie. Kde sa len ten nešťastný chlapec podel?   Najviac sa znepokojoval Martin Hranko. Vzal si Janka na starosť,   chcel ho vychovať a teraz zmizol bez stopy, ani len sbohom nepovedal!   Starý Hranko dobre vedel, že Janko bol v posledných dňoch akýsi   zadumaný a nesvoj, ale nevenoval tomu väčšiu pozornosť. Bože môj,   chudobný poddaný má toľko starostí, ako by sa mohol aj nad takýmto   niečím pozastavovať?
    </tei:p>
    <tei:p>
     Prirodzene, o zmiznutí Janka Zimoňa sa dozvedeli
    </tei:p>
    <tei:p>
     aj hradní drábi a od nich aj grófka Majthényička. Veliteľ drábov   Ormay sa okamžite vybral do Hrankovcov a spytoval sa, ako to bolo,   kedy Janko odišiel a čo povedal. Ale Hranko sa dušoval, že nevie nič   o Jankovom zmiznutí, že je tiež prekvapený, ale Ormay mu zrejme   neveril a odchádzal od neho napajedený.
    </tei:p>
    <tei:p>
     Dni sa míňaly, pomaly sa míňaly aj týždne, ale o Jankovi Zimoňovi   ani chýru ani slychu. Ani čo by sa bol pod čiernu zem prepadol.
    </tei:p>
    <tei:p>
     Jediný Laco Pivničiar tak trocha tušil, kde sa asi Janko vybral,   ale opatrne mlčal a nezdôveril sa s tým nikomu.
    </tei:p>
    <tei:p>
     — Janko vie najlepšie, čo urobil a prečo tak robil, — hovoril si v   duchu Laco Pivničiar. — Ak sa mu to podarí, dobre ...
    </tei:p>
    <tei:p>
     A tak tematínski poddaní na Janka Zimoňa pomaly zabúdali a len   občas si naňho spomenuli, keď po večeroch sedeli doma a spomínali   rušné chvíle svojho života. Vtedy obyčajne prišla do reči aj búrlivá   udalosť s Ondrom Zimoňom, no a vtedy si pomysleli aj na Janka. A   zavše sa spytovali:
    </tei:p>
    <tei:p>
     — Kde je ten nešťastný chlapec?
    </tei:p>
    <tei:p>
     Boli takí, čo tvrdili, že chudáčik sa kdesi zmárnil. Vraj v   poslednom čase, čo sa tu zdržiaval, bol neprirodzene vážny a   zadumaný. Iste si natoľko vzal k srdcu osud svojho otca, že sa radšej   zmárnil.
    </tei:p>
    <tei:p>
     Ale tí, čo Janka Zimoňa dobre poznali, hovorili:
    </tei:p>
    <tei:p>
     — To teda nie! Janko Zimoň nie je z takej fajty ľudí, čo sa   márnia. Chlapec, čo sa nebojí skočiť na takého divocha ako je Ormay,   sa len tak ľahko
    </tei:p>
    <tei:p>
     nezmárni... Istotne sa už niekde uchytil a — dúfajme
    </tei:p>
    <tei:p>
     — má sa lepšie, ako my tu ... Uvidíte, ešte počujeme o ňom!
    </tei:p>
    <tei:p>
     Mali pravdu: Tematín počul o Jankovi Zimoňovi. A počul o ňom oveľa   skôr, než sa nazdal...
    </tei:p>
    <tei:p>
     <tei:hi>
      *
     </tei:hi>
    </tei:p>
    <tei:p>
     Prišla Veľká noc roku 1710.
    </tei:p>
    <tei:p>
     Veľkonočný týždeň na tematínskom panstve bol smutný. Na panskom   bolo treba porobiť jarné práce, najmä zemiaky zasadiť a tak na Zelený   štvrtok grófka Majthényička dala vybubnovať po všetkých dedinách,   ktoré jej patrily, že zajtra — na Veľký piatok — všetci poddaní sa   musia dostaviť do práce.
    </tei:p>
    <tei:p>
     Bola to neslýchaná vec a poddaní nechceli veriť svojim ušiam. Je   to možné? Na Veľký piatok sa na panskom nikdy nepracovalo.
    </tei:p>
    <tei:p>
     Čo robiť? Ako sa zachovať?
    </tei:p>
    <tei:p>
     Poddaní sa ushovorili, že pošlú ku grófke deputáciu, ktorá ju   poprosí, aby upustila od svojho rozkazu. Veľký piatok je jeden z   najsmutnejších sviatkov roka, nech dožičí svojim poddaným zasvätiť   ho, ako ho zasväcovali od nepamäti. Budú jej za to nesmierne povďační   a sľubujú, že na Bielu sobotu radi odpracujú, čo zameškali.
    </tei:p>
    <tei:p>
     Keď sa deputácia dostavila na hrad, dráb, čo stál pri hlavnej   bráne na stráži, nechcel ju pustiť dnu. Vraj grófka Majthényička   nezvykne prijímať hockoho! Na úpenlivé naliehanie napokon privolil,   že zájde k hradnej panej a oznámi jej, po čo deputácia prišla.
    </tei:p>
    <tei:p>
     Keď sa však grófka Majthényička dozvedela, čo sa robí, veľmi sa   nahnevala. Odkázala poddaným, aby sa pratali zpred hradu a   nerebelovali, lebo im dá také ponaučenie, že si ho do smrti   zapamätajú! Rozkaz, ktorý vydala, je jasný, platí a beda tomu, kto ho   nesplní! A keď deputácia nechcela ani po tomto jej odkaze odísť a   trvala na tom, aby ju grófka vypočula, drábi dostali rozkaz rozohnať   ju násilne. Tí veru nelenili, chopili sa bičov a — deputáciu   rozohnali.
    </tei:p>
    <tei:p>
     Ale to ešte ani zďaleka nebol koniec. Poddaní sa rozhodli, že   zajtra nikto nesmie do práce. Nech sa stane čokoľvek, na Veľký piatok   nebudú pracovať! Keď budú všetci jednotní, grófka bude proti nim   bezmocná. Nemôže predsa potrestať všetkých.
    </tei:p>
    <tei:p>
     A tak sa na Veľký piatok z tematínskych paddaných nik nedostavil   do práce.
    </tei:p>
    <tei:p>
     Keď to veliteľ drábov Ormay oznámil svojej panej, grófka   Majthényička sa rozzúrila. Najprv vyčkávala, ale keď ani o deviatej   nik neprišiel, svolala všetkých svojich drábov a dala im rozkaz: nech   sa ozbroja pištoľami i bičmi a idúcky z jednej dediny do druhej nech   násilne vyháňajú poddaných do práce. Výslovne im prikázala, aby   nikoho nešetrili.
    </tei:p>
    <tei:p>
     Tak sa aj stalo. Márny bol dohovor, že nik nepôjde robiť, čo si   mohli počať bezbranní poddaní proti namiereným pištoľám a šľahajúcim   bičom? Chvíľu odporovali, napokon sa všetci poddali a išli.
    </tei:p>
    <tei:p>
     Pracovali až do neskorého večera. V noci potom ozbrojení drábi   odviedli z každej dedinky päť chlapov, spútali ich do želiez a uvrhli   do tmavého väzenia
    </tei:p>
    <tei:p>
     pod hradom. Budú vraj uväznení cez celé veľkonočné sviatky, aby si   zapamätali, či sa oplatí neposlúchnuť rozkaz grófky Majthényičky.   Celé dediny nebolo možné pozavierať, nuž vybrali z každej dediny   piatich. Ostatní museli za trest pracovať aj na Bielu sobotu.
    </tei:p>
    <tei:p>
     To bola smutná Veľká noc!
    </tei:p>
    <tei:p>
     Inokedy sa na ňu poddaní tešili, najmä mládež na šibačky a   oblievačky, ale toho roku bolo aj pred veľkonočným pondelkom mĺkvo a   smutno.
    </tei:p>
    <tei:p>
     A vtedy sa vrátil Janko Zimoň!
    </tei:p>
    <tei:p>
     Bola veľkonočná nedeľa. Práve sa stmilo, keď niekto zaklopal na   dvere u Pivničiarov, čo bývali neďaleko Váhu konča dediny.
    </tei:p>
    <tei:p>
     Starí už spali, iba Laco Pivničiar sedel v pitvore.
    </tei:p>
    <tei:p>
     — Kto je? — opýtal sa, keď počul klopať.
    </tei:p>
    <tei:p>
     — Ty si to, Lacko? — ozvalo sa zpoza dvier.
    </tei:p>
    <tei:p>
     Laco Pivničiar vyskočil. Bolo by to možné? Veď
    </tei:p>
    <tei:p>
     je to hlas Janka Zimoňa!
    </tei:p>
    <tei:p>
     Rýchle otvoril dvere a keď videl, že sa nemýlil, natešený   zvolal:
    </tei:p>
    <tei:p>
     — Janko! Vitaj! Zkade prichádzaš?
    </tei:p>
    <tei:p>
     — Pst! ... Tichšie, aby nás nikto nepočul, — varoval ho Janko,   stískajúc mu ruku. — Poď k Váhu, chcem sa s tebou porozprávať o   niečom dôležitom ...
    </tei:p>
    <tei:p>
     Laco Pivničiar nelenil a hneď sa vybrali do tmavej noci.
    </tei:p>
    <tei:p>
     Cestou zahrnoval Janka zvedavými otázkami, kde chodil, prečo tak   tajnostkársky ušiel, čo robí a čo zamýšľa? Ale Janko mu to   vyrozprával až potom, keď boli už vonku pri Váhu. Toto mu   povedal:
    </tei:p>
    <tei:p>
     Vtedy, keď počul o Jánošíkovi, jeho hôrnych
    </tei:p>
    <tei:p>
     chlapcoch a ich činoch, zrodila sa v ňom myšlienka, či by sa nemal   vybrať za Jánošíkom a pridať sa k nemu? Keď zmizne z Tematína, nik   nebude za ním smútiť, veď nikoho už nemá. Nik teda nebude trpieť za   jeho útek. A tak aj zmizol. Nezdôveril sa so svojím plánom nikomu,   aby sa neprezradil... Dlho putoval hornou Nitrianskou stolicou;   vypytoval sa na Jánošíka tu i tam. Veľa nového sa o ňom dozvedel, ale   nik mu nevedel povedať, kde sa Jánošík zdržuje.
    </tei:p>
    <tei:p>
     Tak sa dostal až pod Machnáč do starej krčmy. Ako tam sedel,   prišli dvaja mládenci, vysokí ako jedľa, pištole za širokými   vybíjanými opaskami, v ruke veľká valaška. Nevedel, kto sú a preto sa   choval
    </tei:p>
    <tei:p>
     opatrne. No už skoro videl, že sú to ľudia dobrého srdca a keď sa   ho jeden spýtal, odkiaľ má tú strašnú jazvu na čele, Janko rozpovedal   svoj smutný príbeh. A nezabudol povedať ani to, aká nespravodlivá a   neľudská je grófka Majthényička voči svojim poddaným. Ba aj to im   povedal, prečo z domu utiekol: vybral sa za Jánošíkom.
    </tei:p>
    <tei:p>
     — Za Jánošíkom ? — divili sa tí dvaja. — Čo chceš od neho?
    </tei:p>
    <tei:p>
     — Chcem sa k nemu pridať, — povedal im Janko. — Toľko som o ňom už   počul, viem, že je to dobrý a spravodlivý človek a azda bude vedieť   upotrebiť aj takého mladého chlapca ako som ja.
    </tei:p>
    <tei:p>
     Neznámym sa jeho slová zapáčili a povedali mu: Ak chce, zavedú ho   k Jánošíkovi. Tak sa aj stalo. Lebo tí dvaja patrili k Jánošíkovej   družine. Jeden z nich sa volal Ilčík, druhý Rajnoha. Hneď na druhý   deň sa vydali na cestu.
    </tei:p>
    <tei:p>
     — Tak som sa dostal ku kapitánovi Jánošíkovi, — končil Janko Zimoň   svoje rozprávanie. — Všetko som mu povedal a on mi prisľúbil, že   ...
    </tei:p>
    <tei:p>
     ... ale ostatné Janko už len šepkal Lacovi do ucha.
    </tei:p>
    <tei:p>
     — Hej, hej, tak to bude, — povedal napokon. — A ja som prišiel k   tebe, Lacko, pre pomoc. Ty sa v hrade dobre vyznáš a vieš, kde čo je.   Potrebujem vedieť, koľkí ľudia strážia hlavnú bránu, kedy sa stráže   striedajú, kde spia drábi, kde služobníctvo, ako sa možno dostať do   horného hradu a všetko ostatné.
    </tei:p>
    <tei:p>
     Laco Pivničiar mu všetko ochotne vysvetlil.
    </tei:p>
    <tei:p>
     Hneď nato sa rozlúčili. Janko Zimoň zmizol v nočnej tme
    </tei:p>
    <tei:p>
     a Laco Pivničiar sa vracal do dediny. Nešiel domov, lež ku svojim   známym a dôverne im oznámil, čo sa chystá.
    </tei:p>
    <tei:p>
     Bolo už okolo polnoci, keď sa vrátil domov. Aj si ľahol, ale   nijako nemohol zaspať. Ako by aj, keď sa chystaly také veľké   veci!
    </tei:p>
   </tei:div>
   <tei:div type="chapter">
    <tei:head>
     7. Hôrni chlapci
    </tei:head>
    <tei:p>
     Svitalo na Veľkonočný pondelok. Noc bola jasná a chladná a nad   Váhom sa povaľovala tma.
    </tei:p>
    <tei:p>
     Na Tematínskom hrade, ako aj v dedine pod ním, všetko ešte spalo   spánkom spravodlivých.
    </tei:p>
    <tei:p>
     Alebo nie?
    </tei:p>
    <tei:p>
     Hľa, z lesa, čo sa tiahne pozdĺž Váhu, vychádzajú akísi ľudia.   Koľkože je ich? Dvanásť... ba nie, trinásť. A okrem toho je s nimi aj   mladý chlapec. Mieria k hradu grófky Majthényičky. Aha, iste to budú   nejakí šibači. Hm, ale sú to voľajakí čudní šibači: na sebe majú dlhé   súkenné nohavice, kapce, vyšívanú košeľu, na nej teplý kožuštek, na   hlave široký klobúk a každému z nich trčí zpoza širokého opasku   pištoľ, niektorým až dve. Každý má v ruke valašku. Nie, nie, toto sú   nie šibači, skôr sa podobajú na hôrnych chlapcov!
    </tei:p>
    <tei:p>
     Boli to naozaj hôrni chlapci. A na ich čele slávny kapitán Juro   Jánošík!
    </tei:p>
    <tei:p>
     V rannom pološere kráčali ticho a rýchlo. Viedol
    </tei:p>
    <tei:p>
     ich Janko Zimoň, ktorý dobre poznal celé okolie. Nik ich nezbadal,   ako prišli k hlavnej bráne Tematínskeho hradu. Bola zavretá.   Neprekvapilo ich to, veď to očakávali.
    </tei:p>
    <tei:p>
     Zabúchali.
    </tei:p>
    <tei:p>
     Dráb, čo mal tej noci stráž, driemal v malej izbici pri bráne. Keď   sa na buchot prebral, videl, že je ešte pološero a divil sa, kto to   tak skoro buntoší. I spytoval sa cez bránu nie práve naprívetivejším   hlasom:
    </tei:p>
    <tei:p>
     — Kto je to?
    </tei:p>
    <tei:p>
     — Šibači z Hlohovca... Pusť nás dnu, ale ticho, aby sme mohli   prekvapiť najjasnejšiu pani grófku Majthényičku ...
    </tei:p>
    <tei:p>
     Šibači! Pravdaže, ako len mohol na to zabudnúť, veď je Veľkonočný   pondelok! Po hlase zpoza brány usúdil, že šibačov je viac i   poponáhľal sa s otváraním, lebo si myslel, že je to urodzené   panstvo.
    </tei:p>
    <tei:p>
     Len čo otvoril a zazrel, čo sú to za šibači, v prekvapení otvoril   ústa. To bolo všetko, čo mohol urobiť. Lebo v nasledujúcej chvíli   jeden z hôrnych chlapcov ho už držal za krk, že ani dýchať nevedel,   kým druhý mu zapchával ústa. Pokiaľ si milý dráb uvedomil, čo sa   vlastne robí, ležal poviazaný v malej izbici pri hlavnej bráne, so   zapchatými ústami a iba jeho preľakané oči behaly sem i tam po   neznámych, hľadajúc vysvetlenie k tomuto nečakanému prekvapeniu.
    </tei:p>
    <tei:p>
     — Tak, tohto by sme už mali s krku, — povedal Jánošík. — Poďme   ďalej, kým nikto nič netuší... Janko, veď nás!
    </tei:p>
    <tei:p>
     Janko ich viedol popri stene k širokým dverám, ktoré viedly do   izby, kde spali drábi.
    </tei:p>
    <tei:p>
     — Tu ... tu sú, — šepkal. — Ich veliteľ Ormay spí vo vedľajšej   izbe.
    </tei:p>
    <tei:p>
     Jánošíkovci nemali veľa roboty s drábmi, ktorí sa povaľovali v   posteliach. Všetci bezstarostne spali a iste si ani len v snách   nepomysleli na to, čo sa robí v ich bezprostrednej blízkosti. Každý z   hôrnych chlapcov si vzal na starosť jedného, hodil sa naňho, zapchal   mu ústa, aby nemohol kričať a zobudiť služobníctvo, potom mu sviazal   ruky a kým sa dráb prebudil, bol už dávno zneškodnený. Všetko toto sa   odohralo veľmi rýchle. Drábi sa prestrašne dívali okolo seba a veru   nevedeli, čo sa robí. Mysleli si, že je to len zlý sen.
    </tei:p>
    <tei:p>
     Podobne zneškodnili aj veliteľa drábov Ormayho.
    </tei:p>
    <tei:p>
     To najťažšie a najnebezpečnejšie mali teda už za sebou.
    </tei:p>
    <tei:p>
     V hornom hrade bolo ticho a pokoj. Všetko spalo. Zdalo sa, že nik   nespozoroval, čo sa robí na dolnom nádvorí.
    </tei:p>
    <tei:p>
     — Teraz zavrieme ešte služobníctvo, aby nám zbytočne neprekážalo,   — povedal Jánošík. — Ale aj to urobte pokiaľ možno bez zbytočného   huku.
    </tei:p>
    <tei:p>
     Stalo sa.
    </tei:p>
    <tei:p>
     A tak dolné nádvorie bolo zneškodnené, mohli ísť ďalej.
    </tei:p>
    <tei:p>
     Len čo prešli cez spojovaciu bránu a úzkou chodbou zamierili do   horného hradu, stala sa nečakaná príhoda.
    </tei:p>
    <tei:p>
     Na začiatku chodby otvorily sa náhle dvere a zjavila sa v nich   akási žena. Keď zazrela toľko cudzích chlapov na chodbe, zdesene   skríkla a pričapila dvere.
    </tei:p>
    <tei:p>
     Rajnoha, Jánošíkova pravá ruka, čo stál ku dverám najbližšie,   nestratil duchaprítomnosť, skočil ku dverám ešte prv, než ich neznáma   žena mohla zavrieť, a vhupol do izby.
    </tei:p>
    <tei:p>
     Neznáma žena sa triasla na celom tele.
    </tei:p>
    <tei:p>
     — Ticho, ani muk! — povedal jej Rajnoha výstražne a ruka mu   zablúdila k pištoli za opaskom.
    </tei:p>
    <tei:p>
     Nebolo to však potrebné, lebo chuderka žena sa tak naľakala, že   ani pár volov by z nej nebolo vedelo slovo vytiahnuť.
    </tei:p>
    <tei:p>
     Na to prišiel do izby aj Janko Zimoň a povedal:
    </tei:p>
    <tei:p>
     — Dobré ráno, teta Dóniška, nebojte sa, nič sa vám nestane...
    </tei:p>
    <tei:p>
     Keď stará Dóniška zazrela Janka, div neonemela úžasom.
    </tei:p>
    <tei:p>
     — Poznáš ju? — spytoval sa Rajnoha Janka.
    </tei:p>
    <tei:p>
     — Áno. Je tu kuchárkou.
    </tei:p>
    <tei:p>
     Vtom si Janko spomenul na niečo dôležitého a spýtal sa jej:
    </tei:p>
    <tei:p>
     — Teta, kade sa ide k spálni grófky Majthényičky?
    </tei:p>
    <tei:p>
     Lež Rajnoha ju predišiel s odpoveďou:
    </tei:p>
    <tei:p>
     — Najlepšie bude, keď pôjde s nami a ukáže nám cestu!
    </tei:p>
    <tei:p>
     Keď ju Rajnoha uistil, že sa jej nič nestane, poslúchla a išla s   nimi. Zvedavo si obzerala hôrnych chlapcov, no najzvedavejšie   zpomedzi nich Janka Zimoňa. Konečne sa aj osmelila a oslovila ho:
    </tei:p>
    <tei:p>
     — Nále, Janíčko, čo to tu za ľudí a po čo sem prišli?
    </tei:p>
    <tei:p>
     — Na šibačku, teta.
    </tei:p>
    <tei:p>
     — A ktože sú to?
    </tei:p>
    <tei:p>
     — Jánošík a jeho chlapci...
    </tei:p>
    <tei:p>
     — Já-no-šííík?
    </tei:p>
    <tei:p>
     Zarazená i natešená sa dívala s jedného na druhého, ako keby   chcela uhádnuť, ktorý z nich je Jánošík, o ktorom toho už toľko   počula.
    </tei:p>
    <tei:p>
     — Tak oni sú to tí veľkomožní páni zbojníci, čo pomáhajú nám   chudobným? ... Pekne vítam u nás, chvalabohu, že už raz prišli aj k   nám.
    </tei:p>
    <tei:p>
     Nebola to síce chvíľa na smiech, no jednako sa všetci smiali.   Najväčšmi Jánošík. „Veľkomožní páni zbojníci! — to im ešte   jakživ nik nepovedal!
    </tei:p>
    <tei:p>
     Keď ich potom zaviedla pred spálňu grófky Majthényičky,   zašepkala:
    </tei:p>
    <tei:p>
     — Idem im prichystať dobrý fruštik ...
    </tei:p>
    <tei:p>
     Jánošík, ktorý už predtým bol rozostavil pred bránou na dolnom   hrade stráže, ponechal si len dvoch chlapcov a povedal:
    </tei:p>
    <tei:p>
     — Choďte s ňou a prichystajte raňajky, na aké sú zvyknutí   „veľkomožní páni zbojníci
    </tei:p>
    <tei:p>
     Keď odišli, Jánošík vstúpil do spálne grófky Majthényičky.
    </tei:p>
    <tei:p>
     Spálňa bola prepychove zariadená. Na oblokoch ťažké zamatové   záclony, na stenách a na podlahe turecké koberce, nábytok z krásneho   dubového dreva, majstrovsky vypracovaného, v rohu izby obrovské   zrkadlo a široká posteľ s veľkým modrým baldachýnom, zdobeným   rodinným erbom rodu Majthényiovcov.
    </tei:p>
    <tei:p>
     Grófka Majthényička spala ako zabitá.
    </tei:p>
    <tei:p>
     V tej chvíli sa naozaj nedalo povedať, že by bola vyzerala nejako   grófsky. Zpod mäkuškých bielych perín, do ktorých bola zahrabaná,   trčala jej len hlava. Tučná, červenkastá tvár, čierne rozstrapatené   vlasy. Dýchala zhlboka, ústa mala pootvorené a tu a tam si veru aj   zachrápala. Pred posteľou na mäkkej stoličke bol župan, pred   stoličkou jej papuče. V spálni rozvoniavala drahá voňavka.
    </tei:p>
    <tei:p>
     Jánošík pristúpil k posteli, zohol sa ponad spiacu grófku a zľahka   ňou potriasol.
    </tei:p>
    <tei:p>
     — Vstávať, najjasnejšia pani grófka! Prišli k vám hostia!
    </tei:p>
    <tei:p>
     Grófka Majthényička sa najprv strhla, potom zamrmlala čosi   nesrozumiteľného, obrátila sa na druhý bok a spala ďalej.
    </tei:p>
    <tei:p>
     — Tja, veľkomožné panstvo nie je zvyknuté vstávať tak skoro, —   poznamenal Ilčík uštipačne, kým Jánošík znovu potriasol grófku, tento   raz už poriadne.
    </tei:p>
    <tei:p>
     Grófka Majthényička, vyrušená z najlepšieho ranného spánku, trochu   sa prebrala, potom si sadla na posteľ a nahnevano sa pozerala, čo je   to za odvážlivca, čo sa ju opovažuje budiť.
    </tei:p>
    <tei:p>
     — Čo sa to tu robí? — skríkla.
    </tei:p>
    <tei:p>
     Jánošík sa jej zdvorilo uklonil:
    </tei:p>
    <tei:p>
     — Dobré ráno, najjasnejšia pani! ... Ráčte nám prepáčiť, že sme   vás vyburcovali zo spánku v takýchto skorých hodinách, ale máme na to   veľmi vážnu príčinu...
    </tei:p>
    <tei:p>
     Grófka Majthényička sa už celkom prebrala a keď videla vo svojej   spálni troch neznámych, divne oblečených a ozbrojených mužov, zľakla   sa, lebo hneď tušila čosi nepríjemného.
    </tei:p>
    <tei:p>
     — Kto ste? — spytovala sa trasľavým hlasom. — Ako ste sa sem   dostali? A čo tu vôbec chcete?
    </tei:p>
    <tei:p>
     — Čo tu chceme? — opakoval Jánošík jej otázku. — Prišli sme na   šibačku a oblievačku, veď je predsa Veľkonočný pondelok ... A kto   sme? ... Máte pravdu, najjasnejšia pani — keď prídu niekam hostia, aj   keď nie sú vítaní, ich povinnosťou je predstaviť sa. My sme na to   celkom zabudli... prepáčte ... Nuž — ja som Jánošík, Juro Jánošík z   Terchovej a títo dvaja...
    </tei:p>
    <tei:p>
     — Já-no-šík?! — s úžasom skríkla grófka Majthényička. Priložila   ruku k ústam, ako keby videla nejaký prízrak z iného sveta a triasla   sa na celom tele.
    </tei:p>
    <tei:p>
     — Čo chcete odo mňa? — spytovala sa.
    </tei:p>
    <tei:p>
     Jánošík sa usmial.
    </tei:p>
    <tei:p>
     — Veď som vám už povedal, najjasnejšia pani, že sme prišli na   šibačku... Nie, nie, neprišli sme vás zabiť, ani ozbíjať! Uvidíte   hneď, po čo sme prišli... Teraz pekne vstaňte, oblečte si župan i   papuče ...
    </tei:p>
    <tei:p>
     Z Jánošíkových slov vyznieval jemný výsmech.
    </tei:p>
    <tei:p>
     Pochopila to aj grófka Majthényička, no videla, že na odpor nemôže   ani len pomyslieť. Keď sa Jánošík takto dostal až do jej spálne, to   už iste premohol drábov a tak je vydaná na jeho milosť a nemilosť.   Neostávalo jej teda nič iného ako poslúchnuť a splniť jeho   rozkazy.
    </tei:p>
    <tei:p>
     — Tak, my sa teraz odvrátime, aby ste mohli vstať, — povedal jej   Jánošík. — Nech sa páči... vstaňte a oblečte si župan.
    </tei:p>
    <tei:p>
     A po chvíli sa spytoval:
    </tei:p>
    <tei:p>
     — Môžeme sa už obrátiť?
    </tei:p>
    <tei:p>
     — Áno.
    </tei:p>
    <tei:p>
     Grófka Majthényička stála pred nimi oblečená v župane a v   papučiach.
    </tei:p>
    <tei:p>
     — Tak, — povedal Jánošík. — Môžeme ísť. Nech sa páči, — a otvoril   pred ňou dvere.
    </tei:p>
    <tei:p>
     Jánošík na jednej, Ilčík na druhej strane a za ňou Uhorčík — tak   vychádzala grófka Majthényička zo svojej spálne.
    </tei:p>
    <tei:p>
     Kde?
    </tei:p>
    <tei:p>
     To nevedela a neopovážila sa spýtať. Vonku sa medzitým už celkom   rozvidnilo. Ranné slnko vystupovalo nad hrebene hôr.
    </tei:p>
   </tei:div>
   <tei:div type="chapter">
    <tei:head>
     8. Jánošíkova šibačka
    </tei:head>
    <tei:p>
     V tej chvíli bola na nohách už aj celá dedina pod Tematínom.   Vyburcoval ju Janko Zimoň, keď začal zvoniť na malej zvonici. Ľudia,   ktorí väčšinou vedeli od Laca Pivničiara, že keď sa ozve zvon, stane   sa čosi mimoriadneho, vybehúvali teraz z domov a náhlili sa na   hrad.
    </tei:p>
    <tei:p>
     Cestou bolo plno rečí a ich mysle boly rozjarené.
    </tei:p>
    <tei:p>
     — Jánošík je tu! — volali jeden na druhého miesto ranného   pozdravu.
    </tei:p>
    <tei:p>
     — Prišiel nám na pomoc!
    </tei:p>
    <tei:p>
     — Už nám bude lepšie!
    </tei:p>
    <tei:p>
     Za krátku polhodinku boli všetci na dolnom nádvorí a zvedavo si   obzerali hôrnych chlapcov, čo stáli na stráži. Drába nevideli ani   jedného. Od Janka Zimoňa, ktorého obstali a oblapúvali, sa dozvedeli,   že všetci drábi sú poviazaní a ležia vo svojej izbe.
    </tei:p>
    <tei:p>
     Medzitým vyslobodili aj uväznených poddaných, čo sa trápili v   tmavom väzení pod zemou. Ich radosť z vyslobodenia bola veľká.
    </tei:p>
    <tei:p>
     A kde je Jánošík?
    </tei:p>
    <tei:p>
     Konečne prišiel s grófkou Majthényičkou. Oj, či to bol krásny   mladík! Vysoký ako jedľa, urastený a mocný, s prenikavým, ale   dobrotivým pohľadom. Tematínski poddaní priam hltali jeho obraz, aby   nikdy, nikdy naň nezabudli.
    </tei:p>
    <tei:p>
     Hôrni chlapci medzitým vyviedli sviazaných drábov, ktorí sa nemálo   divili nad tým, čo videli na dolnom nádvorí. Bezradne sa dívali na   svoju paniu,
    </tei:p>
    <tei:p>
     no tá im venovala iba jediný opovržlivý pohľad. Bola celá bez   seba, triasla sa neistotou, lebo nemala ani zdania, čo sa chystá. Ale   už aj to, že obávaný Jánošík a jeho družina boli na jej hrade — a   nateraz boli ozajstnými pánmi tohto hradu — bolo pre ňu dostatočne   zlým znamením.
    </tei:p>
    <tei:p>
     Vtom Jánošík predstúpil pred ostatných a takto k nim   prehovoril:
    </tei:p>
    <tei:p>
     — Tematínčania! Vďaka vášmu udatnému a smelému Jankovi Zimoňovi,   dozvedel som sa, aká nespravodlivosť vládne u vás. Dozvedel som sa aj   to, že vaša pani zabúda, že ste ľudia ako ona, že ste sa tak isto   narodili ako ona, iba nie v hodvábnej postieľke, ani nie v grófskom   paláci, ale v tvrdej posteli chudobnej chatrče ... Dozvedel som sa,   ako musíte hrdlačiť na jej veľkom panstve, pracovať od svitu do mrku,   robiť skoro celý týždeň, len aby sa jej bohatstvo zväčšovalo a   rástlo, aby jej komory a pokladnica boly plnšie ... A ona namiesto   toho, aby sa odmenila za vašu otrockú prácu, aby vám aspoň trocha   spríjemnila váš ťažký a smutný život, ešte viac vás utláča, chce, aby   ste ešte viac pracovali. Zrejme si myslí, že aj vy poddaní ste práve   tak jej majetkom ako jej role, hrad a dobytok... zrejme si myslí, že   môže s vami robiť, čo sa jej zachce ...
    </tei:p>
    <tei:p>
     Tematínski poddaní priam sali do seba Jánošíkove slová. Ako krásne   hovorí! Ani čo by im zo srdca čítal!
    </tei:p>
    <tei:p>
     A Jánošík pokračoval:
    </tei:p>
    <tei:p>
     — Lež vaša pani zabudla jedno. Zabudla na to, že nad všetkými   ľuďmi, či sa narodili v kráľovskom paláci,
    </tei:p>
    <tei:p>
     grófskom hrade, alebo v chudobnej chatrči, vládne spravodlivosť a   tá je pre všetkých rovnaká. A táto spravodlivosť hovorí: Kto sa   previní, ten musí byť potrestaný, musí pykať! Na každého previnilca   dôjde, ani jeden sa nevyhne trestu. Otázkou je len to, či ho trest   stihne prv, alebo neskôr... Vaša pani si dlho namýšľala, že vás môže   beztrestne gniaviť a utláčať. Myslela si, že ju nemôže stihnúť nijaký   trest. Mýlila sa. Ten trest ju už dávno čakal a napokon sa aj   dostavil... Jej zaslúžený trest nech nie je pre vás len   zadosťučinením, ale aj povzbudením a nádejou do budúcnosti. Verte, že   prídu časy, kedy bude na tomto zmotanom svete už len jedna   spravodlivosť, ktorá bude rovnakou mierou platiť pre pánov i pre   chudákov!... Aj vy raz budete slobodní, ako iní ľudia, narovnáte si   chrbty a budete si žiť voľnejšie.
    </tei:p>
    <tei:p>
     Po týchto slovách, ktoré na prítomných mocne zapôsobily, Jánošík   sa obrátil ku grófke Majthényičke a povedal jej:
    </tei:p>
    <tei:p>
     — Najjasnejšia pani... hej, tak sa dávate oslovovať, však ? ...   Nuž tak teda, najjasnejšia pani — čujte, čo vám teraz poviem! Ak   chcete prežiť ostatok svojho života v pokoji, radím vám jedno: buďte   spravodlivá k svojim poddaným! Vážte si ich ťažkú prácu a nestrpčujte   im život. Dopustili ste sa proti nim neslýchaných neprávostí. Verili   ste viac svojim zverským drábom a najmä ich neľudskému veliteľovi   Ormaymu, ako poddaným. To, čo som počul o vašich činoch, naplnilo   moje srdce spravodlivým hnevom ... Keby ste neboli žena, ale muž,   ináč by som sa s vami porátal a iné ponaučenie by som vám dal...
    </tei:p>
    <tei:p>
     Obrátil sa ku svojim hôrnym chlapcom a zvýšeným hlasom im   povedal:
    </tei:p>
    <tei:p>
     — Hôrni chlapci, konajte svoju povinnosť v mene tematínskych   poddaných!
    </tei:p>
    <tei:p>
     Dvaja hôrni chlapci priniesli derešovú lavicu a postavili ju pred   Jánošíka.
    </tei:p>
    <tei:p>
     Jánošík sa pozrel najprv na trasúcu sa grófku Majthényičku, potom   na sviazaných drábov.
    </tei:p>
    <tei:p>
     — Koľko palíc dostávali vaši poddaní za najmenší priestupok? —   spýtal sa grófky.
    </tei:p>
    <tei:p>
     Grófka Majthényička mlčala.
    </tei:p>
    <tei:p>
     — Koľko? — zopakoval Jánošík svoju otázku.
    </tei:p>
    <tei:p>
     — Desať-pätnásť, — odpovedal napokon jeden z drábov.
    </tei:p>
    <tei:p>
     — Desať-pätnásť palíc za najmenšie previnenie ... A koľko razy ste   ich palicovali, to si viem predstaviť ... A ako ste upalicovali tuto   Jankovho otca, to nejdem ani spomínať, však sa ešte dobre pamätáte   ...
    </tei:p>
    <tei:p>
     Jánošík sa narovnal a vyniesol rozsudok:
    </tei:p>
    <tei:p>
     — Tematínčania, čujte moje rozhodnutie! Ja a moji hôrni chlapci   odsudzujeme každého drába na pätnásť palíc, veliteľa drábov Ormayho   na dvadsať palíc a grófku Majthényičku na desať palíc na dereši!
    </tei:p>
    <tei:p>
     Drábi prijali rozsudok pokojne a mĺkvo. No keď ho počula grófka   Majthényička, zbledla a skríkla. Ju chcú palicovať, ju, rodenú   grófku?!
    </tei:p>
    <tei:p>
     Nechcela tomu veriť.
    </tei:p>
    <tei:p>
     Ale keď sa k nej priblížil Ilčík s Rajnohom, aby ju zaviedli k   derešu, pochopila, že Jánošík to myslí vážne. V tej chvíli zabudla na   svoju grófsku hrdosť,
    </tei:p>
    <tei:p>
     zabudla, že okolo stoja a sledujú ju tematínski poddaní, hodila sa   pred Jánošíkom na kolená a prosila o milosť, sľubujúc, že odteraz   bude so svojimi poddanými zaobchádzať už celkom ináč.
    </tei:p>
    <tei:p>
     Jánošík bol ohromený nečakaným výstupom. Pozrel sa na grófku, čo   sa mu svíjala pred nohami, no potom jeho pohľad zablúdil na Janka   Zimoňa a na jeho veľkú jazvu na čele. I povedal:
    </tei:p>
    <tei:p>
     — O milosť prosíte, najjasnejšia pani? ... O milosť orodujete a   čakáte, aby som vám ju dal ? ... Máte veľmi krátku pamäť,   najjasnejšia grófka Majthényička! ... Akiste ste už zabudli, že pred   niekoľkými mesiacmi hádzal sa tu ktosi pred vami na kolená,
    </tei:p>
    <tei:p>
     ktosi, čo bol ťažko poranený a koho ste odsúdili na dvadsať   palíc... Pamätáte sa na Ondra Zimoňa, Jankovho otca?... Aj on prosil   o milosť — ako ste sa k nemu zachovali? Zmilovali ste sa nad ním,   dali ste mu milosť?
    </tei:p>
    <tei:p>
     Grófka Majthényička mlčala.
    </tei:p>
    <tei:p>
     Jánošík pokračoval:
    </tei:p>
    <tei:p>
     — Najjasnejšia pani, vy ste nepoznali milosť voči ťažko poranenému   úbožiakovi, dali ste ho palicovať až umrel, nehľadajte teda milosť u   mňa! ... Ja viem, ste žena a azda by sa nepatrilo natiahnuť vás ako   ženu na dereš ... Ale ja som tej mienky, že keď ste vy odsudzovali   svojich poddaných na derešovanie, nevedeli ste, čo je to palicovanie,   nemali ste ani zdania, čo je to dereš ... Teraz to spoznáte, teraz to   pocítite na vlastnom tele. Verím, že odteraz si dobre rozmyslíte, kým   dáte niekoho palicovať. Aj toto je jedna z príčin, prečo vám nemôžem   dať milosť!
    </tei:p>
    <tei:p>
     Obrátil sa k svojim chlapcom a rozkázal im:
    </tei:p>
    <tei:p>
     — Chlapci, začnite!
    </tei:p>
    <tei:p>
     Dvaja hôrni chlapci schytili grófku Majthényičku a natiahli ju na   dereš.
    </tei:p>
    <tei:p>
     A potom ... potom švihala ranným vzduchom štipľavá lieskovica a   dopadala na zhýčkaný chrbát nemilosrdnej grófky Majthényičky.   Dopadala nemilosrdne a dávala jej okúsiť, čo je to dereš, na ktorý   tak nemilosrdne posielala svojich poddaných.
    </tei:p>
    <tei:p>
     Dolné nádvorie Tematínskeho hradu sa ozývalo stonaním, plačom a   kvílením. Ale tentoraz tu nestonali a nejojkali úbohí, nevinní   poddaní, lež hrdá a neľútostná hradná pani a jej drábi...
    </tei:p>
    <tei:p>
     Okolo stáli poddaní, ticho nehybne. Takmer ani nedýchali. Iba   svoje vďačné a láskyplné pohľady upierali na Jánošíka a jeho   chlapcov, ktorí vykonávali spravodlivosť, tú ozajstnú, pravú...   Srdcia poddaných sa naplnily v tej chvíli radostným a uspokojujúcim   vedomím, že predsa nie sú na tomto svete celkom sami, nie sú opustení   a zabudnutí, vydaní na milosť a nemilosť nadutej grófke. Je na svete   ešte pravda a spravodlivosť, ktoré platia rovnakou mierou pre pána i   poddaných. Niekedy nechajú na seba dlho čakať, no napokon sa predsa   dostavia ...
    </tei:p>
   </tei:div>
  </tei:body>
 </tei:text>
</tei:TEI>
