<?xml version="1.0" encoding="utf-8"?>
<tei:TEI xml:id="slk193685" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Atómy boha 2. : ELTeC edícia
    </tei:title>
    <tei:author ref="viaf:88126800">
     Vámoš, Gejza (1901 - 1956)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     48385
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Vámoš, Gejza
     </tei:author>
     <tei:title>
      Atómy boha 2.
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Leopold Mazáč, Sväz slovenského študentstva
     </tei:publisher>
     <tei:date>
      1936
     </tei:date>
    </tei:bibl>
    <tei:bibl type="firstEdition">
     <tei:author>
      Vámoš, Gejza
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1928
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-11">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Atómy boha
    </tei:head>
    <tei:head>
     Kniha druhá
    </tei:head>
   </tei:div>
  </tei:front>
  <tei:body>
   <tei:div type="chapter">
    <tei:head>
     DOMOV
    </tei:head>
    <tei:p>
     Začiatkom júla mal ísť doktor Jašo na dovolenú. Na oddelení   mužských mal ho zastúpiť Zurian. Jašo bol v tom čase veľmi vľúdny.   Neraz sa spytoval Zuriana, či ho niečo nezaujíma, či by nechcel   nejaké zákroky pri mužských urobiť sám. Co mu predtým nikdy   neponúkol, tým teraz prekypoval: láskavými radami, čo a ako na   oddelení za jeho neprítomnosti zariadiť.
    </tei:p>
    <tei:p>
     V prvých dňoch júla aj odcestoval a tak ostal Zurian na celom   oddelení sám. Musel si svoj čas veľmi hospodárne zadeliť, lebo primár   nemal ani trošku uznania, a tak mu z celého dňa neostalo ani minútky   voľného času. Ešte šťastím bolo, že na ženskom oddelení mal už   poriadok a mužskí sa držali statočne. Tých sotva kedy bolo treba   napomínať. Hľadeli na prácu mladého lekára s rešpektom a   pochopením.
    </tei:p>
    <tei:p>
     Na mužskom oddelení najpozoruhodnejším zjavom bol vtedy   pacient-gonoroik, Stanislav Gural. Rodom Poliak, bývalý jazdecký   kapitán. Jeho terajšie remeslo bolo náramne pochybné. Cestoval so   všetkým možným tovarom: v automobiloch, v patentných kravatách a   gumových ochranných prostriedkoch. Bol to krásny, urastený chlap, asi   šesťatridsať ročný. Na jeho hrdej, vzpriamenej postave každý na prvý   pohľad poznal bývalého hulánskeho dôstojníka. Bol typickým   srdcožrútom žien, ideálom snov nedospelých gymnazistiek,   ctižiadostivých predavačiek a obstárlych hysterik.
    </tei:p>
    <tei:p>
     Zurian niekedy shováral sa s ním a prekvapoval ho spôsob, ako sa o   ženách vyjadroval.
    </tei:p>
    <tei:p>
     Bol typom „filozofujúcich” frajerov. Ženský svet podroboval   rovnakou mierou krásou svojho zovňajšku, ako aj „silou” svojho   ducha.
    </tei:p>
    <tei:p>
     Podával Zurianovi ukážky svojho talentu.
    </tei:p>
    <tei:p>
     – Elenka, milujem vás, – motýľkoval si okolo ruže pokladničného   poltu údenárstva.
    </tei:p>
    <tei:p>
     – Pane, neverím vám. Vy ani neviete milovať. Ste chladným   cynikom.
    </tei:p>
    <tei:p>
     – Mám vás azda na kolenách prosiť, v slzách, s pravicou na srdci?   To potrebujete, Elenka?
    </tei:p>
    <tei:p>
     – Hej, radšej, tisíc ráz radšej to, ako váš bezduchý cynizmus.   Tisíc ráz radšej slzavú oddanosť, než neprecítené frázy, za ktorými   cítim, ako zívate, ako skrývate za nimi svoje hrdé opovrženie so   ženami.
    </tei:p>
    <tei:p>
     Gural sa zamračil. „Ejhľa, už viem, čo ty potrebuješ,” pomyslel   si. „Teraz dostaneš argument, že vylezieš na múr.”
    </tei:p>
    <tei:p>
     – Áno, som cynikom, – začal hrobovým hlasom, – ale tak je to   dobre. Túto moju vlastnosť neodsúďte, Elenka, ale si ju vážte. Áno,   moje srdce obklopuje chladná, ľadová kôra, ale za ňou siahajú k vám   ramená mojej túhy, ktoré prosia: Elenka, buď dobrá, usmej sa na mňa   láskave, nech roztopí hrejivý úsmev tvojej lásky ľadovú kôru môjho   srdca. Chladná je, ľadová je, lebo zmrzla v hrdej samote. Skrýval som   svoje srdce, nevystavoval ho kadejakému blúdivému lúču. Chlad jeho je   patinou dávno schovávanej vernosti, neošúchanej, hrdej zdržanlivosti.   Áno, môj hlas je vám bezduchý, nie je on uhladeným, prispôsoblivým   hláskom povrchného frajera, ktorý v láske vidí šport, ale je to   škrípavý hlas starého zámku hradu šľachtica, hradu neobývaného,   nedobyteľného. Ctite si ten hlas škrípavý, neuhladený, nevychodeného   starého zámku môjho srdca. Buďte tam paňou vy. Moja hrdosť a cynizmus   je zárukou mojej neprístupnosti pre akúkoľvek ženu a zárukou mojej   vernosti. Ťažko povoľuje, ani vám nepopustí naraz, ale vážte si toho,   vyslyšte ma a uvidíte, ako moja hrdosť zmizne a zmení sa v oddanosť k   vám, jedine k vám, Elenka.
    </tei:p>
    <tei:p>
     – No, čo na to poviete, toto je argumentácia, však, pán   doktor?
    </tei:p>
    <tei:p>
     – Ohromujúca! Až priveľmi hlboká pre jednu údenársku ružu.
    </tei:p>
    <tei:p>
     – Nič to, nikdy som svojím duchom nežgrlošil.
    </tei:p>
    <tei:p>
     Alebo toto:
    </tei:p>
    <tei:p>
     – Marienka, – a Guralova cvičená ruka hladká umienenú hlavičku   právničky tretieho semestra, – Marienka, prečo ma mučíte? Prečo ten   vzdor, prečo tie rozpaky? Ani len trošku ma nemáte radi?
    </tei:p>
    <tei:p>
     – Ale, hej, ale… ale…
    </tei:p>
    <tei:p>
     – Viem už, viem. Bojíte sa!
    </tei:p>
    <tei:p>
     Marienka mlčky prikývne.
    </tei:p>
    <tei:p>
     Gural si oblečie bolestne-súcitný výraz.
    </tei:p>
    <tei:p>
     – Chápem vás, Marienka, a byť na vašom mieste, bál by som sa   tiež.
    </tei:p>
    <tei:p>
     Marienka prekvapene pozrie naň. Čakala posmeľovanie a hľa.
    </tei:p>
    <tei:p>
     Gural však ide ďalej.
    </tei:p>
    <tei:p>
     – Je to správne, že sa bojíte. Tento strach je celkom prirodzený.   Mužskí sú strašní. Sú väčšinou krajne necharakterní. Sú hroznejší než   ženské, lebo ani jedna sa nepochváli svojimi ľúbostnými   dobrodružstvami, ale mužskí medzi sebou hovoria o nich najradšej. Ich   klebetnosť a nešetrnosť nezná hraníc. Preto chápem váš strach,   Marienka, a vážim si ho. Nič by som vám tak nezazlieval, ako slepú   dôveru, nech by bola prejavená hoc i oproti mne. Neznáte ma, ešte   neviete, čo sa vo mne skrýva, preto je celkom na mieste, že sa ma   bojíte. Z toho však, čo vám teraz hovorím, pochopili ste akiste to,   že muž, ktorý toto všetko zná a tými vecmi opovrhuje, vari nemôže byť   obeťou tých nízkostí, ale stojí vysoko nad nimi. A takého muža sa   báť, Marienka, nemusíte. Takýto charakter je oporou a útechou.   Pravda, už sa nebojíte?
    </tei:p>
    <tei:p>
     Ale Marienka ešte vždy vzdoruje.
    </tei:p>
    <tei:p>
     A Gural trpezlivé pokračuje:
    </tei:p>
    <tei:p>
     – Áno, samozrejmé, máte ešte aj iné obavy. Viem, aké sú a nemôžem   ich nerešpektovať. A čo mám uviesť, aby som vás uspokojil? Mám vám   povedať, že už nie som zeleným chlapcom, že ma život naučil, že   nesmiem hazardovať s nešťastím svojho bližného.
    </tei:p>
    <tei:p>
     – No, dobre, pán Gural, vy ste veľký duch a tento dôvod už obavy   Marienky akiste úplne učičíka. Nič sa jej nestane, to je isté, keď   ste taký šľachetný a šetrný, aké však grobianstvo od Marienok, že   nešetrily vás. A že vás, bezúhonného rytiera, takými zbytočnými   pliagami obdarúvaly?
    </tei:p>
    <tei:p>
     – Veru, tak dlho som im dával lekcie, tak dlho som im vykladal   filozofiu lásky a dostával sa bližšie a bližšie k ich dušiam, kým som   nenatrafil na Marienku, v ktorej som sa kruto sklamal, lebo nemala   nijakej duše. Mala iba spirochety a gonokoky a miesto duše dobyl som   si týchto. Prišiel som k nim z lásky, preto sú také húževnaté.   Gonokoky kúpené nebývajú také verné a ľahšie ich vykynožiť.
    </tei:p>
    <tei:p>
     S odovzdanosťou skeptika poddával sa kapitán Gural liečeniu a jeho   pokojná povaha Zuriana v trme-vrme opusteného oddelenia pri toľkej   práci vždy osviežovala. Šlo však všetko krásne, na spokojnosť primára   a vrátil sa i Jašo, aby Zuriana v dovolenej vystriedal. Zurian   potreboval už trochu pokoja ako soli.
    </tei:p>
    <tei:p>
     Ťažko sa lúčil s Medúzou. Márne ju upokojoval:
    </tei:p>
    <tei:p>
     – Veď za pár týždňov sa vrátim. Aj vy pôjdete do hôr. Osviežime sa   a za krátky čas na duchu i na tele zotavení uvidíme sa zas. Ako vám   dobre bude robiť, Medúza, svieži vzduch na vidieku. Nebudete už   bledá, priberiete akiste i na váhe. Nebudete taká tenká ako sirka.   Naznačím vám všetko, čo máte robiť, ako máte žiť, aby ste sa čím   viacej zotavili.
    </tei:p>
    <tei:p>
     Medúza plakala, protestovala a mňaukala:
    </tei:p>
    <tei:p>
     – Nie, nie, čo ma po vzduchu, po vidieku. Karolko, ja chcem byť   pri vás. Ja tam bez vás nevydržím. Iste ma tam pochovajú. Uvidíte, že   budem ešte oveľa biednejšia a polámanejšia, až sa vrátite. Nechoďte   preč, Karolko, nenechajte ma tu!
    </tei:p>
    <tei:p>
     – Medúza, neplačte, chcem vám niečo povedať. Nechcel som o tom   hovoriť teraz, ale, až pri svojom návrate. Ani je to nie pekné   odbavovať tú vec teraz, hodinu pred odchodom vlaku, medzi balíkmi a   pozerajúc stále na hodinky. Musím vám to však povedať, lebo teraz   celý mesiac vás nebudem vidieť a nemal by som pokojnej chvíle,   mysliac nato, že som vás opustil plačúcu a rozrušenú. Chcem, aby ste   mysleli na mňa natešene, aby ste ma očakávali veselo.
    </tei:p>
    <tei:p>
     Medúza, vyše päť rokov sa poznáme a máme sa radi. Za tých päť   rokov žili sme život dvoch milujúcich ľudí, ktorí patria k sebe a   ktorí sa jeden druhého nikdy nevzdajú. Nevyspelé pomery nedovolily   nám, aby sme dali svojmu spolunažívaniu formu, aká jej patrí pred   svetom. Nikdy o tom medzi nami ani slova nepadlo, viazaly nás dovedna   oveľa silnejšie sväzky, než akákoľvek mysliteľná formula, alebo obrad   ľudský. Ruvali sme sa dosť, i budeme sa ďalej, ale to nič nerobí, bez   toho by sme ani žiť nevedeli.
    </tei:p>
    <tei:p>
     Teraz sú už pomery inakšie a moja terajšia cesta domov nemálo   smeruje k tomu, aby som si ich ešte spevnil a zaistil, preto je mojím   pevným rozhodnutím, ktoré som nikdy s očú nespúšťal a ktorej týmto   výraz dávam, že náhle sa navrátim, my dvaja, Medúza, totižto vy a ja,   sa pred ľuďmi i pred Bohom soberieme. Nebudem už nemocničným kulim,   ale usadím sa doma, ako som to nedávno počul o Eugenkovi a ešte o   mnohých spolužiakoch. Budem svojím pánom, nebudeme sa už skrývať pred   ľuďmi, ale sebavedome pred nimi obstojíme: Vy budete mojou paňou a ja   vaším pánom, ktorého poslúchať, v dobrom i zlom nasledovať budete.   Utvoríme si i my malú ježkovitú spoločnosť. Ako všetci manželia, tak   i my budeme ukazovať svetu svoje pichľavé tŕne a budeme si hrabať len   pre seba.
    </tei:p>
    <tei:p>
     Onedlho budeme mať zelenú vilku, Medúza. Obrastlú brečťanom a   zeleným hroznom. Záhradku k nej s útulnými orgovánovými skrýšami, kde   sa nerušene môžeme hádať a kde nás v lete budú štípať komári. V   záhrade budeme mať ovocné stromky, jablone, hrušky a čerešne, marhule   ani nespomínajúc. Vy, Medúza, budete stále len doma, budete mať   slúžku alebo dve a s ňou budete hospodáriť. Už nikdy viacej nebudete   musieť do úradov, formuláre vyplňovať, odporúčané listy podávať a   podobné neslýchané veci robiť, lebo to všetko spravím ja za vás. V   lete budeme bývať v zeleni, a v zime medzi bielymi stromami v tichej,   mŕtvej záhrade, pri ktorej len tým viac vyniká utulnosť nášho teplého   salónu, kde si pri čaji budeme hrať na klavír a spievať.
    </tei:p>
    <tei:p>
     Budeme vzornými manželmi, Medúza. Budeme chamtiví a lakomí, ako   čerti, a to najmä vy, Medúza, lebo vy budete mať na to viacej   príležitosti. Oh, sú vzorné manželky, Medúza, najmä ženy doktorov.   Neraz som ich závistlivé pozoroval. Prepych, klenoty a zábavy? Kdeže!   To je pre hlúpe, slabé bábky, ktoré nepochopily svoje úlohy. Namiesto   toho ísť včas ráno na trh s kuchárkou a ruvať sa krvavo o každý groš.   Vrátiť sa pre kura tri razy, kým ho sedliačka nedá o šesták   lacnejšie. Ruvať sa so slúžkou o mesačný plat, stlačiť ho čo   najnižšie. Kuchárke vyhrožovať, uvádzať jej príklady: – Tam a tam, tá   a tá pani má kuchárku za toľko a toľko. Ani vy viacej platiť   nemôžete. Nie, rozhodne nemôžete. Či vás chce azda svojimi hroznými   nárokmi ruinovať? Budete oproti ľuďom milá a pod pláštikom   priateľstva vyspytujete sa ich o lacných nákupných prameňoch. Budete   ma neustále štvať, aby som viac šetril. Aby som ľudí, ako lekár,   viacej dral. Spolu budeme ohovárať celý svet, ako sa patrí solidárnym   manželom. Nik pred nami neobstojí. Každý bude naším nepriateľom, kto   okolo nás dýcha a chce sa tiež uplatňovať. Budeme hrabať len pre   seba. Však, Medúza? Oh, znám veľa takých manželství, kde je muž   dobrák a kde energická, skúpa, hrabivá žena udržuje úroveň a   rovnováhu. Takáto žena je pravým pokladom pre muža a pre domov a   pravou metlou, oštarou pre každého, kto od nej niečo chce, alebo sa   dá využiť. Vy sa musíte priblížiť k tomuto ideálu. Len tak budeme   bohatí. Videl som to na mnohých príkladoch. Ja sám som chumaj,   dobrák, nikdy by som sa na nič nevzmohol, každý by ma len ošmeknul,   ale vy, vy, Medúza. Vy musíte! byť inou. Však i budete, verím to, až   uvidíte pár dobrých príkladov.
    </tei:p>
    <tei:p>
     Potom, možno, rozmyslíme si to i v inom smere. Možnože prídeme na   iné náhľady. Azda urobíme s Neviditeľným kompromis, nebudeme ho už   viacej pokúšať a budeme mať potomka. Uskutoční sa váš sen, Medúza.   Však nám čas všetko ukáže.
    </tei:p>
    <tei:p>
     Načo sa však dať unášať fantáziou. Vráťme sa k holej skutočnosti a   nemajte nič proti tomu, Medúza, keď vás týmto lege artis, ako sa   patrí, požiadam o ruku a začiatkom budúceho mesiaca s plnou   okázalosťou pojmem za manželku.
    </tei:p>
    <tei:p>
     Veselo jej chytil obe ruky, pritiahol ju k sebe a usmievavo sa jej   díval do očú.
    </tei:p>
    <tei:p>
     – Nuže, Medúza, čo poviete na to?
    </tei:p>
    <tei:p>
     Medúza však nič neodpovedala a mala zrak sklopený. Potom zavrtela   hlavou a ticho, ledva slyšateľne, viac akoby pre seba, šepkala – Ako   ma vy, Karol, zle poznáte – Prečo, Medúza?
    </tei:p>
    <tei:p>
     – Karol, preto: ja vás rada mám, to vy veľmi dobre viete, a i   budem vás máť stále rada, ešte i vtedy, keď vy o mne už dávno vedieť   nebudete. K tomuto práve tak, ako dosiaľ, ani potom netreba tých   vecí, ktoré ste spomenuli. Nie som sentimentálna dedinská hus, ani   rafinovaný mestský príživník, vychovaná preto, aby som niekomu na krk   zasadla. Mňa tie veci, ktoré ste spomenuli, neomračujú, len zlostia.   Tak ako bolo dosiaľ, je pre mňa úplne dobre; dokiaľ nás viaže dovedna   úprimné cítenie, nič nás nemôže oddeliť; ale náhle by ten cit zmizol,   stáva sa nesmys-lom, ba kliatbou každá formalita, ktorá by nás silou   zákona chcela spoludržať. Ja pôjdem s vami všade a budem vás mať   rada, ale bolo by pre mňa neznesiteľné vedomie, že sme k sebe zákonom   viazaní. Pre mňa oproti vám neexistuje iný zákon, len ten, čo v sebe   cítim a ľudia pre mňa nejestvujú; môžu si vymyslieť, čo chcú, to je   mi úplne jedno.
    </tei:p>
    <tei:p>
     Toto je jasné, však, Karol?
    </tei:p>
    <tei:p>
     A ešte niečo.
    </tei:p>
    <tei:p>
     Jediným a posledným dôvodom k tejto vami navrhnutej veci mohlo byť   dieťa. Ono bolo vrcholnou túžbou môjho života, pre toto, k vôli nemu   bola by som svolila ku všetkému. Ja som chcela mať dieťa stoj čo   stoj. Ale už nebudem mať nikdy, lebo nechcem mať. Mňa k dieťaťu   viazal cit, ohromná záplava citov, ale vy ste mi tie city vyvrátili   silou rozumu. Ja dnes hľadím na túto vec tak, ako ste ma hľadieť   naučili. Nešlo to ľahko. Trvalo to dlhé týždne, kým ste ma   presvedčili. Ale presvedčili ste ma a ja pod silou vašich dôkazov,   vášho ponímania života uznala som, že máte pravdu. Presvedčili ste ma   úplne, dokonale a nezvratné. A ja, Karol, nie som aprílový čas, aby   som si svetonáhľad premieňala, ako košeľu, a keď som si raz dačo   rozumové uvedomila a prijala, nijaké citové dôkazy, nijaké fantázie   mi to vyvrátiť nemôžu. A najmenej takéto, aké mi predkladáte.
    </tei:p>
    <tei:p>
     Tento posledný, jediný dôvod mi zmizol. Ja si nerobím plánov,   nechcem vily, zeleň, nechcem vôbec žiť a želám si len toľko, kým som   tu, aby ste ma milovali. Tak, ako dosiaľ, čiste, bez „prijateľných   foriem” pre ľudí. Želám si len toľko, aby som umrela skorej, ako ma   vy opustíte, a to, dúfam, sa i stane. Tak, Karol, uvedomte si to.   Znáte ma a viete, že je zbytočné o tom reči šíriť.
    </tei:p>
    <tei:p>
     A bolo veru zbytočné a márne všetko, prosiť i hroziť, vysvetľovať   a dokazovať, lebo Medúza len zarputile mlčala.
    </tei:p>
    <tei:p>
     Odprevadila ho na nádražie a Medúzine slzy, jej bledá, smutná   tvár, zaľahly mu na dušu cez celú cestu domov zroňujúcou ťarchou.
    </tei:p>
    <tei:p>
     Doma ho uvítala zrelá krása leta. Rozmarný Váh, čo láka plávať i   utopiť sa. Ale Zurian sa ho nebál. Znal ho ako svoju dlaň. Vyšiel si   hore po brehu, až po veľké topole, čo stály pár kilometrov ďaleko od   ostrova a pustil sa dolu vodou, ktorá ho niesla „ani automobil”.
    </tei:p>
    <tei:p>
     Zuriana vítal Bananský kopec s nezapomenutelným pohľadom na ostrov   i na skrútenú stužku nezbedného Váhu.
    </tei:p>
    <tei:p>
     Starý park so svojím nekonečným dlhým štrandom pri Váhu.
    </tei:p>
    <tei:p>
     Potom pešinka domov so svojimi troma obludami. No neboli už takí,   ako tí kedysi. Ani jeden sa z tých dobráckych loptošov nevyrovnal   ľstivému „Malému Fanatikovi”, ani hrdinnému Dunčovi.
    </tei:p>
    <tei:p>
     Tam ďalej sú Piešťany, ukrutne dlhá, rozľahlá dedina s   jednotvárnymi, širokými ulicami. Ľud s miznúcou romantikou i krásou,   so svetoznámym, nádherným krojom, ktorý tu už pomaly nik nenosí.   Mužskí vôbec nie, iba ak dievčatá v nedeľu. Kroj sa tu udržal iba v   okolí: v Moravanoch, Orvišti a Krakovanoch.
    </tei:p>
    <tei:p>
     Zurian, ako potomok úradníckej rodiny, bol vychovaný v mestskej   štvrti Piešťan. Do dediny neveľa chodieval, iba ak na návštevu, alebo   v nedeľu do kostola. Ľud mal rád, kochal sa krásou jeho kroja, ktorou   bol kostol plný, sťa lúka kvietkami. Rád sa k ľudu blížieval.   Obliekal sa do čižiem a do vyšívanej košele a veľmi rád hovorieval   tvrdo, po piešťanský. S takouto detinskou radosťou sa spájaval so   svojimi, od ktorých ho mestská výchova odtrhla. Napodobňoval   sedliaka. Večer neraz zašiel si do Royalu alebo do inej veľkej   kaviarne Piešťan v čižmách a v kroji a bol rád, keď sa mestskí   chňupovia pohoršovali.
    </tei:p>
    <tei:p>
     Rád sa túlal po starom parku, po kúpeľnom ostrove a po Bananskom   kopci. Tu uplynulo jeho detstvo, tu poznal každý strom, každý kameň.   Kúpeľný ostrov na jednej strane s vulkanickými, večne horúcimi   bazénmi a nad nimi so skvelými novými i so starými, v časoch   Napoleonových vystavenými kúpeľmi. Na strane druhej s pralesmi divej   vrbiny, s rozmarnými, neschodnými ostrovkami Váhu, čo sa ťahajú až   hen hore po Trenčín. Po Váhu išly plte, kúpajúci sa chlapci vrhli sa   na ne a strachovali sa spolu s pltníkom, či stroskotajú pod   piešťanským mostom, čo je známym kritériom pltníckeho umenia na Váhu.   Nie, prešli hladko a dole za ostrovom, po veľkom hoteli Thermii   chlapci soskákali. – Aspoň trocha tabaku by som vám dal, strýko, za   pohostinstvo, – riekol Zurian pltníkovi s ľútostivým hlasom, – ale   keď som nahý a šaty mám ukryté kdesi vo vrbine. – Nič to, – kývol   pltník dobrosrdečne, – poďte ak chcete, až po Komárno. – Teraz nie,   strýko, s Bohom, šťastlivú cestu a – žblnk – zmizol za plťou. Oblúkom   vody zaniesol sa na ostrov, do mŕtveho ramena Váhu „vyhrievať sa”. Tu   na bahnistom dne rieky stačí len trošku zahrabať do bahna, alebo   väčší kameň odtisnúť a zaraz vytriskne zo spodu horúca, vulkanická   voda, ktorá za chvíľu zmení i okolnú chladnú vodu v príjemný bazén.   Tu ústia do rieky na každom kroku pramene, ktoré súvisia s hlavnými   prameňmi kúpeľov.
    </tei:p>
    <tei:p>
     Účinok tejto zázračnej vody objavil ľud Piešťan už pred veľa sto   rokmi. Kúpavali sa v horúcej vode bahnistej spodiny pod širým nebom a   Bohom danú liečivú silu týchto vulkanických prameňov poznali i   využitkovali potom chorí a mrzáci širokého-ďalekého okolia, kým   vyvinuly sa Piešťany na úroveň dnešných svetových kúpeľov.
    </tei:p>
    <tei:p>
     Svoje rodisko zachytil Zurian v hlavnej sezóne. Bolo to začiatkom   augusta, lebo koncom už rozkvitnú sa staré, košaté stromy pred   kúpeľmi, ktorých meno nik nezná a ktoré sú však neklamným, tradičným   znamením, že sezóna dosiahla vrcholu; príde „Anna bál” a potom sa už   hostia pomaly rozchádzajú.
    </tei:p>
    <tei:p>
     Začiatkom augusta však život vrel najrušnejšie. Hostia i chorí   tiahli už včas ráno o piatej do kúpeľov, lebo vtedy je vraj voda   najsilnejšia.
    </tei:p>
    <tei:p>
     Piešťanská kúra je jednou z najsilnejších a najnamáhavejších   procedúr liečebných. V horúcej, sírnatej vode telo sa rozparí do   nemožných rozmerov, pot sa leje prúdom a urýchlená, ohromne   forsírovaná výmena látková strhuje so sebou všetky škodlivé látky,   ktoré pri reumatických chorobách v tele a v kĺboch sa ukladajú.
    </tei:p>
    <tei:p>
     V bahennom obale, niekedy až štyridsaťpäť stupňov horúcom, človeka   má v najužšom slova smysle „šľak trafiť”. Každému to dať nemožno a   ľuďom slabého srdca nariadi lekár chladič na srdce, aby túto „konskú   túru” vydržali.
    </tei:p>
    <tei:p>
     Ale táto liečba, spojená so šikovnou masážou, má dobrý účinok. Pri   tomto kladnom, skutočnom liečebnom efekte sú Piešťany len v   začiatkoch vývoja. Od rokov zväčšujú sa v nevídanej miere. Stavia sa   tu vila za vilou, hotel za hotelom a letný spoločenský ruch Piešťan   vyrovná sa čulosťou hociktorým svetovým kúpeľom.
    </tei:p>
    <tei:p>
     Zurian strávil väčšinu svojho času na potulkách po parku a po   okolí. Rušného večerného života, tancovačiek a bitiek konfetových   okolo parkového orchestra sa nezúčastňoval. Mal už tých vecí dosť,   veď v nich vyrástol a potom musel myslieť na Medúzu. Co ona teraz   robí? Aká bola bledá, keď ju opustil! Nie, ona by nikdy neschválila   život hlučný, vír spoločnosti a Zurian bol hrdý, že môže ostať verným   svojej Medúze.
    </tei:p>
    <tei:p>
     Myslel si, že si doma odpočine, ale sklamal sa. Doma nenašiel   pokoja, rozvrátené nemožné pomery ho rozladily a udalosť, ktorú hneď   nato prežil, urobila úplný koniec jeho vzmáhajúcej sa vôle   životnej.
    </tei:p>
    <tei:p>
     Jediný človek, s ktorým sa podľa chuti vedel poshovárať, bol jeho   priateľ Luigi Tonitto. I on bol doma na prázdninách. Bol maliarom a   mal absolvovaných pár rokov cudzozemských akadémií.
    </tei:p>
   </tei:div>
   <tei:div type="chapter">
    <tei:head>
     AKO SA BOJUJE V DVADSIATOM   STOROČÍ
    </tei:head>
    <tei:p>
     Za letného odpoludnia vo veľkej záhrade Tonittov sedeli dvaja   priatelia. Často sa navštevovali, lebo sa mali radi. Luigi bol   pokojnej, veselej povahy. Bol nesmierne pilný, maľoval od rána do   večera. A na každom kroku ho prevádzal samopašný čin, alebo veselá   myšlienka. Vo dvore spravil bábkové divadlo. Namaľoval si kulisne,   povyrezával figúrky a vymýšľal čudné, veselé i hrúzostrašné histórie.   Za večera celá rodina i najbližší susedia zasadli si do divadla a   mali sa popukať od smiechu nad Luigiovými nápadmi. Inokedy zasa   prichádzaľy na scénu príšerné veci. Rakvy sa otváraly. Mŕtvi vstávali   z hrobov, strygy lietaly na metlách a usporiadaly orgie s čertmi a s   duchami zosnulých. Luigiova fantázia bola nevyčerpateľná. Život bol   pre neho plný krásy a i jeho kruté stránky boly plné   zaujímavosti.
    </tei:p>
    <tei:p>
     Zurian myslel neustále na Medúzu. Od drtivých udalostí posledných   týždňov bol náchylný k pesimizmu. Chodil často zachmúrený, málo   vravel a najradšej sa rozhovoŕieval len v Luigiovej spoločnosti.
    </tei:p>
    <tei:p>
     Vtedy odpoludnia bol zas zamračený. Len sa díval pred seba a ani   sa mu hovoriť nechcelo.
    </tei:p>
    <tei:p>
     – A čo sa ti stalo? – spytoval sa ho Luigi.
    </tei:p>
    <tei:p>
     – Ech, nikdy som o tom nepochyboval, ale dnes som prišiel na to,   že na svete panuje zlo, je na víťaznom postupe a dobro vyhynie.   Blížime sa veku železnému, keď posledná Panna Astrea onedlho opustí   túto zem krvou smočenú.
    </tei:p>
    <tei:p>
     Luigi sa usmial.
    </tei:p>
    <tei:p>
     – Nuž a čože, čože?
    </tei:p>
    <tei:p>
     – Nič, budeš sa smiať a nazveš ma hypochondrom a povieš mi, že z   takých malicherností sa nesmie tak krajne posudzovať.
    </tei:p>
    <tei:p>
     – Nuž súď, ako chceš. Ja som však presvedčený, že miesto   kráľovstva nebeského príde na zem ríša Luciferova. Dobrí sú odsúdení   na smrť. Panovať budú gauneri a psie duše. Budú panovať, kým sa medzi   sebou nepobijú a nežožerú sa ako potkani, čo spadli do jednej jamy a   hladom hnaní, zúrivo sa vrhajú jeden na druhého. Hej, život je   nemožný a hnusný a je najväčšou jeho tragédiou, že nevie zahynúť.
    </tei:p>
    <tei:p>
     – Ale čo je pre Boha? Vražda, lúpež, mor, cholera?
    </tei:p>
    <tei:p>
     – Nie, len sme sa povadili so susedmi. Počkaj, smej sa, až na   konci. Vec sa má takto:
    </tei:p>
    <tei:p>
     Znáš, ako je to u nás doma. Sme tam od mesta trošku odľahle. Každý   dom má okolo záhradku a v jednom bývajú vždy po dve rodiny. Od suseda   sme oddelení kolíkovým plotom, ktorý dovoľuje voľný pohľad do   vedľajšieho dvora. Vieš, ako je to u nás. Mám doma dve sestry,   trinásť– a sedemnásť-ročné. Po matkinej smrti tá staršia vedie   domácnosť. Je to pre chudáka dosť, ale robí to s radosťou a z   vlastnej vôle. Cez deň pekne konajú svoju prácu so slúžkou, večer   potom je ich. Učia sa, čítajú, spievajú a takto nažívame v prekrásnej   svornosti.
    </tei:p>
    <tei:p>
     Ale čo neurobí Lucifer? Sestra, hoc ináčej je to múdre a taktné   dievčatko, zašle raz predobedom tú menšiu do susedov a prosí pani   susedku – ktorá je, mimochodom ustáľujúc, nervové exaltovaná,   nevzdelaná osobnosť – aby jej, vraj, láskavé vrátila, čo pred štyrma   dňami si vypožičala. Je práve treba. Muž tej panej je tiež doma a súc   „kritickým duchom”, hneď pred malým dievčatkom vynadá svojej žene,   prečo to ešte zpäť nezaslala a vôbec prečo si od susedov požičiava.   Manželský pár sa lége artis pohašterí, nadajú si najsprostejším   spôsobom a rozzúrená a zahanbená panička hodí dievčatku ten mlynček   na stôl, aby ho odniesla do horúceho pekla, ale aby hneď priniesla   zpäť ten citrón, čo zasa ona požičala sestre včera odpoludnia. Citrón   hneď dostala, ale vojna je hotová. Susedka je plná nenávisti k nám,   ktorí sme ju vraj takto zahanbili pred mužom. Však nám ona vraj dlžná   neostane.
    </tei:p>
    <tei:p>
     Á naozaj. Tá osoba vie slovo držať.
    </tei:p>
    <tei:p>
     Sestry nemôžu vyjsť na dvor, aby nelietaly cez plot tie   najšťavnatejšie nadávky. Nič to nič, len mlčať, ani slova odpovedi,   však sa ona smieri. Nikdy už síce sa s nimi stýkať nebudeme, s takými   hrubými ľuďmi, ale teraz len trpelivosť, chladnokrvnosť, však oni   prestanú.
    </tei:p>
    <tei:p>
     Ale neprestali.
    </tei:p>
    <tei:p>
     Ba so dňa na deň viac zúrili. Panička i jej malá šestnásť-ročná   slúžka. To dievča, zdá sa, ešte viac precítilo krivdu svojej panej,   než ona sama, lebo je neúnavná v útočení na naše dievčatká. Keď vyjdú   na dvor, pľuje na ne a vykrikuje a keď sú dnu v kuchyni, zastaví sa   pri plote pod oknom a celé hodiny tam vyspevuje kadejaké posmešné   pesničky.
    </tei:p>
    <tei:p>
     Dobre, len čakať, však nič netrvá na veky.
    </tei:p>
    <tei:p>
     Môžeš si však, Luigi, predstaviť, že je náš život otrávený. Za   večerov už miesto čítania, učenia sa a spevu trávime čas   melancholickým dohadovaním sa, že pre Boha, čo máme vlastne robiť?   Ako urobiť raz koniec tomuto dopusteniu. Pani sama, vidiac veľkolepú   ambíciu svojej malej slúžky, už sa ani činne nezúčastní útokov a jej   činnosť sa utiahla viacej na štvanie a povzbudzovanie tohoto   bojovného tvora.
    </tei:p>
    <tei:p>
     Otec, ten dobrák, ten je ešte vždy na stanovisku pokojného   vyčkávania. Dostane myšlienku: možno by bolo dobré poshovárať sa so   súsedom a v nejakej taktnej forme ho poprosiť, aby urobil koniec   „samopašnosti svojej malej slúžky, o ktorej iste ani nevie”. Je to   však ťažko. Ten človek náš pozdrav od pár dní neprijíma a hľadí na   nás zúrivé. S tým to pôjde asi ťažko. Ten nebude veľmi prístupný   vľúdnemu slovu. A takto otec sa len rozhorčene šuchá za uchom a nevie   si rady, len azda ešte vyčkávať.
    </tei:p>
    <tei:p>
     Staršia sestra je za diplomatické riešenie. Ona chce ísť na ne   opatrne, lstive a silou zákona. Tak si to predstavuje, že by sme   niekoho ukryli v predsieni, ona by vyšla na dvor, teraz príde útok, a   ten čo by sa tam skrýval, súc svedkom tých ohavností, dosvedčil by to   pred súdom, ktorý by už potom krátkou cestou urobil koniec tej   bohapustej komédii.
    </tei:p>
    <tei:p>
     Hm, dobrý plán, len kto ho vykoná, keď sme všetci otrávení a naša   životná energia je pod vlivom tohoto neustáleho štvania priamo   ochromená. Potom my sme mieromilovní ľudia, ktorí sme boli vždy   zvyklí všetko cestou slušnou a poctivou vybavovať a nikdy by sme na   také machinácie neboli schopní.
    </tei:p>
    <tei:p>
     Menšia sestra je pre technické riešenie sporu. Ten dlhý chliev, čo   tam stojí vzadu vo dvore, pekne-krásne postavme sem pred ohradu, nech   im zakryje výhľad k nám aspoň z väčšej časti. Alebo celkom radikálne   postaviť pred ten kolíkový plot vysokú doskovú ohradu. Nech aspoň   vidí celý svet z ulice, že sa pred tými ľuďmi bránime.
    </tei:p>
    <tei:p>
     Plán uváženiahodný, lenže predstav si, milá Jolka, to šialené   bubnovanie, čo by tí ľudia na tom plote, na tej „provokácii”, od rána   do večera vyvádzali. Potom za plotom nadávať je ešte ľahšie a menej   zodpovedné, než takto verejne. Najali by si ešte niekoľko žoldnierov.   Potom, raz by nám ten plot či ten chliev tak krásne rozobrali, ani   dosky by z neho nezostalo.
    </tei:p>
    <tei:p>
     Z tejto vojennej rady najbojovnejším elementom som ja. Fantáziu mi   zahaľuje krvavá hmla. Pomsta, krutá pomsta! Podľa spôsobu divých   skipetárov skryť sa pri ceste. V pozdnej večernej hodine, vo tme   vyskočiť z jarku s obličajom sadzou začierneným a poriadne namlátiť   tej slúžke, bez svedkov, zahaľujúc sa do ochranného plášťa čiernej   noci, v ktorej by sa stratil jej mrzký rev bez stopy.
    </tei:p>
    <tei:p>
     Hej, veru tak by to bolo dobré. Bolo by, veru by bolo.
    </tei:p>
    <tei:p>
     Však by ona skrotla. Je to jediná pomoc a prastarý, dobrý recept   Swiftov na poučovanie takýchto nepríčetných, ukrutných opíc.
    </tei:p>
    <tei:p>
     Lenže, kto to urobí, lebo ja mám o sebe pochybnosti.
    </tei:p>
    <tei:p>
     Takto sa radíme každý večer, cítime sa vo vlastnom domove štvanými   zvermi. Vieš, čo to znamená, keď človek celý deň musí stráviť v   nervovom otrase, v otravnom rozčúlení a vie, že ani dobré slovo, ani   násilie nepomôže, že tu niet spôsobu nápravy, lebo sme na sprostosť   veľmi dobrí a pre poníženie sa priveľmi hrdí. Potom, čo by pomohlo   ponížiť sa. Prečo? A či jej panej sa ospravedlniť? Z čoho? Či štekať   s nimi, hádať sa ako Cigánka? Brr!…
    </tei:p>
    <tei:p>
     Posledný môj zúfalý plán tiež stroskotá. Chytro preskočiť plot a   ešte chytrejšie vyzauškovať tú belasookú dievčinu tam a, ako Napoleon   vrátiť sa nazpäť. Hej, ale bolo by to i Napoleonovým víťazstvom nad   Ruskom. Vrátil by som sa zpäť, ako on, zdecimovaný.
    </tei:p>
    <tei:p>
     Len si predstavte vresk, čo by to nevinné dieťa zo seba vypustilo.   Ten sbeh ľudí, ktorí by všetci ustálili a dosvedčili pred súdom, že   zdivočelý corgoň, totižto ja, hnaný svojím sadistickým pudom,   preskočil som plot. Vnikol som tou zločineckou cestou do cudzieho   majetku a tam nevinne pohrávajúce a vyspevujúce dieťa, šesťnásťročnú   sirôtku, bez otca a bez matky, ktorej druhou matkou a jediným   ochrancom na svete je šľachetná pani Ixová, to úbohé opustené decko,   ja, zvrhlý sadista, bez príčin zbil som do krvi. Humánny pán doktor   ustálil by na nej ľavostranné ohluchnutie, pravostranné sníženie   ostrosti zrakovej, obojstranné ochrnutie lícneho nervu, zlomenie   dolnej čeľusti, vyvrtnutie ľavého ramenného klbu a zápal slepého   čreva. Noviny by písaly o mne, ako o smutnom symbole našej povojennej   doby. Matky mnou by strašily svoje neposlušné, maškrtné malé deti:   buď dobrý, lebo hneď zavolám na teba doktora Zuriana! Bú, bú, už aj   ide počuješ, hrrr, hrrr… A ustrašené dieťa hneď by sa polepšilo a   pološialene strachom skrylo by si hlavu pred mojím hrúzyplným obrazom   do lona svojej mamičky.
    </tei:p>
    <tei:p>
     Oh, Bože, celkom som sa spotil od tej perspektívy.
    </tei:p>
    <tei:p>
     Ver mi, Luigi, už teraz štvrtý týždeň je peklom náš život. Vo dne   i v noci zúfame všetci nad možnosťou nejakého vyslobodenia. Predstav   si, že ten domov, kam sa ľudia uchýlia k odpočinku a osviežiť sa, ten   jediný kút, kde sa môžeš cítiť svojím, ten tvoj dom – tvoj hrad, ako   Angličan hovorí, – je vydaný na pospas šestnásťročnej cudzej slúžke.   To vedomie, že bývaš vedľa ľudí, ktorí, keby zákon nezdržal, s   najväčšou rozkošou by ťa vykynožili zo sveta.
    </tei:p>
    <tei:p>
     Luigi ho zarazil:
    </tei:p>
    <tei:p>
     – Počkaj len, počkaj na moment, musím sa trošku zarehliť, lebo už   to ďalej nevydržím.
    </tei:p>
    <tei:p>
     – Len moment, Luigi, hneď sa môžeš smiať. Predvčerom moja malá   sestra, Jolka, ktorá bola na dvore pre vodu, vrátila sa plačom do   domu. Nad okom mala čerstvú, tržnú ranu, krvácajúcu, spôsobenú ostrým   kameňom, mala očernele od kameňa na líci a poriadnu opuchlinu na   čele. Naraz vraj počula rehot slúžky a, ako niesla vodu, naraz   sosypal sa na ňu celý dážď kameňov.
    </tei:p>
    <tei:p>
     Zaviazal som jej ranu a zakázal, aby to prezradili otcovi. Do   večera a včera dopoludnia tento prípad sa opakoval s tou väčšou,   Helou, ktorá to odniesla dôkladnými opuchlinami na hlave a očernením   na chrbte. Potom už sme nepustili deti na dvor. Zajtra ich zanesieme   k známej rodine a radil som otcovi, aby sme sa odtiaľ najskôr   odsťahovali, alebo, ako to otec chce, deti niekde uložíme a   rozpustíme domácnosť.
    </tei:p>
    <tei:p>
     – No, ale to je hrozné, to je absurdum, – skríkol Luigi.
    </tei:p>
    <tei:p>
     – Hej, to je hrozné, máš pravdu! Teraz si ešte primysli, že to   počuješ, ako čerstvý dojem, novotu, nás však morí to už vyše mesiaca.   Vidíš, osud dobrých v orechovej škrupine. Niet iného východiska, než   cúvnuť, utiecť, s nádejou, že na novom mieste azda budeme šťastnejší,   lebo sme bezbranní, vydaní na pospas psím dušiam. Ja sám som sa už   pred pár dňami vysťahoval z vlastného domova do hotelu. Vidíš, toto   je osud dobrých. Proti násiliu a zhovädilosti úplná bezbrannosť.   Nieto vo vesmíre spravodlivosti a zvíťazí všade nad dobrotivosťou a   slušnosťou hrubá sila. Preto je život pre dobrých nemožný a preto   nebude nikdy kráľovstvo nebeské na zemi a blíži sa neodvratným krokom   doba železná: boj potkanov, vyhladovelých beštií, zožierajúcich sa v   jame, kam spadli.
    </tei:p>
    <tei:p>
     – Vidíš, Luigi, ani ty nevieš rady, lebo si dobrý. A vieš, aké je   riešenie tejto situácie?
    </tei:p>
    <tei:p>
     Mať ešte väčšiu hystériu a zhovädilosť, ako má pani Ixová a najať   si ešte bezočivejšiu slúžku, ako je tá maličká. Potom neľakať sa, ale   postaviť sa na pľac a štekať s nimi. Keby to nepomohlo, preskočiť   plot, pustiť sa do vlasov, kopať, hrýzť a biť. To je pravý boj, ako   to príroda predpísala.
    </tei:p>
    <tei:p>
     A sbehnú sa ľudia? Nič to! Vyvaliť sa im do krku, vrieskať,   hulákať, ukazovať svoje očernenie chrbta a svoje dokopané zadky,   ukázať viac rán, ako pani Ixová a vrieskať, plakať ľuďom   prenikavejším hlasom, než jej malá slúžka. Mal by si o dvoch svedkov   viacej, než ona a to stačí. Nato môžeš jej ešte dodatočne vybiť okná   i zuby, len maj svojich svedkov a je všetko v poriadku.
    </tei:p>
    <tei:p>
     Toto je cesta riešenia a víťazstva a kto to nedokáže, ten je   stratený, ten to odnesie. Toto je osud dobrých, cesta slabosti a   pokorenia.
    </tei:p>
    <tei:p>
     – Zdá sa mi, Karol, že jednako len preháňaš, – odvetil mu Luigi. –   Ten tvoj príklad, pri všetkej svojej malichernosti, je síce dosť   znechuťujúci, lebo je braný zo skutočného, denného života.   Neoprávňuje ťa však predsa len k takému krajnému pesimizmu. Z domácej   pračky špinavých malých potkanov nemožno súdiť osud celého ľudstva. A   veď skutočný vývoj ťa sám vyvráti. Kráčame predsa len v ústrety   lepším časom. Ľudia sa zjemňujú, ich náruživosti sú už len takéhoto   hlúpučkého, malicherného rázu, ako si to vyššie opísal. Nie je to už   zúrenie neskrotných beštií, je to už len štípnutie blchy. Badať tu   vývoj. S kultúrou technickou drží krok i kultúra duševná. Kde máš   dnes tie strašné, pouličné verejné popravy, štvrtenie, lámanie kolom,   vešanie, mučenie na smrť odsúdených úbožiakov. A všetko ukazuje na   to, že o krátky čas, miznú i tie zakrnelé ostatky týchto vecí.   Moderná psychiatria urobí z väzníc sanatória pre duševne   degenerovaných a poblúdilých. Dnes už nejde len tak, hockoho   odpraviť, školiť v hádke, zavraždiť z pomsty, lebo v ľuďoch i bez   perspektívy príšerných stredovekých trestov vyrastá pocit   zodpovednosti k druhému. A to len pod vlivom civilizácie nášho   storočia. Pozri si, koľko máme nemocníc, ktoré nešťastníka nenechajú   hynúť v prachu ulice, odkázaného na náhodné milosrdenstvo. Pozri na   dôkladné vyšetrovanie zločincov pred odsúdením. Na sudcov, ktorí sú   prístupní, spravodliví tatíci z ľudu. Na ohromnú kopu humanitných   ustanovizní, povolaných biednikom pomáhať. A sme ešte len v   začiatkoch, Karolko môj, každý deň prináša niečo nového, dobrého,   pekného. Hej, blíži sa sbratanie ľudstva, vymietenie trestu smrti,   reforma súdnictva, krásne technické reformy na zmiernenie životných   trampôt a na pohodlie ľudstva. Karol, ja verím, pevne verím v peknú,   ružovú budúcnosť.
    </tei:p>
    <tei:p>
     – Ja nie. Luigi. Všetko, čo si menoval, vyplýva z pokročilej   techniky našej doby. Duševne však nič sme nepokročili, ba práve   naopak. Dnes práve tak zničí silnejší slabšieho, ako kedysi, len jeho   zbabelosť je väčšia. Spôsoby životného boja sa zdanlivé zjemnily, ale   v rovnom pomere sa zväčšovala i vnímavosť krivdy utlačených.
    </tei:p>
    <tei:p>
     Úbohé naše súdnictvo sa opiera o svedkov. Svedkami všetko dokážeš   a bez nich si stratený, keby si bol nevinný ako biela ľalia. Prísaha   svedkov, aká to naivnosť! Hladný, chamtivý kuli ti odprisahá za pár   korún všetko. Za kus chleba predá ti vlastnú mať, ide strieľať do   vlastného otca, zradí brata, milenku. Storočie chudákov, otrokov,   hladošov, žoldnierov proti vlastnej krvi. Hej, Luigi, duševne sme   nízko a spejeme vždy nižšie a nižšie. Neodvratným krokom blíži sa   doba železná, doba zrady, pomsty, necharakternosti a všeobecnej   duševnej prostitúcie.
    </tei:p>
    <tei:p>
     Národ chudákov, národ úradníkov. Stála subordinácia, podriadenosť,   stále pred niekým v pozore stáť, poklonkovať, stále niekomu päty   lízať. Krok napred závisí vždy na kadejakých predstavených, šéfoch,   ktorých tiež tlačia shora a ktorí sú preto skoro vždy vybití,   všetkými masťami mazaní otrokári.
    </tei:p>
    <tei:p>
     Životy úradníčkov, plné strachu pred chvíľkovým rozmarom   predstaveného. Akú má dnes náladu, či mu niečo o mne nenahútali, a   čakať, stále čakať na chvíľu katastrofy, až hysterický výbuch zlosti   šéfovej srúti celý ten úbohý, kolísavý základ, na ktorom cez dlhé   roky, plné ponižovania sa vystavil si svoju „kariéru”.
    </tei:p>
    <tei:p>
     Bojovať za nič, pre nič, pre mizériu, pre nejaké ničomné   miestečko, ktoré stačí nato, ak stačí, aby si hladom neskapal. A za   toto bojovať, ale ako. Svlieknuť sa do naha v poníženej žiadosti, z   plných pľúc vyrevúvať svoju biedu, ukazovať svoje rany, bolesti, ako   malomocný žobrák. Sľubovať poslušnosť, do smrti, psiu poslušnosť, akú   nevie dokázať nikto, jedine ty. Napísať priebeh života, z ktorého   vysvitá, že už od detstva si oplýval talentom poslúchať a ťahal si   svoju káru, spôsoboval si svojim predstaveným vždy také rozkoše, aké   nemôžu čakať od nikoho iného.
    </tei:p>
    <tei:p>
     Priložiť o všetkom overené doklady, že nelužeš. Priložiť   vysvedčenie chudoby, potvrdené farou, četníkmi, notárom, rychtárom,   okresným úradom a bernou správou, že si naozaj žobrák a okrem tej   štyri kroky dlhej a dva kroky širokej diery na cintoríne, nijakého   iného majetku nemáš.
    </tei:p>
    <tei:p>
     Ak si túto žiadosť podal, potom príde pravý boj.
    </tei:p>
    <tei:p>
     Nesadneš si na koňa v pancierovom brnení, s prilbou na hlave a s   kopijou v ruke, aby si vyhľadal nepriateľa a stretol sa s ním v   čestnom, otvorenom boji pred zrakom sudcov a obecenstva.
    </tei:p>
    <tei:p>
     Nie, v storočí úradníčkov, šéfov a sluhov ináč sa bojuje. V   storočí ohnutých chrbtov, pätolízačstva a splhúnstva otvorenosť nemá   čo hľadať.
    </tei:p>
    <tei:p>
     Nepriateľa nevyhľadáš, ba, ak ho stretneš na ulici, stiahneš   klobúk do očú a prejdeš na druhú stranu.
    </tei:p>
    <tei:p>
     Ak máš ženu, a to ešte peknú, tak máš väčšinu práce ušetrenú. Ona   to za teba všade „odpracuje”.
    </tei:p>
    <tei:p>
     Ak si však sám, tak hľadaj si protektora. Ten protektor musí byť   „väčšie zviera”. Nie je ľahko prísť k takémuto tvoru, ba vlastne   prísť k nemu, toto je tajomstvom celej veci. Tomu potom referuješ.   Najprv vylíčiš seba a svoje nesmrteľné zásluhy o blaho národa i   vlasti. Potom si vezmeš do práce svojich sokov a svliekaš ich   rad-radom do naha. Zahrabeš mu do minulosti, môžeš ísť do zadu, až do   tretieho pokolenia jeho predkov. I tam ešte nájdeš neraz veci, ktoré   ti poslúžia. Zastavíš sa u jeho otca a materi. Pátraš po okolnostiach   pôvodu a narodenia. Vytýkaš mu onániu v puberte a nemravnosti v   rokoch neskorších. Znamenite pôsobí menovite v politických sporoch i   prípadný dôkaz pohlavnej choroby, najmä syfilidy a paralýzy. Potom   spomenieš si na jeho chameleonstvo a žoldnierstvo politické. Ak má aj   zásady, tým horšie pre neho. Sú iné, než tvoje i protektorove, teda   samozrejme chybné a vykynoženia hodné. Konečne dokážeš, že nie je   otcom svojich detí a je nezachrániteľným alkoholikom.
    </tei:p>
    <tei:p>
     A takto svliekaš rad radom svojich súperov, takto chodiš od   protektora k protektorovi. Všetko závisí len na vytrvalosti a   agilnosti. Čím väčšie zvieratá si soženieš, tým lepšie.
    </tei:p>
    <tei:p>
     Toto je jediný spôsob uplatniť sa.
    </tei:p>
    <tei:p>
     A ak ti zostali v mozgu nejaké zakrnelé spomienky z detských   rokov: ako ťa pobádal otecko k charakternosti a poctivosti, že máš   byť ochrancom slabých a priateľom i dobroprajníkom svojho blížneho,   ak vzplanie v tebe iskierka ľudskosti, – tak si stratený. Tak len   odíď niekam do púšte, či do džungle, lebo medzi ľuďmi si stratený. Tu   nečaká na teba nič, nemôžeš byť ani sluhom kancelárskym a nie ešte   oficiálom.
    </tei:p>
    <tei:p>
     Daj im svoju krv, vylož im na dlaň svoje slepé črevo, bi sa do   pŕs, hulákaj a chrč od horlivosti, zapredaj aj dušu svojich vnukov   strane politickej, a takto môžeš dostať aj trafiku, ak nie miesto   obvodného lekára vo všivavej Vrchovine, medzi medveďmi.
    </tei:p>
    <tei:p>
     Úh, matička zem, čo chováš tučných bravov, hrušky i jablone, žito   a zemiaky, čo chrlíš liečivé vody, zlato a uhlie, čo oplodňuješ sa   božím slnkom, čo dávaš všetko štedré, plnou hrsťou všetkým deťom   svojim…
    </tei:p>
    <tei:p>
     Ech, nič nedávaš, milimetre dávaš a dekagramy, paragrafy dávaš a   policajtov. Nič nechrlíš a nič nechováš.
    </tei:p>
    <tei:p>
     Všetko a všetko, žito, zemiaky, bravy, jablká, uhlie i zlato   rastie na slive Jura Papuľu.
    </tei:p>
    <tei:p>
     Priblíž sa len k jeho plotu, dieťa tejto zeme, a oprobuj odtrhnúť   slivu so stromu!
    </tei:p>
    <tei:p>
     Ošúchané storočie chudákov, kde životným cieľom celých ohromných   máss je to, čo má každý slimák v tráve, každý sysel na poli:   neumierať na smetisku, ani v chudobinci, ale nedajbože, mať na   starobu dieru akúsi, výrastok tehlový na tele štedrej matičky zeme:   chalupu. A mať šaty na tele, šaty, handry, Bože milosrdný, čo si dal   zveri polí i vtáctvu nebeskému. Šaty, handry a to jedlo denné,   primitívne! A za toto žiť, mlátiť sa, robiť a lízať cez celý život.   Fuj, fuj!
    </tei:p>
    <tei:p>
     Národ chudákov, národ úradníkov. U nás je každý úradníkom. Už ako   študenti boli sme úradníkmi. Študent snažil sa upútať pozornosť   „šéfov” úžasným hulákaním v študentských spolkoch. – Práca medzi   ľudom, sväté ideály otcov, študentská práca, študent a politika, –   tak súkali tie frázy zo seba, ako kúzelník farebné motúzy z úst na   trhu. A oči týchto malých „pracovníkov” boly vytreštené, obracaly sa   smerom domov s nehynúcou nádejou, že azda to niekto zo šéfov počuje a   odmení malého, vrieskajúceho čakateľa potlapkaním pliec.
    </tei:p>
    <tei:p>
     A ja som tiež vrieskal. A veril som tomu, čo som vrešťal, veril   fanaticky, tak, ako len mladý kuli môže veriť.
    </tei:p>
    <tei:p>
     Veril som až do tých čias, kým som skončil štúdia. A vtedy do tej   mojej viery udrel hrom.
    </tei:p>
    <tei:p>
     Prišiel som na divnú vec, čoho som si predtým nevšimol.
    </tei:p>
    <tei:p>
     Zbadal som, že sú na svete ľudia, ktorí jakživ členmi „Detvana”   neboli, ba, horribile auditu, ani nevedia, že je „Detvan” na   svete.
    </tei:p>
    <tei:p>
     Neveril som sám svojmu zraku, ale bolo to tak: boli ľudia, ktorí   nikdy nepísali vlastenecké úvodníky a odborné články o umelom hnojive   do „Považskej Trúby”, ako som to robil ja. Ani neznali tento   znamenitý časopis, ba znať ani nemohli, veď nevedia ani   slovensky.
    </tei:p>
    <tei:p>
     Našli sa ľudia, ktorí nikdy neboli zapisovateľmi literárneho   spolku „Abnormálnych Géniov Slovenských”, ako ja.
    </tei:p>
    <tei:p>
     Neruvali sa od roku osemnásteho až do štyriadvadsiateho v tých   najrozličnejších spolkoch s celou kopou rozdivočelých, nádejou možnej   budúcej kariéry opojených právnikov, ktorým mŕtvola premoženého   súpera je schodom „ad astra” – do úradu.
    </tei:p>
    <tei:p>
     A, tu príde, čo ma omráčilo, – tí ľudia nehynuli ako muchy v   jeseni. Ba práve naopak, cítili sa znamenite a nosili pekné, okrúhle   brušiská.
    </tei:p>
    <tei:p>
     Nie, tí ľudia sa mali dobre, predstav si, Luigi, mali sa skvele,   hoc nikdy verejne „Mor ho!” nerecitovali.
    </tei:p>
    <tei:p>
     A mňa, hrdinu toľkých pekných rečníckych výkonov o budúcnosti   národa ani si len nevšimli. Ba odkopli ma, ako nič, keď som im   prišiel do cesty. Mňa, bývalého knihovníka športového klubu   „Kysučan!
    </tei:p>
    <tei:p>
     Je to možné, pomyslel som si, nie je to azda omyl?
    </tei:p>
    <tei:p>
     Nie, nebol to omyl, bola to skutočnosť.
    </tei:p>
    <tei:p>
     Tí ľudia žili, pchali sa, zbohatli, uplatňovali sa, dostali sa   všade a vykonali všetko, hoci nikdy nepreložili z češtiny do   slovenčiny Čierneho kocúra od Rudyarda Kiplinga.
    </tei:p>
    <tei:p>
     A ich synkovia žili v blahobyte a nikdy nepodávali žiadosti do   Štefánikovho kolégia, – a nikdy nesedeli pri slovenskom stole v   „Zlatej husi”.
    </tei:p>
    <tei:p>
     Po štúdiách našli hneď svoje miesto, nemuseli sa motať, ako bludná   ovca.
    </tei:p>
    <tei:p>
     Tak, i to je možné, i tak to ide?
    </tei:p>
    <tei:p>
     – A predsa, my sme stĺpmi slovenskej budúcnosti – potešoval som   sa.
    </tei:p>
    <tei:p>
     Minule som bol na bankete. Oslavovali príchod nejakej cudzej   delegácie. Čierny, bruchatý pán bol slávnostným rečníkom, Hovoril   peknou írečitou, hortobágyskou slovenčinou. Hovoril? Nie, bľačal,   hučal a bil sa do pŕs. A citoval:
    </tei:p>
    <tei:p>
     <tei:emph>
      Ja som pyšný, že som Slovák…
     </tei:emph>
    </tei:p>
    <tei:p>
     <tei:emph>
      Jeden môj brat palmy sadí
     </tei:emph>
    </tei:p>
    <tei:p>
     <tei:emph>
      Druhý večné vidí ľady…
     </tei:emph>
    </tei:p>
    <tei:p>
     Aplaus, prítomní vstanú, hrnú sa k nemu, gratulujú, oblápajú   ho.
    </tei:p>
    <tei:p>
     Nikto sa ho nespýtal: a prečo si nebol pyšný ešte pred rokom, že   si Slovák? A zkadiaľ naraz tá pýcha? Co chceš, licenciu,   protekciu?
    </tei:p>
    <tei:p>
     Skoro som omdlel, ako som ho počúval. Nie, toto by som ja nikdy   nedokázal, takto by zo mňa vlastenectvo nikdy nekvapkalo.
    </tei:p>
    <tei:p>
     A hľa, už nie som držateľom slovenskej budúcnosti.
    </tei:p>
    <tei:p>
     Je ním ten pán s tou csikóšskou slovenčinou. Hej, on je pyšný, že   je Slovák, a ja, ja som bol tu doma, v Piešťanoch vždy učupený a   neznámy.
    </tei:p>
    <tei:p>
     Vzali mi i tú bledú nádej.
    </tei:p>
    <tei:p>
     Nestanem sa už prorokom v svojej vlasti. Môžem ísť za úradníka, ak   ma príjmu, ak mi to tiež neznemožní ten „morom letiaci” brat môj.
    </tei:p>
    <tei:p>
     To je riečo, práca za národ? Je to pekná, záslužná vec, milovať   vlasť, lipnúť k nej a vedome, s láskou ju zveľaďovať, jej kultúru   povznášať?
    </tei:p>
    <tei:p>
     Hlúposť! Ani prstom nepohni! Práca, čo vykonáš, zapadne, ani stopy   po nej, ale narobil si si kopu neprajníkov, tajných i otvorených   nepriateľov, ako každý, kto verejne pracuje. A tí by ťa utopili v   lyžičke vody Ani prstom nepohni! Nikdy ty článok do novín nenapíš,   novelu nespáš, v spolku neprednášaj, kultúru a krásu nešír, lebo ťa   pochovajú, – ale obchoduj prascami, kupuj a predávaj, hraj na burze,   špekuluj valutou, der pacientov ako lekár, ber žobrákovi palicu ako   advokát, píš strhujúce, zlomyseľné kritiky miesto kladnej tvorby ako   „literát”, kšeftuj, lifruj, korisťuj, vyssávej, zbohatni, – pri tom   vyrevúvaj na každom kroku svoje krvácajúce vlastenectvo, maj hubu   plnú nenávistných nadávok na vlažných vlastencov, ukazuj sa i horli   na reprezentačných parádach, hovor stále o svojich obetiach pre národ   – a budeš vážený, veľký, bohatý a populárny.
    </tei:p>
    <tei:p>
     Budeš uznaným vlastencom, „otcom národa”.
    </tei:p>
    <tei:p>
     A kde-aká zlomyseľná pliaga politická, príživníci kultúry, ktorí   ťa pokladali za seberovného a strhujú ťa do blata, cez tvoju mŕtvolu   sa chceli vyškrabať „do výšin” – takto, pred tebou, pred bohatým   kupcom, parazitárnym zbohatlíkom, budú sa plaziť v prachu, spadnú na   brucho od úcty, keď im ruku podáš, budú šťastní, keď kúpiš od nich   obraz, pošleš ich na mesiac do Paríža, pozveš ich raz na olovrant. A   budú sa hrýzť títo „aristokrati ducha” medzi sebou, ako psi o primát,   keď im vypíšeš p ár stokorunový súbeh s úlohou: spracovať a ospievať   tvoj šusterský-chrapúnsky rodokmeň.
    </tei:p>
    <tei:p>
     – Nie, Karol, – odporoval mu Luigi, – si znechutený, zarmútený.   Však ešte budeš i veselšie smýšľať. Čas všetko zahojí. Smútok ti   prejde a len sa pozri okolo, aký je krásny ten boží svet. Pozri na tú   harmóniu zelenej prírody s belasým nebom a žiarivým tanierom slnca.   Pozri, ako sa tu všetko usmieva, červené jablká, žlté hrušky, samé   zrenie, samá nádej, samý sľub. Krásny, nesmrteľný kolobeh života. Zem   i nebo dýchajú dobrotou, ruka božia na každom lístočku, kvietku,   mravcovi! Oh, život je krásna nádej, vznešený sľub budúcnosti.
    </tei:p>
    <tei:p>
     – Nie, Luigi, život je ohavný žart Lucifera, neutešený kolobeh v   tieni pominutia, smrti. Všetko dýcha pominutím, hnilobou, a z celého   vesmíru odráža sa zúfalý výkrik: – Dosť už, načo to, nie ďalej!
    </tei:p>
   </tei:div>
   <tei:div type="chapter">
    <tei:head>
     MAČKA V ZÁHRADE
    </tei:head>
    <tei:p>
     – Ej, veru nehovor už tak, rmútiš ma len. Opanuj už svoju   chvíľkovú rezignáciu a uznaj, že je na tomto svete krásne. A nemrač   sa už toľko. Pozri, ešte i mačka Milka sa ti usmieva.
    </tei:p>
    <tei:p>
     – Cic, mic, – volal k sebe Zurian mačku, ktorá obyčajne tam   mrndolievala im okolo nôh a s ktorou delievali si olovrant.
    </tei:p>
    <tei:p>
     Vzal ju do lona a hladil ju.
    </tei:p>
    <tei:p>
     – Ty, Luigi, – obrátil sa naraz k svojmu priateľovi, ktorý maľoval   práve milé zátišie: skupinku červených jabĺk, žltých hrušiek a   belasých slivák. – Luigi, vieš, že vaše mačka je v inom stave? Bude   mať maličké mačiatka. Luigi, bude prírastok, nová generácia.
    </tei:p>
    <tei:p>
     Luigi sa usmial: – Možno, možno, Karol. Stáva sa to s mačkami   práve tak, ako s inými tvormi božími.
    </tei:p>
    <tei:p>
     Zurian hovoril ďalej len ako pre seba: Tak tedy tak, ty   potvorka?
    </tei:p>
    <tei:p>
     Mačka mu ležala v lone a oddajúc sa teplu slnečného lúča a   vľúdnemu hladkaniu, slastne sa preťahovala a priadla.
    </tei:p>
    <tei:p>
     – Hej, veru, – pokračoval Zurian, – tušil som ja to o tebe, len   som sa nechcel s diagnózou prenáhliť. Nechcel som sa pred Luigim   blamovať. Teraz však je to už zrejmé. Tvoje mačiatka sa už prebúdzajú   k životu. A koľko ich bude? Päť či šesť. A budú peknými statnými   mačkami či kocúrmi? Budú plniť svoju povinnosť, ako ty? Privedú zasa   na svet novú mačaciu generáciu? Kocúri budú chodiť po strechách,   škriekať na mesiac. V hrdinnom turnaji pobijú sa so susednými sokmi,   zaznie ich víťazný vresk, keď sa im podarí nepriateľa sosotiť so   strechy do hĺbky?
    </tei:p>
    <tei:p>
     Juj, len aby sa dobre viedlo tým tvojim malým potomkom. Nech ich   lakomstvo a zlosť gazdova nezahubí. A ty ich dobre opatruj. Však   Luigi už ti dopraje trošku mliečka, aby si bola pekná, tlstá, aby si   ich uživila.
    </tei:p>
    <tei:p>
     Pošteklil ju pod bradou a potom dráždil ju ku hre, tancujúc jej   ukazovákom pred nosom. Mačka si dala povedať a samopašne siahala   oboma prackami po jeho ruke. Ľavou prackou snažila sa mu vylepiť   facku vždy, keď sa priblížil. – Má práve také čudné, šikovné, mačacie   pohyby, ako Medúza – pomyslel si. Či azda Medúza má pohyby, ako ona?   Hej, keď ho chce zmlátiť, robí to práve tak, ako mačka.
    </tei:p>
    <tei:p>
     Hladkal mačku a pritom ju položil na zem. Tak, a teraz choď sa   trochu prejsť. Mierna prechádzka ti neuškodí. Diétu predpisovať   predbežne netreba.
    </tei:p>
    <tei:p>
     – Aký to rozhovor vedieš s našou Milkou? – zdvihol hlavu Luigi,   ktorý bol dosiaľ zahĺbený do maľovania. – A či už máš lepšiu náladu,   lebo zdalo sa mi, keď si prišiel, že si nepotešiteľne zachmúrený.
    </tei:p>
    <tei:p>
     – Hej, bol som úplne rezignovaný, ale tá krásna letná záhrada,   tvoja pokojná práca a radostné mrndoľanie tejto matky-mačky ma už   pomaly vracajú do normálnych koľají.
    </tei:p>
    <tei:p>
     – Kdeže si ty, potvorka Milka. Aha, vrátila si sa z prechádzky a   teraz chceš, aby sme ťa pohladkali. I hlad máš, však, ty beťárisko?   No, tu máš, matička, mliečka od nášho olovrantu. No, už nechceš viac?   A kdeže teraz? Miau, miau, voláš ma. No, dobre pôjdem s tebou. Tak,   prechádzka pri plote. Prelezieš do susedovej záhrady? Však i tam je   pekne, ale ta už veru za tebou nepôjdem. Radšej ťa tu počkám pri   plote. Až sa ti zachce, len príď, vrátime sa spolu k Luigimu.
    </tei:p>
    <tei:p>
     Oprel sa o plot a cez škáru pozoroval Milku. Išla pekne pomaličky   po hlavnej pešinke. Naproti išiel mladý človek. Susedov syn, akýsi   úradník. Keď uvidel Milku, zarazil sa, pokývol nazad do dvora mladému   bírešovi a keď tento pribehol, tlmeným hlasom mu oznamoval:
    </tei:p>
    <tei:p>
     – Pozri, Mišo, tu je tá susedova potvora, čo nám už neraz zožrala   večeru do okna uloženú. Počkaj, mizera, teraz sa s tebou porátam. Ja   ti dám slaniny, klbásy. Počkaj len, počkaj. Mišo, daj sem drôt.
    </tei:p>
    <tei:p>
     – Cic, mic, – volal Milku ľúbezným hlasom. – Poď sem, cic mic!
    </tei:p>
    <tei:p>
     – Miau, – odpovedala Milka a pomaly sa blížila. Mačka-matička, nič   netušiac, zastala pri jeho nohách, pozerala sa hore, na neho so   svojím usmievavým pohľadom a čakala hladkanie.
    </tei:p>
    <tei:p>
     Zrazu ju mladík chvatol a držal v ruke.
    </tei:p>
    <tei:p>
     – Aha, už ťa mám, – skríkol radostne. – Začneme účtovať. Ale   počkaj, ako, ako? Mišo, chytro sem s tým drôtom.
    </tei:p>
    <tei:p>
     Zurianovi pri plote sovrelo srdce. Pohol sa. Kričať, zasiahnuť,   zachrániť matičku, kým je nie neskoro. Nedopustiť, aby sa krivdilo   slabému tvoru. Potom sa však zdržal.
    </tei:p>
    <tei:p>
     Trhol plecom. Cez tvár mu prebehol nenávistný úsmev cynizmu a   odporu. Načo zasiahnuť? Načo brániť kvapke, aby vtiekla do mora, k   tým ostatným miliónom kvapkám, k svojim sestrám. Nech sa plní osud,   ako už toľko ráz. Dívajte sa nato, oči moje, dívajte sa a stvrdni,   duša moja! Cesta do výšin, spravodlivosť vo vesmíre. Ha-ha-ha!   Hlúposť!
    </tei:p>
    <tei:p>
     Kto chráni slabých a nevinných? Nikto.
    </tei:p>
    <tei:p>
     Silný vždy zvíťazí. Kde je spravodlivosť? Načo zasahovať? Kto   zachránil deti a ženy dobytej Troje? Kto chránil tú zlatovlasú,   zbožnú dcéru kráľovskú, tú bielu ľaliu pred opilým žoldnierom   bartolomejskej noci? Kto chránil umučených, ubitých, slabých a   uviazaných zajatcov proti Xerxesovi, ktorý im vlastnoručne vypichal   oči.
    </tei:p>
    <tei:p>
     Nikto!
    </tei:p>
    <tei:p>
     Je to Luciferova ríša. Panuje tu krutosť. Každému živému tvoru   vykrúti akýsi mocný pán na konci krk. Preto nech sa to rúti na svojej   ceste do horúceho pekla. Preto dívajte sa, oči moje, a stvrdni, duša   moja, nad divadlom, čo bude robiť môj brat homo sapiens, tvor boží, s   tým druhým tvorom božím, s mačičkou Milkou.
    </tei:p>
    <tei:p>
     Bíreš mu podal hrubý medený drôt. Rýchlym pohybom obtočil ho okolo   Milkinej zadnej nohy, odhodil ju od seba a drôt druhým koncom zavesil   na plot.
    </tei:p>
    <tei:p>
     Milka visela hlavou dolu, zavesená za zadnú nohu.
    </tei:p>
    <tei:p>
     – Zviera, zakroč! – zreval v Zurianovi hlas srdca.
    </tei:p>
    <tei:p>
     – Nie, – odporoval rozum. – Nech sa splní osud, ako už toľko ráz.   Stvrdni, duša moja, a nasýť sa nenávisťou k živým a životu.   Spravodlivosť? Hlúposť. Nech vidím, načo je schopný môj brat, homo   sapiens.
    </tei:p>
    <tei:p>
     Milka sa hádzala na drôte. Žalostne mňaukala a škrabala plot.   Bolesť na nohe od svierania drôtu a nepohodlná situácia ju rozzúrily.   Zaprskla pár ráz a trhala plot ostrými pazúrmi.
    </tei:p>
    <tei:p>
     – I ty, beštia, ja ti dám večeru, – povedal mladík a vytiahol z   vrecka revolver. Namieril a shora strelil Milke do hlavy.
    </tei:p>
    <tei:p>
     Matička, tu niet vyslobodenia.
    </tei:p>
    <tei:p>
     Zrevala besným škrekotom a neprestala sa hádzať na drôte.
    </tei:p>
    <tei:p>
     Mladík strelil jej do hlavy ešte raz.
    </tei:p>
    <tei:p>
     Trošku utíchla, natiahla sa, potom ešte zúrivejšie začala sa   hádzať a škriekala neustále hlasom už neopísateľným.
    </tei:p>
    <tei:p>
     Dostala od homo sapiensa ešte tri výstrely do hlavy, ale po každom   sa stávala ešte besnejšou. Po plote stekaly úzke pramienky krvi. S   plota lietaly triesky pod škrabaním pazúrov rozbesnenej mačky.
    </tei:p>
    <tei:p>
     Mladík sa škrabal po hlave.
    </tei:p>
    <tei:p>
     – To tak nejde. Už nemám patrónov.
    </tei:p>
    <tei:p>
     – Pusťte ju, – prosil ho bíreš s hrôzou v očiach. – Má tuhý   život.
    </tei:p>
    <tei:p>
     – A čože, ty mamľas! Podaj mi rýl!
    </tei:p>
    <tei:p>
     – Pozri, pozri, aká je besná – ukazoval bírešovi. Priblížil rýľ k   ranenému zvieraťu a pod pazúrom mačky zaškripela oceľ, drtená v   smrteľnom kŕči bezvedomia.
    </tei:p>
    <tei:p>
     Úder rýľom do chrbta a mačka prestala sa svíjať; zadné nohy mala   razom ochrnuté. Len trhla pár ráz sebou. Ešte niekoľko úderov jej   oddelilo hlavu od tela. Mladík ju shodil s plota.
    </tei:p>
    <tei:p>
     – Mišo, prines mi vrece z dvora. Zabal tú hnusotu a shoď ju do   rieky, nech to nik nevidí.
    </tei:p>
    <tei:p>
     Bíreš odbehol a mladík sa oprel o rýľ, odpľul a zamrmlal:
    </tei:p>
    <tei:p>
     – Tak, tu máš, sviňa, večeru.
    </tei:p>
    <tei:p>
     Zurian preskočil plot a pár krokmi bol pri ňom. Bol pokojný, v   duši mu panoval až drevený pokoj.
    </tei:p>
    <tei:p>
     – Bratku, – povedal mladíkovi, – bratku…
    </tei:p>
    <tei:p>
     – Čože, čože, – plašil sa tento.
    </tei:p>
    <tei:p>
     – Bratku, zavraždil si ju. A vieš, že bola matkou? Len si daj ruku   sem, hľa. Ešte je tam život, ešte sa pohybujú. Dobi ich, bratku,   dobi. Veď tak dobre vieš vraždiť.
    </tei:p>
    <tei:p>
     Mladík vybuchol, vzdorovite hodil hlavou:
    </tei:p>
    <tei:p>
     – Veď je to nie vaša mačka, čo vás po nej.
    </tei:p>
    <tei:p>
     Tento bezočivý, posmešný hlas účinkoval na Zuriana, ako úder   kladivom do hlavy.
    </tei:p>
    <tei:p>
     V očiach sa mu až zatemnelo od návalu horkosti a zloby. Pristúpil   k mladíkovi. Obe ruky si vstrčil do vrecka, lebo cítil, že by sa   muselo stať niečo hrozného. Pristúpil k nemu ešte bližšie, až sa im   skoro tváre dotýkaly. Musel byť strašný, lebo mladík cúvol a v očiach   sa mu zračil strach. Zurian pohol rukou. Mladík si zakryl tvár a   nastavil si obe lakte na obranu. Bol smiešny v svojom smrteľnom   strachu. Zurianovi zaraz prešla zloba v ľútosť, ako sa na neho   díval.
    </tei:p>
    <tei:p>
     – Ty malé špinavé chlapčisko, ty zrôdna úbohá duša, koľko ráz sa   ty budeš musieť ešte narodiť, kým si zaslúžiš od Boha tú milosť, aby   si sa už viac ráz nenarodil? Koľko ráz a v akých formách bude ešte   skúšaná tvoja zakrnelá psia duša, kým dôjde najvyššej svojej odmeny,   vtopiť sa v Boha, v najvyššie Dobro a viacej sa nestelesniť. Ty úbohý   brat môj, ty nešťastný, zlý človek!
    </tei:p>
    <tei:p>
     Pomalým krokom sa vzdialil. Mladík stál tam zmätene a nechápavo   pozeral za ním. Skok a Zurian bol cez plot.
    </tei:p>
    <tei:p>
     – Kde si bol, – spytoval sa ho Luigi.
    </tei:p>
    <tei:p>
     – No len tak, kochať sa krásou života, – znela Zurianova drevená,   chrapľavá odpoveď.
    </tei:p>
    <tei:p>
     *
    </tei:p>
    <tei:p>
     Stalo sa to tri dni pred koncom Zurianových prázdnin. Tie tri dni   sa mu míňaly nekonečne pomaly. Do Tonittov už nešiel. Len preč   odtiaľto, čím skorej preč. Leto tu páchne rozkladom, zeleň skrýva   skazu a smrť, niet tu pokoja, harmónie, človek je všade   najbiednejším, najlstivejším netvorom, pravou korunou násilníctva a   kráľom vrahov.
    </tei:p>
    <tei:p>
     Len preč odtiaľto do veľkého mesta. Stratiť sa v tom mori,   nestarať sa o nikoho a žiť len práci.
    </tei:p>
    <tei:p>
     Vrátiť sa k Medúze. Jej bledá tvár, slzy jej beznádejného smútku   pri lúčení naplnily Zuriana zúfalou tuhou, byť pre nej, potešiť   ju.
    </tei:p>
   </tei:div>
   <tei:div type="chapter">
    <tei:head>
     KEĎ SVIECA DOHÁRA
    </tei:head>
    <tei:p>
     Polbohovia mytológie ešte ako deti vyvolili si z ponúknutých ciest   životných tú krátku, ale slávnu, ozdobenú krásou a hrdinstvom. Nám   úbohým, ničomným deťom dvadsiateho storočia nie je dané hrdinsky   zmiznúť v znamení krásy a nadpriemernosti. Keď tu i tam udrieme v   živote na struny, z ktorých nám zaznie hudba sfér, nezmizneme a   nesmrteľné akordy zanikajú nám v mačacine šedivého zajtrajška a vo   vŕzganí rozheganej káry našej životnej, s ktorej nám Fortuna utiekla   a ktorú riadime trasľavou, neistou rukou k temnému hrobu.
    </tei:p>
    <tei:p>
     Medúza a Karol mali po jej návrate umrieť. Nemali sa viacej   stretnúť, nemali počkať nasledujúce dni, týždne, ktoré im priniesly   zpäť sady, ruvačky a vzájomné mučenie.
    </tei:p>
    <tei:p>
     – Karolko, – povedala mu na druhý deň Medúza, – nikdy viacej už o   tom hovoriť nebudem, teraz však vám musím povedať, že som zas na nič.   Som tam, kde som bola. Život sa rúti okolo mňa. Nikde nevidím   jediného operného bodu a každý deň ma prináša bližšie a bližšie ku   katastrofe.
    </tei:p>
    <tei:p>
     – K akej, Medúza, pre Boha, k akej? A keď je život takou ťarchou,   boli by ste mali srdce a svedomie uvrhnúť do neho nového človeka,   ktorému ešte k tomu boli by ste dali v dedictvo tú svoju neistotu a   odpor k životu?
    </tei:p>
    <tei:p>
     – Karol, nehovorme o tom, ale vedzte, že tak, ako ste chceli vy   umrieť vo chvíli jeho narodenia, tak chcem i ja a tak umriem ja vo   chvíli, v ktorej sa ono nenarodí.
    </tei:p>
    <tei:p>
     Nechápal jej slov.
    </tei:p>
    <tei:p>
     Pochopil až pol roka zatým, keď sa tento zúfalý prípad opakoval,   keď Medúza pred ním veci úmyselne zatajila a s akousi mučeníckou   radosťou zasa mu zmizla.
    </tei:p>
    <tei:p>
     Teraz ju to stálo skoro život. Nebola už vôbec živým človekom. Ako   tieň zo záhrobia, tak sa vrátila a na Karlove zúfalé výčitky, ako mu   mohla toto spraviť, odpovedala:
    </tei:p>
    <tei:p>
     – Pamätajte si na moje slová. Ja som si vyvolila tento spôsob   samovraždy. Ako ste chceli vy, Karol, umrieť v tej chvíli, keď sa ono   narodiť malo, tak umriem ja v tom momente, až sa ono narodiť   nesmie.
    </tei:p>
    <tei:p>
     A tento spôsob samovraždy dôsledne vykonávala.
    </tei:p>
    <tei:p>
     Márne bolo všetko. Neviditeľný nedovolil beztrestne šliapať svoju   záhradu. Jeho pomsta bola ukrutná.
    </tei:p>
    <tei:p>
     Matička v záhrade Neviditeľného, tu niet vyslobodenia!
    </tei:p>
    <tei:p>
     On ťa drží sviazanú. Rana za ranou. Vykrvácaš, nešťastná matička.   Zhoríš, ako svieca, životné sily pŕchnu z teba po každej rane   Pomstychtivého.
    </tei:p>
    <tei:p>
     A ja, tvoj Karol, ktorý by som ťa mal vyrvať, vyslobodiť z jeho   strašnej ruky, stojím pri plote a dívam sa, dívam cez škáru plotu, čo   sa to deje v záhrade Nemilosrdného.
    </tei:p>
    <tei:p>
     Stojím pri plote jeho záhrady a so zdrevenelou dušou, rozháraným   zrakom dívam sa, dívam na tú strašnú scénu, ako sa pomstí Ukrutný na   matičke Medúze, ktorá sa opovážila vstúpiť do Jeho záhrady a   pošliapať cesty nedotknuteľných záhad, kam žiadna noha nesmie.
    </tei:p>
    <tei:p>
     *
    </tei:p>
    <tei:p>
     Keď svieca zhorí, ostaneš vo tme. A štyri ťažké múry tmy, ktorá ťa   obklopuje, doľahnú ti na dušu dusivou ťarchou.
    </tei:p>
    <tei:p>
     Duša ti zaplače pod tiesnivou ťarchou tieni, čo krúžia okolo   neslyšným krokom a zúfalý jej výkrik hlucho sa odráža od ťažkých   múrov.
    </tei:p>
    <tei:p>
     Oslňujúca, žiarivá pamiatka tvojho Svetla vzplanie ti v duši na   chvíľu, aby tým tiesnivejšie ťa trýznily, týraly, potom zasa samota a   smútok.
    </tei:p>
    <tei:p>
     Medúza, moja malá matička, kam si mi zmizla?
    </tei:p>
    <tei:p>
     Von plemä potkanov, kšeftárov, rafinovaných, malých potvôr, dobre   živených, premúdrych indivíduí. Ony nechodia do zakázaných záhrad,   robia vždy len to, čo sa patrí a preto sa im nič nestane a hynú   nanajvýš rozšírením žalúdka alebo stučnením srdca. Plemä potkanie   treba šetriť. Odmenu života odnáša ono a jeho bude kráľovstvo   nebeské.
    </tei:p>
    <tei:p>
     V ten chmúrny, jesenný večer kvapky dažďa klopkaly na okne, akoby   upozorňujúce znamenie potuteľných prstov lstivého osudu.
    </tei:p>
    <tei:p>
     V ten večer Zurian spravil to, čo by neurobil posledný otrhaný vlk   v divočinách Sibíra, lebo ten, keď ho i vlčica hryzie a zúrivé   odmieta, nevráti jej tie bolestné urážky za nič na svete.
    </tei:p>
    <tei:p>
     Zurian ubil svoju Medúzu.
    </tei:p>
    <tei:p>
     Zmlátil slnce svojho žitia, hviezdu svojho neba, svoju maličkú,   mačkovitú Medúzu.
    </tei:p>
    <tei:p>
     Posledný ich večer.
    </tei:p>
    <tei:p>
     Medúza bola Karlovým hosťom. Boh k sebe celkom výnimečne veľmi   zdvorilí a slušní. Nenadávali si, ani sa neruvali. Precítiac úlohu   hostiteľa, s rezignovanou pokojnosťou znášal Karol i to, že mu Medúza   prekutáva všetky zásuvky, lezie do skrine, škriabe sa na kasnu, strká   nos do stolíka, triumfálne vyťahuje zkadiaľsi nejaké zožltlé   fotografie, o ktorých sám nevedel, že sú kdesi ukryté, že ich   nezničil. Na záplavu obvinení snaží sa jej vyhovoriť.
    </tei:p>
    <tei:p>
     – Pozrite sa na dátum, sú to veci skoro z minulého stoletia, čo s   nimi teraz chcete?
    </tei:p>
    <tei:p>
     Ale ona len nič, len vyskakuje a ako sa nadúva, tak sa nadúva.
    </tei:p>
    <tei:p>
     – Pre Boha vás prosím, – bráni sa Karol, – veď sú to veci z dávnej   minulosti, veď som vám nikdy netvrdil, že som bol vzorom nevinnosti,   veď som sa vám spovedal, že som bol úžasným nebezpečenstvom pre   ženské plemä.
    </tei:p>
    <tei:p>
     Ale to všetko nič, ona sa rozčuľuje, prská a krúti sa ako divý   kocúr.
    </tei:p>
    <tei:p>
     Vtom Karla volali k chorému. Krištof vraj umiera. Vedel, o koho   ide. Tento mladý človek s nenapraviteľnou srdečnou vadou, so   zožranými chlopňami, opuchnutý ako nadutý mech, umieral už desať dní.   Udržovali v ňom dušu neustálymi injekciami gáfru, lebo na iné už   vôbec nereagoval, ale to nič nepomohlo a koniec sa neodvolateľné   blížil. Ležal v neustálom bezvedomí a v svojem delíriu reval vo dne i   v noci takým príšerným hlasom, že celé oddelenie museli vysťahovať,   lebo ostatní chorí omdlievali hrúzou.
    </tei:p>
    <tei:p>
     Táto ruina, tento na kosť a kožu vychudnutý, úbohý človek bol   vtedy večer akosi pri vedomí. Prestal revať, sedel na posteli a len   ťažko oddychoval. Keď zazrel Zuriana, chytil ho za ruku a pritiahol   ho k sebe.
    </tei:p>
    <tei:p>
     – Pán doktor, pán doktor, – koktal sotva srozumiteľne.
    </tei:p>
    <tei:p>
     – Co chcete, pán Krištof, bolí vás niečo?
    </tei:p>
    <tei:p>
     – Nie, – kýval hlavou, – ale… ale… – a pritiahol Zuriana úplne   blízko k sebe a čosi mu chcel šepkať do ucha, ale vyrážal len   neartikulované zvuky, ktorým Zurian nerozumel.
    </tei:p>
    <tei:p>
     – Co je, pán Krištof, bolí vás, spať chcete?
    </tei:p>
    <tei:p>
     – Nie, nie, – chrčal a na jeho tvári sa zračilo v tej chvíli také   bezmedzné zúfalstvo, že sa Zurian zľakol. Ruku mu svieral, ústami,   svojimi trasúcimi sa rukami, celým svojím telom vykladal mu čosi,   čomu nebolo rozumieť. Keď videl, že ho nechápe, složil ruky k   modlitbe, začal plakať, kvíliť, že to bola až hrúza počúvať.
    </tei:p>
    <tei:p>
     Zavolal sestru.
    </tei:p>
    <tei:p>
     – Neviete, čo chce, nepovedal vám nič?
    </tei:p>
    <tei:p>
     – Nie, len vás volal celý večer. Bolo vidieť, že vám chce niečo   povedať, čosi pre neho veľmi dôležitého.
    </tei:p>
    <tei:p>
     – Dobre, sestra, opusťte nás!
    </tei:p>
    <tei:p>
     – Pán Krištof, utíšte sa. – Ukazoval mu počítanie peňazí. – Co,   testament? – Nie, nie, – kričal. Položil pravú ruku na srdce a   vzdychal: – Co, láska? – Nie! – Príbuzní? – Nie. – Strach pred   smrťou? – Nie. – Kňaza chcete? – Nie. – Zavolať k vám niekoho? –   Nie!
    </tei:p>
    <tei:p>
     Nemohol a nemohol uhádnuť jeho myšlienku. – Medzitým sa stále   namáhal, aby vyslovil tú svoju túžbu, ale strácal už silu, oči sa mu   prevracaly, strácal už vedomie.
    </tei:p>
    <tei:p>
     Posledným výbuchom vedomia a svojho bezmocného zúfalstva chytil ho   za ruky, triasol ich a reval čosi, ale nebolo rozumieť ničomu. Potom   klesol na vankúše a jeho rev prešiel do akéhosi monotónneho   bľabotania. Jedno slovo chrčal neustále: Vrah, vrah, vrah.
    </tei:p>
    <tei:p>
     Zurian sám nevedel, ako dlho sedel na jeho posteli a škrípal   zubami nad bezmocnosťou ľudskou pri takom nešťastí.
    </tei:p>
    <tei:p>
     Celkom zabudol, že má hosťa, a keď sa vrátil domov, s rozbúrenou   dušou, našiel svoju izbu prevrátenú na ruby. Zúrivá Medúza vo svojej   zlosti nenechala kameň na kameni, kabát na vešiaku a knihu na   knihe.
    </tei:p>
    <tei:p>
     – Co vás primalo k takémuto bohapustému zúreniu? – spýtal sa   hlasom trpiaceho, davom nepochopeného apoštola.
    </tei:p>
    <tei:p>
     Miesto odpovedi zasyčala ako zmija a hodila mu pred nohy výsledok   svojej práce: nejakú vreckovku, ružovú mašličku, pozvánky na plesy a   podobné hlúposti.
    </tei:p>
    <tei:p>
     Zurian bol pobúrený obrazom toho chorého, nespravodlivosťou osudu   a pritom, pravda, tieto krivdy Medúzine sa mu zdaly malichernými.   Však ho ani nepustila k slovu.
    </tei:p>
    <tei:p>
     – Stiahla som si zo všetkého konzekvencie, i z toho, že ste ma tu   nechali hodinu čakať. Kto vie, kde ste sa túlali. Vidieť na vás, aký   ste rozrušený. A teraz ma pusťte von.
    </tei:p>
    <tei:p>
     – Ale, prosím vás pekne, akože…
    </tei:p>
    <tei:p>
     – Nie, ani slova, pusťte ma von! – A už sa rútila ku dverám.   Rýchlo zavrel dvere. Liezla mu cez okno. Stiahol ju zpäť.
    </tei:p>
    <tei:p>
     – Majte rozum, pre Boha!
    </tei:p>
    <tei:p>
     – Hej, mám, práve, že ho mám, preto tu neostanem.
    </tei:p>
    <tei:p>
     – Nemôžem vás pustiť. Kľúč od brány nemám pri sebe. Museli by sme   vzbudiť vrátnika a predstavte si, čo by to znamenalo, keby vás tu   videl.
    </tei:p>
    <tei:p>
     – Nič ma do vrátnika a ak mi neotvoríte, budem kričať o pomoc.
    </tei:p>
    <tei:p>
     – No, ešte to nám chybuje.
    </tei:p>
    <tei:p>
     – A veru vám to urobím. Pustíte ma, či nie?
    </tei:p>
    <tei:p>
     – Nemožné. Môžete sa odo mňa separovať, prejdite do druhej izby a   zavrite sa do rána, ale pustiť vás nemôžem.
    </tei:p>
    <tei:p>
     Vytrhla sa mu z ruky, ktorou jej bránil prístup ku dverám, začala   na ne plnou silou búchať a volala o pomoc.
    </tei:p>
    <tei:p>
     Odtiahol ju.
    </tei:p>
    <tei:p>
     – Zbláznili ste sa? Nekričte!
    </tei:p>
    <tei:p>
     Ale kričala ďalej.
    </tei:p>
    <tei:p>
     Zápasil s ňou. Pritlačil ju na posteľ a zapchal jej ústa. Uhryzla   ho do palca, že ju musel pustiť, a kričala zas.
    </tei:p>
    <tei:p>
     Zúrive od strachu, že vybúri dom a od jej bláznivej tvrdohlavosti   vyzdvihol ju do vzduchu, zatriasol ňou, až omdlievala, a potom   praštil ňou o posteľ. Ostala tam skrčená a ani sa nehla.
    </tei:p>
    <tei:p>
     – Tak, tu máš, čo si hľadala.
    </tei:p>
    <tei:p>
     Chytil ju ako kus dreva, preniesol do vedľajšej izby a hodil na   posteľ:
    </tei:p>
    <tei:p>
     – Tak, posteľte si tu, zavrite sa a ráno môžete ísť i do horúceho   pekla.
    </tei:p>
    <tei:p>
     Premožený zlobou a rozčúlením Karol zaspal. V noci ho vzbudil   dotyk ruky na tvári.
    </tei:p>
    <tei:p>
     – Co tu chcete zasa, vy čertova nevesta?
    </tei:p>
    <tei:p>
     – Prišla som vám dať naposledy dobrú noc.
    </tei:p>
    <tei:p>
     Vzlykala a mňaukala ako mačička. Taká bola drahá, že ju nemohol   odmietnuť. A, veď Zuriana zlosť už prešla. Milovala ho takou zúfalou   a oddanou láskou, ako nikdy predtým. Slova však z nej už potom   nedostal.
    </tei:p>
    <tei:p>
     A ráno, keď sa zobudil, už jej tam nebolo.
    </tei:p>
    <tei:p>
     A nebolo jej nikde.
    </tei:p>
    <tei:p>
     A ani polícia, ani susedia, nikto, nikto na svete nevedel o nej   nič.
    </tei:p>
    <tei:p>
     Nemohol sa jej stopy dopátrať.
    </tei:p>
   </tei:div>
   <tei:div type="chapter">
    <tei:head>
     OPUSTENÝ
    </tei:head>
    <tei:p>
     Hla, kniha pred Zurianom, ktorú s úctyhodnou ambíciou opakúva a   čítava. Prameň a podklad všetkých múdrostí lekárstva: patologická   anatómia. A, hľa, aká je zafúľaná. Choroby srdca a ciev, kostí a   svalov, všade, všade, po každej vete pečať jeho zúfalstva, celá kniha   poliata jeho slzami. Slzy, ktoré vyplakal pre svoju Medúzu, pre svoju   maličkú, štíhlu mačku, ktorá životom opovrhovala, ktorej on bol   všetko, ktorú stratil a s ňou i smysel svojho života.
    </tei:p>
    <tei:p>
     Zurian nemohol žiť bez pocitu, že je milovaný. Sám ľúbiť ani   nemusel, ale pocit, že stojí na svete úplne sám, uvrhol ho do   melanchólie. Kým ho Medúza milovala, bol šťastný. Že aký šťastný, to   pochopil – len teraz, keď už ju stratil. Mrzelo ho nemálo i to, že   cítil, že bude musieť opustiť svoje vyvýšené stanovisko, odložiť   svoju hrdosť a priblížiť sa k ženám.
    </tei:p>
    <tei:p>
     Hej, to bude najlepšie. Zariadiť sa na tom istom podklade, ako   kedysi, keď býval pánom situácie, kým svoju dušu nedaroval nikomu.   Cítil síce, že už nikdy nebude môcť byť tak naivne bezcitným, ako   predtým. O svoju istotu mal tiež veľké pochybnosti.
    </tei:p>
    <tei:p>
     A nie márne. Nevedel už dvoriť, lásku luhať, odvykol od tých vecí.   A mal pocit, že nestojí zato, nútiť sa do toho. Uchvátila ho nuda a   nechuť. A vec, ktorú chce človek vykonať s nechuťou a neláskou, vždy   sa mu pomstí.
    </tei:p>
    <tei:p>
     Hlas Medúzy mu prichádzal zo spomienok minulosti, ako hudba sfér;   bezohľadné škrabnutie jej ostrých pazúrikov, vrchol pozornosti; mocný   úder jej drobných pästí, nežné upozornenie, že ho miluje, len musí   byť šikovný a bojovať proti jej vzdoru vybraným spôsobom pravého   muža. Jej spoločnosť znamenala pre neho divadlo, koncert, žúry a   zábavy, jej nadávky mu znely v ušiach ako nežné volanie slávika v   májovej noci.
    </tei:p>
    <tei:p>
     Bože, i v tejto chvíli slzy sa mu derú do očú, keď si pomyslí, ako   ľúbil svoju stratenú Medúzu.
    </tei:p>
    <tei:p>
     A teraz s jej pamiatkou mal ísť podrobovať, robiť zo seba dievku z   ulice v mužskom vydaní. Exponovať sa, vydať sa na pospas povrchným,   mrzkým, vypočítavým, manžela loviacim, mrzkého pôžitku chtivým,   hlúpym, pritom tak hlúpym bytnostiam, dievčatám.
    </tei:p>
    <tei:p>
     Ako ich nenávidel, ako mu bolo odporne, keď so sladkým úsmevom na   tvári táral im tie najbezcennejšie, najpovrchnejšie malichernosti,   keď ich „bavil”. Ako pohŕdal nimi, počúvajúc ich bezúčelné táranie,   nesmyselné švitorenie, alebo múdre vývody o mužských, o láske a o   takých hlúpostiach.
    </tei:p>
    <tei:p>
     Ale výsledok sa i ukazoval. Za celkom krátky čas ushovoril si asi   päťadvadsať schôdzok, na ktoré však neprišiel, alebo on, alebo   protejšia strana. Keď ta neprišiel on, robil to z nudy a otrávenosti,   prehliadnuc márnomyseľnosť tohoto počínania. Keď neprišlo dievča, to   ho urazilo a ponížilo. Cítil sa, ako ošklivá dievka na rohu ulice,   ktorá sa márne núka okoloidúcim, nik si jej nevšimne. A Zurianov   odpor k ženskému plemenu vyrástol v týchto pomeroch v elementárnu   nenávisť.
    </tei:p>
    <tei:p>
     A táto nenávisť našla teraz výbornú pôdu. Mnohonásobnou silou   vzblkla tu na oddelení medzi tými nečestnými, zvrhlými   bytnosťami.
    </tei:p>
   </tei:div>
   <tei:div type="chapter">
    <tei:head>
     MAŠKARNÝ BÁL V LUCERNE
    </tei:head>
    <tei:p>
     Pravým opakom Teľacieho Kolena, ktoré vnášalo na oddelenie   anarchiu, bola Matilda Kocourková. Toto krásne dievča,   sedemnásťročné, jediná dcérka svojej zúfalej matičky, ktorá ju denne   navštevovala, bolo až neslýchané mlčanlivé a do seba uzavreté. Už   svojím zjavom vzbudzovalo nápadnosť. Bolo skvelej, štíhlej postavy.   Jej pohyby boly graciózne, jej tvár bola čistá, bledá a jej hlboké,   čierne oči boly plné akéhosi nevysloviteľného, vnútorného bôľu.   Človek sa divil, ako mohli dvaja ľudia, otec, malý, rapavý človiečik,   listonoš, a matka, tučná, neforemná matróna, dať život takému   krásnemu potomkovi. Ako mohla takáto skvelá ruža exotickej krásy   vyrásť v mrzkom, nájomnom dome periférie veľkomesta.
    </tei:p>
    <tei:p>
     Matilda bola chorá. Ťažko chorá. Mala najkomisnejšiu, komplikovanú   formu prudkej gonorey. Nič to. Malo to už viacej dievčat a bude ich   mať ešte veľa.
    </tei:p>
    <tei:p>
     Bola tu však iná vec, ktorá nešla len tak ľahko do hlavy.
    </tei:p>
    <tei:p>
     Na otázku: – Ako ste k tomu prišli, odpovedala: – Neviem.
    </tei:p>
    <tei:p>
     Neviem a neviem.
    </tei:p>
    <tei:p>
     Podali jej otázku srozumiteľnejšie. Nie, ona nevie.
    </tei:p>
    <tei:p>
     Bol tam i doktor Jašo a ten sa jej spýtal vo forme celkom   srozumiteľnej, tak že omyl bol s obidvoch strán úplne vylúčený.
    </tei:p>
    <tei:p>
     – Nie, nie, neviem, čo chcete odo mňa. Neviem nič o takýchto   veciach.
    </tei:p>
    <tei:p>
     Primár vyšiel von. Boli tam len dvaja. Doktor Jašo sa na ňu   vyrútil.
    </tei:p>
    <tei:p>
     – Ty dievčisko rafinované, ty prefíkaná potvora, koho to chceš   balamutiť? Myslíš, že hovoríš so svojou maminkou? Tej môžeš nalúhať,   čo chceš, ale nám cigániť nesmieš. Aká to mrzká neúcta k lekárovi,   tajiť príčinu choroby? Prídete sem s takouto vecou, telesne i duševne   znivočená, od nás čakáte vyliečenie a prvé vaše slovo k nám je lož:   neviem. Čo ste taká naplašená, veď sa to od nás nik nedozvie. Ani   maminka.
    </tei:p>
    <tei:p>
     Účinok Jašových slov bol strašný. Matilda sa rozplakala, či radšej   vybuchla v divý plačlivý rev.
    </tei:p>
    <tei:p>
     – Co chcete odo mňa? Co to len chcete? Co vám mám povedať, keď o   ničom neviem, keď sú mi vaše otázky odporné a nesmyselné. Preč s   vami, preč, dajte mi pokoj! Mamka, mamička, prečo si ma len sem   priviedla!
    </tei:p>
    <tei:p>
     Zúrila, kričala z plných pľúc. Ledva sa dala utíšiť.
    </tei:p>
    <tei:p>
     A pri vyšetrení – a podobnej zábavy nikomu neprajem – bol ustálený   fakt, že je Matilda nedotknutá.
    </tei:p>
    <tei:p>
     Fakt o sebe koniec-koncov nič neznamenajúci a nie ojedinelý, veď   prenesením, znečistenými predmetmi, uterákmi, mycími hubami infekcia,   najmä u detí, je dosť častá. Boli by prijali hocijakú príčinu, veď   komu by koniec-koncov na tom záležalo a kto by mal chuť na takom   veľkom oddelení s takými malichernosťami sa zaoberať. Bola tu však   okolnosť, ktorá Jašovmu záujmu o vec zaspať nedala.
    </tei:p>
    <tei:p>
     Bola to matka dievčaťa, pani Kocourková. Tá každý deň vzbúrila   oddelenie hlasným nariekaním. Robila na oddelení neslýchané scény: –   Jej drahá dcéra, jej jediné dieťa a takto pochodiť. Jej dieťa, jej   nádej, ktorej strážila každý krok, ktorú aj od vetra chránila. Jej   krásna dcérka, to nevinné, naivné decko, ktoré o svete nič nevie,   práve tá musela tak mrzko pochodiť. Nadávala na tie fľandry, ktoré   celý život len hrešia a ktorým sa nič nestane. Preklínala, plakala,   kričala cez celý čas návštevy. A čím viacej ju chceli potešovať, tým   viacej zúrila.
    </tei:p>
    <tei:p>
     Jej denná návšteva pri dcérke bola pre oddelenie ozajstný   kríž.
    </tei:p>
    <tei:p>
     A denne vymýšľala niečo nového. Horela pomstou k celému svetu.   Chcela zažalovať celý dom, že jej dcéru úkladné otrávili, nakazili. A   celkom vážne chcela zažalovať svojho suseda, staršieho pána, lebo   vraj prišla na to, a je to sväto-svätou pravdou, že celé jej   nešťastie prichádza od toho lumpa. Tento ničomný chlap, vraj, so dňa   na deň až ráno chodieva domov. Po baroch a po iných ohavných   lokáloch, ktovie, čo všetko pochytal a keďže mali spoločný záchod, tá   celá vec iste pochádza len od neho. Hej, akiste na tom prekliatom   mieste sa musela jej úbohá, nevinná dcéra po tom lumpovi nakaziť. A   preto ho zažaluje. Zavolá celý dom za svedka. Hej, všetci dosvedčia,   aký je to ošklivý, hriešny človek a že je príčinou nákazy jej dcéry.   – Úbohá matka.
    </tei:p>
    <tei:p>
     Márne jej vysvetľoval Jašo, že na záchode je síce nákaza možná,   ale treba k nej vždy dvoch.
    </tei:p>
    <tei:p>
     Každý deň prinášala takéto nesmysly a doktor Jašo ju strašne   nenávidel.
    </tei:p>
    <tei:p>
     – Nič mi po celej veci, ale len k vôli tej hroznej žene nenechám   to tak. Som presvedčený, že jej dcéra je lživá farizejka a tej matke,   tomu draku, ktorý sužuje život toľkým ľuďom, i nám, otrávim i ja   život tým, že jej dokážem, že dcéra luže. Ohrozuje celý dom, každého   okolo seba, musíme ju odzbrojiť.
    </tei:p>
    <tei:p>
     A vzhľadom na strašné spôsoby úbohej matky, doktor Jašo mal aj   trošku pravdy.
    </tei:p>
    <tei:p>
     Času mal dosť. Liečenie Matildy im dalo ťažkú prácu. Nedotknutá,   kyprá pôda jej panenského tela bola pre gonokoka nedobytným hradom.   Jej nedotknuteľnosť skytala pre liečenie prekážky, pre ktoré pri   každej príležitosti, a to denne dva razy veľa a veľa vytrpela.
    </tei:p>
    <tei:p>
     Ako to robil doktor Jašo, to sa nevie, ale po troch mesiacoch   celkom, ako nič, s ľahostajnou tvárou oznámil, že Matilda jednako len   lúhala a že zná pravú príčinu jej choroby, ale referovať predbežne   nemôže, až neskoršie.
    </tei:p>
    <tei:p>
     Dva týždne žatým raz odpoludnia zavolal Zuriana do izbičky, kde   ležala Matilda, ktorú pre jej strašnú matku museli uložiť   osobitne.
    </tei:p>
    <tei:p>
     – Tak, teraz hovorte, – povedal jej krátko a úsečne.
    </tei:p>
    <tei:p>
     Matilda bola pokojná. Rozprávala celkom pokojne, ba s výrazom   istého duševného uľahčenia. A rozprávala pekne a s akýmsi   humorom.
    </tei:p>
    <tei:p>
     – Bolo to v januári. V Lucerne bol maškarný bál a na bale bola   Matilda a na Matilde maska bajadéry. Jej pohádková postava   vzbudzovala všeobecný obdiv. Bola veselá, tancovala, jasala a bavila   sa s ostatným davom. A veľa, veľa tancovala. Len tak ju žiadali z   ruky do ruky. Málo ju to zaujímalo, s kým tancuje, bola veselá,   švitorila s každým, ako lastovička.
    </tei:p>
    <tei:p>
     Prišiel pre ňu maharadža, skvostne ozdobená maska. Hovoril jej   krásne slová: „Ty si to, bajadéra, ktorú celý večer hľadám. Buď dobrá   ku mne, buď mojou spoločnicou na tento večer, buď mi verná, neutekaj   odo mňa. Pozri, ako nás ľudia obdivujú, ako sa hodíme jeden k   druhému.” Matilda sa však len usmiala, uderila ho po ruke, keď jej   chcel masku odtrhnúť, a nakoniec mu ušla. A tancovala ďalej a chodila   z ruky do ruky.
    </tei:p>
    <tei:p>
     O jedenástej večer tancovala s neznámym mužom. Musel to byť mladý   muž, oblečený pomerne jednoducho, za pierota. Možno, že bol   tanečníkom z povolania, lebo bol štíhlej, elastickej postavy a skvele   tancoval.
    </tei:p>
    <tei:p>
     Väčšia časť tanečníkov už masku odložila. Matilda mu chcela   pripomenúť, aby sa tiež odhalil, ale pod divným pohľadom tohoto muža   nevedela ani muknúť. Z celej tvári mu nič nevidela, len dvoje   čiernych očú sa dívaly na ňu s temnej masky s úžasnou podmaňujúcou   silou.
    </tei:p>
    <tei:p>
     – Odlož masku! – rozkázal jej pierot.
    </tei:p>
    <tei:p>
     Matilda bez slova poslúchla.
    </tei:p>
    <tei:p>
     – Krásna si, nedám ťa nikomu, – zasyčal a obzrel sa okolo   nenávistným gestom, lebo ktosi z davupráve prišiel pre Matildu. Takto   odbavil každého, kto pre ňu prišiel, a Matilda nemala slova odporu.   Cítila zvláštnu blaženú zmalátnelosť, ktorej sa úplne od dala.
    </tei:p>
    <tei:p>
     Hudba práve skončila a pierot jej zašeptal: – Presne o dvanástej   čakám ťa hore na štvrtej galérii. – Matilda prikývla. Pri posledných   akordoch ju pierot oddal maharadžovi.
    </tei:p>
    <tei:p>
     Matilda sa pozerala na maharadžu ako vo sne. Počula jeho slová,   ktoré jej boly smiešne, jeho poklony, ktoré sa jej zdaly odpornými a   s blaženým rozčúlením počítala minúty do dvanástej.
    </tei:p>
    <tei:p>
     Pred dvanástou zaskočila si ešte k matke, aby ju upokojila, že sa   dobre cíti a je v dobrej spoločnosti, a potom vybehla na štvrtú   galériu.
    </tei:p>
    <tei:p>
     Je to najvyššia galéria Lucerny, vedie ta úzke schodište a v tej   chvíli nik tade nechodil.
    </tei:p>
    <tei:p>
     Každý sa hrnul dolu na prízemie, dívať sa na balet, ktorý mal   polnočnú scénu plesu vyplniť.
    </tei:p>
    <tei:p>
     Pierot za chvíľu prišiel. Bol ešte vždy maskovaný.
    </tei:p>
    <tei:p>
     – Tu si, krásna si a moja, – šeptal jej, objal ju a Matildu   zahalila akási ružová hmla, že nevidela, nepočula a na odpor ani   nepomyslela. Pritúlila sa k nemu a poloomdletá ležala na jeho   ramenách.
    </tei:p>
    <tei:p>
     Vie a mohla by prisahať na to, že sa jej nič nestalo. Pierot jej   neublížil, lebo čas a miesto to ani nedovolily. Ona síce odporovať   vôbec nevedela, ale vie určite, že k ničomu vážnejšiemu medzi nimi   dospieť nemohlo.
    </tei:p>
    <tei:p>
     Dole zarachotil búrlivý aplaus obecenstva, pierot sa vzpriamil,   nežným, ale energickým pohybom ju odstrčil od seba a zmizol na úzkom   schodišti. Zmizol bez slova, ani jeho tvári neuvidela.
    </tei:p>
    <tei:p>
     Keď sa trošku spamätala, pobrala sa a šla dolu. Hľadala ho. Po   všetkých galériách, po sále, medzi tancujúcimi, ale pierota nikde   nebolo. Do dvoch hodín ho hľadala zúfale, spytovala sa kde-koho, či   ho nevideli, ale pierot zmizol. Po márnom hľadaní, pološialená od   zúfalstva a márnej nádeje nemohla už tam ďalej vydržať. Mať ju musela   odviesť domov.
    </tei:p>
    <tei:p>
     Celú noc snívala o ňom.
    </tei:p>
    <tei:p>
     Nikdy jeho tvári nevidela, jeho slova nepočula. Veď aj tých pár   slov povedal len šeptom.
    </tei:p>
    <tei:p>
     A ten človek, ten neznámy pierot, spôsobil Matilde veľké, veľké   zlo. Spravil jej ukrutnú, zlú, nemilosrdnú vec, chvíľka tohoto   sladkého, nevinného opojenia prišla Matilde veľmi draho.
    </tei:p>
    <tei:p>
     O tom ju poučil osud deň zatým ráno, keď sa prihlásily u nej prvé   príznaky choroby.
    </tei:p>
    <tei:p>
     Nevedela si rady. Skrývala to a trpela. Keď už ani chodiť nemohla,   musela to prezradiť matke.
    </tei:p>
    <tei:p>
     – Zatajovala som to, lebo som sa necítila vinnou. Viem, čo si   dovoľujú s mužskými moje priateľky a nič; zatiaľ to, čoho som sa ja   dopustila, táto nevinná maličkosť nemohla byť príčinou takého veľkého   py kania.
    </tei:p>
    <tei:p>
     – Hej, veru, dcérka, – poučoval ju Jašo, – keby si sa rozumela do   bakteriologie, vedela by si, že na výživnú pôdu nemusím hádzať   gonokoky lopatou, ani ich na litre nalievať. Stačí na zamorenie pôdy   v skúmavke ľahké dotknutie platinovej ihly, namočenej infekčným   materiálom.
    </tei:p>
    <tei:p>
     – No tak, slečna, – riekol jej doktor Zurian, – to je dosť názorne   povedané, z toho sa už len poučte a inokedy nech vás nepletie   zdanlivá malichernosť príčin v usudzovaní veľkých výsledkov. A   vysvetlite to s tou platinovou ihlou aj mamičke.
    </tei:p>
    <tei:p>
     Matilda mlčky prikývla.
    </tei:p>
   </tei:div>
   <tei:div type="chapter">
    <tei:head>
     OBIECTUM AMORIS
    </tei:head>
    <tei:p>
     Na oddelení prežívali vše hromobitie. Prednosta oddelenie každého   preháňal. Keď sa mu chorá po štyroch týždňoch nezlepšila, lekári mali   čo počúvať:
    </tei:p>
    <tei:p>
     – To je nemožné, pán doktor, to tu nikdy nebývalo. Takáto   nekomplikovaná forma gonorey má sa oveľa rýchlejším tempom liečiť. Vy   to akiste len tak hocijako odhajdákate. – A neľutoval námahy. Nechal   tak svoju súkromnú ordináciu, neočakávane zjavil sa odpoludnia a   prehnal celé oddelenie. Mal trpelivosť sadnúť si za Zuriana pri práci   a kritizovať každý jeho pohyb. Obyčajné ošetrenie oddelenia, ktoré   inokedy trvá asi poldruhej hodiny, v prítomnosti primára Zurian   pretiahol aj na tri-štyri hodiny. Keď prišlo na rad ordinárne   oddelenie, spýtal sa raz primára: – Či je nie škoda námahy? Veď tie   stvory, ktoré my tu vyliečime, keď ich dnes zdravé vypustíme, zajtra   sa nakazia znova. – Do toho mi nič neni, – odvetil primár. – Co robí   dievka mimo oddelenia, to je jej vecou a nanajvýš starosťou policie.   Kým však je tu u mňa na oddelení, je mojou zásadou, že ju liečim a   vyliečim, bez ohľadu na to, či si toho váži, alebo nie.
    </tei:p>
    <tei:p>
     A na tomto oddelení primára Ditricha uskutočňoval sa ten zázrak,   že sa pacienti púšťali domov uzdravení. Nie, ako skoro všade inde   býva, že sa choroba len „ulieči” a potom len rýchlo – rýchlo von s   nimi, lebo miesta potrebujeme pre iného. Mužskí a ženské tam poležali   si dva-tri mesiace, v najťažších prípadoch štyri a odchádzali zdraví.   A nikdy sa nestalo, že niekoho pustili s pochybnou diagnózou. S   každým pacientom, o ktorom sa už mohlo predpokladať, že je vyliečený,   spravili celú hromadu provokácií. Skúšali ho desať, pätnásť ráz, keď   toho bola treba, a ak našli niečo podozrivého, neľutovali ho zdržať   na ďalších pár týždňov, kým len nezískali úplnú istotu, že je   vyliečený.
    </tei:p>
    <tei:p>
     Na tomto oddelení sa nikdy nestávalo, že by sa bol pacient vrátil   s recidívou, so zle vyliečenou a vrátivšou sa gonoreou. Tento zjav je   v iných nemocniciach obvyklým. Ak si dával na seba pozor a nenakazil   sa znova, mohol si byť istý, že je spoľahlivé vyliečený.
    </tei:p>
    <tei:p>
     A práve tento kladný, krásny úspech práce bol tým, čo Zuriana   najviac okúzlilo. Nekompromisná, krutá prísnosť primára, ktorá   udržovala skvelú úroveň oddelenia, nesmierne mu imponovala a naučila   ho dôkladnosti a svedomitosti v každom ohľade.
    </tei:p>
    <tei:p>
     Ináč vo svojich sieňach mal už práve taký dobrý poriadok, aký   panoval na ostatných i na mužskom oddelení.
    </tei:p>
    <tei:p>
     Dievky hľadeľy už na neho s úctou a rešpektom. Videly so dňa na   deň jeho neúnavnú energiu, spozorovaly, že sa v jeho izbe svieti celú   noc, a keď ležala na sieni ťažká chorá, neraz sa vzbudila niektorá na   mačacie kroky Zurianove, ktorými oddelenie v noci i dva-tri razy   obchádzal, aby sa presvedčil, ako sa vedie chorej.
    </tei:p>
    <tei:p>
     Nestretával sa už s posmešnými, cynickými tvárami. Keď prišlo na   oddelenie nové, neskrotné dievčisko, nemusel ju už zvlášť poučovať,   hroziť jej. Spravily to dievky samy a vždy našly spôsob, ako sa s   takou komisnou pijavicou čo najrýchlejšie porátať. Takto plynuly   Zurianove dni a každý mu priniesol nové poznatky. Každý deň zväčšoval   jeho lásku i nenávisť k Atomom Boha, k tým neviditeľným malým   bytnostiam, baktériám, ktoré kládly taký ťažký odpor ludskej   vynaliezavosti, ktoré však geniálnosť človeka predsa so dňa na deň   viacej a viacej podmaňuje.
    </tei:p>
    <tei:p>
     Jeho pomer k dievkam sa v podstate nezmenil. Práve také mu boly   odporné, ako na začiatku. Hoc mu už dávaly pokoj a malý ho v úcte,   bral to od nich, ako psiu povinnosť a sám ich poslušnosť nekvitoval   ani len vľúdnym úsmevom, ale hovoril s nimi práve takým ľahostajným   hlasom, ako na začiatku. V duchu bol presvedčený, že sú to neľudské   ohyzdné obludy, s ktorými tento chladný a úsečný tón premeniť na   vľúdnejší a precítenejší, znamenalo by veľkú taktickú chybu a bolo by   to i úplne zbytočné.
    </tei:p>
    <tei:p>
     S najväčším odporom sa díval okolo, keď tak v nedeľu odpoludnia   povinnosť alebo dozorná služba priniesla so sebou, že musel prejsť   cez siene chorých. V nedeľu obyčajne každá dievka mala návštevu. Na   „nóbl” oddelení sedeli pri posteliach pekne vyobliekaní panáci. Boli   dosť slušní, nedovolili si nijakých dôverností, lebo vedeli, že by to   znamenalo zakázanie ďalších návštev. Niektorí z nich sa rozciťovali,   plakali a na všetkých bohov prisahali vernosť, „kým sa ona   nenavráti”.
    </tei:p>
    <tei:p>
     – Pekná spoločnosť, – mrmlal si Zurian. – Len vás tu pochytať,   sobliecť a presvedčiť sa, koľkí nosíte v sebe prameň neustálej   nákazy. Oh, úbohá snaha, vyničiť pohlavné choroby. My sa tu s nimi   moríme, trápime a ich frajeri tam vonku beztrestne ich nakazia   znova.
    </tei:p>
    <tei:p>
     Na „ordinárnom” oddelení sedávali „pasáci”. Správni chlapíci,   synkovia periférie. Potmehúdsky sa pozerali okolo seba a s úctou   vstávali, keď vstúpil doktor.
    </tei:p>
    <tei:p>
     Inokedy si ich Zurian sotva všímal, kým ho nepobúrilo Obiectum   amoris.
    </tei:p>
    <tei:p>
     Príchod tejto starej dievky na oddelenie nebol nijako okázalý.   Menovala sa poctivým menom Alojzia Ulická, remeslom bola   prostitútkou, a ako sama dobromyseľne Zurianovi vysvetľovala, tam   mala „štand” už skoro dvadsať rokov pod arkádami na staromestskom   námestí naproti apoštolom. – Hú, už dvadsať rokov, – plašil sa   Zurian, – a koľko je vám teraz? – Tridsaťosem. – priznala sa Alojzia.   – Neraz som vás vídala prechádzať cez námestie, pán doktor, – pridala   potom, – ale vy ste si ma ani nevšimli. – To je nemožné, – odvetil   Zurian a podíval sa na ňu.
    </tei:p>
    <tei:p>
     Alojzia Ulická bola dosť pozoruhodným zjavom. Bola tučná a v tvári   ohromne okrúhla. Ústa sa jej ťahaly od jedného ucha k druhému. Mala   ohrnutý nos a úžasne dobrácke, drobné, prasačie očká, ktoré sa s   náramnou dobromyseľnosťou dívaly do sveta. Z celej jej pozemskej   podstaty sálala veľká spokojnosť a urovnanosť so svetom. Bola takou   typickou Bravčovou Papuľkou, akou ju v nočnom živote nazývali. Bola   Švejkom v armáde nočných dievok.
    </tei:p>
    <tei:p>
     Kto ju videl, nemohol sa zdržať, aby sa neusmial. Usmial sa aj   prísny pán primár Ditrich a viac akoby pre seba zamrmlal: – Tiež   obiectum amoris (predmet lásky).
    </tei:p>
    <tei:p>
     Ako môže byť táto tučná Bravčavá Papuľka Amorovou kňažnou, to   nechápal ani Zurian, preto sa jej spýtal:
    </tei:p>
    <tei:p>
     – Že vás to baví, slečna, po nociach pod arkádami postávať,   milencov loviť. A z akej vrstvy ľudu sa vlastne vaša klientela   sosbiera? Lebo vo vašom úctyhodnom veku už…
    </tei:p>
    <tei:p>
     – Len, prosím, nijaké urážky, – prerušila ho Alojzia. – Mám svoj   stály okruh klientov. Sú to starší páni, ktorí ma už roky a roky   znajú a ktorí nikde inde nenájdu to, čo u mňa a preto ma verne   vyhľadávajú. Ani by som nemusela na uliciach stávať, robím to už   viacej zo zvyku.
    </tei:p>
    <tei:p>
     – No, dobre, prepáčte a soblečte sa. – Nepokryté vnady slečny   Alojzie poskytovaly neobyčajný pohľad.
    </tei:p>
    <tei:p>
     Tam, kde iní ľudia sedávajú, mala dve veľké plochy jaziev.
    </tei:p>
    <tei:p>
     – Z čoho to? – spytoval sa Zurian.
    </tei:p>
    <tei:p>
     – Ale to je nič. To už dávno kedysi, ešte ako mladé dievča ma raz   moji chlapci, v doťatej nálade, v noci, len tak zo špásu posadili na   horúce kachle, nuž som sa trošku pripálila. Ale to je už veľmi   dávno.
    </tei:p>
    <tei:p>
     – A čo tieto veci? – ukazoval Zurian na jazvy, čo mala na prsiach,   na ramenách i na stehnách.
    </tei:p>
    <tei:p>
     Alojzia unudene kývla rukou. – To všetko z bláznivej mladosti.   Stopy nočných ruvačiek, keď sme sa dievčatá pobily pre pekného   chlapca. Vtedy som bola ešte mladá, pekná a mala som chuť do takýchto   vecí. Ale to bolo veľmi dávno.
    </tei:p>
    <tei:p>
     Zurian nemohol potlačiť úsmev. – To boly vtedy temperamentnejšie   časy i ľudia, než dnes, však, slečna?
    </tei:p>
    <tei:p>
     – Hej, veru, – vzdychla Alojzia rezignovane. – Ale sa mi, prosím,   neposmievajte. Vy ste boli vtedy ešte, pán doktor, malým chlapcom a   nesvedčí sa posmievať sa starším ľuďom.
    </tei:p>
    <tei:p>
     – A vy ma zas neurážajte. Vám do toho nič, že som bol malým   chlapcom. Hlavné, že teraz som nie. Odstúpiť, slečna.
    </tei:p>
    <tei:p>
     Zurianove rozhovory s Alojziou Uličkou však týmto sa ešte   neskončily.
    </tei:p>
    <tei:p>
     Alojziu uložili v „ordinárnom” sále. Načo sem prišla? Mala v sebe   stopy starých chorôb, ktorých sa nikdy nezbavila, s ktorými ju   polícia dopravila do nemocnice už nesčiselnekrát. Aj teraz mala vraj   smolu, a pri razzii v okolí námestia, ako starú známu ju tiež   sobrali. – Poď, Lojzka, aspoň si odpočinieš v špitáli, – a Alojzia,   chtiac-nechtiac, musela s nimi.
    </tei:p>
    <tei:p>
     Ráno pri vizite ležala už v sále na svojom mieste a prijala   Zuriana s dobromyseľným úsmevom. – Vy ste pekný chlapec, pán doktor,   – povedala mu, – a mne sa v noci o vás snívalo. Také pekné niečo sa   mi o vás snívalo, keby ste vedeli.
    </tei:p>
    <tei:p>
     Dievky vybuchly vo všeobecný rehot, Zurian sa začervenal a v prvej   chvíli nevedel, čo povedať. Čože, vráti sa sem stará anarchia? Začína   sa tu nový boj, komisný, špinavý boj o poriadok na oddelení? Táto   Bravčová Papuľa ma tu bude naťahovať?
    </tei:p>
    <tei:p>
     – Vykladajte svoje sny tomu, koho zaujímajú. Ja som tu nie preto,   aby ste ma svojimi snami traktovali.
    </tei:p>
    <tei:p>
     – Škoda, – vzdychla Alojzia, – a bolo to také krásne.
    </tei:p>
    <tei:p>
     – Pán doktor, a či vy máte milú? – spýtala sa ho na druhý deň   ráno, keď prišiel vizitu odbaviť. Zurian zrudol od zlosti.
    </tei:p>
    <tei:p>
     – Ticho buďte, vy osoba, ja vás naučím disciplíne, – zasyčal   zúrive. Bol pobúrený. Jeho krajná nenávisť k tým tvorom vzplanula   znova. – To mi osud udelil zasa pekný darček, – klial v sebe. – Môžem   všetko začať znova. Môžem s týmito potvorami zasa po jednej duelovať.   Ký Lucifer mi len privádza sem takéto indivíduá, čo nemajú inej   zábavy, než krv piť ošetrujúcemu lekárovi. A keby to bola nejaká   mladá neskúsená dievka, ale takáto všetkými masťami mazaná, prefíkaná   persona.
    </tei:p>
    <tei:p>
     A Alojzia neprestávala ho takto zabávať. Nepomohlo nič. So svojím   švejkovským, polohlúpym úsmevom pokojne znášala všetko: hrozby,   prosby. – Veď ja nič, ja som to myslela celkom vážne, – vyhovárala   sa, – Akáže urážka, veď ste vy tiež človek, pán doktor a prečo by sa   nedalo s vami ľudsky shovárať, – mudrovala v prítomnosti Zuriana pri   vizitách, keď videla jeho zlostnú, zamračenú tvár.
    </tei:p>
    <tei:p>
     – Nemôžem vystáť takúto napnutú, strašnú náladu, – obracala sa na   ostatné. – Čože ste také nastrašené. Keď sem vojde doktor, tak sa   tvárite všetky, ako keby ste očakávaly rozsudok smrti. Veď nepoviem,   nemusíte hneď vrieskať, a baviť sa, ale načo tá strašná, neľudská   mlčanlivosť? Veď je to tu nemocnica, kde lekár a pacienti bývajú   sdieľni. Pacienti, na lekára s dôverou a lekár na nich s vľúdnosťou,   takto býva a tu je to, ako na popravisku.
    </tei:p>
    <tei:p>
     Zurian vyšiel zo siene. – Zavolajte mi sem Ulickú, – kázal sestre.   Hej, už to ďalej nejde. Tu sa musí niečo urobiť. Takto sa nedá   pracovať. Musí sa spraviť to, co onoho času s Filomenou Nykodémovou.   Hej, poriadne okríknuť potvoru, potom bude tichá.
    </tei:p>
    <tei:p>
     – Tisíc hromov ti do duše, – zúril Zurian. – Hej, ale dostaneš!   Som poriadne rozpajedený, rozcválal som sa a teraz to bude skvelý   skok. Skok priamo do brucha, do duše, ktorej nemáš. – Rozzúrene   lietal po chodbe, rukama hádzal okolo seba a cítil, ako ho uchvacuje   čím ďalej, tým viacej dobrotivá sila momentu.
    </tei:p>
    <tei:p>
     Keď sa Alojzia zjavila, sotil ju rovno do laboratória, buchol   dvermi za sebou, praštil päsťou do stola a zareval na ňu:
    </tei:p>
    <tei:p>
     – Hej, ty psia duša lotrovská, roztrhám ťa na kusy… – slovo mu   uviazlo v hrdle od náramného rozčúlenia, nikdy sa ešte necítil v   takej pekelnej nálade. Všetka zlosť a nenávisť posledných mesiacov sa   v ňom v tej chvíli nahromadily. Zbelasel v tvári a lapal po   vzduchu.
    </tei:p>
    <tei:p>
     – No, no, len aby ťa šľak netrafil, – odvetila Alojzia pokojným   hlasom. – Škoda by bolo takého pekného chlapca.
    </tei:p>
    <tei:p>
     Náhle vstala so stolca, pristúpila k Zurianovi bližšie, tvár sa   jej celkom zmenila, stále sa blížila k Zurianovi, ktorý bez dychu tam   stál. Z očú jej zasvitla divná, nevídaná vážnosť, ktorá hraničila so   zlosťou. Dívala sa Zurianovi do očú.
    </tei:p>
    <tei:p>
     – Doktorko malý, synáčku milý, čo si taký napaprčený? Ty somárik   malý, nafúkaný, ty chceš so starou dievkou, Lojzkou, vybabrať? Tá sa   ťa nezľakne, len smiešny si jej. Tá sa už bila s inými namyslenými   potvorkami, ako si ty, ty embryo doktorské, ty mláďa Aeskulapovo.
    </tei:p>
    <tei:p>
     Dievka sa zarehlila, komisné, ordinárne, ako to len dievka vie, a   pristúpila k užaslému Zurianovi ešte bližšie. – No tak, doktorko, už   si prišiel k sebe? Chcel si mi dať lekciu, čo, ty trúba pečená, lebo   si namýšľaš, že si zhltol všetku múdrosť sveta. No tak, čo?   Prichádzaš už k sebe? Rozdurdený si, ako keby ti boli zadok paprikou   posypali. Choď sa k oknu vyfúkať, nalej si studenej vody na tú svoju   múdru doktorskú hlavičku, potom príď sem, dám ti lekciu ja. Takú, že   jej nikdy nezabudneš. He-he, myslí si, že je každý takou hlúpou,   neskúsenou Filomenou Nykodémovou.
    </tei:p>
    <tei:p>
     Zurian otváral ústa ako šťuka nad hladinou, nohy pod ním klesaly.   Slabosťou sa srútil do foteľa.
    </tei:p>
    <tei:p>
     – No tak, už sedíš, po sediačky sa nedá zúriť. Tak sa len   upokoj.
    </tei:p>
    <tei:p>
     Tu nasledoval rozhovor, ktorý svetonáhľad Zurianov obrátil o   stoosemdesiat stupňov. Tu sa poznal Zurian s človekom, s dušou, akú   nikdy nečakal, v ktorej jestvovaní nikdy neveril. Tu sa otváraly pred   Zurianovým zrakom stránky ľudského života, o ktorých si vždy myslel,   že ich zná a ovláda, teraz však poznal, že mu boly temné a mal k nim   celkom nemožné, jednostranné stanovisko. Pri prvých vetách dievky   Ulickej jeho hnev prchal, vyprchal úplne, počúval iba, a dušu jeho   zaplnil zvláštny pocit akejsi úcty k Duchu, pocit, ktorý k živým, k   známym, k svojmu okoliu málokedy cítil, ktorý vyludzovali z neho len   filozofovia, alebo veľkí poeti, – pocit úcty a pokory.
    </tei:p>
   </tei:div>
   <tei:div type="chapter">
    <tei:head>
     ČI MÔŽE BYŤ DIEVKA PREDSA   ČLOVEKOM?
    </tei:head>
    <tei:p>
     Tvár Alojzie bola dokonale premenená. Nepoznával ju. Bola to tá   groteskná tvár Cyránova, predchnutá Dušou, zduchovnelá.
    </tei:p>
    <tei:p>
     Alojzia po prestávke začala hovoriť. Ticho, pomaly, akoby pre   seba.
    </tei:p>
    <tei:p>
     – Tak statočný, dobrý chlapec. Počula som už o tebe. Dievky ťa   stále spomínajú, žiješ len práci. Venuješ sa jej úplne. Co sa ti   stalo, mladý človek, že si sa do nej tak rozzúril? Sklamal si sa v   žene, pravda? Inšie to nemohlo byť. A mal si v sebe toľko ducha, že   si nešiel piť, ale našiel si ušľachtilejší prostriedok, čím si dušu   opájaš: prácu.
    </tei:p>
    <tei:p>
     Naše dievky ťa zbožňujú. Hovoria o tebe, ako o svätcovi. Anču   Hladíkovú si vraj raz zavolal, aby ti pomohla preparáty sfarbiť.   Potom si ju vraj vyhodil, ale Anča tam stála, kľačala celú noc pred   kľúčovou dierkou tvojej pracovne a dívala sa na teba zbožňujúcim   zrakom, ako sa morduješ celú noc pred mikroskopom, prekutávajúc tú   veľkú kopu sklíčok s neúmornou trpezlivosťou. Tak hovorieva o tom že   si ju zavolal pomáhať, ako o najvyššom vyznamenaní.
    </tei:p>
    <tei:p>
     K telesným chybám tých tvorov si až krajne sebaobetavý. Duševne   však si k nim strašný, nemožný a nelekársky. Myslíš si, že čo tie   hovädá tam dole v mestskej nemocnici na oddeleniach skazily a   zmrzačily, ľudský pomer k dievkam, ty musíš zmrzačiť ešte viac? A   myslíš, že s dievkami to ináče ani nemôže byť. Ze sú ony vôbec nie   ľuďmi?
    </tei:p>
    <tei:p>
     Pri svojich veľkých skúsenostiach odnesieš si v duši odtiaľto do   života veľkú vadu. Dal si sa úplne obalamutiť svojimi kolegami,   doktormi, s tými obyčajnými, nešľachetnými mamľasmi, ktorí, pravda,   ináčej to robiť nevedia. Nastrašili ťa, že sú dievky neľudskými   obludami, na ktoré len bičom v ruke. Nastrašily ťa i sestry, ktorých   duševná úroveň je skoro na rovnakej výške s doktormi. A nemal si sám   toľko sily, povedať si: Dobre, keď ste vy všetci dosiaľ pracovali   medzi dievkami len s bičom v ruke, ja spravím tu módu inú. Ja to   začnem s láskou.
    </tei:p>
    <tei:p>
     Lebo šľachetný duch, doktor môj, je a ostane aj v pekle   šľachetným. Nedá sa zastrašiť ničím a svoje stanovisko, raz   nadobudnuté, – byť za každých okolností dobrým – nikdy neopustí.
    </tei:p>
    <tei:p>
     Odnesieš si, doktor, do života temnú škvrnu, ktorá ti zašpiní   najkrajší obraz tvojho mladistvého rozbehnutia. A ak si mi mal dávať   lekciu ty, ja som ti ju chystala tiež.
    </tei:p>
    <tei:p>
     Viem, čo ťa tak pobúrilo. Porušila som tvoj svätý a horko-ťažko   vydobytý poriadok. Znemožňovala som ťa na oddelení. A nezbadáš, že si   bol tam sám už od začiatku nemožným? Vedela som dobre, čo robím.   Chcela som ťa vyzývať. Chcela som sa s tebou stretnúť. Očakávala som   tvoj výbuch každý deň. Počkaj, nechcem ti rúcať, čo si ty tak ťažko   vybudoval. Chcem ti pomáhať. Až mi uznáš, že mám trocha pravdy, a, až   ju aj precítiš, uvidíš, že to pôjde na oddelení aj ináče, než   železnou kázňou. Pôjde to v celkom inom duchu, dôstojnejšom teba a   tvojich ideálov. Uvidíš, ako sa ti budú diviť tí ostatní, i pán   primárius.
    </tei:p>
    <tei:p>
     Alojzia hovorila tichým hlasom. Ten hlas sa vkrádal do duše a   Zurian necítil medzi sebou a touto dievkou nijakých ohrád. Ako keby   boli bývali už od dávna priateľmi.
    </tei:p>
    <tei:p>
     – Alojzia, kto si ty?
    </tei:p>
    <tei:p>
     – Dievka, doktor, dievka zpod staromestských arkádov. Chceš sa ma   spýtať, odkiaľ beriem svoju inteligenciu. A tej veľa nemám, mám však   oveľa viacej citu. No a potom čítavala som a svojho času, ak sa dobre   pamätám, chystala som sa složiť maturitu. Chcela som byť lekárom. No,   čert to sobral, stalo sa ináč.
    </tei:p>
    <tei:p>
     – Alojzia, neodsudzuj ma. Pozri sa, to nejde. Načo s každou v   rukavičkách zachádzať. Rád prekutávam osobné rozdiely tej samej   choroby, tej samej choroby pri rozličných chorých, rád   individualizujem pri príznakoch chorôb, ale načo to spraviť pri   bezmiernej zhovädilosti dievok? Je to niečo tak dôležitého, pekného,   čo stojí za tú námahu? Výbuchy ich neskrotnej ordinárnosti. Načo to   špinavé more preberať po kvapkách, komu sa tým zavďačím, komu tým   prospejem? Načrieť do toho lopatou svojho opovrhovania, rozbičovať   víchrom svojej zdravej zlosti, potom ma jeho smradľavé výpary nebudú   dusiť, lebo poprevracia, ovláda ho až do najhlbšej hĺbky mohutná sila   mojej zloby.
    </tei:p>
    <tei:p>
     – Ovládneš to more silou svojej nevyčerpateľnej lásky, každého   odzbrojujúcej.
    </tei:p>
    <tei:p>
     – Nie, Alojzia. Zhovädilosť ja neviem odzbrojovať, lebo skôr   znemožňuje ona mňa. Na mňa hlúpy rehot komisnej duše účinkuje ako   úder hromu, celkom zoslabnem a upadnem do melanchólie, v ktorej potom   vzrastá moja nenávisť a zloba.
    </tei:p>
    <tei:p>
     – Tú silu ti lievikom do hlavy nevleje nikto, budeš ju mať, až sa   tvoja duša v základoch premení, až budeš milovať to, čo dnes   nenávidíš.
    </tei:p>
    <tei:p>
     – Nebudem nikdy milovať spustlosť a zaslepenú, pudovú   zvrhlosť.
    </tei:p>
    <tei:p>
     – Ale budeš milovať to, čo ich zrodí: nešťastie a krutý osud   človeka. I pochopíš a odpustíš. A vždy liečiť budeš a nie   odsudzovať.
    </tei:p>
   </tei:div>
   <tei:div type="chapter">
    <tei:head>
     ZLO
    </tei:head>
    <tei:p>
     – Alojzia, chcem sa ťa niečo spýtať. Odpovieš mi?
    </tei:p>
    <tei:p>
     – Viem, čo chceš vedieť, len sa ma spýtaj. Spýtaj sa nešetrne, bez   okolkov, ako ti príde na um.
    </tei:p>
    <tei:p>
     – Alojzia, ako si sa ty mohla dať na tú strašnú cestu?
    </tei:p>
    <tei:p>
     – S chuťou, doktor, rozvážne, rafinovane a všetko napred na   papieri vypočítajúc. Nie náhodou, nik ma nesviedol. Nebudem a ani   nemôžem ti fňukať, ako Nykodémová. Urobila som si celkom chladnú a   jasnú obchodnú kalkuláciu a našla som si najlepšiu cestu.
    </tei:p>
    <tei:p>
     Načo líčiť mrzké moje detstvo, doktor. Robia to dievky, vykladajú   o tom svojim milencom s hysterickou úprimnosťou, až im vlasy dúpkom   vstanú na hlave.
    </tei:p>
    <tei:p>
     Jedno som veľmi skoro pochopila. 2e som dieťaťom dvadsiateho   storočia. Že je nás veľmi mnoho na zemi a že na nás, čo sme sa   narodily v biede, z jeho bohatstva, pokladov, ba ani z omrvinôk nič   sa nedostalo. Jesť však musíme, lebo všemohúci otec nás, ktorý nemal   inej zábavy, ako našu dokonalosť skúšať na zemi, vložil do nás   prázdny mech, ktorý musíme neustále jedlami vypchávať, ináče   neznesiteľne bolí. Musíme teda niečo podnikať, aby sme si zaopatrili   príhodné veci na vypchávanie stále tráviaceho žalúdka.
    </tei:p>
    <tei:p>
     Mohla som mať tak okolo osemnásť rokov, keď ma v jeden krásny   jarný deň navštívily tri cudné postavy, víly akési. Zaklopaly mi na   dvere a prosily ma, aby som ich pustila. Prinášajú mi vraj riešenie a   ciel života. Zaradovala som sa. Ech, to je výborné. Pustila som ich   do svojej komôrky, pekne jednu po druhej.
    </tei:p>
    <tei:p>
     Vstúpila prvá.
    </tei:p>
    <tei:p>
     – Priniesla som ti prácu, dcérka moja. Si chudobné dievča. Musíš   sa vpraviť do poriadku sveta. Si dobrého cítenia, poslušná a pokorná.   Iste prijmeš môj darček: prácu. Veď ju prijala väčšina dievčat tvojho   rodu a tvojich pomerov. Dnes je život ťažký. Svet je plný ľudí. Plný   zbytočného ľudského materiálu, a musíš byť rada, že si zdravá, máš   silné dve ruky, vrtké dve nohy. Dobre ťa budú nosiť do práce a tvoje   ruky pilnosťou zaženú od teba smrť hladom. Budeš živá, ako žijú   stotisíce tvojich sestár, ktoré boly silného ducha, pracovitých rúk a   poctivého zdravého smýšľania.
    </tei:p>
    <tei:p>
     Pokojne a vážne hovorila táto víla. Bola obrovskej postavy.   Belasá, plátená šata dávala tušiť mohutné svalstvo. Črty jej tvári   boly tvrdé, na dlaniach mala mozole. Pod jej krokom zem zdunela a   stisk jej rúk bol drtivý a jej dych páchol cesnakom.
    </tei:p>
    <tei:p>
     Prešiel ma pocit odporu, ale opanovala som sa. – Ukáž mi, bohyňa,   čo mi núkaš. Ukáž mi prácu.
    </tei:p>
    <tei:p>
     Chvíľku zatým už som aj uvidela prácu. Predo mnou bola ohromná   sieň tabakovej továrne, kde sto a sto dievčat sedelo, stálo pri   nekonečných dlhých stoloch a papraly čosi. Tie dievčatá boly bledé,   zívaly ospalosťou, niektoré sa aj chichotaly, ale zrak väčšiny   bezcitne blúdil po práci, i po stenách ohromného jej chrámu. Potom   som videla pred sebou ešte veľa iných tovární. Balila som čokoládu,   podstrkovala pravidelne sa prikláňajúcemu železnému ramenu stroja   veľké hárky papieru, lepila na tvrdý kartón menšie prúžky farebných   papierikov. Potom som miešala v sudoch akýsi mok, zapáchajúci po   octe, prala som bielizeň v podzemných, cementom dláždených dlhých,   polotmavých sieňach, hladila škrobené golieriky, slúžila som u pánov,   čičíkala ich revúce deti, drhla dlážku, potom varila-škvarila som sa   pri ohromnej, žeravej plotni kuchyne, napokon klopkala som celý deň   na stroji a vyplňovala nekonečné hárky číslami, po ktorých mi nič   nebolo.
    </tei:p>
    <tei:p>
     – Vidíš, dcérka moja, – vravela mi dobrá víla, – poctivou a   usilovnou prácou sa človek uživí, prebije sa cez ten ťažký život, a   ubráni sa príšere hladovej smrti. A s veľkou pilnosťou, sebazaprením   môžeš si aj niečo usporiť a na starobu sa môžeš aj vyhnúť chudobincu   a vyžiješ si pekne, skromne zo svojich úspor.
    </tei:p>
    <tei:p>
     Len buď rozumná, dcérka moja. Len sa nekolísaj do zbytočných snov   o blahobyte. Chudobný človek, ak len chce ostať poctivým, musí robiť.   Len si to rozmysli, dcérka, však ja onedlho prídem pre odpoveď.
    </tei:p>
    <tei:p>
     Poďakovala som sa dobrej víle a hneď žatým vstúpila druhá. Bola to   tučná persona, náramne hovorná. Stále sa potila. Mala svislé brucho,   keď išla, len si ťahala lenivo svoje neforemné telo ako chrúst. Na   pravom ramene niesla ohromný kos, napchaný všelijakým haraburdím.
    </tei:p>
    <tei:p>
     – Ej hľa, dcérka, čo som ti priniesla, – vykríkla s väčšou a   živšou výmluvnosťou, než sa dalo od nej očakávať. Obratnou rukou   siahla do koša a vytiahla z neho chlapíka. Hej, malého chlapíka, taký   model muža, len tak na ukážku:
    </tei:p>
    <tei:p>
     – Mužíčka som ti priniesla, dcérka zlatá, správneho, švárneho   mužíčka. Chlapa zdravého ako buk. S tým sa ti bude dobre nažívať. Či   by si sa ty mordovala pre cudzích, keď môžeš byť vlastnou paňou.   Pozri, aký je to driečny mládenec. Je domovníkom, ale mohol by byť i   robotníkom v továrni, kancelárskym sluhom, nosičom batožín, ba i   kuričom na rušni. Však nič to, dcérka, či tak, či onak, v sobotu   večer by sa on umyl a nedeľa by bola vaša. A nepije, karty nehrá, je   to dobrý chlapík. Jedinou jeho radosťou sú deti, tých chce mať i celú   armádu, však ich mu ty privedieš na svet a aj opatríš, vychováš. A za   pätnásť, za dvadsať rokov ešte vždy budeš takou statnou, dobre   živenou paňou, ako ja a nie robotou pre cudzích utýranou   tuberkulóznou slúžkou, či robotníčkou v továrni.
    </tei:p>
    <tei:p>
     A tak v obrazoch mi ukázala tá dobrá víla môj osud ako ženy a   matky. No, bola som stále v inom stave. – Nič to, dcérka moja. Piaty,   šiesty a ostatné pôrody už sú hračkou, z toho si nijakých starostí   nerob. Muža opatríš, deti si vychováš, nuž tak ti uplynie život. A v   starobe aspoň máš, kto ťa má opatrovať. Však sa deti už o teba   postarajú. Hej, takého švárneho mládenca každý deň ti neponúknu. Tak   si ho len váž, rozmysli si dobre a potom sa ťa ešte spýtam.
    </tei:p>
    <tei:p>
     Vošla tretia víla. Vyzerala navlas tak, ako ja teraz. Co mi   vravela, čo nie, podala som jej ruku.
    </tei:p>
    <tei:p>
     A na tretí deň prišly obe predošlé pre odpoveď.
    </tei:p>
    <tei:p>
     Vysmiala som sa Práci. Čert ju potrebuje. Pracovať pre druhých,   pracovať neutešene a ťažko, ako v továrni. Alebo nudne a ľahostajne k   veci, ako v kanceláriách. A za toto úžasné, doživotné, otravné   živorenie nemať ani toľko odmeny, aby som sa mohla podľa svojho vkusu   obliekať, šetriť dlhé mesiace na klobúk a kým som si na nový klobúk   ušetrila, už sa mi zodraly topánky a môžem začať všetko znova.
    </tei:p>
    <tei:p>
     Nechcela som pracovať. Ušľachtilá je práca vedecká, pre ľudstvo,   alebo hoc aj pre najbližších, ktorí už sú tu, už trpia so mnou na   svete. No, ja som nemala pre koho pracovať a pre seba som si túto   cestu otroctva a vykorisťovania cudzími vyvoliť nechcela. Čo ma po   všetkých porekadlách, ktoré vychvaľujú sladkosť práce. Nie je sladká   tá práca, ktorá nemá konca, je stále tá istá, otravná, z ktorej   stučnie druhý, cudzí a z ktorej ja sama ani toľko nemám, aby som si   aspoň to mohla zaopatriť, co Pánboh udelil každému zvieraťu: slušnú   pokrývku telesnú. Ale urobiť si ideálom a cieľom práce dlhých   mesiacov kus handry, to je strašné a neutešené. Ani s kariérou som   počítať nechcela: byť takým dobrým a sebaobetavým služobníkom, až by   to už môjmu pánovi do očú pichalo, tak horlivé ho obohacovať, až by   už sám začal krútiť hlavou a majúc ešte iskierku slušnosti v sebe (a   koľkíže to majú?), uznal by konečne, že takú náramnú horlivosť, čo sa   mu už z nej až zle urobí, treba azda len odmeniť. A zvýšil by môj   plat o toľko, že by som už so svojimi roztrhanými handrami nemusela   štyri mesiace čakať, kým sa zmôžem na nové, ale len dva. Nepáčila sa   mi práca. Chcela som žiť pohodlne a ľahko. Keď to môže spraviť toľko   ničomných tučniakov, čo sa do blahobytu narodili, čo by som nato   nemohla mať nárok i ja, ktorá sa cítim práve takým človekom.
    </tei:p>
    <tei:p>
     Odmietla som prácu.
    </tei:p>
    <tei:p>
     Neprijala som darček ani druhej víly. Nechcela som byť pani   domovníkovou, nosičovou a kuričovou. Nechcela som s tými chlapmi   švárnymi založiť chov nových sluhov, nosičov a robotníkov. Nezlákaly   ma slová: veď budeš robiť, žiť pre seba, pre svojich drahých, pre   svoju rodinku, lebo život je ťažký, zlý a je najväčší hriech chrliť   do neho nové životy. Svojim deťom, svojej rodinke chcela som sa stať   najväčšou dobrodinkou tým, že ich nevytvorím, že im ten život   ušetrím. A stať sa družkou takéhoto chlapíka? Oh, doktor, vtedy som   bola ešte mladá, nemala som takú bravčovú papuľu, ako teraz, a môj   nosík tiež nebol taký gorilovitý. Hej, veru ináč som vyzerala a bola   som plná chcenia, ctižiadosti a túžby po lepšom živote, po iných   chlapcoch.
    </tei:p>
    <tei:p>
     A tak som ukázala dvere aj druhej víle. Trepala čosi o slušnosti,   o mravoch a o dobrom cítení. – Len táraj, baba, o dobrom cítení. V   století potkanieho zápasu o holý život, v století kšeftárstva,   korupcie, veľkých krádeží a zverskej bezohľadnosti k slabým a   utláčaným, netreba mi uznania, že som mravná. A keby som bola, ani   tak by mi nik zato nič nedal, ja som však pochopila odkaz našej doby.   A chcela som sa stať jej hodnou dcérou.
    </tei:p>
    <tei:p>
     Vyvolila som si tretiu cestu. Nemordovať sa nesmyselne pre   druhých, ale žiť pohodlne a ľahko zo svojho kapitálu. A tým kapitálom   bolo moje telo.
    </tei:p>
    <tei:p>
     – Alojzia, je hrozné pre biedne handry, pokrývku nášho tela sa   moriť, ale pre blahobyt zničiť to, čo je také krehké, také neodolné,   načo musíme taký pozor dávať, zničiť vlastné telo, dať ho ubíjať,   pošpiniť, to je ešte strašnejšie.
    </tei:p>
    <tei:p>
     – Nemôže byť viacej ubité, ako je telo práčky vo večnom vlhkú a   pare podzemnej práčovne, alebo ako telo kuchárky pri žeravej plotni   kuchyne, alebo ako telo večne tehotnej robotníckej matky. Nie,   doktor, v pomere k týmto mučeniciam, remeslo dievky je hračkou. A   zašpinenie? Ani zďaleka nie je také, ako večná špinavosť kominára,   strojníka a iných remeselníkov.
    </tei:p>
    <tei:p>
     – Alojzia, za mrzkú odmenu dať šliapať hocikým svoju ľudskú   dôstojnosť?
    </tei:p>
    <tei:p>
     – Doktor, čo má ten chlap, ktorému sa predám, spoločného s mojou   dôstojnosťou? Ani ho nevidím, nečujem, necítim. Ani neviem, kedy   prišiel ku mne a kedy odišiel. Co je jeho do mojej ľudskej   dôstojnosti? Rozhodne menej, než pri tvojom povolaní tvojho   závistlivého, bezohľadného, ordinárne intrigujúceho kolegu do tvojej.   Len nebuď, doktor, filistrom, len sa dívaj na koreň, zbav sa   predpojatosti a ustrašenej, detinský hlúpej, hypochondrický   preháňajúcej morálky onanistov.
    </tei:p>
    <tei:p>
     – Alojzia, byť nástrojom, odpadkovou nádobou kadejakého špinavého   ožralca, byť otrokyňou jeho mrzkých chúťok, nízkych perverzít.
    </tei:p>
    <tei:p>
     – Doktor, nebuď naivný. Ten ožralec nemôže byť špinavejší, než   hociktorá dievka tu na oddelení, v ktorej hnisavých, zapáchajúcich   ranách sa vy lekári s najväcsou chuťou paprete. Nemôže byť odpornej   ši, ako zhnila mŕtvola, ktorú s najväčším záujmom pitváte. Tak, ako   vy, lekári, tak môžem zvyknúť na špinu i ja. A tak, ako tebe je   smiešny strach dedinského, neskúseného mládenca, alebo ufňukanej   slečinky z krvi alebo hnisu, tak mi je smiešny, dvojnásobne smiešny   tvoj prehnaný odpor zo „špinavého ožralca”. Veď treba na všetko len   zvyknúť, ako zvyknú vaše slečinky doktorky na pitvu.
    </tei:p>
    <tei:p>
     Otrokyňa mrzkých chúťok a nízkych perverzít? Len nepreháňaj,   doktor. Akiste to nehovoríš úprimne, hovorí z teba len herecký hlas   neskúseného hlupáka, ktorému je okrem vône ruží a dobrého obeda   všetko mrzké a nepochopiteľne nízke. Všetky možné takzvané tie chúťky   a zvrátenosti nájdeš u zvierat. U opíc, u psa, u pavúkov. A odkiaľ   majú to zvieratá? Kto učil sadizmu pavučiu samičku, aby po spojení   vrhla sa na samca a zavraždila ho? A psa kto učil ohavnostiam, ktoré   pri stretnutí sa s každou sukou produkuje? Nik, čo majú, to majú   shora od Pána vesmíru a ten vari aj morálku psov chcel skúšať? Sotva   verím. Potom, čo to škriekaš, čo hádžeš rukami, čo si obliekaš takú   slávnostne ustrašenú tvár, keď hovoríš o nízkostiach. Všetko má svoje   hranice. Co mi môže ten chlap spraviť? Vlastné brucho si sotva   rozpára a ja si svoje nedám. Chce si kožu drať, vlasy si trhať? Nech   sa mu páči. Chce sa biť? Aj to môže, ale mňa nie, lebo sa mu nedám a   v mojom staromestskom ateliéri by to ani veľmi nešlo. Rozmyslel by si   to, narobiť poplach. A to, co tedy spraviť môže? Tie malicherné,   hlúpe hračky? Tie môžu byť nízke a perverzné hysterickej babe, ktorá   o nich sníva a dráždi sa nimi, i ustrašenej, nečistej fantázii   onanistu, ktorý i včeličky na ruži upodozrieva z nečistých skutkov,   napokon i nafúkanému, nasýtenému potkanovi, ktorý, majúc plný bachor   a seno v poriadku, nemá inej práce, ako nos ohrnovať – ale nemôžu byť   také strašné človeku jasného zraku a zdravých nervov. A k tomu ešte   zvyk a moja ľahostajnosť, potom mi uznáš, doktor, že v tých   „nízkostiach” ťažko mi vidieť to, čo v nich vidí rozdráždená fantázia   sviniarov, ktorí sa ich tak radi „hrozia a hnusia”. Doktor, ver mi,   náhle ti niekto začína škriekať o skazenosti, môžeš byť istý, že má   sám pri tejto veci veľké bolesti, alebo že je sám skazený. Veď vieš o   tej všadeznámej vlastnosti opilcov, ako varujú ľudí pred opilstvom a   onanistov, ako radi zatracujú onániu.
    </tei:p>
    <tei:p>
     – Alojzia, máš tedy pravdu. Začínam veriť, že je škoda chudobnému   dievčaťu pracovať, keď z ľahkého remesla pouličnej dievky vyžije   oveľa lepšie. Po uliciach stávať a oddávať sa za peniaze každému je   tedy, podľa mojich nových poznatkov, celkom nič neznamenajúcou   malichernosťou, ktorá sa nevidí, nečuje a necíti. Zvrátenosti nízkych   ľudí sú detskými hračkami, na ktoré treba si len zvyknúť a potom sa   znášajú s dobrou mysľou. Ba škoda ich spomínať, lebo ten, kto na ne   myslí, bude sám akiste skazený a nemravný. Tvoj život je tedy plný   krásy, tvoji návštevníci sú krotkí baránkovia. Nu, hľa, Alojzia, ešte   pred pol hodinou som smýšľal o tých veciach celkom falošne.
    </tei:p>
    <tei:p>
     – Len sa posmievaj, doktor! Ja som nerobila svojmu remeslu   propagandu, ja som ho len ospravedlňovala pre seba. Ľudia nie sú   rovnako citliví, ale nemá právo ten, čo sa vlastnej tône ľaká,   zatracovať toho, kto sa pustí do boja i so sedemhlavým drakom.
    </tei:p>
    <tei:p>
     – A čo, Alojzia, strašné následky spustlého života?
    </tei:p>
    <tei:p>
     – Doktor, zasa hovoríš v hrúzostrašných symboloch. A škoda, lebo   takáto reč v neurčitých, hysterických obrazoch zabíja skutočnosť,   ktorá je oveľa prostejšia. Ľuďom sa potom už ani nechce o nej   rozmýšľať. Na mozog sa im nahrnie akási kalná massa nestrávených,   neznámych, či falošne poznaných pojmov a nikdy sa už potom   nezaujímajú o pravú podstatu toho prehnaného humbugu.
    </tei:p>
    <tei:p>
     Strašné následky spustlého života? Táto hlúpa fráza otravuje mysle   mravokárcov, učiteľov, presiakla do literatúry, berie sa ako   nezmeniteľná, pekelná hrôza a pritom, čo sa im všetky chlpy zježia   strachom pred tou frázou, nik vlastne nevie, čo to je.
    </tei:p>
    <tei:p>
     Nedokonalé úryvky z čohosi počutého, či čítaného, nikdy   neskúseného, neprežitého, tanú na ume každému, kto tie slová   vysloví.
    </tei:p>
    <tei:p>
     A veru, doktor, tie strašné následky, celá tá nejasná hrúza dá sa   stiahnuť na štyri-päť jednoduchých vecí.
    </tei:p>
    <tei:p>
     Co otravuje pohlavný život človeka? Co pobáda tých havranov proti   nemu toľko krákorať?
    </tei:p>
    <tei:p>
     Spočítaj, doktor, na svojich prstoch.
    </tei:p>
    <tei:p>
     Nežiadané tehotenstvo.
    </tei:p>
    <tei:p>
     Cudná a ctnostná Mariša, ktorá sa s láskou oddáva svojmu Janovi,   zrazu len spozoruje, že je matkou a potom privedie na svet malý tvor   ľudský, ku ktorému sa Jano neprizná a neprizná sa ani spoločnosť   potkania, ktorá z nemalej časti sama nie je dieťaťom svojich otcov.   Nie je to zaujímavý zjav, doktor? A nie je najlepšou pomocou proti   nemu hrúzyplné škriekanie mravokárcov? Lebo vy, lekári, večná hanba   vášmu nemohúcnemu remeslu, ste pri zamedzovaní nových zbytočných   životov bezmocní. Ich zničenie, operatívne odstraňovanie v priebehu   tehotenstva, nie je riešením, a pri začiatkoch nič neviete spraviť.   Nemáte ani jedného dobrého, vyhovujúceho a neškodného prostriedku.   Pomery sú také jednoduché, a vy, mamľasi, v dvadsiatom storočí ešte   nič ste nevynašli. Keď sami ste takí nešikovní, opíšte veci do   inženierskych časopisov, opíšte anatomické pomery, mechanizmus   ľudského spojenia, postavte podmienky obrany jasne a dôkladne a nech   na tom rozmýšľajú inženieri. Veď aj inde, čo hneď pri sostavení   liekov potrebujete pomoc chemikov. Ani operačné prístroje   nesostavujete sami. Je to prácou šikovných inženierov a mechanikov,   vy sami udávate len plán a princíp.
    </tei:p>
    <tei:p>
     Na mňa a na podobné dievky toto nemá veľký vliv. V mladosti skoro   všetky odbavíme nejakú takú vec, ale potom gonorea a iné komplikácie   sa čoskoro postarajú, aby sme už nikdy neboly plodné.
    </tei:p>
    <tei:p>
     Doktor, ďalší prst.
    </tei:p>
    <tei:p>
     Pohlavné choroby? No, to už je márne, pri našom remesle sa im   vyhnúť nemožno a jediná možnosť, skamarátiť sa s nimi. Gonoreu vláčim   už od mladosti a tá ma nikdy neopustí. Vy ma tu vyliečite, ale ja ju   zajtra budem mať zas. Dávno však už nie je tou prudkou chorobou, ako   sa ukazuje pri svojich začiatkoch. Ja vlastne vôbec neviem, že ju   mám, lebo mi nijaké príznaky nerobí. A že lekári tu i tam vykutajú   pod mikroskopom nejakého osirelého gonokóka, tô ma už dávno   nerozčuľuje. Moji klienti ich majú sami dosť, tým ja škodiť nemôžem.   Tá choroba vykonala mi hneď na začiatku mojej dráhy tú znamenitú   službu, že ma sterilizovala, urobila na veky neplodnou. Zbavila ma   ohromnej starosti a nebezpečnej veci, stáleho tehotenstva. Veru,   veru, tá strašná choroba. A povedzže mi, doktor, vari je ona našim   privilégiom? Koľko ctnostných žien sa nakazí od svojich mužov, ktorí   im ten dar privlečú do manželstva? K tomu veru netreba byť dievkou a   môže ju mať veru i tá najčudnejšia panička. A konečne ohromná časť   ženských trpí príznakmi tej choroby a nikdy gonorey nemalý. Po   pôrode, alebo i bez poznateľnej príčiny koľko raz trpí žena podobne a   často oveľa horšie, než my, nositeľky gonokoka.
    </tei:p>
    <tei:p>
     A lues, doktor? Jeho príznaky zmizly mi po pár injekciách   salvarzanu, ako keď ich vietor odfúkne, a nikdy sa neobjavily. Táto   choroba sa krásne lieči, oveľa ľahšie, ako gonorea a vo svojom   skrytom štádiu možnosť nákazy je čo najmenšia. Co tedy s ňou? Že sa   jej nezbavím, že ju vlastne stále mám, len sa nezjavuje? Želala by   som si, aby boly všetky choroby také dobromyseľné. Mať tuberkulózu,   už by som bola po pár rokoch živorenia dávno pod zemou, však túto   chorobu drží jej skvelá dnešná liečba v šachu a keď ju možno úplne i   nevykynoží, urobí ju neškodnou. A jej následky? Čert ich vezmi. Kto   je šťastnejší, než taký paralytik? Konečne lekárska veda už i tým   následkom vykrucuje krky.
    </tei:p>
    <tei:p>
     Mäkký vred? Maličkosť, vždy dobre liečiteľná, ktorá si nezaslúži   ani spomienky. Pravda, netreba ju zanedbať.
    </tei:p>
    <tei:p>
     Tak vidíš, doktor. Nájdeš na mne tisíc chorôb, a ja sa cítim   výborne.
    </tei:p>
    <tei:p>
     Nič mi nikdy nechybelo. Mala som peňazí ako smetí. Dožičila som si   vždy toho najlepšieho. Tento život môjmu temperamentu a smýšľaniu   dokonale vyhovoval, nikdy ma jeho „strašlivé” stránky nermútily. Komu   farár, komu gazdiná. Ty si zaľúbený do nekonečného vesmíru, ja   zbožňujem fazuľovú polievku, ľúbim ju akurát tak, ako ty svoj vesmír?   Tak, čo tedy? Čo sa tak plašiť? Načo strúhať na mňa, na dievku, také   úžaslé tváre? Načo ma ľutovať, keď je na nijakej inej ceste by som   nebola bývala taká spokojná a ten nie je zotročený, kto svojho   otroctva necíti. Ja som sa cítila vždy povznesenou, nie som tedy   odkázaná na ľútosť nikoho a kto nado mnou rukami zalamuje, pripadá mi   hlúpe.
    </tei:p>
    <tei:p>
     – Alojzia, predsa si len úbohou páriou, odvrhnutou a vykopnutou z   ľudskej spoločnosti, ktorá ťa odsúdi, odbaví jedným slovom:   prostitútka.
    </tei:p>
    <tei:p>
     – Doktor, dnes len bohatí ľudia nie sú prostitútkami. Tí majú z   čoho žiť, nemusia sa hnať za nikým a robia si, čo chcú. Ináče každý   sa prostituje: umelci svoje umenie. Ich jedinou túžbou je vzbudiť   pozornosť bruchatých boháčov, aby od nich niečo kúpili, lebo ináče by   mreli hladom. Spisovatelia a básnici píšu veci, ktoré bohatých   príjemne šteklia. Každý niečo predáva, každý beží za ľuďmi, oslovuje   ich, ukazuje sa, chytá ich za fraky. Ľudia prostitujú svoju dušu v   knihách, svoje myšlienky v umení, šikovnosť v cirkuse, svoj humor v   kabaretoch, svoju telesnú silu v továrňach a remeslách, svoje zdravie   v baniach, svoje životy ako vojaci. Všetko, všetko ukazujú,   upotrebujú, vystavujú, len aby mohli vyžiť. Každý snaží sa nájsť na   sebe nejaký kapitál, duševný alebo telesný, ktorý by ho uživil. A že   na kapitál, ktorý živí nás, dievky, hľadia hlupáci so zježenými   vlasmi a farizejskou hrúzou, to je ich vec. On nie je tým najhorším   kapitálom. O čo je lepšie využiť silu a zdatnosť svojich pľúc a fúkať   celý život v hutiach sklo, alebo v orchestroch medené trúby? Pľúca,   ruky, mozog, či pohlavie, to je všetko jedno, doktor. Škoda je,   doktor, nenarodiť sa pánom, nejakým grófom, boháčom, lebo ináče   nepozostáva človeku, než niektorú svoju schopnosť alebo telesnú   súčiastku prostituovať.
    </tei:p>
    <tei:p>
     A, konečne, doktor, bez urážky, prostituješ sa i ty. I ty sa   ženieš za ľuďmi, vylepuješ si tabulku, aby si ťa všimli, aby k tebe   chodili. I ty si rád, keď im niečím môžeš poslúžiť, lebo čakáš zato   odmenu, ktorá ťa živí. Živí,doktor môj, živí: živiť sa musíme všetci,   to je to, živiť sa, či tak, či onak. To je vtip, to je koreň každého   snaženia na zemi. A tak, ako sa živí dievka „nemravnosťou”, tak sa   živí mravokárca tým, že ju hodne hlasito odsudzuje.
    </tei:p>
    <tei:p>
     A ja, doktor, na ich odsúdenie pískam. Spoločnosť bezcitných   potkanov odkopla som od seba sama, nečakajúc na jej úsudky a, keď sa   ona ku mne neprizná, činila som to ja sama s chuťou a nepriznám sa k   nej do smrti. A ťažko opovrhovať niekým, doktor, kto sám pohrdá. A   tak sme tedy s „ľudskou spoločnosťou” kvitovaní.
    </tei:p>
    <tei:p>
     A nedala sa presvedčiť. Hovorila o ľuďoch s takým opovržením, ona,   dievka z ulice, ako pohrdá čínsky mandarín s úbohým kulim.
    </tei:p>
    <tei:p>
     S trpelivou dobromyseľnosťou znášala Zurianove zákroky. Pred   ostatnými pacientkami hovorievala s nim úctivé a ani si netykali.
    </tei:p>
    <tei:p>
     – Aká to škoda, pán doktor, – vravievala zavše, – toľkej námahy na   mňa. Veď ma za čas zas lenzavezú sem k vám s novou gonoreou. Keď ma   dnes zdravú vypustíte, zajtra budem ju mať zas.
    </tei:p>
    <tei:p>
     Zuriana tá reč zabolela.
    </tei:p>
    <tei:p>
     – Hej, Lojzka, veru nie je to tak správne. Veru by ste si vy   zaslúžili iný život, aký je tento mrzký,ničomný.
    </tei:p>
    <tei:p>
     Za pár dní Alojzia opustila oddelenie uzdravená.
    </tei:p>
   </tei:div>
   <tei:div type="chapter">
    <tei:head>
     URAZENÝ JAŠO
    </tei:head>
    <tei:p>
     – Ten elektromontér Antoš, – vykladal Jašo primárovi Ditrichovi v   malom laboratóriu po predpoludňajšej ambulancii, – ten chlapík, čo   som ho pred týždňom prijal na oddelenie s tým ekcémom na oboch   rukách, ma dnes prekvapil.
    </tei:p>
    <tei:p>
     – A to prečo? – spytoval sa primár, – veď o diagnóze u neho niet   nijakej pochybnosti. Je to remeselnícka vyrážka, má ju ten človek z   petroleja, z dehtu a z iných olejov, s ktorými v dielni pracuje. Len   mu dopriať čistoty, odpočinku a akejsi indiferentnej liečby a za pár   dní mu to zmizne bez stopy.
    </tei:p>
    <tei:p>
     – Áno, pán primár, lenže on okrem tej vyrážky má i gonoreu. Pred   týždňom, keď som ho vyšetril a spytoval sa ho, ani slovom to   nespomenul, ani som na ňom nič podozrivého nenašiel a dnes ráno   zjavily sa u neho celkom prudké príznaky. Na moje otázky sa potom   priznal. Vraj má to už dva týždne, ale nebolo mu to vôbec nápadné.   Nič si z tej choroby nerobil. No, dnes ráno pristihol som ho pri   sviežich ranných príznakoch.
    </tei:p>
    <tei:p>
     – Vidíte, – obracal sa primár na Zuriana, – aký musí byť človek   pozorný, ako musí dbať na všetko. Nesmie brať nič na ľahkú váhu.   Pacienta musí vyšetriť od hlavy až k pätám. A nie len odborne, z   hľadiska kožnej medicíny a venerologie. U mňa toto nikdy nestačilo.   Moji doktori museli vždy sostaviť celkový nález. Vyšetriť pacienta   podľa pravidiel vnútornej medicíny. Zdaly sa vám možno smiešnymi moje   chorobopisy, ktoré sa začínajú takto:
    </tei:p>
    <tei:p>
     Otec pacienta umrel päťdesiatšesťročný na rakovinu žalúdka, matka   umrela päťdesiatročná na tuberkulózu. Mal sedem súrodencov, z tých   umreli štyria. Jeden chlapec sedemročný na záškrt, druhý   jedenásťročný, nevie akou chorobou, jedno dievča osemnásťročné na   tuberkulózu, druhé dvadsaťpäťročné po pôrode, z troch živých   súrodencov jeden trpí tuberkulózou, ostatní sú zdraví.
    </tei:p>
    <tei:p>
     Sám pacient mal v detstve šarlach, výsyp a vraj obličkovú chorobu,   v dvanástich rokoch zapálenie stredného ucha, v šestnástich rokoch   zapálenie pľúc atď.
    </tei:p>
    <tei:p>
     Vidíte, nad takýmto podrobným, skoro puntičkárskym chorobopisom   ešte i internista by len hlavou krútil, ale ja to tak chcem. Chcem   mať dopodrobna všetko, rodinu pacientovu, jeho predchorobu, potom   popis a podrobné vyšetrenie jeho tela. Všímať si pľúc, srdca,   brušných orgánov ako internista, vyšetriť moč, podať podrobnú   analýzu, či je v nej nie cukor, bielkovina, žlčové farbivá, produkty   lenivosti čriev, hniloby a všetky ostatné údaje.
    </tei:p>
    <tei:p>
     A, že to tak chcem mať, to nie je odo mňa zbytočný rozmar, ale   priviedla ma k tomuto náhľadu dlhoročná skúsenosť. Nekonať prácu   polovičatú, byť zo zásady dôkladným, až do najmenších mizivých   podrobností. Toto ešte nikdy ani jedného lekára nezruinovalo, ale   koľko a koľko ráz musel už lekár draho platiť za svoju nedbalosť a   povrchnosť. Choďte sa podívať na chirurgiu. Majú tam pacienta so   zhubnou žltačkou. Leží tam už dva týždne a nebude z neho nič. Dostal   sa ta s nejakou nepatrnou maličkosťou, mali mu čosi rezať na nohe, no   medzitým vysvitlo, že má i lues. Ktorýsi ochotný doktorík hneď s   radosťou mu chcel pomáhať a prečítajúc si z knihy príslušnú kapitolu,   premúdre začal mu súkať salvarzanové injekcie. Po piatej injekcii   pacient naraz dostal žltačku, a tá ho zanesie až do hrobu. Doktorík,   pravda, dával mu veľké dávky salvarzánu, moč mu vôbec nevyšetroval a   tak nevedel, že ten človek je chorý a že pri jeho pečeňovej chorobe   salvarzan znamená istú otravu a smrť.
    </tei:p>
    <tei:p>
     No, vzali by ste si na dušu smrť človeka, robotníka, otca piatich   malých detí, len preto, lebo sa vám nechce paprať vyšetrovaním   žlčových farbív v moci?
    </tei:p>
    <tei:p>
     Zurianovi prebehol mráz po tele.
    </tei:p>
    <tei:p>
     – Nie, veru, – priznal sa.
    </tei:p>
    <tei:p>
     Takéto primárove reči vždy ho zelektrizovaly, bol nadšený, cítil v   sebe silu Samsona a chcelo sa mu vrhnúť sa na hordy nepriateľských   Filištínov-bacilov. Súc vnímavý na každý úprimný a dobre myslený   popud, v takýchto chvíľach jeho životná vôľa dostúpila vrcholu a   hnala ho ohromnou silou do práce.
    </tei:p>
    <tei:p>
     Vzkriesila sa jeho ambícia. Hľa, prefíkaný Jašo prerástol   montérovi cez hlavu. Neuspokojil sa s vyrážkou na ruke a jeho   uisťovaním, že mu ináče nič nechybí. Pozoroval ho neustále a pri   prvej príležitosti zachytil príznaky choroby, ktoré lapaj   montierisko, bohvie, z akých nesmyselných príčin, zastieral.
    </tei:p>
    <tei:p>
     Zašiel si na mužské oddelenie. Bola to Jašova ríša. Tu bol Jašo   plnomocným pánom a Zurian sem vôbec nechodil od tých čias, čo bol   zadelený na oddelenie ženské. Pacientov mužov vídal len pri spoločnej   poludňajšej vizite, keď všetci prešli: s primárom všetky oddelenia a   keď sa primárovi referovalo o stave chorých a o výsledkoch vykonanej   práce.
    </tei:p>
    <tei:p>
     Jašo ho tam nikdy nezval, nikdy mu tam nič neukazoval a Zurian,   vidiac jeho ututľanú žiarlivosť a odmietavú tvár, ani sa ta nikdy   nežiadal.
    </tei:p>
    <tei:p>
     V ten deň však dojala ho primárova reč a nemohol odolať pokúšaniu,   aby sa na Antoša nepodíval.
    </tei:p>
    <tei:p>
     Náhle ta vstúpil v taký neobvyklý čas, o piatej odpoludnia, hneď   sa upieraly na neho skúmavé zraky osetrovateliek, Jašových poslušných   otrokýň. – Koho tu hľadá pán doktor? – spytovaly sa. – Toho, hľa, –   ukázal Zurian na montéra. – Chcem sa ho na niečo spýtať.
    </tei:p>
    <tei:p>
     Cítil sa tam nepohodlne. Tu nemožno ani slova prehovoriť, lebo tie   baby všetko dychtivé počúvajú. Kariéra týchto sestár buduje sa z tých   udaní a vyšpehovaných zpráv, čo tu Jašovi denne podávajú.
    </tei:p>
    <tei:p>
     – Poďte so mnou, – kývol Antošovi. Zaviedol ho hore do malého   laboratória. Po pár minútovom rozhovore čosi mu kmitlo hlavou. Kde sa   len tak, neočakávane, ohlásila gonorea, prečo by sa nemohlo tam   hlásiť aj niečo iného? Antoš síce príznakov nemal, ale pri voľných   mravoch tohoto krásavca, srdcožrúta pouličných dievok, nie je nič   vylúčené.
    </tei:p>
    <tei:p>
     Zuriana prepadla inšpirácia. Oho, cítim, tu ja niečo nájdem, niečo   senzačného. Primár sa bude diviť.
    </tei:p>
    <tei:p>
     – Vzali vám už krv?
    </tei:p>
    <tei:p>
     – Nie.
    </tei:p>
    <tei:p>
     Trasúcou sa rukou prichystal hrubšiu injekčnú ihlu a zachytil pár   kubíkov krvi tohoto pekného vtáčka do sterilnej skúmavky.
    </tei:p>
    <tei:p>
     – No, choďte, s Bohom.
    </tei:p>
    <tei:p>
     Sám pribehol do veľkého laboratória. Vedúci asistent, Mareš, mal   ho rád. Bol to veselý, tučný, lenivý chlapík, buclatej, dobráckej   tvári, s ohromnými čiernymi okuliarmi. Rád si vypil i zaspieval a   Zuriana, ktorý bol nevyčerpateľným prameňom utešených a vždy   vybraných, málo známych slovenských pesničiek, – mal rád. Neraz si   vyrevúvali spolu, vo dne i večer, tak smutne i tak temperamentne, že   to pohlo mŕtvolami v pitevní a všetky baktérie prestaly sa množiť v   termostate pri zvukoch ich melódií.
    </tei:p>
    <tei:p>
     – Vítaj, Karol, dobreže ideš, akože je to, tá čudná, tá ťažká, s   tými typickými detvianskymi, plačlivými tóninami:
    </tei:p>
    <tei:p>
     <tei:emph>
      Hej, hory, hory, dve horičky zelené, dve horicky   zelené,
     </tei:emph>
    </tei:p>
    <tei:p>
     <tei:emph>
      Kto mi bude dnes navečer celovat
     </tei:emph>
    </tei:p>
    <tei:p>
     <tei:emph>
      Moje líčka červené.
     </tei:emph>
    </tei:p>
    <tei:p>
     Nikdy sa tomu nenaučím, taká je čudná a ťažká. Pritom vŕta mi   hlavou deň i noc. Musíš mi ju zaspievať, ináče ani do reči sa s tebou   nepustím.
    </tei:p>
    <tei:p>
     Zurian so skúmavkou v ruke spustil:
    </tei:p>
    <tei:p>
     <tei:emph>
      Hej, príde Janík, moje srdce milené, moje srdce   milené,
     </tei:emph>
    </tei:p>
    <tei:p>
     <tei:emph>
      Ten mi bude dnes navečer celovat
     </tei:emph>
    </tei:p>
    <tei:p>
     <tei:emph>
      Moje líčka červené.
     </tei:emph>
    </tei:p>
    <tei:p>
     Mareš mu padol okolo krku od radosti.
    </tei:p>
    <tei:p>
     – Žiadej odo mňa, čo chceš. Už to viem, už to iste nezabudnem.
    </tei:p>
    <tei:p>
     Mareš bol azda jediným v letenskej mestskej nemocnici, ktorý sa do   vecí druhého nestaral, neudával a neintrigoval. Vychádzal s každým   veselo a dobrácky, konal svoju povinnosť. Zurian ho mal tiež rád, iba   to sa mu nepáčilo, že mu nikdy nič poriadne nevyložil. Zurianovej   vedychtivosti a otázok z bakteorologie si málo všímal, po každej vete   zahučal čosi a keď začal svojím silným hlasom bučať, tu ho nemohlo   vytrhnúť z melódie ani hromobitie.
    </tei:p>
    <tei:p>
     Nebola to však u neho žiarlivosť, iba dobrácka ľahostajnosť k   veciam, ktoré so dňa na deň s neveľkým záujmom vykonával.
    </tei:p>
    <tei:p>
     – Práve robím Wassermana. Zaradím to medzi ostatné a zajtra ráno   môžeš prísť pre výsledok.
    </tei:p>
    <tei:p>
     A tak sa stalo, že Zuriana pri vizite na druhý deň dopoludnia   skoro rozhodila vnútorná pýcha, lebo krásavec Antoš bol na všetky   skúšky plne pozitívny. Mal lues ako dom, krížiky Wassermanove z   chlapa len tak trčaly.
    </tei:p>
    <tei:p>
     Pri Antošovej posteli to zo Zuriana vybuchlo:
    </tei:p>
    <tei:p>
     – Pán primár, kde sa prihlasuje z ničoho nič gonorea, tam by mohol   mátať kdesi aj lues. Z pár slov, čo som s týmto mužom včera hovoril,   dalo by sa súdiť na niečo takého.
    </tei:p>
    <tei:p>
     Jašov pohľad zamrazil v ňom dušu a zarazil mu slová. Zurian zaraz   pocítil, že spáchal ohromnú hlúposť.
    </tei:p>
    <tei:p>
     Primár mrdol plecom: – No, veď akiste sa urobila u neho aj krvná   skúška. Pán doktor, skúmali ste v tom smere? – obrátil sa na   Jaša.
    </tei:p>
    <tei:p>
     – Ja nie, – cedil žič Jašo cez zuby, – ale tu, hľa, pán doktor, –   ukázal na Zuriana, – včera sa mal veľmi okolo pacienta. Na vlastnom   oddelení akiste už nemal čo robiť. Mojim sestrám veľmi imponoval   svojou pečlivosťou.
    </tei:p>
    <tei:p>
     Zurian sa cítil prabiedne. Pravdaže, Jašo o všetkom vie.
    </tei:p>
    <tei:p>
     – No, veď hej, vec ma zaujímala, zaoberal som sa trošku s   pacientom, len tak na vlastnú zábavu a poučenie. Aj krv som mu dal   vyšetriť. Je úplne pozitívny.
    </tei:p>
    <tei:p>
     – Celkom správne, – odvetil primár spokojne. – Hneď zariaďte   antiluetické liečenie, pravda, po ešte dôkladnejším vyšetrení.
    </tei:p>
    <tei:p>
     Jašo však cez vec len tak ľahko neprešiel. Zurian cítil v povetrí   búrku.
    </tei:p>
    <tei:p>
     V povetrí visely ťažké chmáry a odpoludnia o piatej hodine udrel   hrom. Zurian spisoval chorobopis dvoch nových pacientiek. Tie dve   dievky len nedávno, vari rok vykonávaly remeslo predajnej lásky, ale   malý už kompletne všetko, čo sa len v repertoáre ľudského tela,   oddaného nehygieneckému milovaniu, vyskytnúť môže.
    </tei:p>
    <tei:p>
     Okrem dôkladnej gonorey a mäkkých vredov malý po tele pekné,   rozmarné, kvetnaté kresby druhotnej syfilidy. Tu bolo treba robiť   lumbálnu punkciu. Toto branie miechového moku a jeho vyšetrenie sa v   takýchto včasných štádiách nerobieva. Tu však, na oddelení primára   Ditricha, spravili ho vždy, už i vo včasných prípadoch. Primár totiž   chystal obšírne štúdia o miechovom moku v štádiách luesu a dokazoval,   že neraz už po roku, alebo i skorej môžu sa hlásiť u chorých miechové   príznaky včasného tabesu. K tomuto štúdiu potreboval údaje, preto   bolo treba skoro u každého pacienta vykonať punkciu, zmerať tlak moku   manometrom a mok čo najpodrobnejšie chemicky i biologicky   vyšetriť.
    </tei:p>
    <tei:p>
     Zurian dal vyvariť ihlu, umyl sa a pustil sa do zákroku. Robieval   to už dávno, presne podľa návodu primára, šikovne a vždy úspešne.   Robieval to vždy podľa dávneho zvyku vo veľkej sieni pred ostatnými   pacientkami. Tento zvyk nebol práve múdry. Pre dievky bolo to vždy   hrúzostrašným divadlom. Mohli to veru robiť inde, v laboratóriu, lebo   dievky každú novú už napred strašily: – Počkaj, však príde i na teba.   Budú ti robiť lumbálnu punkciu. Pichnú ti do chrbtovej kosti hrubú   ihlu a nechajú ti vytiecť celú miechu. Počkaj, budeš vidieť všetky   hviezdy na nebi. – Tento hlúpy výklad zatriasol i najotupelejšími   dievkami; bohvie, ako bolo možné toľké časy pichať bez poruchy a bez   revolúcie pred ostatnými.
    </tei:p>
    <tei:p>
     Tieto dve nové vtáčatá prišly do prostriedku siene bledé, s   trasúcimi kolenami a umierajúc od strachu.
    </tei:p>
    <tei:p>
     – Pán doktor, čo budete s nami robiť? – spytovala sa prvá   plačlivým hlasom.
    </tei:p>
    <tei:p>
     – Nič, len si sadnite. Maličkosť, prekonala to tu každá.
    </tei:p>
    <tei:p>
     – A je pravda, že nám vypustíte celú miechu?
    </tei:p>
    <tei:p>
     – Hej, aj celý mozog. Ani tak nestojí za mnoho. Sadnite si.
    </tei:p>
    <tei:p>
     Dievka skôr padla, než sadla si na stoličku.
    </tei:p>
    <tei:p>
     Zurian najodoval jej miesto pichnutia, nahmatal jamku medzi dvoma   obratiami a bez váhania pichol ihlu do kanála chrbtovej kosti. Robil   to mechanicky, s istotou stroja.
    </tei:p>
    <tei:p>
     Vtom sa dvere rozletely a hromovým vpádom vrútil sa do siene Jašo.   Zurian pozrel bokom a videl, že je celkom bez seba. Tvár mal   rudo-fialovú, oči vypuklé, črty zdivočelé. Rútil sa rovno k   Zurianovi. Vidiac však, čo robí, pár krokov od neho sa zastavil.
    </tei:p>
    <tei:p>
     Zurianovi sa ruka zachvela. Hej, ten chlap prišiel pre neho. Vedel   dobre, čo ho sem priviedlo, a vedomie vlastnej nešikovnej chyby,   ktorá v očiach tohoto človeka vyrástla iste v neslýchaný prečin a   urážku, toto vedomia ho pozbavilo sily. Ruky mu bezvládne klesly.   Trasúcimi prstami skúsil ešte raz ihlu zaviesť ďalej, až do kanála   miechového, ale nevládal. Tak sa namáhal asi minútu a nešlo to.   Dievka už omdlievala, všetky ostatné v sále všimly si, čo sa deje a   boly vzrušené. Odznely výkriky: – Strašné, hrúza…
    </tei:p>
    <tei:p>
     Zurian obrátil hlavu k Jašovi. Chcel ho prosiť, aby sa vzdialil.   Nemôže nič robiť, keď tak stojí nad ním. Vtom však už zaznel úsečný,   brutálny hlas:
    </tei:p>
    <tei:p>
     – A to vy vždy tak robíte?
    </tei:p>
    <tei:p>
     Zurian nevládal vydať hlasu. Cítil nemožnosť situácie. Akoby pudom   hnaný vytrhol ihlu a zahodil na zem. Vstal a s tackajúcim krokom v   hrobovom tichu vyšiel zo siene. Cítil za sebou nenávistný pohľad   Jašov.
    </tei:p>
    <tei:p>
     Na čerstvom vzduchu sa trochu spamätal. Jeho bezmocná skleslosť   obracala sa v zúfalú zlobu.
    </tei:p>
    <tei:p>
     – Prečo to všetko? Prečo som musel začatú prácu hanobne prerušiť.   Co som to vlastne spravil, že sa to muselo tak stať? Tak tú dievku   utrápiť a pred celou sieňou stroskotať. Hej, prišiel sa mi odplatiť.   Vmiešal som sa do jeho svätyne, nevoľky ho zahanbil pred primárom a   teraz mi to vráti i s úrokmi. Ale, ako to, prečo to všetko, tie   mrzké, neľudské komédie, S rastúcim rozčúlením vracal sa do siene.   Predo dvermi začul strašlivý rev:
    </tei:p>
    <tei:p>
     – Hej, už som tu dávno nebol. Vypustil som vás z ruky. Už ma ani   nepoznávate, čo? Ja vás naučím disciplíne. Ja vám dám protesty. Ja   vám dokážem, že sú lekári aj iného spôsobu, než ten váš.
    </tei:p>
    <tei:p>
     Hej, je jasné. Jaso dokončuje na nich lumbálnu punkciu. Začul   vzlyknutie utýranej dievky a nadávky Jašove.
    </tei:p>
    <tei:p>
     Fuj, ten tam robí hotové jatky. Prevráti tam hore nohami všetko.   Ustraší, zdivočí celú spoločnosť, uštve sestry. To bude zajtra   hlásení, udávaní primárovi. – Doktor Zurian je neschopný viesť   oddelenie. Prichytil som ho pri nemožnom, neodbornom, biednom   fušerskom výkone, ktorý sa mal nazvať lumbálnou punkciou. V mojej   prítomnosti musel sa vzdať svojich úbohých pokusov, ktoré som musel   dokončiť ja. Jeho nelekárske pokračovanie pobúrilo všetky ostatné   pacientky až do nervového šoku. A tento chlap sa opováži pchať sa v   mojej neprítomnosti na mužské oddelenie a vynachodiť tam pušný   prach!
    </tei:p>
    <tei:p>
     V Zurianovi pri tomto pomyslení rozhorčenosť dostúpila vrcholu.   Fuj, bedársky život, fuj, hnusné výplody zlomyseľnosťou   zdeformovaných mozgov!
    </tei:p>
    <tei:p>
     Vyšiel si do malého laboratória, sadol si ku stolu a hlavu si   nahol na ruku.
    </tei:p>
    <tei:p>
     Prásk do dverí; v okamžení vrazil ta Jašo.
    </tei:p>
    <tei:p>
     Zurian vyskočil. Stáli si tvárou v tvár.
    </tei:p>
    <tei:p>
     Nepovedali si ani slova. Len stáli tam; oči a tváre im hovorily   dosť.
    </tei:p>
    <tei:p>
     Na druhý deň po vizite zavolal primár Zuriana do svojej   pracovne.
    </tei:p>
    <tei:p>
     – Včera odpoludnia na oddelení stály sa isté neprístojnosti. Viete   o nich?
    </tei:p>
    <tei:p>
     – Ano.
    </tei:p>
    <tei:p>
     – Malý byť znakom istej vašej nevôle, nechutí, či neschopnosti k   ďalšej práci?
    </tei:p>
    <tei:p>
     – Sotva, pán primár.
    </tei:p>
    <tei:p>
     – Ste tedy ochotný a schopný ďalej samostatne pracovať?
    </tei:p>
    <tei:p>
     – Myslím, áno, pán primár.
    </tei:p>
    <tei:p>
     – No, tak tedy choďte.
    </tei:p>
   </tei:div>
   <tei:div type="chapter">
    <tei:head>
     NENÁVISŤ
    </tei:head>
    <tei:p>
     Tento jesenný, mdlý večer bol plný pamiatky Medúzy. Zurian v   svojom žiali chodil po uliciach ako omámený. Nepočul hrkot premávky,   nevidel okoloidúcich, žiaľ mu vyplnil myseľ a nedal mu pokoja.
    </tei:p>
    <tei:p>
     Kráčal hore zámockými schodmi a pod hradom sa zastavil. Oprel sa o   múr kamennej ohrady a díval sa dolu na rieku.
    </tei:p>
    <tei:p>
     – A čože si taký smutný, – ozval sa za ním hlas dievky ulice.
    </tei:p>
    <tei:p>
     Zurian sa ani neobzrel: – Som smutný a zdrtený do prachu, –   odpovedal akoby pre seba.
    </tei:p>
    <tei:p>
     – A prečo?
    </tei:p>
    <tei:p>
     Zurian oprel si hlavu do dlane.
    </tei:p>
    <tei:p>
     – Vieš, dievča, bývavalo to neraz so mnou, že ma žena ľúbila. A ja   som ju nemal rád. Vidiac však jej oddanosť, nevedel som ju odmietnuť.   Dal som jej vždy niečo zo svojho milosrdenstva, čo ona mohla pokladať   za lásku. Neraz som premáhal svoj odpor, neraz som znásilňoval svoju   kyslú nechuť a pohladil ju, podíval sa na ňu láskyplne, potešoval ju,   keď bola smutná. Nikdy som sa neoddal svojej nechutí a bezohladnej   krutosti. Rozdával som almužnu, lebo som dúfal, že budem zato   odmenený. Myslel som, že dobré činiť v láske patrí práve tak do   všeľudskej solidarity, ako dať sa najesť hladnému a napiť smädnému.   Ako to jemu dobre padne, tak dobre padlo by i mne, až by ma stihol   podobný osud.
    </tei:p>
    <tei:p>
     Zmýlil som sa, dievča. V láske niet solidarity, milosrdenstva. Tu   je krutosť nie hriechom. Rozdrúzgať srdce, nádeje, otráviť niekomu   život, prosiaceho, zúfalého odmietnuť, odsotiť, vysmiať sa mu do   tvári, to je tu všetko dovolené. Hlúpy rozmar, náladovosť, klam a   faloš.
    </tei:p>
    <tei:p>
     Tak to robili i so mnou.
    </tei:p>
    <tei:p>
     Bol som hlúpy, že som bol iný.
    </tei:p>
    <tei:p>
     Prosiacemu pohľadu mal som sa vysmiať, túžobnému zraku povedať: –   Choď odtiaľto, smilná potvora, diablova dcéra, ja nie som   prostriedkom, ukájateľom, tvojich nešľachetných pudov.
    </tei:p>
    <tei:p>
     Keď sa niekto kochal vo mne a chcel si mnou osladiť život, nemal   som to chápať, ako tuhu zarmúteného po úteche, ale ako dotieravú   bezočivosť vilnej obludy, ktorá si chce mnou štekliť svoje roztúžené   smysly.
    </tei:p>
    <tei:p>
     A mal som ju odkopnúť s bezohľadnou iróniou, pýtať od nej vstupné   i za to, že sa na mňa smela vôbec podívať, že som jej povedal dve-tri   vľúdne slová. A nevyslúchnuť ju. Nechať ju v čertoch, ako nechali   mňa. Razom, bez príprav, nešetrne. Vidíš, dievča, preto som   smutný.
    </tei:p>
    <tei:p>
     Zmýlil som sa dievča. Myslel som si, že tu môže byť rovnocennosť,   city za city, úprimnosť za úprimnosť.
    </tei:p>
    <tei:p>
     Zatiaľ je úprimnosť omyl a oddanosť hotové nešťastie.
    </tei:p>
    <tei:p>
     Odhodiť svoju krásnu samotu, svoju pyšnú neodvislosť, zdržanlivú   hrdosť, zamilovať sa do ženy celou dušou. Celou svojou citlivou   dušou, ktorá sa tak ťažko poddá, tak dlho váha, hľadá, ale ak sa raz   vzdala, tak vzdala sa na milosť a nemilosť s bezpodmienečnou pokorou   a krásnym pokáním.
    </tei:p>
    <tei:p>
     A teraz ti do tej tvojej pokory kopnú, tvoje pokánie vyhodia na   smetisko.
    </tei:p>
    <tei:p>
     Poddáš sa, pokoríš sa bezcitnej, cynickej ženskej bytnôsti, ktorej   je jedno, či drží na dlani kus tučného bravčového mäsa, ohryzanú   kožku jablka, alebo dušu muža. – To prvé strávi, to druhé vyhodí   oknom a to tretie za ním, ani nezbadajúc rozdielu, že to bola pyšná,   revoltujúca, skrotená, citlivá duša intelektuála. – Zmýlil som sa,   dievča.
    </tei:p>
    <tei:p>
     A vidíš, preto som smutný.
    </tei:p>
    <tei:p>
     Zurian sa obrátil. Už tam nikto nestál. Motýľ noci uletel. Akiste   sa zľakol.
    </tei:p>
    <tei:p>
     Zurian išiel ďalej. Motal sa úzkymi, špinavými uličkami starého   mesta pod hradom. Z neďalekej kasárne znel spev, z malých krčiem   hulákame. Okolo neho chodily dievky. Oslovovaly ho, volaly,   vykrikovaly na neho. Stiahol si klobúk do očú, aby ho nepoznaly. Mal   z nich čudný dojem. Ajhľa, moje dievčatá na slobode. Tak zato sa my   tam s nimi moríme, aby sa zasa potopily do toho mora špiny a kalu, z   ktorého niet vyslobodenia.
    </tei:p>
    <tei:p>
     Videl známe tváre. I tá sľúbila, že si zájde domov, na vidiek a   bude pracovať, a, hľa, čo ostalo z jej dobrých úmyslov! Hľa, tú Anicu   odniesla od nás matka vyliečenú, plakaly obe, sľubovaly si nový život   a je zasa tu. Ledva sa jej viem zbaviť, taká je dotieravá.
    </tei:p>
    <tei:p>
     V celej štvrti, v celej ulici sotva bolo domu, kde by neboly   bývalý dievčatá. Rojily sa, ako z úľa. Opieraly sa o okná svojich   izbičiek a tak volaly, vykrikovaly na okoloidúcich.
    </tei:p>
    <tei:p>
     Hľa, moje dievčatá na slobode. Bez dozoru, bez poriadku, bez   disciplíny. Oddané pijatyke, strašnému, nemožnému životu.
    </tei:p>
    <tei:p>
     Díval sa na chlapcov, čo sa tam motali. Zastavovali sa s   dievčatmi, stávali pod oknami a zmizli za bránami.
    </tei:p>
    <tei:p>
     A či tí nevedia, že sú to všetky nositeľky živých kultúr   gonokokových a iných? Či je im to jedno? Či už v tomto dave ženských   a mužských nastalo vyrovnanie? Majú to už všetci v takej či inej   forme. Či je tu azda už všeobecná syfilizácia a gonoroizácia, ktorá z   týchto metál ľudstva už urobila malichernú a celkom ľahostajne   znášanú nádchu, alebo ešte ľahšiu chorobu?
    </tei:p>
    <tei:p>
     Díval sa do okien dievčat. Izbičky boly rafinovane, vkusne a   vábivé vľúdne zariadené. Samé ozdôbky, obrázky, figúrky, koberečky,   posteľ, diván, umývadlo, plyšové fotely.
    </tei:p>
    <tei:p>
     Bol už pozdný večer. Zastavil sa v temnej uličke. Okno bolo trochu   vysoko, musel sa natiahnuť, aby.niečo videl. Okno zakrývala okrem   toho i tenká, priehľadná ružová záclona. Namáhal zrak, aby niečo   rozoznal.
    </tei:p>
    <tei:p>
     V izbe bol neporiadok. Rozhádzané všetko. Pred posteľou pri stene   stál chlap, obor surového, divého zovňajšku a oboma rukami držal k   stene pritisnutú ženskú. Jednou obrovskou dlaňou držal jej obe ruky   nad hlavou a druhou ju škrtil. Žena sa svíjala, ale on ju nepustil.   Teraz sa jej podarilo trochu obrátiť a Zurian sa zadíval do jej   obličaja.
    </tei:p>
    <tei:p>
     Dych sa mu zastavil. Krv prúdila mu k spánkom a búšila do mozgu.   Zo zúfalých, zápasom znetvorených čŕt tej ženy, zpod rozcuchaných   vlasov, nad obrovskou, škrtiacou dlaňou holomka dívala sa na neho   Medúzina tvár, jej ustrašené, zúfalé oči.
    </tei:p>
    <tei:p>
     Zurian skamenel od hrôzy. Svaly mu vypovedaly službu. Zrak, ktorý   najprv hltal ten obraz, sa mu skalil. Všetko sa mu zatmelo. Chytil sa   oboma rukami steny, aby nespadol.
    </tei:p>
    <tei:p>
     Potom ho prepadol šialený strach. Ani nevedel, čo robí, len sa dal   na útek. Bežal, rútil sa, kým len vládal. Pri kamennom múre sa   zastavil. Ďalej už nemohol.
    </tei:p>
    <tei:p>
     Sadol si na zem a ťažko oddychoval. V hlave sa mu pomaly   rozjasňovalo. Videl tedy Medúzu. V tej strašnej diere v takejto   situácii. Jej zúfalý zrak díval sa nevedomky do jeho očú a jej tenké,   štíhle telo sa svíjalo pod škrtiacou rukou toho chlapa.
    </tei:p>
    <tei:p>
     – Ale je to možné, je to možné? Nie! – Odháňal si od seba   myšlienku, ale tá sa odohnať nedala. Vracala sa neustále a vždy s   väčšou pravdepodobnosťou.
    </tei:p>
    <tei:p>
     Tam mala byť moja Medúza. Ale prečo som tedy utiekol? Šialená   tuha, spojená s bezmocnou zlosťou uchvátila ho pre svoju nepríčetnú   zbabelosť.
    </tei:p>
    <tei:p>
     Och, neutiecť, neutiecť, ale zostať; privliecť si pred okno   guľomet, tú ženu ztadiaľ vyrvať, potom pospájať pásy nábojov do dĺžky   troch kilometrov, namieriť, spustiť závor, odklapnúť úderník,   pritlačiť vzadu spúšť, držať na ňom palec neustále a strieľať,   strieľať, chrliť za minútu päťstodvadsať projektilov do holomka, čoby   sa roztrhal, rozmliaždil na franforce a strieľať ďalej, zničiť ten   pekelný brloh, potom tie handry pozametať do hromady, nasypať do   žiary oblúkovej elektrickej pece a pri tritisíc stupňoch Celsiových   ich roztopiť, rozložiť na elektróny a vypustiť tú pliagu do svetového   aetheru.
    </tei:p>
    <tei:p>
     Pästí Zaťal a cítil v sebe ďrtívu silu gigantov.
    </tei:p>
    <tei:p>
     Beda tomu, ak ho tam nájde!
    </tei:p>
    <tei:p>
     Rýchle zpäť, kým je nie neskoro.
    </tei:p>
    <tei:p>
     Rútil sa nazpäť ako bez rozumu, ale skoro zbadal, že beží bez   cieľa, lebo nemal o smere tej ulice a domu ani tušenia.
    </tei:p>
    <tei:p>
     A takto uplynuly v trápnom, zúfalom hľadaní, v bezcieľnom   sebamučení dve hodiny.
    </tei:p>
    <tei:p>
     Pobehal celú štvrť krížom-krážom bez výsledku. Nikde ani stopy po   nej.
    </tei:p>
    <tei:p>
     Jeho obrazotvornosť, do krajnosti vydráždená, horúčkovité   pracovala. Klial celému svetu vo svojej besnej bezmocnosti.
    </tei:p>
    <tei:p>
     – Biedny, všivavý svet, zakysnutý do svojej vlastnej hanobnej   impotencie, kde každá pliaga potrvá storočia, kým vymizne. Och, kde   je dravé, zdravé násilie, bič, bakuľa, korbáč, čo ťa naučí móresu? Co   miesto hnilobného živorenia razom pozmení ti tvárnosť, tú ostudnú, tú   degenerovanú, tú mŕtvolné ohyzdnú. Och, nežvatlať, nebľafať, netárať,   nekázať, nefrfľať hluchým ušiam, nepoučovať, neevolucionovať,   neopatrníčiť, nevzdychať, ale chytiť beštie za krk a triasť ich tak   mocne, biť ich nagajkou na zadok tak dlho, kým by Brahmin neobjal   Páriu, až by Mohamedán zožral slaninu, až sudca napľuje na trestný   zákonník, bohatá, noblesná manželka, meniaca milencov, ako košeľu,   podá ruku otrhanej, hladnej dievke na rohu ulice, ako mravne   seberovnej, bruchatým, spokojným, pivovým vlastencom tak dlho strkať   rypák do odpadkovej jamy hladujúcej, robotníckej periférie, až by   uznali, že nemôže byť každý vlastencom, šéfom kancelárie, podnikov a   obchodov sobrať dcéry, sestry a manželky a pred zrakom týchto hyen   podrobiť ich dva týždne denne tej túre, čo tí otrokári sústavne   vynucujú na svojich úbohých, hladných, poddaných, ženských   zamestnancoch, všetky tie lživé, do neba revúce biedy a bezprávie   vykorisťovaných zamlčujúce, zapredané, humbugárske, balamútiace   plátky somlieť do jednej kaše a všetkých rafinovaných, predajných   žoldnierov-redaktorov živiť, pchať len týmito pagáčmi, nečakať naivne   a márne, kým zverské duše samy od seba skrotnú, nečakať na   gavalierstvo vrodených lakomcov, nedobýjať sa do chlpatých sŕdc   láskou…
    </tei:p>
    <tei:p>
     Zurian bol vyvrátený zo seba, bol šialený. Rútil sa ulicami,   nevidel, nepočul, líca mu horely, klobúk kdesi stratil, vlasy mu   vietor rozcuchal.
    </tei:p>
    <tei:p>
     Sestry sa prežehnaly, keď ho videly takto vchádzať do   nemocnice.
    </tei:p>
    <tei:p>
     A doma klesol do seba s vyčerpanou, dodrúzganou dušou, v ktorej   zaplakala trasúca sa, bledá nádej:
    </tei:p>
    <tei:p>
     – azda predsa, predsa tam nebola ona. –
    </tei:p>
   </tei:div>
   <tei:div type="chapter">
    <tei:head>
     SANSCULOTTE MILUJE
    </tei:head>
    <tei:p>
     Jediný tvor, s ktorým sa vše schádzal, bol kolega doktor Imro   Gavora, ináče Sansculotte. Chlapisko hodne obmedzenej inteligencie,   ale majúce v sebe veľa životnosti. Bol vždy veselý, vždy ružové   naladený a vždy zaľúbený.
    </tei:p>
    <tei:p>
     Sansculottov život v letenskej nemocnici nebol závidenia hodný.   Dal sa zadeliť na očné oddelenie a na tomto odbore medicínskej vedy   úplne zakrpatel. O vnútornej medicíne nemal ani poňatia, lebo sa ňou   nikdy prakticky nezaoberal, k mikroskopu nevedel ani siahnuť,   laboratórne vyšetrovanie bolo mu španielskou dedinou. Ostal mu tedy   jedine odbor, ktorý si zvolil: očné lekárstvo. S patričnou pilnosťou,   záujmom a nadanosťou mohol sa vzdelať a vycvičiť aspoň tu, v tejto   peknej, čistej a salónnej vede. Lenže táto veda mu bola hrozne   vzdialená práve preto, lebo je salónna a čistá. Sansculotte a salón?   Smiešne! Sansculotte a čistota? Ani reči! Ešte tak do pitevne, na   mäsiarsku, nečistú robotu, azda do vodoliečby na masáž by sa bol   Sansculotte hodil, len nie do čistoty i jemnosti. Ani mu na oddelení   nič do ruky nedávali. Konal vždy len mechanickú robotu papagája.   Určovať krátko– alebo ďalekozrakým okuliare, písať chorobopisy, dbať   o chorých, aby si neuškodili, preväzovať a tu i tam vypisovať   vysvedčenia a listy, nakoľko to jeho nemožný, primitívny rukopis   dovoľoval. Operácia šedého zákalu, vypaľovanie plazivého vredu   rohovky či iné pekné a jemné výkony operatívne, vyžadujúce istej ruky   a báječnej precíznosti, boly pre Sansculotta neprístupné. Smel sa na   ne dívať a toto ho zasa skoro omrzelo. Vše v ňom vzplanula tuha,   mučila ho nemožnosť situácie, byť očným lekárom a predsa nebyť,   prosil o prácu vyššiu, ale stroskotal hneď v počiatku. Hrubé zdravie   tohoto chlapčiska, nemotorné, pobehajské vystupovanie, ignorovanie   najprimitívnejších pravidiel čistoty, ktorú mu nijakým spôsobom   nemohli vtlcť do hlavy, boly tak do očú bijúce, že mu primár alebo   starší sekundári po chvíľke vyrvali nástroj z ruky a úplne znechutení   poslali ho zemiaky okopávať, alebo v najlepšom prípade   preväzovať.
    </tei:p>
    <tei:p>
     Takto za krátky čas vypadol z medicíny úplne. Čomu sa kedysi na   skúšky naučil, to už dávno zabudol a čomu sa naučil na očnom   oddelení, to bolo polovičaté, povrchné a na odborníka nedostatočné.   Co ho udržovalo predsa, že ho už dávno nevyrútili?
    </tei:p>
    <tei:p>
     Jeho prirodzená veselosť, plazivá úslužnosť a najmä jeho smiech.   Držal službu za všetkých kolegov očného oddelenia. Pobehal im všetko.   Pred primárom sa klaňal až po zem.
    </tei:p>
    <tei:p>
     Tento hrozný človek, primár, tlstý a hrubý tyran oddelenia, mal ho   rád. Nie akousi pravou, hladkajúcou, ale negatívnou láskou. Mal na   kom vylievať svoju zlosť, mal komu nadať pred pacientmi ako psovi,   mal koho vyhodiť zo siene, keď ho medzi operáciou nazlostili.   Sansculotte to všetko znášal s pokorou a poníženosťou mučeníka.   Zdravú kôru jeho duše nadávky a surovosť primára nemohly porušiť a   ten bol rád, že mal hromosvod, lebo vedel, že jeho sekatúry by nik   neznášal.
    </tei:p>
    <tei:p>
     Po veľmi krutých scénach, keď oddelenie sa len tak triaslo   tyranovým revom a všetkých sa chytal nervový šok, keď Sansculotta   vybraným spôsobom ztýral, prehnal a vyhodil z oddelenia, zavolal si   ho k sebe.
    </tei:p>
    <tei:p>
     – Dnes ste dobre asistovali, spokojný som s vami, – bručal mu   svojím medvedím hlasom. – Tu máte, – a vstrčil mu do vrecka   dvadsaťkorunku. Takto prichádzal Sansculotte kedy-tedy i k   vedľajšiemu zárobku, čo mu však nik nezávidel, lebo platil zato   svojou ľudskou dôstojnosťou. Preto bol na oddelení nepostrádateľný   pre primára a i pre kolegov, ktorí v ňom mali odvodný kanál žlče   bruchatého tyrana.
    </tei:p>
    <tei:p>
     Pritom Sansculotte nestrácal úfnosť a humor. Videl sa stále na   vrchole medicínskej slávy a hodiny vedel vykladať o svojich   najnovších pokrokoch vedeckých, ktoré ostatní počúvali s úsmevom   útrpnosti, lebo dobre vedeli, že sú to primitívne výplody   Sansculottovej jalovej fantázie.
    </tei:p>
    <tei:p>
     Sansculottov smiech. Kapitola sama o sebe. Mal zastrený, kapúnsky   hlas. Keď po prestávke prehovoril, každý z prítomných odkašlal, lebo   mal dojem, akoby si mal brúsiť vlastné zahlienené hlasivky. A keď sa   zarehotal? Ten hrubý, neskrotný rehot najprv zarazil a urazil, trápne   pobúril. Neustával však, ba vzrastal vždy bujnejšie, primitívnejšie a   hlúpejšie. – Sprostosť, – usmiali sa ľudia, – ako sa môže niekto tak   hrozne hlúpo smiať? A už sa museli smiať spolu, s pocitom zlosti, ale   vždy viacej a viacej. Potom pocit prešiel do ospravedlnenia, veď je   to hlúposť, smejem sa nad hlúposťou, nad ohromnou veľkou hlúposťou   Sansculottovou, že sa vie takto neodôvodnene rehotať. A škerila sa,   bľafala, štekala s ním celá spoločnosť, boky bolely, slzy tiekly,   tváre sa smršťovaly ku kŕčovitému úškľabku, ale nebola možnosť   vytrhnúť sa, zaraziť, lebo hysterickou mocou strhoval ich so sebou   divý, kanibalský rehot Sansculotta.
    </tei:p>
    <tei:p>
     Ľudia sa najprv zlostili, cítili, že sú znásilnení, že sa váľajú   pod stolom v kŕčoch smiechu proti vlastnej vôli, potom však   kapitulovali, uznali si, že sú bezbranní a aby si tento zjav   odôvodnili aspoň čiastočne, vyhlasovali Sansculotta za hrozne   komického, groteskného huncúta, Augusta, a nemohol až takú hlúposť   vybľafnúť, v ktorej by neboli našli zárodok neodolateľného,   primitívneho humoru. A rehotali sa, sťa gorila na kolotoči.
    </tei:p>
    <tei:p>
     Zurian a Sansculotte boli kedysi dobrí priatelia. Spolu   vlastenčili a hulákali v spolkovom živote, spasili študentstvo,   zachraňovali vlasť a boli oficiálnou nádejou národa.
    </tei:p>
    <tei:p>
     Spolu chodili i na prednášky fakulty a to i s Eugenkom. Tí traja   celý deň sa rehotali. O Eugenkovi, aký bol vážny, nikto by nebol   predpokladal, s akým humorom vie hovoriť. Len tak kdesi-čosi   poznamenal, ale to pôsobilo tak kontrastne, že sa poslucháči mohli   urehotať.
    </tei:p>
    <tei:p>
     Sansculottov humor bol iný; pôsobil svojou primitívnosťou a   prednesom. Ľudia sa viacej rehotali jemu samému, než jeho vtipom.
    </tei:p>
    <tei:p>
     Profesor bakteriologie vykladá, ako sa dokáže bacil tuberkulózy v   stolici. – Pacienta musíme pripraviť, – vraví za všeobecnej   pozornosti poslucháčov, – aspoň týždeň nesmie jesť mäsa, nesmie jesť   mliečnych produktov, ani masla, aby sa z tých jedál nepriplietol   nejaký podobný mikrób do črevného obsahu a nepôsobil omyl. Ba nesmie   ani vlastné chrchle hltať.
    </tei:p>
    <tei:p>
     – A cudzie? – zaznie posluchárňou Sansculottova naivná otázka.
    </tei:p>
    <tei:p>
     Všeobecný rehot. Profesor však rozumie žartu a vážne odvetí:
    </tei:p>
    <tei:p>
     – No vám a vašim pacientom výnimočne dovolím aj cudzie chrchle   hltať.
    </tei:p>
    <tei:p>
     Na chémii zúfale pribehne Sansculotte k Eugenkovi. Drží v ruke   skúmavku B akousi špinavou, hnedozelenou šťavou a ponosuje sa: –   Pozri, Eugen, mangánová slučenina so sírovodíkom má dávať srazeninu   peknej, pleťovej farby. Tak je to aj v knihe, ružovej, pleťovej   farby, a pozri, aká to hnusota mi vyšla.
    </tei:p>
    <tei:p>
     Eugen sa díva, díva, hlavou si pokyvuje: – No veď pleťová, ako   pleťová. Ty by si vždy chcel farbu nejakej peknej, ružovej,   osemnásťročnej krásavice. Teraz ti vyšla pleťová farba takej staršej   vyslúžilej dievky z ulice. Nuž, len sa uskromni, Sansculotte.
    </tei:p>
    <tei:p>
     Na súdnej pitve leží obesenec so zatiahnutým povrazom na krku.   Povraz si pripravil sám z pletených, silných motúzov, a aby viac   vydržal, nasmolil si ho.
    </tei:p>
    <tei:p>
     – Po prednáške všetci poslucháči odrezali kúštik. Povraz lepil sa   smolou, nevedeli, kam si ho uložiť. Sansculotte starostlivé kýva   hlavou. Povraz obesenca má priniesť šťastie, ale čože s tou smolou?   Budeme mať aj šťastie aj smolu?
    </tei:p>
    <tei:p>
     – Je to veľmi jednoduché, – radí mu Eugenko.
    </tei:p>
    <tei:p>
     – Šťastie a smola sa navzájom vyrovnávajú, paralyzujú. Nebudeme   mať tedy ani to, ani ono, iba ak nejakú tú paralýzu.
    </tei:p>
    <tei:p>
     Sansculottov rehot bol pravým dobrodením na prednáškach profesora   chémie. Tento starý pán náramne si potrpel nato, aby sa jeho vtipom   celá posluchárňa rehotala. Tie jeho vtipy však boly práve také, ako   jeho chemické slúčeniny. Podľa základného zákona chémie slučovaly sa   i vznikaly vždy a večne v tých istých nezmeniteľných proporciách.   Každá prednáška, každá hodina mala svoju presne určenú porciu vtipov,   ktoré ošúchaly už nesčetné generácie, ktoré však starý podával vždy,   ako neodolateľné, skvelé svoje vynálezy. Každému už bolo nad nimi do   plaču: – Cukor vyrábajú, pánovia, z rezňov repových a – nie z   viedenských.
    </tei:p>
    <tei:p>
     – He-he-he-ha-ha-ha, – zaznel výbuch Sansculottovho zverského   rehotu, poslucháči museli štekať s ním, situácia bola zachránená.   Starý spokojne sa škľabil, a trel si ruky od radosti nad efektom.
    </tei:p>
    <tei:p>
     – Sviečky sa vyrábajú z nižších kyslín mastných a z parafínu a nie   zo sviečkovej na smetane, pánovia.
    </tei:p>
    <tei:p>
     – He-he-he-hô-hô-hô-hu-hu-hu, – rafal Sansculotte, – bravo,   ohromné, kolosálne, repetovať, – reval, nohami dupotal a ostatní   rafali spolu, slzy roniac pritom od bezmocnej utrápenosti.
    </tei:p>
    <tei:p>
     Takýmito vtipmi trápil svoch poslucháčov tento vyplznutý, starý   kocúr s hodiny na hodinu a tu bola prítomnosť Sansculottova a jeho   rehot záchranou, spasením, ktoré sa osvedčovalo i na skúškach u   Starého, nalaďujúc ho vždy na dobré rozmary.
    </tei:p>
    <tei:p>
     Takýto bol Sansculotte vždy, už za čias študentských. So Zurianom   mali za sebou kus peknej spolupráce. On so svojou prakticnosťou a   životaschopnosťou bol dobrým vykonávateľom Zurianových myšlienok.   Múdreho slova Imro málo povedal, ale bol vďačnou pôdou a dosť   vnímavým na pokyny zvonku. V tých časoch Zurian držal jeho vrodenú   skúposť a ľahostajnosť k osudu druhého na uzde. V študentských časoch   strhoval ho so sebou k spoločnej práci v záujme celku.
    </tei:p>
    <tei:p>
     Neskoršie však striasol so seba Zurianov vplyv a osamostatnil sa.   Úplne sa oddal svojmu vrodenému sebectvu. Dopomohla mu k tomu jeho   láska.
    </tei:p>
    <tei:p>
     Bola to akási veľmi múdra žena, o pár rokov staršia než Imro, typ   inteligentky-múdrlantky. Vtipná a rozhodne duchaplná, živá, praktická   a krajne hrabivá. Jej esprit však vždy niesol na sebe stopy akejsi   ženskej, mňaukavej, mazľavej, nepevnej, nechutnej, polosladkej,   poloslanej rozmliazganosti. Jej článočky, ktoré do novín písavala a   ktoré Sansculotte Zurianovi nadšene ukazoval, chutnaly ako nedovarená   fazuľová polievočka.
    </tei:p>
    <tei:p>
     Písavala pamäti o svojej nebohej materi. Bolo to sladušké,   detinskou láskou kypiace ustaľovanie skutkov, aká bola nebohá dobrou   gazdinou, ako dbala na poriadok, bola sporivá, zúfala, keď jej   sliepky niesly vajcia do cudzieho kúrnika. Zlobila ju nezbednosť a   krik cudzích detí a najradšej si vždy poobede podriemkala. V   prítomnosti driemala už svoj večný sen, iba každú sobotu sa obrátila   v hrobe, lebo vtedy prinášalo České Slovo pamäti jej dcéry. Nežila   už, nemohla ju praštiť cez prsty a tak učená dcérka beztrestne   obracala mŕtvych v hrobe a v živých žalúdok. Bola však veľmi pilná,   veľa čítavala, zaujímala sa o všetko a obchodovala so všetkým možným.   Bola členom päťatridsiatich výborov, predsedníčkou sociálnych   pečlivostí, spolku pre varenie plynom v domácnosti a pre postavenie   nocľahárne túlavým, pouličným psíkom bez domova.
    </tei:p>
    <tei:p>
     Ako sa tí dvaja dostali dohromady, tomu ťažko porozumieť. Asi sa   zapáčil tento zdravý, silný mládenec tomuto múdremu, starnúcemu   dievčaťu. Bola kyslá ako ugorky v octe, bola rada, že našla takého   správneho chlapca, a tomu zas všetka česť, že mal v sebe toľko   zakrnelej náklonnosti k rozumu a k duchu, že miesto buclatej Mariše   vyvolil si toto nepekné, premúdre dievča.
    </tei:p>
    <tei:p>
     Tak žili spolu, ako dvaja chrčkovia v svojej podzemnej diere. Ona   mu dávala rozum do boja života. Bez jej rady bol tento mamľas úplne   bezmocný. Tvorili si spolu ohavný, nechutný, malý sväz proti celému   svetu. Ukazovali ľuďom len svoje tŕne ako jež, vždy hotový pichať a   hrýzť okoloidúceho. Vzor ideálneho manželstva.
    </tei:p>
    <tei:p>
     Keď sa im zdal byť niekto užitočným, obklopili ho na jej pokyn a   lepili sa na neho, skoro ho udúšajúc sladkými, ale, pravda, veľa   nekoštujúcimi príznakmi svojho priateľstva. Na ostatných vrčali a   štekali, ako chamtivý buldog nad svojím koštiaľom.
    </tei:p>
    <tei:p>
     Je to vzor väčšiny manželstvá, preto Zurian vždy s bolestným   pocitom kvitoval, keď sa dobrý priateľ, alebo cenný verejný pracovník   oženil, lebo bol pre ostatný svet stratený.
    </tei:p>
    <tei:p>
     V prípade Sansculotta – s ktorým bývalý srdečný pomer so Zurianom   od jej príchodu len živoril a umieral – dievča svojím obchodujúcim   talentom pekne zarábalo a preto jej nebolo náhle, aby si ju   Sansculotte vzal. I tu bola len praktická, ako všade. I tam, že   Sansculottovi nedovolila, aby ju mal rád. O tom, pravda, nevedela, že   ten ju podvádza na každom kroku s kadejakou slúžkou. Azda to i tušila   a len mlčky schválila, lebo to bolo faktorom, podporujúcim jej   obchodné kalkulácie, ktorým všetko, i svoju lásku podriadila.
    </tei:p>
    <tei:p>
     Sansculotte, chlapisko bez studu a charakteru, Zurianovi vždy o   všetkom presne referoval. Hoci ho to otravovalo, i proti svojmu   protestu musel byť vždy informovaný, ktorá slúžka kde sa poddala   prevahe osobného kúzla Sansculottovho.
    </tei:p>
    <tei:p>
     – A máš ju naozaj rád? A môžeš ju takto klamať? Spolčiť sa s   kadejakou fľandrou, že sa ma potom vždy nastrašený musíš spytovať, čo   a ako, keby sa ti niečo prichytilo?
    </tei:p>
    <tei:p>
     – Ona pracuje, obchoduje, musím ju šetriť. Nesmiem jej rušiť pokoj   a prípadne ju priviesť do strašnej situácie následkov.
    </tei:p>
    <tei:p>
     – Tak potom aká je to láska?
    </tei:p>
    <tei:p>
     – Ona to tak chce. Ja ju mám rád. Ona je mojím rozumom. Bez nej   som nemožný. Až budem mať riadne živobytie, potom si ju vezmem.   Dotiaľ len nech gazduje. Odo mňa však nik nemôže žiadať, aby som bol   zdržanlivý. Však ona o tom nevie a je všetko v poriadku.
    </tei:p>
    <tei:p>
     – No, dobre, veď ja súhlasím.
    </tei:p>
    <tei:p>
     Raz večer však Zurian nesúhlasil.
    </tei:p>
    <tei:p>
     Už ho to akosi dopálilo.
    </tei:p>
    <tei:p>
     Sansculotte bol obyčajne vždy bez peňazí. Z Vršovíc do Strešovíc   išiel vždy pešo, lebo nemal korunu dvadsať na tramway. V kaviarni   objednal fľašu sódovky, lebo bola o osemdesiat halierov lacnejšia,   ako čierna káva. O čokoláde a bonbónoch vedel len toľko, že sú akési   fajnové, pánske, prepychové lahôdky. Cigaretu fajčil na štyri razy.   Špačky zapaľoval znova a znova. A pri tom bol vždy veselý. Bol typom   čínskeho kuliho, odchovanca študentských internátov, zvyklého na   kasárenský život, vždy bez groši. Odtiaľ jeho meno: Sansculotte.
    </tei:p>
    <tei:p>
     Neraz prišlo Zurianovi na um, že sa ho spýta, keď sa už tak   náramne milujete, keď už budete svoji a keď ona robí také veľké   tisícové, znamenité obchody, prečo trpí, aby si ako lekár chodil v   starých handrách, s deravým klobúkom, pešky, bez groša? Prečo ťa   nepodporuje, keď sám nemáš, a keď i tak bude všetko onedlho vaším   spoločným majetkom? Neverím, že by sa vec minula na tvojom rýdzom,   rímskom charaktere, radšej azda na jej neľudskom lakomstve. Posledná   slúžka nenechá svojho vojaka o hlade, nuž a ty tak?
    </tei:p>
    <tei:p>
     Zurian sa však vždy zdržal miešať sa do vecí, do ktorých mu nič   nebolo a ktoré mu odhaľovaly len Sansculottovu nesmiernu klebetnosť a   babskú necharakternosť.
    </tei:p>
    <tei:p>
     Raz večer však sa už zdržať nemohol.
    </tei:p>
    <tei:p>
     V malom laboratóriu sedel pohrúžený do spomienok, keď naraz vrazí   k nemu Sansculotte a silou mocou zve ho do kaviarne.
    </tei:p>
    <tei:p>
     – Veď vieš, že nikam nechodím. Co by som tam hľadal?
    </tei:p>
    <tei:p>
     – Nie, musíš so mnou. Tak sa teším, že to musíme spolu   osláviť.
    </tei:p>
    <tei:p>
     – Čomu sa tak tešíš?
    </tei:p>
    <tei:p>
     – Pozornosti mojej malej. Vieš, v poslednom týždni stál som už   naozaj biedne. A teraz dva dni som už skoro nič nejedol. Bol som   veľmi bledý a smutný a moja malá akiste musela niečo zbadať, lebo sa   ma spytovala, či nemám hlad a či mi azda groše chýbajú. A keď som sa   od nej rozlúčil, vonku na ulici siahnem si do vrecka a nájdem, hľa,   toto. – A ukazoval mu ošúchanú desaťkorunu.
    </tei:p>
    <tei:p>
     Zurian neveril svojim očiam.
    </tei:p>
    <tei:p>
     – Koľko ti vstrčila do vrecka?
    </tei:p>
    <tei:p>
     – Desať korún. Preto nič sa neboj, dnes ja platím. Ešte i na šachy   nám postačí. No, nie je to pekné od nej? No, nie je zlatá a   pozorná?
    </tei:p>
    <tei:p>
     Zurian díval sa na neho, či to myslí vážne. Hej, Sansculottova   tvár horela šťastím. Bol celkom nadšený.
    </tei:p>
    <tei:p>
     Vidiac tú jeho prasačiu radosť, Zuriana uchvátila zlosť.
    </tei:p>
    <tei:p>
     – Ty, pôjdem s tebou. Ale niečo ti poviem.
    </tei:p>
    <tei:p>
     Zašli si do „Illusie”, kde ich hudba nerušila. Sadli si.   Sansculotte gavaliersky objednal čiernu kávu a potom džugol Karla do   boka. – Ty, Karol, obráť sa do zadu a podívaj sa na tú krásavicu, čo   tam sama sedí. Počkaj, až zdvihne hlavu, večeria, zaoberá sa práve   nejakou klbásou. Ahá, už dopapkala. No, vidíš ju, však je zlatá. Juj,   ale sa mi páči a sedí tam sama. Počkaj, hneď ju privediem k nášmu   stolu.
    </tei:p>
    <tei:p>
     – Imro, neblázni, ostaň, – zdržoval ho Zurian, ale Sansculotte už   vstal a už si aj prisadol.
    </tei:p>
    <tei:p>
     Hm, khm… začal.
    </tei:p>
    <tei:p>
     Dievča sa podívalo na neho.
    </tei:p>
    <tei:p>
     – Ech, – začal Sansculotte, – čo sa na mňa tak udivene dívate? Či   si azda nesmiem sadnúť k vášmu stolu? Tak pozeráte na mňa zboku a   shora, ani kura na sopeľ.
    </tei:p>
    <tei:p>
     – Pane, dovoľte…
    </tei:p>
    <tei:p>
     – No, čo, – čo sa mračíte na mňa, ako keby som vám bol otca zabil?   Keby som vás bol poznal kdesi na bale, ako úplne cudzí, nič by ste   neboli namietali. A tu v kaviarni škaredíte a otriasate sa, ani   kocúr, keď padne na pomyje. Ani moja mať nevidela dačo takého!
    </tei:p>
    <tei:p>
     Dievča vstalo a odišlo od stolu a Sansculotte vrátil sa k   Zurianovi. – Ufňukaná osoba, nemám rád takéto okúňové mačky; človek   ide na ňu vľúdne a galantne a ona takto.
    </tei:p>
    <tei:p>
     – Kamarát, ty si sa naučil galantnosti na kopaniciach. Tu v Prahe   s takouto írečitou kvetomluvou ďaleko nezajdeš. Česi nerozumejú   šťavnatým, dobromyseľným výrazom a myslia si, že nadávaš, hoc ty len   dvoríš.
    </tei:p>
    <tei:p>
     – No, dobre, Karol. Ty si mi však chcel niečo povedať, myslím, v   súvislosti s mojou malou a jej dnešnou pozornosťou.
    </tei:p>
    <tei:p>
     – Hej, poviem ti. Viem, že rád počúvaš. A tvoja radosť nad   pozornosťou tvojej malej vyvolala vo mne dnes večer množstvo   spomienok.
    </tei:p>
    <tei:p>
     Zurian nahnul si hlavu do dlaní. Spomínal si na Medúzu. Zmizla   kaviareň, zmizli ľudia, myseľ jeho sa vyplnila jej obrazom, myslel na   ňu. Na tú divnú, rozháranú, ztýranú mačku. Videl jej bledú tvár, jej   planúce oči, v ktorých horela nekonečná láska, oddanosť a odveké   utrpenie milujúcej ženy. V ušiach mu znel jej zvláštny, tlmený,   váhavý hlas, hlas, ktorý v disharmónii chrochtania nenásytnosti,   pažravosti, v bľačaní, v chamtivom meekaní žalúdkových a   pôžitkárskych túžob samíc tohoto sveta znel, ako nepravdepodobný   odkaz astrálnych bytností. Tie oči, ten hlas sem nepatrily, za nimi   bolo cítiť zákon pominutia. Ten, kto takým hlasom hovorí, nemá nohy   do blata tejto zemegule, nemá chápadiel pre urvanie koristi a pchanie   do stravujúceho traktu. Ten nemá tu čo hľadať.
    </tei:p>
    <tei:p>
     – Hej, Sansculotte, žena, na ktorú ja myslím, nemá tu čo hľadať.   Tá sa narodila na utrpenie, na utrpenie vďačne prijaté. Mám na ume   živý príklad, Sansculotte, keď tvrdím, že sú na svete také ženy, pre   ktoré nebezpečenstvo, umučenie a zotročenie nie je zlom, ba je to ich   vytúženou, nevyhnutnou životnou cestou. Hej, sú také divné ženy a pre   nich dobré žrádielko, blahobyt, peniažky, lacná novinárska sláva,   kšeftovanie pri dobrom úžitku, vkladné knižky, bezstarostná   budúcnosť, desaťcentimetrová vrstva sadlová okolo pása, vlivné styky   a fajnové konjunktúry, Imriško, nemajú nijakého významu. A nechcú byť   šetrené a je pre nich slasť a hračkou umrieť pre milého, umrieť pre   chvíľku, pre nadzemský moment, ktorý sa im vyrovná živoreniu   dvadsiatich rokov. Tým vypaseným tučniakom, čo s vytreštenými očami   fučia od nasýtenosti a blahobytu, je to všetko strašné a   nepochopiteľné a jednako títo ľudia sú soľou života, nositeľmi   krajšej budúcnosti, zelenou oázou v hnilobnej púšti lakomstva a   hrabivosti. Tí, čo životom opovrhujú, čo vedia žiť a mrieť pre   niekoho, sú jediným stĺpom, na ktorý sa kráľovstvo božie v tomto   hnusnom močiari potkanieho plemena opiera, a sú pre slušných a   dobrých jediným dôvodom nezabiť sa, ale napľuť na to svinstvo, čo sa   tu okolo robí, a žiť ďalej so sladkou, bledou nádejou, že azda príde   raz predsa len vek zlatý. Oni sú jediným dôvodom, že tú Sodomu   nesmetie ohnivý dážď, lebo Hospodin uzrie tu tých niekoľkých   spravodlivých, ktorých dobrotivosť vyváži zhovädilosť tých   ostatných.
    </tei:p>
    <tei:p>
     Nie, žena, ktorú ja teraz vidím, nebola zotročená. Kráčala cestou   nevysloviteľného šťastia, lenže to šťastie nikdy nepochopia potkani,   zvyklí na pôžitky brušká.
    </tei:p>
    <tei:p>
     Sansculotte zbledol, pery sa mu triasly, ale opanoval sa.
    </tei:p>
    <tei:p>
     – Láska takejto ženy nemá nič spoločného s láskou „spravodlivých”.   Je to len akýsi chorobný duševný stav, ktorého popudom je sexuálnosť,   a visí s chorobnou sugesciou na tom jedinom samcovi. Čože má táto   pohlavná odvislosť spoločného s láskou tých stĺpov kráľovstva   nebeského, všetko objímajúcou?
    </tei:p>
    <tei:p>
     – Nič, Imro, —- odvetil Zurian, – ale ešte vždy viac, ako láska   istej „malej” ani nie k ostatným cudzím ľuďom, ale k svojmu milému.   Ten kuli dva dni nejedol, chodí ako trhan, ošúchaný, stále bez groša,   s ružovou hlúposťou v hlave, – nuž ona v svojej „milej a zlatej   pozornosti” vstrčí mu do vrecka ošúchanú desaťkorunku.
    </tei:p>
    <tei:p>
     Sansculotte-kuli sa neurazil. Tento pojem on nemal v svojom   slovníku. Len mlčal. Na celej cestd domov sotva prehovorili. Ich   pomer od toho večera úplne vychladol. Sansculotte sa nijako nezmenil,   šetril svoju malú i naďalej a toto šetrenie bolo vlastne potom už   jediným pojítkom medzi ním a Zurianom. Po svojich nekalých   dobrodružstvách neraz pribehol k Zurianovi a žiadal na ňom   profylaktické zákroky, aby zabránil prípadným následkom svojich   nehygienických a málo spoľahlivých pomerov. Dobrý duch gaunerov prial   mu, lebo skákal s tretieho poschodia a ani sa len neskaličil. Nie,   Sansculottovi sa nikdy nič nestalo.
    </tei:p>
   </tei:div>
   <tei:div type="chapter">
    <tei:head>
     V POCHYBNOSTIACH
    </tei:head>
    <tei:p>
     Takto nažíval doktor Zurian v opojení práce. Oddal sa jej plnou   dušou. Pracoval od rána do večera s nákazlivým materiálom, kúpal sa v   hnise, krvi, sekréte, extréte, kale, zármutku a žiali svojich   chorých. Zabudol sa smiať, neznal už veselosti, radosti, ani žravého   bôľu. Do mesta nechodil celé mesiace, hudby nepočul, divadla, maľby,   sochy nevidel, románu, básne neprečítal. Všetky jeho city sa   sústrediľy v mučivej tuhe, len ďalej, ďalej, ďalej, len vnikať do   ríše záhad, ktoré ho obklopujú, vpliesť sa do diela Stvoriteľa a   korigovať jeho omyly. Hej, je tu teraz medzi dievkami, sú tu zverské,   neľudské bytnosti, pre ktoré nemá len slova opovrženia a komisného   výkriku zlosti a rozkazu. Je to však prechodný stav. Večne medzi nimi   nebude. Z tohoto kalu, v ktorom sa tu priamo kúpe, z tej nenávistnej,   nízkej atmosféry vyrastá nádherná ruža jeho veľkej lásky k lepšej   časti, naozaj trpiacej časti ľudstva.
    </tei:p>
    <tei:p>
     Celé noci presedel nad primárovou knižnicou a nad mikroskopom. A   čím ďalej, tým viacej otváral sa mu svet nový, svet zázračný: Atómy   Boha. Tie drobné, neviditeľné bytnosti, v ktorých však tam žije   iskierka Jeho nesmrteľnej podstaty, iskierka večnosti, nikdy   nehynúceho života.
    </tei:p>
    <tei:p>
     Je pero schopné opísať tie chvíle nadzemskej, triumfujúcej   opojenosti, ktoré ho uchvátily pri pohlade do zamatového čierneho   poľa mikroskopu? Uprostred tam je Ona, tu je vidieť jasne. Žije,   ohýba sa ako chvejúca sa struna, vrtí sa okolo svojej osi, mrská   sebou ako bič, derie sa ku predu ako vrták, hej, žije, je to živý   tvor, ona, tá strašlivá, tá obávaná: Spirochaeta pallida. Tu ju má   pred sebou, svieti v tej zamatovanej čiernej noci ako biela špirála,   je plná chtivosti života, je zúrivá a priebojná, hľadá si pôdu, ale   nemá jej a pod ostrou žiarou malej oblúkovej lampy na sklíčku   podložnom v roztoku kuchynskej soli pomaly, pomaličky odumiera.
    </tei:p>
    <tei:p>
     Mučivá tuha, viac a viac vedieť, trápila ho a zdržala po toľkých   nociach pred mikroskopom.
    </tei:p>
    <tei:p>
     Nič ho nevedelo vyrušiť, čo bolo vonku; mesto, hluk, cenganie   elektrík, divá honba hladných červíkov, mrzká ich snaha udržovať   svoje biedne, zbytočné plemä, to všetko sa mu zdalo smiešnym a   nemožným. Tu je pravý cieľ života: zmierňovať bolesť, rozptyľovať   smútok, liečiť, ozdravovať, bojovať proti naštvaným Atómom Boha.
    </tei:p>
    <tei:p>
     Miloval svoje povolanie, so dňa na deň sa v ňom cítil mocnejším a   vedel, že bude dobrým lekárom. Túžil po príležitosti, oddať sa svojmu   programu, práci lásky a porozumenia v prospech nešťastných, ktorí to   naozaj zasluhujú, ktorí ho vyhľadajú z núdze, so slzami bolesti i   nádeje v očiach, ktorých netreba k lekárovi privážať zeleným   automobilom policie.
    </tei:p>
    <tei:p>
     Vše ho zabolelo srdce. Jarný vánok priniesol mu do pracovne zo   záhrady nemocnice vôňu orgovánu. A tu nad biedou týchto tvorov, nad   nariekaním svedených slúžiek, zle pochodených cudzoložníc, nad   pochybnou i zrejmou nákazou tejto hávedi, nad týmito špinavými   tragédiami, tam žiarila na obzore jeho pamiatky jasná hviezda jeho   prvej a poslednej lásky, nedotknutý čistý obraz jeho stratenej   Medúzy. Jej náhly príchod do jeho života a náhle zmiznutie.
    </tei:p>
    <tei:p>
     Iný sa zatým otrávi, zastrelí, alebo oddá sa pitiu, alebo morfiu.   Doktor Zurian sa utopil do práce.
    </tei:p>
    <tei:p>
     Nevedel na Ňu zabudnúť. Pri počutí toľkých nízkostí radostne   ozývalo sa mu v duši: ako vysoko stála nad týmto. Stupeň krásy a   dokonalosti meral podľa približovania k jej pamiatke.
    </tei:p>
    <tei:p>
     Medzitým ho navštívila Lojzka. S radosťou prijal od nej zprávu, že   tá žena, ktorú vtedy večer cez okno zazrel, nebola Medúza. Bola to   dievka, ktorú Lojzka znala. K Zurianovej radosti však sa zaraz   pripojil žiaľ: kdeže je tedy, kde ju hľadať? Ba či žije ešte?
    </tei:p>
    <tei:p>
     Blížilo sa výročie dňa, keď ju naposledy videl. Zurian váhal, či   má pred Lojzkou o Medúze hovoriť. Lojzka by ho iste potešovala,   snažila by sa mu obraz Medúzin zastierať, znehodnotiť. Nie, radšej   nie. Ten obraz musí žiariť čistotou, toho sa nik nesmie dotknúť.
    </tei:p>
    <tei:p>
     Hovoril Lojzke o svojich pochybnostiach.
    </tei:p>
    <tei:p>
     Pri všetkej svojej radosti z práce vyrastaly mu v duchu   pochybnosti. Akási nespokojnosť. – Nie je to tak dobre, nie je ten   boj proti atómom zbojníkom taký, aký by mal byť. Zurian už neraz mal   v úmysle poshovárať sa o tom s primárom, ale vždy ho zdržal   nenávistný pohľad Jašov, z ktorého vrčal pes, žiarlivý buldog nad   koštiaľom.
    </tei:p>
    <tei:p>
     Gonokok, spirochaeta pallida a bacil mäkkého vredu sú krutou   pliagou ľudstva. Co nemá ani jedno zviera, to má človek. Strojovité,   periodické, prosté milovanie zvierat je čisté; láska človeka je   znetvorená, zohyzdená.
    </tei:p>
    <tei:p>
     Doktor Zurian, v ten čas už dobrý znateľ všetkých fígľov   venerologie, ktoré len jestvovaly, pri všetkej svojej skúsenosti a   dobrej, vždy úspešnej metóde pracovnej, cítil sa viazaným a   bezmocným.
    </tei:p>
    <tei:p>
     – Nie je to tak dobre, nepáči sa mi to.
    </tei:p>
    <tei:p>
     Geniálny Ehrlich húževnatou prácou a Bohom danou obrovskou,   inšpiratívnou vynaliezavosťou skrotil hrozného, obávaného, zbojníka:   spirochaetu pallidu, pôvodcu syfilidy. Jeho vynález, preparát 606, či   dnes už prispôsobený a zlepšený „Salvarsan”, je väčším darom pre   ľudstvo, než si tá úbohá, bláznivá, červičia cháska vôbec zasluhuje.   A Ehrlichovo meno márne hľadáš v dejinách. Tam je miesto len pre   Napoleonov a podobných „velikánov”.
    </tei:p>
    <tei:p>
     Pri dnešnom výbornom liečení lues upadá, kým gonorea drží sa a   šíri v miere neslýchanej.
    </tei:p>
    <tei:p>
     V bezsenných nociach tisíc ráz ustaľoval si Zurian: – Bedári sme,   komedianti, fušeri a pochábľovia. S chorobou, ktorá je v začiatkoch   vždy miestna a zdržuje sa len v prednej rúre močovej, hrať si týždne   a týždne. Žobrácky, úboho pchať si do tohoto krátkeho, malého územia   celé hektolitre liekov a čakať so zbožnou nádejou, kedy sa mu zachce   ustúpiť. Mávať vždy len sladkú úfnosť, azda sa zapálenie nerozšíri do   zadu, nezachváti mechúr a prívesné orgány pohlavné. Ak sa to stane,   len vyčkávať, čakať, čo z toho bude, kŕmiť chorého čajom,   limonádičkami, nemôcť zakročiť a energickým, ráznym zákrokom skrotiť   tú pliagu.
    </tei:p>
    <tei:p>
     Tu, v mestskej nemocnici, na oddelení prísneho, svedomitého   primára gonorea sa vždy vylieči. Pri nedbalosti a nevedomosti lekárov   sa len popraví. A predsa i tu, ako to dlho trvá, koľko námahy stojí,   koľko úžasnej pozornosti a práce.
    </tei:p>
    <tei:p>
     Zurian cítil niekedy bezmocnú zúrivosť maniaka v svieracej   kazajke. Cítil, že je zatisnutý do koľají. Do koľají dobrých,   vyšliapaných, skúsenosťou celých generácií a pilných, lekárskych   životov, ale videl, že sa nemôže hnúť. Tie veci mu boly také blízke a   známe, že nemal nad nimi prehľadu. Strácal sa v nich bez vlastného   rozmachu a energie.
    </tei:p>
    <tei:p>
     Čosi mu chybelo. Nie tak si to predstavoval. Prevziať si rozžúvené   formy a potom umným spôsobom si ich celý život striedať a do úmoru   upotrebovať. On chcel niečo objaviť, nájsť nové cesty a nemohol. Mal   ruky sviazané, v hlave škatuľkovitý poriadok a v duši neodolateľný   pocit nedostatku.
    </tei:p>
    <tei:p>
     Akože začať? Čo robiť? Takáto biedna, malicherná, miestna choroba   a že by sa nenašla možnosť na jej rýchle zdolanie? Vtedy, keď krutá,   generálna choroba, lues, sa s úspechom lieči, abortívne za pár   mesiacov v koreňoch utláča? Keď choleru vykántrili, keď besnotu   prekonala Pasteurova božská genialita?
    </tei:p>
    <tei:p>
     Že by sa so sprostou gonoreou, chorobou tak úžasne rozšírenou,   muselo paprať mesiace a mesiace?
    </tei:p>
    <tei:p>
     Hej, musí sa nájsť spôsob, musí sa niečo spraviť.
    </tei:p>
    <tei:p>
     Ale ako, ale ako?
    </tei:p>
    <tei:p>
     Lojzka moja, chybuje mi náraz akýsi, silná pohnútka, čo by   vzpružila moju ambíciu, čo by vzkriesila moju vynaliezavosť, ktorú mi   prevzaté, trápne, zdĺhavé formulky zatískaly do koľají bezmocnej   strojovitosti.
    </tei:p>
    <tei:p>
     Ja – lekár – bojovné klbko Atómov Boha, najsilnejšia jednotka v   odvekom boji živých, chcel by som zdolať zbojníkov Atómov útokom.   Tých, čo lásku ľudí hýzdia: gonokokov. Za dômyselnosťou týchto   zbojníkov, s akou sa v ľudskom tele uhniezdia a šíria, nemožno   nevidieť, nahmatať živého, krutého Boha.
    </tei:p>
    <tei:p>
     Azda nakloním si jeho rozmar. Azda bude ku mne povoľný. Azda   zazrie moje trepotanie tu na zemi, azda ho to bude zaujímať. Dovolí   mi, aby som sily svoje rozvinul a s divou odhodlanosťou zaútočil.
    </tei:p>
    <tei:p>
     Kedy-tedy zdá sa mi, že sa v hlave mojej rozvidňuje.
    </tei:p>
    <tei:p>
     Hmlistejšie a chvíľami jasnejšie vynoruje sa mi myšlienka, že som   od tejto veci, o ktorej si namýšľam, že ju úplne ovládam, veľmi   ďaleko. Tá vec, táto choroba stojí mimo mojej duše, tej duše, ktorá   cíti, nadchne sa, rezignuje, plače i jasá. Priviesť ju bližšie, úplne   blízko. Ziť a umrieť s tou chorobou, byť jej otrokom i panovníkom.   Hm… veru, bol som dosiaľ od nej strašne ďaleko. Pozeral som na ňu so   všedným súcitom i s pilným, ale nezvrúcnelým záujmom svedomitého   lekára. Zďaleka, vždy zďaleka a nezáväzne.
    </tei:p>
    <tei:p>
     Hej, chvíľami sa mi vyjasňuje a zdá sa mi, Lojzka moja, že sa   blížim k riešeniu.
    </tei:p>
   </tei:div>
   <tei:div type="chapter">
    <tei:head>
     BOJOVNÍCI
    </tei:head>
    <tei:p>
     Medicína je chorá. Trpí zlou, mrzkou chorobou, Z božskej,   vznešenej vedy, z pýchy kultúrneho vývoja zdegeneruje sa na úroveň   davového remesla. V rukách nepovolancov vždy umierala a v   prítomnosti, keď štyri univerzity chrlia zo seba materiál   prebytočného dorastu, priamo hnije a zapácha.
    </tei:p>
    <tei:p>
     Na fakultách všade bolo známe heslo: „Wer inskribiert und nich   krepiert, der promoviert” – kto sa dal zapísať a medzitým neskape,   ten dosiahne doktorátu skôr či neskôr určite. Nebolo takého   nevedomca, antitalentovaného poslucháča, ktorý by bol skúšky všetky   neposkládal. Prepadol z niečoho raz, dva razy, tretí raz ho   prepustili. Ak už bol naozaj veľmi hlúpy a nepripravený, tu profesor   vybuchol. – Už som vás dva razy vyhodil a zasa mi sem chodíte s   hanebnými vedomosťami? Co mám s vami robiť? Zničiť vám budúcnosť? Či   som ja kat? Aby ste ma do smrti preklínali? Viete, čo znamená, keď   vás i tretí raz vyhodím? Tak choďte s Pánom Bohom, nech vás už tu   viacej neuvidím. Ľutujem ten kraj, kde vy budete lekárom. – A   prepustil ho. A to robil každý profesor. Na celých štúdiách sotva kto   si pamätal na prípad, že by boli niekoho z patričného predmetu i   tretí raz vyhodili. Nanajvýš ho trochu potrápili: nevyhodím vás, hoci   mohol by som tak spraviť s pokojným svedomím. Zapíšem vám, že ste   boli chorý, že vám prišlo zle a musel som skúšanie prerušiť. Tak, a   príďte znova za mesiac, ale lepšie pripravený.
    </tei:p>
    <tei:p>
     Skúšky u niektorých profesorov boly priamo groteskné. Učenie sa   nie predmetom, ale „profesorovi a jeho koníčkom”. Čím viacej ovládal   poslucháč tieto „koníčky”, tým istejšie išiel na skúšku a pritom   nemusel mať ani len prečítané veľké, dôležité partie patričnej   vedomosti. – Ešte som bol vo dverách, ani si nesadol, už ma vyrútil.   – Pri prvej otázke videl jasne, že ju neznám, ale nehnul sa, nedal mi   inú, moril ma pol hodiny i popravil na tej samej prekliatej otázke.   Nuž, toto je vyskúšanie? – Nie, skúšky boly z väčšej časti   fantastické, hazardné podniky a nie vyskúšaním vedomostí. A tak   poslucháča pár ráz vyhodili, ale keď stačil trpezlivosťou, časom a   rigoróznymi taxami, ľahko „prepostil” kdekto všetkých profesorov,   ktorí boli skoro všetci milosrdní dobráci. Nik z nich nechcel byť   katom, radšej púšťali katov na obecenstvo. Pomysleli si: Vezmi ťa   čert, čo sa tu mám s tebou toľké časy trápiť. Choď, tu máš svoj   diplom. Nanajvýš nebudeš univerzitným profesorom. Zapadneš kdesi do   špitála, kde primár a pár sekundárov budú ti pozerať na prsty a tĺcť   ti do hlavy aspoň tie na j primitívnejšie lekárske vedomosti. Na to   málokto myslel z pánov profesorov, že neraz miesto vedomostí a   talentu ozbrojila príroda človeka opovážliosťou a potkaňou húževnatou   životaschopnosťou. Práve tí, čo boli hanbou fakulty, pokladajú za   zbytočné ísť praktikovať do nemocnice.
    </tei:p>
    <tei:p>
     Miesto vedomostí mali drzú papuľu, smelosť s diplomom ešte   neuschlým ísť hneď do praxi. Vyvesiť tabuľku so zvučným titulom,   vyštvať starších kolegov, byť nízkym a na všetko schopným, porušovať   kolegialitu, dvoriť pacientom, ohovárať ostatných lekárov a pri tom   všetkom nerozoznať zrejmý týfus od tuberkulózy.
    </tei:p>
    <tei:p>
     Nemajúc o medicíne ani poňatia, títo lekári sú pravými   anarchistmi. Tým je všetko jasné. Tí smelo sa púšťajú do všetkého.   Odbornej rady, konzília oni nepotrebujú. – Co to máte, gonoreu? Nič   to, maličkosť. Budete striekať hypermangánom, čo by ste išli do   nemocnice, alebo k odborníkovi? Veď to nič neni! Za pár dní vám to   vyliečim, buďte celkom pokojný. – A keď ju za pár dní nevyliečil a   nevyliečil ju vôbec, tak sa tedy pán doktor mýlil. A mýliť sa, je   vlastnosťou ľudskou.
    </tei:p>
    <tei:p>
     A tak sa stály lekárske fakulty miesto ústavov, vychovávajúcich   spoľahlivý dorast, továrňami na prebytočný, zčasti biedny a bezcenný   materiál doktorský.
    </tei:p>
    <tei:p>
     Noviny boly plné nesvedomitých inzerátov, kde jeden prehuláka   druhého: liečim svedomité, liečim podľa osvedčenej metódy, dlhoročný   odborník, liečim najnovšími injekciami, bez striekačky. Vykrikovali   si po novinách veci samozrejmé, ktoré sú povinnosťou, ktoré si   spomínať netreba, len aby upútali pozornosť laického publika. Kúpeľní   lekári chodili „propagovať”, z domu do domu vyhľadávať svojich   mestských kolegov, nechávajúc u nich vizitku a prosbu, aby pacienta,   ktorého pošlú do kúpeľov, nepustili ta len tak nazdarboh, ale len a   jedine na ich adresu. Na nádražiach čakali omni– a autobusy lekárov.   Vyvolávači skoro násilím chytali prichádzajúcich a viezli ich i cez   protesty a námietky do víl a sanatorií svojich poverencov-lekárov, od   ktorých brali za každého lapeného hosťa províziu. – Tento dravý prúd   chamtivosti strhoval a unášal a tí kúpeľní lekári, ktorých žalúdok   takéto spôsoby nestrávil, vyšli na vnivoč, alebo iba ak živorili.
    </tei:p>
    <tei:p>
     Stálym a prehnaným zneužívaním blamovali pred publikom väčšinu   pomôcok lekárskych, ináče dobrých a osvedčených. Obecenstvo s hrôzou   a nedôverou sa odvracalo od „horského slnka”, svetloliečby,   elektrizácie, masáží, klby ohýbajúcich, telocvičných strojov,   rôntgenu, injekčních kúr, lebo zbadalo, že nesvedomití chamtivci,   dobrodruhovia lekárskeho stavu naťahujú tie veci na každého, pod   všetkými možnými titulmi, len aby z nich vydierali peniaze.   Kvarcovali, elektrizovali, presviecovali, masírovali, diatermizovali   tam, kde toho vôbec alebo sotva bolo treba, a obecenstvo s rastúcou   skepsou prijímalo ponuky: – No, trošku elektriky nebude škodiť, treba   tu rozhodne d’Arsonvalu, musíte sa podrobiť niekoľkým injekciám, aby   ste zosilneli a podobné. – Stálo to hromadu peňazí, pani Iksová to   tiež dostala, pán Ypsilon tiež, nič to nepomohlo, každý samá   injekcia, samá elektrika, či aspoň „niečo” okrem normálnej vizity. A   tak sa stály u publika obávanými a nenávidenými ináče dobré a   užitočné pomôcky liečebné. V inzerátoch spomínané svetloliečby a   elektrizácie už netiahly, neimponovaly, ba vzbudzovaly odpor a   posmech, hoci v podstate mylne a nezaslúžene.
    </tei:p>
    <tei:p>
     Mestá i dediny zaplavoval hladný, dychtivý dorast. Mladí bedári,   menzami a milodarmi vychovaní biednici, ktorí nič nemohli stratiť,   len získať. Tým bolo všade a všetko dobre. Co starí lekári odmietli,   dúfajúc, že odmietnutý úrad, či nemocenská pokladnica po čase polezie   za nimi so zlepšenými podmienkami, to mladí hladoši prijímali s   radosťou. Len tristo korún? I to je dobre! Lepšie, ako nič. A starší   zaslúžilí lekári s hrúzou pozerali na túto tatársku záplavu.
    </tei:p>
    <tei:p>
     Prosili, upozorňovali, písali po novinách odborných i verejných,   pobádali mládež k opatrnosti, spomínavali svornosť, vyššiu etiku,   solidaritu; všetko bolo márne. Varovali: Dajte si, mladí, pozor!   Rúcate pôdu pod sebou. Nebuďte otrokmi, nepristupujte na hanobné,   ponižujúce podmienky rafinovaných, v kalných vodách dneška šikovne   loviacich úradov! Režete konár pod sebou, pomstí sa to vám samým.   Zničíte nás starších, i vlastnú budúcnosť. Buďte hrdí a zdržanliví,   nepríjmite všetko, lebo padnete v obeť prefíkaného vykorisťovania.   Keď je to už raz tak, že lekár nemôže svoje krásne povolanie   vykonávať zadarmo a musí sám žiť, keď už túto horkú pilulku musíme   zhltnúť, nespúšťajme sa a nemožnou konkurenciou sa navzájom   neubíjajme.
    </tei:p>
    <tei:p>
     No, márne bolo všetko. Mladý kuli pískal na etiku i svornosť. V   bruchu mu kručalo, chcel si už raz ukojiť svoj veľký apetít,   menzovými, mikroskopickými obiedkami rozdráždený žalúdok a preto ani   sa neobzrúc, hltal všetko, čo mu len prišlo do cesty.
    </tei:p>
    <tei:p>
     Celé stavy, úradníci, remeselníci, robotníci, ba aj obchodníci a i   riaditelia závodov sa liečili na účet nemocenských pokladníc. Tie   ústavy na stá a stá svojich členov najali si jedného lekára, dávajúc   mu za liečenie celých davov istý mesačný plat, obyčajne smiešne   nízky. Urobily tým z lekára, ktorý inokedy za voľný honorár liečil s   chuťou a ctižiadosťou, unudený stroj, ktorý bol rád, keď videl   pacienta za dverami, lebo za pársto korún mesačných ešte i mordovať   sa mu nechcelo. A aby sa pán doktor nemohol veľmi rozhadzovať,   postavili nad neho kontrolné komisie, vymerali mu každý krok, mal   viacej predpisov, ako receptov a menej práv, než posledný   kočiš-pacient, ktorý ho mohol honiť, koľko chcel. Mohol ho obťažovať,   nadávať mu a hrozit udaním a lekár, ak nechcel mať nepríjemnosti,   musel mlčať a vyhovovať. Tak sa stal z pokladničného lekára stroj,   ktorého nič nepohádalo, nevzpružovalo a tak dostávaly davy miesto   ozajstného, so záujmom robeného ošetrenia, továrenské, šablonné   výkony, ktoré boly len paródiami toho, čo sa nazýva svedomitým   liečením.
    </tei:p>
    <tei:p>
     Stálou nadprodukciou štyroch univerzít a prílivom cudzincov,   emigrantov, majúcich rovnaké práva, bieda tohoto stavu stále len   rástla. Jeho osud spočíval v rukách politikov, ktorí ho riadili nie   podľa skutočnej potreby, ale podľa vlastných karieristických, či   stranníckych záujmov. Každá maličkosť, zmena, či nedaj Bože   zlepšenie, stálo hromadu rezolúcií, jajkania, deputácií, protestných   schôdzok, verejných prejavov a celú atramentovú vojnu. Kým veci   politické, alebo záujmy mocných jednotlivcov sa vykonaly z večera do   rána, zatiaľ vec hodnoty večnej, ako stavanie nemocníc, univerzitných   budov, či zlepšenie pomerov lekárskych, alebo úplne viazlo, alebo sa   hnulo krokom slimačím.
    </tei:p>
    <tei:p>
     Zuriana tie pomery naplnily beznádejou a odporom. Čítal a   sledoval, ako sa lekársky výkon spolicajtizuje, ako rastie kopa   predpisov, ako sa stáva lekár v službách ústavov viac a viac   úradníkom, ktorý nemá ani slova vlastného, lebo každé hnutie   sprevádza hromada zakazujúcich, nariaďujúcich a upravujúcich   predpisov.
    </tei:p>
    <tei:p>
     Oživnul jeho sen o cudzích svetoch. O opustených čiastkach   zemegule, kde niet vôbec lekárov. Hej, tam, v pásme tropickom, vo   vlasti horúčosti, malárie, fram-boezie, jedovatých hadov,   malomocenstva, tam ešte je miesto. Tam môže byť ešte lekár tým, čím   má byť: milovaným, váženým a hľadaným. Tam sa vzpruží jeho záujem.   Nemajúc starosti o každodenný chlebík, môže byť lekárom celou dušou.   Liečiť s láskou1, s chuťou a vedeckou ctižiadosťou, čistou a   neskalenou strachom od necharakternej konkurencie. Predstavil sa   kdesi v černošskom Kongu. V tôni banánovníkov na veľkej plantáží,   uprostred nekonečných pralesov, v bielych, plátených šatách, so   žltosivými okuliarmi na očiach, ktoré chránia zrak pred tropickým   slnkom. Na hlave by mal bielu, ľahkú helmu, v baraku sprchu, visiacu   posteľ s organtínovým chránitkom proti komárom, krátku anglickú   fajku, hral by golf a domorodci i belosi by ho zbožňovali.
    </tei:p>
    <tei:p>
     Len čím skorej preč odtiaľto, kým je vonku miesto a kým ľudská   hlúposť celú zemeguľu nepreľudnatí. Za päťdesiať rokov i tak nebude   už miesta nikde. Budú sa hmýriť rovnako v divom Kongu, ako na   severnom póle. Budú sa žrať, ako potkani.
    </tei:p>
    <tei:p>
     Beda, tisíckrát beda našim úbohým potomkom. Narodia sa do sveta   preplneného potkaním davom, hladom, zbojstvom, núdzou a zášťou. Fuj,   fuj! Zurian si odpľul pri pomyslení. – Sám nebudem zväčšovať biedu   sveta, umriem bez potomkov, – pomyslel si so slabou útechou vlastného   svedomia.
    </tei:p>
    <tei:p>
     Nebol však predbežne v Kongu, bol tu vo veľkom meste, cynickom,   nevšímavom, v mestskej nemocnici, medzi zášťou a závisťou kolegov,   navzájom sa žerúcich a rýpajúcich.
    </tei:p>
    <tei:p>
     A keďže sa mu chcelo jednako len utekať do iného sveta, keďže ho   ubiedenosť tohoto stavu predsa len bolela, uchyľoval sa vše načerpať   si útechy do lekárskej minulosti.
    </tei:p>
    <tei:p>
     Vyhľadával prednášky svojho starého profesora, ušľachtilého,   vznešeného učenca, ktorý prednášal na fakulte dejiny lekárstva.   Chodieval na jeho prednášky, ako kedysi za štúdií a vše ho vyhľadával   i súkromne.
    </tei:p>
    <tei:p>
     Po tomto poslednom rozhovore s Lojzkou, plný pochybností,   svitajúcimi, novými myšlienkami a nespokojnosťou v duši, vyhľadal   svojho majstra zasa.
    </tei:p>
    <tei:p>
     Díval sa na jeho bledú tvár, šedivé vlasy i dlhú bradu, do jeho   očú, z ktorých ani staroba nevyničila žiaru nadchnutého učenca,   klasického vedátora, ktorý žije a mrie s bádaním najvznešenejšej   vedy: medicíny.
    </tei:p>
    <tei:p>
     A starý lekár, živý lexikón, dejinár lekárstva, hovoril teraz   práve o tom, po čom on túžil.
    </tei:p>
    <tei:p>
     – Vždy sa našli, v každej fáze vývoja našej vedy bojovníci, ktorí   s ňou žili i mreli, ktorým veda bola milšia, než vlastný život.
    </tei:p>
    <tei:p>
     V starom i novom veku našli sa veľkí duchovia, ktorí neváhali   položiť život pre poznanie, aby potisli do predu vývoj ľudstva, aby   mu poslúžili. Nevážili si vlastného tela. Hodili ho za objekt   vlastných pokusov.
    </tei:p>
    <tei:p>
     Za čiernej smrti v Peruggii v roku 1347-om, pri veľkom more, keď   ľudia mreli ako muchy, lekári nebáli sa pitvať mŕtvoly umrelých.   Hľadali príčinu smrti pri jasnom vedomí toho, že sami musia umrieť,   lebo ktokoľvek sa dostal s morom do styku, ten vždy musel sám   zahynúť. Nenašli v mŕtvolách nič, len mäsovité výrastky, hľuzy   morové. Bakteriologie neznali, o svete neviditeľných nepriateľov   nevedeli, mikroskop bol ešte hudbou nedohľadnej budúcnosti. Nemali   ani skúseností patologicko-anatomických. Tch úsilie bolo márne, ale   ich hrdinstvo, ktoré sa nebálo smrti, hľadajúc príčiny, je skvelým   dokladom triumfu skúmajúceho ducha nad biednym telom ľudským.
    </tei:p>
    <tei:p>
     A tak i lekári najnovšieho veku podali príklad hrdinstva.   Viedenský lekár, docent Müller, zašiel si študovať mor do jeho   vlasti, do Indie. Pátral po prameni nákazy v Bombay. Kultúry morových   bacilov priniesol si so sebou do Viedne. Tu robil s nimi pokusy. Pri   všetkej svojej opatrnosti sa v laboratóriu svojom pri pokusoch s   kultúrami morovými nakazil. Infikovala sa i jeho ošetrovateľka.   Müller bol nezachrániteľný. Hneď ho museli izolovať. Uložili ho do   zasklenej miestnosti. Nik sa od tej chvíle k nemu nemohol priblížiť.   Cez sklenú ohradu, tesne uzavrenú prijímal posledné pomazanie a   útechu. Vonku stáli jeho priatelia. Dlho spočíval na nich zrak   umierajúceho, ktorý od prvej chvíle svojej nákazy vedel, že je   stratený. Lúčil sa s nimi, lúčil sa i so svojou životnou prácou a   umieral i umrel tam pred zrakom svojich priateľov, ako muž, ako   bojovník ľudstva pre lepšiu budúcnosť.
    </tei:p>
    <tei:p>
     A, hľa, i iné príšery ľudstva mali svojich drakobijcov. Veľkňaz   hygieny, mníchovský profesor Pettenkoffer, roku 1892 zachránil   Hamburg od hroznej epidémie týfovej, ktorá toto mesto stále   morila.
    </tei:p>
    <tei:p>
     Dokázal, že v časti mesta Hamburgu, v Altone nebýva týfus, lebo   tam majú vodu dobrú a nepijú infikovanú vodu rieky Labe. Zavedením   kanalizácie, odvádzaním odpadkov a privádzaním zdravej vody altonskej   vodovodmi, zbavil svoje mesto tejto hroznej pliagy, vyžadujúcej toľko   obetí. Tento muž v svojom 74. roku sa podrobil dôkazovým pokusom na   vlastnom tele. Hltal kultúry cholerových bacilov i iných, túto   chorobu sprevádzajúcich mikróbov. Neposlúchol rady svojich žiakov a   konal podľa starej lekárskej zásady: – Fiat experimentum in corpore   vili. Pozriem smrti pokojne do očú a umriem ako vojak na poli cti.   Neposlúchol. – Gesundheit und Leben sind allerdings sehr hohe   irdische Güter, aber doch nicht die hoechsten für den Menschen. Der   Mensch, der hoeher stehen will, als das Tier, muss bereit sein auch   Leben und Gesundheit für hoehere, ideále Güter zu opfern.
    </tei:p>
    <tei:p>
     Ako sa otravovali v starom veku Ptolomajovci a Seleukovci,   vynachodiaci protijedy, tak konali na sebe pokusy moderní bádatelia   výmeny látkovej.
    </tei:p>
    <tei:p>
     Tam sú pokusy rastlinnými jedmi slávneho českého lekára Purkyneho.   Otravoval sa koreňom Ipecacuanhy a opísal klasicky príznaky dávenia.   Aby mohol študovať chemizmus žalúdku a získal šťavu žalúdočnú,   prehltol hubku na niť uviazanú a potom nasiaknutú opäť zo žalúdka   vytiahol.
    </tei:p>
    <tei:p>
     Žili lekári poctiví, ktorí za svoje presvedčenie vytrpeli   mučeníctvo. Tak trpel nevedomosťou a bezočivosťou Braunovou a   Scanzoniho a ešte toľkých nafúkaných ignorantov Semmelweiss, ktorý   objasnil, že príčinou úžasnej úmrtnosti rodičiek na pôrodníckych   klinikách je nečisté vyšetrovanie medikmi i lekármi, ktorí   prichádzajúc od pitvaných mŕtvol, prenášajú otravu na matky. Jedným z   nemnohých, ktorí pochopili Semmelweissa, bol Michaelis. Ten, keď   prišiel na to, že príčinou úmrtnosti svojich rodičiek, hoc aj nie   uvedomelou, bol on sám, tak úžasnul nad tým, že nemohol ďalej žiť s   takouto ťarchou na svedomí i spáchal samovraždu. Zatiaľ hlúposť jeho   súčasníkov Semmelweissa chcela zavrieť do blázinca, štvala a   prenasledovala ho.
    </tei:p>
    <tei:p>
     Lekár Hunter roku 1760 preočkoval si hnis z gonorey chorého do   vlastnej rúry močovej. Dostal však okrem gonorey ešte i syfilis a   mäkký vred. Ten chorý totiž okrem gonorey mal i tieto choroby. Takýto   pokus privádzal lekárov na omyl, že všetky pohlavné choroby sú   vlastne koreňom chorobou jednou, len rozličných príznakov. Veď, hľa,   z hnisu chorého, z rúry vytekajúceho, povstaly okrem gonorey i lues a   mäkký vred. Tento omyl, spôsobený náhodným, nešťastným pokusom, dlho   moril vývoj chápania pohlavných chorôb. Pokus sám Hunter odniesol   ťažkou srdečnou vadou luetickou, ktorá ho zabila, lebo v ten čas   okrem rtuti iného lieku proti luesu neznali.
    </tei:p>
    <tei:p>
     Mýlnosť tejto unitárnej teórie dokázal pražský profesor Waller   roku 1847. Preočkoval si z chorého hnis; pochádzajúci z mäkkého   šankra. Dostal na mieste i po bruchu rozsiahle a hojné vredy mäkké,   avšak bez príznakov syfilidy a gonorey. Vtedy sa dostalo nazieranie   na pohlavné choroby do správnych koľají. Závoj času však ešte vtedy   skrýval pôvodcov týchto chorôb. Geniálny Nisser objavil gonokoka až   roku 1879. Schaudin zazrel prvú spirochaetu r. 1906. Boly to pre   ľudstvo veľké okamženia. Odkrytie odvekých nepriateľov.
    </tei:p>
    <tei:p>
     A Zurian spomínal si na bojovníkov, ktorých znal osobne. Vtedy   roku 1925 za krátky čas vymrela celá stará generácia chirurgov. Dobre   znal všetkých. Klasicky prednášajúceho, energického Kukulu, starého,   dobrotivého Znojemského a Jedličku. Najmä tento tretí, profesor   Jedlička, sa mu v tejto chvíli vynoroval v pamäti.
    </tei:p>
    <tei:p>
     Ako medik počúval jeho prednášky v podolskom sanatóriu. Videl   tohoto muža pred sebou, jeho ušľachtilú, poctivú tvár s dlhými   fúzami, počul jeho hlboký, príjemný mužný hlas, ktorý sa vkrádal do   duše poslucháčstva.
    </tei:p>
    <tei:p>
     – A prečože má pán profesor na svojej pravej ruke stále čiernu   šatku? Či má azda ruku poranenú? Veď takto ani operovať nemôže, –   spytoval sa Zurian staršieho kolegu.
    </tei:p>
    <tei:p>
     – Veď ani neoperuje. Pravú ruku má celkom zničenú.
    </tei:p>
    <tei:p>
     Lebo profesor Jedlička bol bojovníkom, ktorému ideál vznešenej   vedy bol milší, než zdravie vlastného krehkého tela.
    </tei:p>
    <tei:p>
     Nedlho po objave rôntgenových X lúčov profesor fyziky na pražskej   českej fakulte, Strouhal, sostrojil Rumkorfov aparát a demonštroval   zásadu Röntgenovho žiarenia. Profesora Jedličku táto novota nesmierne   zaujala, sostavil si tiež Rumkorfa, prerušovač prúdu, a sám skúšal na   fosforeskujúcich štítoch presviecovanie.
    </tei:p>
    <tei:p>
     Ako predmet, na ktorom skúšal ostrosť, jasnosť a presviecujúcu   silu X lúčov, slúžila mu vlastná, pravá ruka. Nesčíselne ráz sa   presvedčoval, ako sa zjavuje v hĺbke tkaní a svalstva cysta, hnis,   krvný výron, cudzí predmet a kontrolou týchto skúšok mu bola vlastná   ruka. Podľa ostrosti kontúrov vlastnej kostry, na fosforeskujúcom   štíte posudzoval jakosť aparátu, tvrdosť lúčov, a úžasnému žiareniu,   pred ktorým sa dnes röntgenologovia chránia olovenými komorami a   hrubými gumovými zásterami i rukavicami, on vystavoval vždy svoju   zázračnú, šikovnú, toľko operácií vykonávajúcu, toľko životov   zachraňujúcu pravú ruku.
    </tei:p>
    <tei:p>
     Lenže nie veľmi dlho. Lebo za čas sa objavily následky.
    </tei:p>
    <tei:p>
     Prvému zrudnutiu pri röntgenovom popálení vtedy nepripisovali   nijakého významu. Nevedeli ešte, že je ono prvým poslom ďalších   následkov. A tie sa i dostavily. Poruchy kože, atrofia, strata   nechtov, neurómky, nádorky nervov, hrozne bolestivé, vredy, stále sa   rozpadávajúce. Tento vredovitý rozpad bol zlý, zlomyseľný, skoro   rakovinnej povahy, tak že mu museli brať článok za článkom. Tak mu   odňali postupne prst za prstom. A život jeho bol pritom znemožnený.   Mal také hrozné bolesti, že sa nijakým spôsobom nedaly utišovať.   Nepomohlo morfium, nepomohlo nič a tak pri toľkých rozpadávajúcich sa   rakovinných vredoch a po toľkých operáciách neostal mu na pravej ruke   len posledný prst. Pritom však mal i ľavú ruku napadnutú, popálenú.   On, ktorý chystal knihu o operácii klbov a mal veľkú hromadu   materiálu vedeckého prichystaného, musel z kliniky preč a musel   prestať so svojimi pokusmi. Musel sháňať prax vonku, aby sa uživil.   Pri krutých bolestiach a každodenných starostiach mal ešte čas i na   činnosť ľudomilnú. Staral sa o mrzáčkov a jeho meno bolo požehnávané.   Udržoval svoju energiu silnou čiernou kávou. Nik s ním nevydržal v   jeho práceschopnosti, jedine jeho sekretárka. On, ktorý toľko trpel a   zápasil, podával „parere” pri habilitácii viedenského docenta   Holzknechta, neskoršej kapacity-röntgeneloga, na jeho vedeckú prácu,   podával posudok, či treba na tento odbor docenta.
    </tei:p>
    <tei:p>
     Umrel 58-ročný. Zurianovi zvlhly oči pri spomienke na tohoto   ušľachtilého, veľkého bojovníka.
    </tei:p>
    <tei:p>
     Veľmi mnoho prípadov hrdinného a sebaobetavého experimentovania   zaznamenáva bakteriologia. Po nesčíselných pokusoch na zvieratách   koľko ráz bol učenec sám prvý z ľudí, na ktorom svoj objav   vyskúšal!
    </tei:p>
    <tei:p>
     Takto infikoval sa objaviteľ bacila tuberkulózy, Koch, bacilom   súchotín hovädzieho dobytka a dokázal, že táto odruda sa na človeka   nechytá.
    </tei:p>
    <tei:p>
     Učenci Rickets, Prowazek a Weil umreli pri pokusoch so škvrnitým   týfom na túto strašnú chorobu. Ich meno a objav však budú žiť na   veky, lebo odhalili a odzbrojili hrozného nepriateľa.
    </tei:p>
    <tei:p>
     Knorr, vynálezca očkovacej látky proti malleu, umrel touto   pekelnou infekčnou pliagou.
    </tei:p>
    <tei:p>
     U nás umrel pri pokusoch s malleom zverolekár Brettner a mladý   asistent profesora Honla dr. Šolc.
    </tei:p>
    <tei:p>
     Nedávno zosnulý docent Horák naštepil si do kože filtrát   virulentných tuberkulóznych bacilov, naštepenú časť kože dal vyrezať   a skúmať, predčasná smrť však mu nedovolila, aby svoje pokusy na   vlastnom tele dokončil. Umrel však chorobou inou, nie   tuberkulózou.
    </tei:p>
    <tei:p>
     Hej, veľké, nesmrteľné objavy lekárskych géniov v koľkých   prípadoch sú viazané k pokusom, ktoré konali pre ľudstvo na vlastnom   tele. Pre ľudstvo, ktoré o nich ani nevie, lebo mozog mu vyplňujú   mená vojvodcov, výročia krvavých, veľkých ruvaciek, kde človek   vraždil človeka.
    </tei:p>
    <tei:p>
     Vtedy odpoludnia dlho tam sedeli so starým profesorom. Medzi   starými ohromnými, kožou viazanými foliantmi i v záplave novej   vedeckej literatúry, v ktorej spočíva práca a boj toľkých generácií,   toľkých ušľachtilých lekárskych životov.
    </tei:p>
    <tei:p>
     Z Celetnej ulice hrkotal život, zo Staromestského námestia zaznel   zvon Týnskeho kostola. Bol večer.
    </tei:p>
    <tei:p>
     Zurianov zimničný zrak uprel sa do tmy starej knižnice.
    </tei:p>
    <tei:p>
     Vedel už jasne, čo má robiť.
    </tei:p>
   </tei:div>
   <tei:div type="chapter">
    <tei:head>
     BOJOVNÉ KLBKO
    </tei:head>
    <tei:p>
     Prežiť svoj problém čo najintímnejšie. Srásť s ním dohromady,   oddať sa mu bezpodmienečne, bez malicherného strachu. Nebáť sa toho,   čo bude, myslieť len na vznešený cieľ: hodiť nepriateľovi do tvári   rukavicu. Zápasiť s ním zoči-voči priamo. Zavolať ho k sebe a zdolať   ho vlastnými prostriedkami.
    </tei:p>
    <tei:p>
     Aký to bude veľkolepý zápas! Zurian cítil, že sa splnilo poslanie   jeho života. Aká to bude vzpruha pre jeho ochablú fantáziu, ktorá   nevie vybočiť z úzkych koľají vychodených chodníčkov.
    </tei:p>
    <tei:p>
     Bude donútený myslieť na vec deň a noc. Jeho vynaliezavosť bude   vybičovaná na vrcholný stupeň ľudských možností.
    </tei:p>
    <tei:p>
     Bude to boj s parazitom, iný, než dosiaľ. Zurian cítil, že zo   svedomitého úradníčka, vykonávateľa ťažkopádnych predpisov, stane sa   tvorivým pánom.
    </tei:p>
    <tei:p>
     Cítil, ako ho ovieva vánok nesmrteľnosti. Hľa, teraz sa pustím do   boja so živými Atomami Boha a boj tento vynesie pre mňa triumf a   zdrcujúcu prevahu.
    </tei:p>
    <tei:p>
     Zurian fatalicky veril vo vlastnú vynaliezavosť, ktorá ho v živote   nikdy neopustila a v najvážnejších situáciách bola mu vždy   najbližšia.
    </tei:p>
    <tei:p>
     V nočných chvíľach, preplnených iskrivou jasnosťou a vzplanúcou   vôľou životnou, cítil okolo seba duchov veľkých bojovníkov.   Prihovárali sa k nemu, pobádali ho, cítil stisk ich éterických rúk.   Videl ich zrak, upretý do nekonečnosti, vpájal sa do veľkého   univerzálneho ducha bojovných soskupení atómových. Cítil v duši   svojej vyšší rozkaz:
    </tei:p>
    <tei:p>
     – Áno, choď, buď smelý, obeť tvoja bude čistá, ctižiadosť tvoja   bude úctyhodná. Nedbaj ty o luzu, nepočúvaj jej škreky, ktoré vývoj   vždy len hamovaly. Daj sa ty do radu čistých duchov, ktoré pre tú   luzu žiU a mreli, aby ju povzniesU, zušľachtili a pripravili jej   krajší a vyšší život.
    </tei:p>
    <tei:p>
     Zurian cítil nad sebou železnú ruku, ktorá ho neodolateľnou silou   nútila konať podľa vnútorného hlasu, podľa hlasu vlastného svedomia a   vznešených príkladov.
    </tei:p>
    <tei:p>
     Ešte raz sa obzrel okolo seba. Všetko, čo vo svete videl, ho len   odpudzovalo a hnalo, aby si vyžil život vnútorne. Vonku vo svete on   nemal čo hľadať. Sálala ztadiaľ zášť a nenávisť, boj bedárov o biedne   hodnoty.
    </tei:p>
    <tei:p>
     Zajtra bude práve výročie toho večera, keď ju videl naposledy.
    </tei:p>
    <tei:p>
     Hej, len keby bola Medúza pri ňom vytrvala. Bol by život iný. Ale   takto nemal smelosti ani sa obzrieť, tak drtive doUehaly mu na dušu   samota a smútok. Dobrotivé morfium, práca, mu už tiež dochádzala.   Privykol už na ňu. Bola už pre neho prislabým narkotikom. Potreboval   niečo silnejšieho. Žil bez lásky, bez smyslu, ťahal so dňa na deň   hegavú káru nemotornej, ťažkopádnej zvyklosti liečebnej, ktorá svojou   nedokonalou, rozťahanou, slimačou ťarbavosťou len znechucovala. Hej,   neostáva nič iného: obetovať sa pre vyšší cieľ, pre skvelú   inšpiráciu: Prijať formu životnú, ktorá núti rozmýšľať, konať so   zvýšenou energiou. Objavovať, tvoriť.
    </tei:p>
    <tei:p>
     Pomaly prechádzal záhradou nemocnice. Cestu si osvetľoval malou   elektrickou lampičkou. Za rohom obytnej budovy lekárskej ktosi mu   padol okolo krku. Oblapával ho a bozkával:
    </tei:p>
    <tei:p>
     – Ty, Karol, Karolko, báječná žena! Nemáš poňatia, niečo takého si   nevieš ani predstaviť. Ty, to bolo odpoludnie, aké prežívajú azda len   bohovia na Olympe.
    </tei:p>
    <tei:p>
     Do nosa Zuriana udrela silná vôňa likérová. Striasol chlapíka. Bol   to Sansculotte. Ani ho nepustil k slovu.
    </tei:p>
    <tei:p>
     – Karolko, predstav si, herečka. Ale aká! Božská, okúzľujúca, ani   neviem, ako som sa k nej dostal. No, zázrak, hotový zázrak. Neviem   síce, či od nej niečo nedostanem, lebo pannou práve nebola, no, nič   to. Veď tu si ty, však už mi pomôžeš, však, Karolko zlatý?
    </tei:p>
    <tei:p>
     Vrhol sa mu zasa okolo krku, ale Zurian sa uhol a odskočil. S   odporom nechal ho tam na rohu.
    </tei:p>
    <tei:p>
     V ten večer však bol spitý celý svet. Aspoň v nemocnici. Bolo to v   sobotu večer a páni doktori mali svoj obvyklý karneval.   Usporiadateľom bol Dunčo. Karneval mávali v obytnej budove v pivnici,   na tento cieľ prispôsobenej. Z podzemného okienka znel tlmený rev a   vrieskame huslí. Starý pán vedel o veci, ale zažmúril oči. Bolo to   pod zemou, hrubé múry tlmily zvuk a neraz, uprostred zábavy, zjavil   sa i on sám, pánboh nemocnice, aby sa v úzadí na chvíľu pokochal v   zábavke svojich doktorov.
    </tei:p>
    <tei:p>
     Pred budovou srazil sa Zurian s nočným strážcom. O zlomkrky sa   ponáhľal, ťahajúc za sebou čaptavú ľavú nohu. – Páni doktori ma   poverili, aby som, nuž ako obyčajne, veď viete, – žmurkal   veľavýznamne na Zuriana.
    </tei:p>
    <tei:p>
     – No, čože?
    </tei:p>
    <tei:p>
     – Aby som sohnal auto. Dvaja pôjdu hneď pre dievčatká, lebo je   pánom osamote otupno. Ujé, to bude pijatyka, to bude zábava!
    </tei:p>
    <tei:p>
     Zurian zamyslene šiel ďalej. Jeho nikdy nezvali na karneval. Pred   tými orgiami každý v nemocnici zavieral oči. Usporiadali ich tí traja   najmocnejší. Starý pán vedel o veci, zúčastnili sa jej skoro všetci   lekári. Ani sestry nevzaly karneval na vedomie, hoci vedely, že sú to   bohapusté orgie s dievkami ulice. Inokedy malý oči až náramne   otvorené, no, pri zábavke pánov doktorov ich zavrely. Zurian šiel   ďalej.
    </tei:p>
    <tei:p>
     Nemyslel už na nich. Myseľ jeho zaoberala sa vecmi inými.
    </tei:p>
    <tei:p>
     Mal plán hotový.
    </tei:p>
    <tei:p>
     Nakaziť sa umele gonoreou. Touto úžasne rozšírenou chorobou, ktorú   prekoná skoro každý mužský a nemalá čiastka žien. Touto komisnou,   húževnatou pliagou, s ktorou väčšina lekárov i nemocníc je tam, kde   bolo ľudstvo pred tisíc rokmi. Liečia ju nazdarboh. A s ktorou sa i   dobrý lekár a svedomitá liečba musí paprať veľa týždňov i mesiacov,   kým ju vykynoží.
    </tei:p>
    <tei:p>
     Nakaziť sa touto ordinárnou ľudovou chorobou, ktorá však má väčší   význam pre osud ľudstva, než najdlhšie a najkrvavejšie vojny   svetových dejín.
    </tei:p>
    <tei:p>
     Dostať sa s ňou do najužšieho styku a pustiť sa s ňou do boja vo   vlastnom tele.
    </tei:p>
    <tei:p>
     Rozmýšľal o praktických možnostiach. V tom čase sa začala šíriť i   medzi širším davom lekárov liečba Besredkovými sérami. Náuka o   miestnej immunite tkaní sa stávala všeobecným majetkom lekárov a   dobré výsledky oprávňovaly k najlepším nádejam. Immunologia je vcelku   už vedou staršou. Na nej sa zakladá všeobecne známe očkovanie proti   osýpkam, proti cholere, týfu a podobným infekčným chorobám.   Vstrieknutím umŕtvených, tedy životaneschopných choroboplodných   zárodkov i látok, primerane zoslabených, pobádať telo, aby vyrábalo   proti nim látky obranné, ktoré potom bojachtivé kolujú v krvi a v   prípade ozajstného ochorenia sú hneď tam na obranu. Takto očkovaný   človek je potom alebo úplne chránený, alebo infekčná choroba na ňom   vypuknuvšia prebehne oveľa ľahšie, lebo telo má po ruke výdatnú pomoc   v podobe obranných látok, už predom vyrobených.
    </tei:p>
    <tei:p>
     Vyprovokovať takéto obranné látky, ktoré sú na každú chorobu, na   každý mikrób iné a iné, je praktickým dielom vedy o immunite.   Francúzsky učenec Besredka zjemňoval túto vedu do tej miery, že   vyrobil obranné látky, ktoré vedia pôsobiť miestne, v práve   napadnutom orgáne. Tedy získavajúc jedy-toxiny mikróbov,   spôsobujúcich hnisanie na koži, prikladaním obkladov, týmito   neškodnými, umŕtvenými jedmi namočených, dal koži výbornú miestnu   ochranu na zdolanie hnisavých chorôb a choroboplodných zárodkov.
    </tei:p>
    <tei:p>
     Zprávy o jeho pokusoch i o praktických skúsenostiach boly tie   najpriaznivejšie. Zhnisalé, furunklami rozožrané, veľké plochy kožné,   ako neraz mávajú ľudia na šiji, po jednom párhodinovom prikladaní   obkladu namočeného do Besredkovho antivíru, sa na druhý deň   upokojily. Hnisanie prestávalo, vredy sa vyčistily, zjazvovaly sa a   celá, často taká úporná pliaga hnisavá, ktorá niektorého človeka celý   život trápi, za pár dní sa utešene zahojila. A to v nesčíselných   prípadoch a v tých najrozličnejších miestach a formách.
    </tei:p>
    <tei:p>
     Umŕtvením veľkého množstva mikróbov, z chorého pacienta umele   vypestovaných, získavame očkovaciu látku, ktorá ak sa vstriekne   chorému zpäť do tela, vydráždi ho na zvýšenú výrobu obranných látok,   ktoré potom úspešne napádajú ešte i živé mikróby pacientove, v jeho   tele sa skrývajúce.
    </tei:p>
    <tei:p>
     Tu sa Zurian zamyslel.
    </tei:p>
    <tei:p>
     Tak, ako sa úspešne liečia hnisavé afekcie kožné, prikladaním   Besredkovho antivíru, z hnisotvorných baktérií vyrobeného, prečo by   sa nemohlo práve tak vyliečiť, aspoň poriadne zahamovať hnisavé   zapálenie sliznice močovej rúry antivírom, vyrobeným z vlastných   gonokokov pacientových? Prikladaním obkladov s antivírom dodáva sa   koži miestnej obrany, prečo by sa tá istá obrana nemohla dodať i tej   neveľkej, ľahko prístupnej ploche slizničnej v rúre, v podobe   vstrekovania gonokokového antivíru? Pacient, ktorý cez toľké mesiace   vystrieka množstvo litrov všelijakých liekov, o ktorých účinku sa   lekári dodnes hádajú, prečo by nemohol priviesť v kontakt so svojou   zapálenou rúrou liek špecifický, čiže taký, ktorý sa na isté   odzbrojenie živých ešte gonokokov, tak hodí, ako kľúč do zámku. V   tejto veci robily sa už pokusy, i Zurian o nich čítal, ale tá vec   ešte nebola riešená.
    </tei:p>
    <tei:p>
     Tým lepšie, pomyslel si Zurian, ak je to ešte nejasné, tým viacej   možnosti samostatného chápania ostáva pre mňa.
    </tei:p>
    <tei:p>
     Pri tomto pomyslení bol celkom nadšený. – Túto dobrú, osvedčenú   vec, teóriu antivírovej liečby spojím si s voľnosťou experimentovania   v tejto nevyčerpanej otázke, spojím si s vlastným, do krajnosti   vynaliezavosti vybičovaným svojím duševným stavom a plnou silou sa   vrhnem do práce.
    </tei:p>
    <tei:p>
     Mám tu v nemocnici laboratórium. Asistent Mareš je síce lenivý a   bez chuti a iniciatívy, ináče však dobrý chlap a isteže nič   nenamietne proti mojim pokusom. Trošku tej látky na výrobu antivíru   mi už len požičia, alebo si ju zaopatrím sám, a termostatov má tam   dosť. Pomáhať mi nemusí, lebo sa v bakteriologii dosť dobre vyznám a   ani by som pomoci neprijal. Patričnú literatúru si ešte dôkladne   preštudujem, potrebné látky si pripravím, a pôjde to všetko, až   radosť!
    </tei:p>
    <tei:p>
     Zurian bol nadšený. Pred očima sa mu otváraly rozprávkové   perspektívy. Utešená, oddaná vedecká práca, ktorá ma reálny, zdravý   podklad a má najlepšie výhľady na úspech. Veľká chuť k práci,   povzbudzovaná stálym hrejivým pocitom ušľachtilosti tohoto počínania:   byť, v najužšom slova smysle byť oddaný tejto krásnej veci telom i   dušou.
    </tei:p>
    <tei:p>
     Hej, naštepiť si tú pliagu, vyčkať jej naj prudšie príznaky a   pekne šikovne si ju utláčať. Prerobiť jej jednoduchú, nekomplikovanú   formu. Vcelku to nebude nič hrozného. Bude môcť chodiť, konať svoju   prácu. Nikto nič nemusí spozorovať. Nanajvýš nemusí bežať, skákať, a   športovať. Bude sa šetriť.
    </tei:p>
    <tei:p>
     Múdrou a umnou liečbou udrží si ju v normálnych hraniciach. Že je   tu riziko, to je pravda, ale čože po tom. To je i pri cestovaní   vlakom i pri plávaní v rieke, všade, celý život plný rizika. Je   smelosť vôbec narodiť sa na svet, ale čo teraz po tom!
    </tei:p>
    <tei:p>
     Celá vec prebehne za šesť-osem týždňov. Po tomto čase bude si ju   spomínať s úsmevom.
    </tei:p>
    <tei:p>
     Ale tých osem týždňov bude časom rozmachu, vzkriesenia jeho vlôh a   vynaliezavosti. Báječnou skúškou liečebných možností, potisnutím   osudu sveta napred o vážny, veľkolepý krok. Len pustiť fantáziu a   schopnosti na voľné krídla, len nijaké malomeštiacke škrupule.
    </tei:p>
    <tei:p>
     Bude to krásny čas.
    </tei:p>
    <tei:p>
     Veľkí bojovníci, odveká, spájaná solidarita vznešených životov,   budete na mňa hrdí! Mohutná rieka veľkolepých snáh, valiaca sa v   koryte storočí ľudskej kultúry k večnému, nekonečnému svetlu ideálu,   prijmi do seba potôčik mojej pokornej odhodlanosti!
    </tei:p>
   </tei:div>
   <tei:div type="chapter">
    <tei:head>
     FIAT EXPERIMENTUM!
    </tei:head>
    <tei:p>
     Umele sa nakaziť gonoreou. Čože je ľahšieho! Nákazlivého materiálu   bolo tu dosť. Stačil by nakaziť celé armády.
    </tei:p>
    <tei:p>
     Hej, keby sa gonokok chytal zvierat. Tak akosi, ako sa dá nakaziť   morča tuberkulózou. Plebejský bacil tuberkulózy nie je taký   prieberčivý. Aké to požehnanie pre ľudstvo, že sú tie zvieratka   vnímavé. Z ich biedneho osudu, slúžiť za pokusný materiál, kynie   istota a možnosť liečenia chorých ľudí.
    </tei:p>
    <tei:p>
     Gonokok sa však neudrží v nijakom zvierati. Márne sa vštepí do   psa, do kočky, do opice, nič sa im nestane. Necíti sa doma nikde, len   v ľudskom tele.
    </tei:p>
    <tei:p>
     Typický parazit, využívajúci korunu tvorstva, človeka, za svoju   výživnú pôdu.
    </tei:p>
    <tei:p>
     Dar pre človeka. Co nemá ani jedno zviera, to dostal, hľa,   človek.
    </tei:p>
    <tei:p>
     A preto i boj proti nemu musí sa dobojovať v tele ľudskom.
    </tei:p>
    <tei:p>
     Nakaziť sa tedy.
    </tei:p>
    <tei:p>
     Ale ako, ale ako?
    </tei:p>
    <tei:p>
     Na možnosť prirodzenej nákazy pomýšľal Zurian s odporom. Nie, to   by bolo veľmi ordinárne a mravne nemožné. Bolo by to aj nepresné a   nevedecké. Stačí mi predbežne táto jedna pliaga. Nechcem si nachytať   všetky tri a pri takomto barbarskom pokuse niet nič ľahšieho.
    </tei:p>
    <tei:p>
     Tak tedy ako?
    </tei:p>
    <tei:p>
     Nuž pri ošetrovaní niektorého prudkého, dokázané nesmiešaného   prípadu odložiť si trocha z chorobného odmešku a hneď na mieste si ho   naštepiť.
    </tei:p>
    <tei:p>
     Nie, ani to sa mu nepáčilo.
    </tei:p>
    <tei:p>
     – Čože ma po cudzích, chorobných produktoch? Gonokokov chcem ja   čistý kmeň, nesmiešaného parazita, nie cudzí hnis. Ach, počkajmeže,   čistý kmeň! – dostal myšlienku.
    </tei:p>
    <tei:p>
     Prebehol na bakteriologiu k Marešovi.
    </tei:p>
    <tei:p>
     – Daj mi výživnú pôdu pre gonokokov.
    </tei:p>
    <tei:p>
     Mareš bol práve po pitve; umýval si ruky.
    </tei:p>
    <tei:p>
     – Daj mi pokoj s gonokokmi. Radšej choď sa podívat do pitevne. Je   tam niekoľko obetí interného oddelenia i chirurgie. Zdá sa však, že   na internom vraždíte najviac. Ztadiaľ mám najviacej práce. No; neuraz   sa, ty nie, samozrejme. Veď ty si na vnútornom už dávno dobačoval a   na kožnom nemáte možnosť siahať ľuďom na život. Iba ak nejaká tá smrť   salvarzanová.
    </tei:p>
    <tei:p>
     – Nežvatľaj toľko a daj mi pôdu pre gonokoka.
    </tei:p>
    <tei:p>
     – A čo, vari už nemajú u vás čo žrať? Ešte ja im budem menáž   dodávať. Či vlastne načo to potrebuješ?
    </tei:p>
    <tei:p>
     – Ech, máme tam pochybný prípad. Primár i Jašo hádajú sa už   týždeň, či je vyliečený. No, ja ich predbehnem. Za štyriadvadsať   hodín budem mať istotu, lebo umelé vypestovanie to najlepšie dokáže a   potom ohromím ich svojou diagnózou.
    </tei:p>
    <tei:p>
     – Tak ťa hreje plameň vedychtivosti? No, len aby si nepohorel, ako   minule s tým Wassermanom. Ostatne pôdu ti hneď pripravím. Akú chceš a   v akej forme?
    </tei:p>
    <tei:p>
     – Ascítagarovú v Petriho miske.
    </tei:p>
    <tei:p>
     – No, dobre, a zatiaľ mi zaspievaj niečo pekného a nového.
    </tei:p>
    <tei:p>
     Zurian ťažko opanovával svoju nervozitu.
    </tei:p>
    <tei:p>
     – Dobre, akú chceš a v akej forme?
    </tei:p>
    <tei:p>
     – Zbojnícku a hodne erotickú.
    </tei:p>
    <tei:p>
     – Dobre, tedy najprv zbojnícku:
    </tei:p>
    <tei:p>
     <tei:emph>
      Frajerôcka moja, nepúštaj nikoho, nepúšťaj   nikoho,
     </tei:emph>
    </tei:p>
    <tei:p>
     <tei:emph>
      lebo ma zabijú, lebo ja dakoho, lebo ja dakoho.
     </tei:emph>
    </tei:p>
    <tei:p>
     A teraz erotickú:
    </tei:p>
    <tei:p>
     <tei:emph>
      Hej, hore na Polane volaco sa belie,
     </tei:emph>
    </tei:p>
    <tei:p>
     <tei:emph>
      Frajerôcka moja kosielku mi perie.
     </tei:emph>
    </tei:p>
    <tei:p>
     – Pekné je to, ale málo erotické. Vlej ta viacej erotiky, ináče ti   neprilejem do pôdy ascitu a nenarastú ti gonokoci.
    </tei:p>
    <tei:p>
     – To ti je nie dosť erotické, keď dievča mládencovi košieľku   perie? Tak čo chceš vlastne, celé orgie, bachanálie? Hanbi sa, ak   vieš, ty mrzkáň škaredý. Tristo hromov do teba, tak tedy tu máš   erotiku!
    </tei:p>
    <tei:p>
     Zurian sa obzrel. Nik tam nebol. Zaspieval mu takú, že sa žiarovka   rozhojdala na plafóne a belasé lakmusové farbivo vo fľaši   sčervenalo.
    </tei:p>
    <tei:p>
     – Tak si spokojný?
    </tei:p>
    <tei:p>
     – Ohromne. Tu máš pôdu.
    </tei:p>
    <tei:p>
     – Si starý nemravný brav. Aby ťa parom vzal i s tou tvojou   erotikou, – zamrmlal mu Zurian na rozlúčku.
    </tei:p>
    <tei:p>
     Z dverí sa vrátil.
    </tei:p>
    <tei:p>
     – Mareško, ešte dačo. Asi za tri dni budem potrebovať ešte tri   misky s pôdou pre gonokokov. Aj väčšie množstvo, povedzme pol litra   bouillonu. Výlohy hradím sám. Chcem totiž robiť pokusy na vlastnú   päsť. Spravíš mi to, Mareško?
    </tei:p>
    <tei:p>
     – No, že si to ty a že si mi sľúbil nové pesničky, dobre.
    </tei:p>
    <tei:p>
     Zurian si vzdychol.
    </tei:p>
    <tei:p>
     Na dvore stretol sa s Lojzkou.
    </tei:p>
    <tei:p>
     – Kam sa ženieš, duša zlatá?
    </tei:p>
    <tei:p>
     – Do vás, práve do vás, doktorko maličký.
    </tei:p>
    <tei:p>
     – Som maličký, Lojzka, ale budem veľký. Boh ťa sem priviedol.   Prichádzaš ako na zavolanie. Dostala si našu výzvu na kontrolu, však?   Výborne, že si tu, potrebujem niečo od teba, Lojzinka zlatá.
    </tei:p>
    <tei:p>
     – Dušu si žiadaj, doktorko, celú ti dám, ak mám nejakú.
    </tei:p>
    <tei:p>
     – Máš, Lojzinka, máš, ale ja teraz potrebujem niečo iného. Len poď   dnu. Hneď si ťa prezriem. Neskoršie azda ti aj poviem, čo som od teba   potreboval. Lebo teraz ti to beriem, čo by si sama ani netušila. Áno,   vypožičiam si gonokokov od mojej zlatej Lojzky. Ona ich má večne a má   ich dosť. Nič sa jej nestane, keď od nej pár kúskov prevezmem.
    </tei:p>
    <tei:p>
     Šikovnou rukou, opatrne odklopil vieko misky a naniesol ta dnu na   povrch pôdy obsah platinovej ihly. Sotva dýchal, aby zo vzduchu ta   nenafúkal nejakú cudziu háveď bakteriálnu. Rozotrel látku na povrch   ascitagaru, aby sa dostala všade.
    </tei:p>
    <tei:p>
     Agar je žlto-barnavá, želatinovitá, priehľadná masa. Bývava dobrou   pôdou obyčajnejších baktérií, ktoré ju veľmi radi žerú a radi sa na   nej rozmnožujú. Gonokoku však agar nestačí. Žiada si aj niečo z   ľudského tela a býva to obyčajne sérum krvi, alebo ascites. Ascites   je tekutina, vypustená z brucha ľudí, trpiacich vodnatieľkou. Keď   bakteriolog uvidí chorého na vnútornom oddelení s takýmto, často   ozrutným bruchom vodnatým, radostne uteká k lekárovi patričného   oddelenia a prosí ho: – Len pre Boha, až to brušiško nabodneš,   nevypúšťaj tú vodu len tak a nevylej ju. Vypusť ju sterilné a zachyť   v sterilnej nádobe pre mňa. Je ona znamenitou pôdou pre moje   baktérie. Nad chloroformom mi vydrží i pár rokov. Môžem si uschovať   do rezervy. – Bakteriologovia sú na ascites ako diví.
    </tei:p>
    <tei:p>
     Takto si naočkoval Zurian Lojzkine parazity na pôdu, rozlúčil sa s   ňou a bežal nazpäť o zlomkrky do laboratória. – Tak už to aj mám!   Pôda je naštepená.
    </tei:p>
    <tei:p>
     Mareš prevzal misku a vložil ju do termostatu, skrinky elektrikou   kúrenej, so stálou teplotou ľudského tela, sedematridsať stupňov.   Bolo tam skriniek ešte viac, aj s teplotou vyššou, lebo niektoré   bacily, ako bacil detského, čierneho kašľa rastie len pri 46 stupňoch   Celsiových.
    </tei:p>
    <tei:p>
     Gonokok potrebuje teplotu ľudského tela. Pri vyššej teplote hynie,   pri nižšej len živorí, nemnoží sa a odumiera. Ale pri tejto teplote   sa zúrivé množí a tak z jedného osirelého gonokoka, zamazaného kamsi   na povrch pôdy, do rána s úžasným delením sa vyrastie miliardová,   okom viditeľná kolónia veľkosti špendlíkovej hlavičky. Je to biela,   opálove lesklá bodka, ostrých okrajov a je to čistá kultúra   gonokokov, zaručene čistá, veď povstala z jedného pôvodného gonokoka,   ktorý sa však za deň takto úžasne rozmnožil.
    </tei:p>
    <tei:p>
     Mareš napísal na misku dátum a značku a vložil ju do skrinky. –   Príď zajtra ráno o deviatej. Do tých čias ti spravím aj skúšku   farbením, či budú to naozaj gonokoci.
    </tei:p>
    <tei:p>
     Zurian bol celý deň rozčúlený. Bol by pribehol do laboratória i   desať ráz, aby sa presvedčil, či už dačo rastie, len sa bál, aby sa   nestal nápadným. A tak strávil v nervóznej roztržitosti celý deň.   Večer v jedálni mu niečo prišlo na um. Bude dobre pôdu pripraviť.
    </tei:p>
    <tei:p>
     – Michal, – riekol sluhovi. – Poproste v mojom mene sestru v   kuchyni, aby mi posielala viacej zeleniny a menej mäsa.
    </tei:p>
    <tei:p>
     Vzbudil všeobecný rozruch. – Čože, čože, azda sa nechcete stať   vegetariánom? – spytoval sa Dunčo.
    </tei:p>
    <tei:p>
     – Ale skoro.
    </tei:p>
    <tei:p>
     – Ba, nechajte ho, má iste gonoreu, – poznamenal Pufi, – uvidíte,   ani piva piť nebude.
    </tei:p>
    <tei:p>
     Zurian zbledol, mrmlal čosi o skazenom žalúdku a potrebnosti   diétnej stravy zeleninovej, ale nútený jeho úsmev a výhovorky už   nikoho nezaujímaly. Počúvali všetci Dunča, ktorý im vykladal svoje   najnovšie ľúbostné dobrodružstvo.
    </tei:p>
    <tei:p>
     Hej, lepšie to tak, pomyslel si Zurian, nech si len vtipkujú a   rehocú v mojej prítomnosti. Za pár dní naozaj budem potrebovať dietnú   stravu a takto si ju pripravím. Keby som bol z jedálne náhle vystal a   dal si posielať stravu do bytu, boli by bývali všetci zarazení a boli   by pátrali v kuchyni po príčine. Takto je im menej podozrivé.
    </tei:p>
    <tei:p>
     V noci málo spal, ráno sa cítil trochu vyčerpaným. Presne o   deviatej prihlásil sa u Mareša.
    </tei:p>
    <tei:p>
     – Tak, čo je?
    </tei:p>
    <tei:p>
     – Vyhral si, priateľu. Sú to oni. Pozri sa.
    </tei:p>
    <tei:p>
     Pridržal mu misku oproti svetlu. Žltkavý povrch ascitagaru, včera   ešte čistý a priehľadný, bol plný rozsypanými, bielymi, kruhovitými   kolónkami.
    </tei:p>
    <tei:p>
     – Krásne sú, čo?
    </tei:p>
    <tei:p>
     – Báječné.
    </tei:p>
    <tei:p>
     – A teraz pozri sa sem do mikroskopu. Máš tu obraz troch kolónií.   Ideálne čistá kultúra. Ha?
    </tei:p>
    <tei:p>
     Zurian pozrel sa do mikroskopu. Ohromné množstvo červených,   Gramovým farbením odfarbených diplokokov. Dvojbodky typického tvaru   kávového zrnka.
    </tei:p>
    <tei:p>
     Hej, sú to oni.
    </tei:p>
    <tei:p>
     – Mareško môj zlatý, dajže mi tú misku.
    </tei:p>
    <tei:p>
     – Ba, ešte čo, načo by ti bola. Co si chcel, to som ti spravil.   Presvedčil si sa, že sú to oni, na vlastné oči. Ak chceš, aj ti to   dám čierno na bielom, tomu už azda tvoj pán primár uverí. Ale dať ti   pôdu s kolóniami, kto to kedy počul?
    </tei:p>
    <tei:p>
     – Nefrfli toľko a daj mi tie zvieratká. Naučím ťa novej pesničke,   veľmi erotickej. Dobre?
    </tei:p>
    <tei:p>
     – No, dobre, tak si ich vezmi.
    </tei:p>
    <tei:p>
     – Ďakujem, ale ťa naučím až inokedy. Len mi nezabudni na tie pôdy   a bouillon, čo si mi sľúbil na pozajtre. Servus.
    </tei:p>
    <tei:p>
     Zurian s miskou v ruke bežal na oddelenie. Len rýchle, rýchle,   nech kolónie nezachladnú. Vrazil do malého laboratória. Nik tam   nebol. Zavrel dvere za sebou na kľúč. – Len rýchle, rýchle, kým sem   niekto nevrazí.
    </tei:p>
    <tei:p>
     S trasúcou sa rukou zapálil plyn. Vzal si platinovú ihlu v   sklenenej násadke a pridržal ju do plameňa. Platina sa rozžhavilá do   bielej žiary. Odtiahol ihlu s plameňa a chvíľku ju nechal chladnúť.   Chvejúcou sa rukou odklopil vieko misky. Druhou podoprel si prsty,   aby sa nechvely a namočil ihlu do jednej z okrúhlych, bielych   kolónií. Soškrabal si s pôdy celú kolóniu, opatrne vytiahol ihlu a   naštepil sa.
    </tei:p>
    <tei:p>
     Ťažko si oddýchol: – Experimentum perfectum est.
    </tei:p>
    <tei:p>
     Poruval som sa s parazitom. Pozval som si ho na zápas do vlastného   tela.
    </tei:p>
    <tei:p>
     Srdce mu vyplnil pocit pýchy a nadšenia.
    </tei:p>
    <tei:p>
     Môj život má smysel. Nebudem žiť nadarmo. Budem bojovať so   zbojníckymi atomami Boha zoci-voči. Bude to boj víťazný.
    </tei:p>
    <tei:p>
     Potisnem do predu osud ľudstva aspoň o jeden krôčik. Neodídem   ztadialto, nevychladnem nesmyselne, ako malá nepatrná iskierka   lokomotívy, cválajúcej do čiernej noci, nad chladnou oráčinou. Ale   budem, sťa žiarivý meteor, čo iskriacou dráhou svojou osvieti ľuďom   cesty nevídané, cesty krajšieho a lepšieho života na zemi.
    </tei:p>
    <tei:p>
     Jeho pohľad padol na misku s kolónkami.
    </tei:p>
    <tei:p>
     A čo tu s tými?
    </tei:p>
    <tei:p>
     Vzal si Z police fľašu s kyslinou dusičnou.
    </tei:p>
    <tei:p>
     Vytiahol sklenú zátku a nalial dymiacej, žravej kysliny do   misky.
    </tei:p>
    <tei:p>
     – Miliardy útočných, divých zbojníkov, zhyňte!
    </tei:p>
    <tei:p>
     Kyslina v momente spálila kolónie.
    </tei:p>
    <tei:p>
     – Takto chcem zničiť i vás, čo parazitujete v korune tvorstva.
    </tei:p>
    <tei:p>
     Bedári, zbojníci, boj sa začína.
    </tei:p>
   </tei:div>
   <tei:div type="chapter">
    <tei:head>
     CHORÝ LEKÁR
    </tei:head>
    <tei:p>
     Nasledujúce dni minuly sa v neustálom napätí. Zurian očakával prvé   príznaky choroby. Na stole mal prichystanú hromadu hárkov papieru.   Chcel viesť o príznakoch choroby presný denník. Chcel opísať každý   zjav, pocit podrobne, svojráznym štýlom, ktorý by ho ešte i za desať   rokov žive pripamätoval na prestatú chorobu a na jej intímne, miznúce   úkazy, lekármi málo, alebo nepresné všimnuté.
    </tei:p>
    <tei:p>
     Vedel, že prvé príznaky choroby sú veľmi dôležité. Keď si ich   pacient včasné rozpozná a pobeží o pomoc v takomto včasnom štádiu,   skoro vždy sa podarí chorobu utlačiť v koreňoch. Radikálnym spôsobom   urobiť koniec pliage za osem, desať dní, čo by ináče trvala týždne a   mesiace.
    </tei:p>
    <tei:p>
     Obyčajne prihlási sa prvý príznak na tretí deň ráno po infekcii.   Zurian rozčúlene sa skúšal, ale nevidel na sebe ani najmenšej   odchýlky.
    </tei:p>
    <tei:p>
     A takto sa presvedčoval každý deň i desať ráz, ale darmo. Na   siedmy deň sa stal už ozaj nervóznym. Už-už rezignoval, keď na druhý   deň, čiže na ôsmy deň ráno zbadal prvý príznak. Bolesti necítil, prvé   stopy hnisania sa však nepopierateľné dostavily.
    </tei:p>
    <tei:p>
     Skoro vykríkol od radosti. Chvalabohu, konečne!
    </tei:p>
    <tei:p>
     Urobil si preparát. Pečlive ho ofarbil a vložil pod mikroskop.   Pohľad mu udrel do nervov a rozbúšilo sa mu srdce. Od nárazu krvi sa   mu v očiach zatmelo, že minútu nič nevidel. Potom sa mu však   vyjasnilo a v extáze hltal známu, tisíc ráz videnú panorámu. Hej,   typický obraz začínajúcej gonorey. Bojovné bunky hnisavé, vyplňujúce   celé zorné pole mikroskopu. Veľké, veľajadernaté leukocyty, strážnici   tela, ktoré sú všade tam, kde je neporiadok, kde sa votrelo niečo   cudzieho. Hej, zbojníci atómy už si ich vyprovokovaly. Ale kdeže sú   oni sami. Chcem vidieť gonokoka. Prehľadal celý preparát, ale   gonokoka nenašiel.
    </tei:p>
    <tei:p>
     Nenašiel ani na druhý deň, ani v nasledujúce dni. Obraz bol stále   jednaký. Vždy a vždy len bojovné bunky hnisavé, ale bez nepriateľov.   Nebol to obraz s bunkami plnými parazitov, ktorých pohltily a ktorých   vynášajú.
    </tei:p>
    <tei:p>
     Na štrnásty deň sa stal Zurian vážne netrpelivým. Po parazitoch   ani stopy, obraz, ako na začiatku, príznaky tie samé, bolesti nijaké,   hnisanie mierne.
    </tei:p>
    <tei:p>
     Nemal čo zapísať do svojho denníka. – Prepásol som si   najdôležitejšie chvíle tejto choroby. Očakával som prudké príznaky,   kruté rezavé, pálčivé bolesti, obrovské odmešovanie hnisu, celé telo   žijúce v znamení choroby, typický obraz mikroskopu, ohromné množstvo   parazitov, stále a stále pribúdajúce príznaky a zatiaľ nič. Miesto   obvyklého priebehu biedna limonáda, začiatok vleklý, netypický. –   Zurian vedel, že takéto pomalé, ubiedené počiatky tejto choroby   mávajú obyčajný veľmi zdĺhavý a tvrdošijný priebeh. Hoja sa veľmi   ťažko a rady prechádzajú do chronického štádia.
    </tei:p>
    <tei:p>
     Ťažko utláčal v sebe pocit sklamania. Nie, ten boj nie je taký,   akým som si ho predstavoval.
    </tei:p>
    <tei:p>
     Od pätnásteho dňa začali sa objavovať gonokoci. Po jednom,   roztratene a nie v telách hnisavých buniek, ale mimo nich. Pri   pohľade na nich Zurian necítil nijaké vzrušenie. Skorej nechuť a   ľútosť nad stratenými príznakmi začiatku.
    </tei:p>
    <tei:p>
     Tento neočakávaný, netypický začiatok ho poplietol. – Nie biednu   mordovačku som chcel ja s chronickou, urputnou a ordinárnou pliagou,   ale svieži boj s najobvyklejšou formou tejto choroby, prudko a hladko   prebiehajúcou.
    </tei:p>
    <tei:p>
     S miešanými pocitmi díval sa do mikroskopu. Chvíľami bol úplne   znechutený. Tak, čo teraz? Z tejto formy i z jej liečenia čo si   odnesiem? Aké poučenie? Pozornosť svoju aby som si teraz sústredil   jedine a hlavne na to, ako sa tej mizérie zbaviť.
    </tei:p>
    <tei:p>
     Potom sa zasa oduševňoval. – A, veď dobre takto. Veď ani nie   vlastne chorobu samotnú som potreboval, veď tej som videl i uvidím   dosť, ale jej psychologiu. Ten duševný stav, ktorý ona vo mne zrodí,   pobádajúc ma viacej a originálnejšie rozmýšľať. Potreboval som srásť   s ňou, čo najintímnejšie a veď tu to mám. Nič to, že sa sľubuje byť   chronickou. Aspoň budem mať viacej času na rozmýšľanie. Musím sa už   začať liečiť.
    </tei:p>
    <tei:p>
     Ešte v ten deň začal liečenie. Bol to dvadsiaty deň choroby. Za   týždeň gonokoci z obrazu mikroskopického vymizli. Ostaly len bojovné   leukocyty. Tie však zostaly a nechcely zmiznúť. A kým je veľa   leukocytov, zatiaľ sú gonokoci, lenže málo a ukrytí.
    </tei:p>
    <tei:p>
     V štvrtom týždni choroby Zuriana začala trápiť myšlienka. – Hľa,   čas, kedy sa gonorea najradšej komplikuje. Tretí – štvrtý týždeň. Cez   deň sa nesčíselne ráz zastavil a skúmal, či necíti niečo   mimoriadneho. Na každý maličký nepríjemný pocit, alebo aj bez toho   vyrážal mu na čele studený pot: hľa, teraz mi začína prechádzať táto   urputná pliaga do zadných partií. Ešte to by mi chybelo.
    </tei:p>
    <tei:p>
     Tento strach mu dušu úplne ovládal. O nejakom rozjímaní,   vynaliezavosti ani reči. Zúfale sa hrabal medzi prostriedkami, o   ktorých myslel, že sa hodia na liečenie vlastných ťažkostí. A tých   bolo veľa a Zurian sa krútil medzi nimi, ako zmätená ovca.
    </tei:p>
    <tei:p>
     A pritom bol úplne sám. Sám bez pomoci, bez jediného pevného bodu   opory, zanechaný úplne na vlastnú rozháranosť.
    </tei:p>
    <tei:p>
     Mali už na oddelení pacientov lekárov. O nich tvrdil vždy Jašo, že   sú to úbožiaci a liečenie lekárskej gonorey je najťažšou vecou. Lekár   si ju sám nikdy nevylieči, lebo stratí hlavu, nevie sa dívať na   vlastnú chorobu pokojným zrakom. Stále dúfa a stále rezignuje, stále   sa chytá niečoho nového, aby ea potom vrátil k veci opustenej. Stále   sa klame. Nahovorí si do mikroskopu veci, ktorých tam vôbec niet. Nad   ružovým zrniečkom lecythinového telieska, nevinnej vecičky, je   schopný celý deň presedávať v zúfalstve i v nádeji, či je to gonokok,   či nie? Podobá sa mu, aj nie, je ružové, kým gonokok býva temne   purpurový, je to bodka, či azda pre Boha dvojbodka? Je to tvaru   kávového zrnka? Nie, veď je rozhodne jedna polovica hranatá a väčšia,   než druhá. A takto je vstave rozumkovať nad vlastným preparátom celý   deň, kým pri pacientovi na prvý pohľad a určite ihneď rozozná, že je   to nie gonokok, ale nevinné zrniečko.
    </tei:p>
    <tei:p>
     Urobí za deň i päť preparátov, kým pri pacientovi stačí mu jeden   na týždeň. Moč si skúša desať ráz. Nahovorí si, že je kalný, že i   druhá sklenka je kalná: istý znak, že choroba prechádza do zadu.   Bože, už i cíti, ako ho štípe, páli a reže!
    </tei:p>
    <tei:p>
     – Sú to úbožiaci, – vravieval o nich Jašo, – lekár sa nemá nikdy   sám liečiť.
    </tei:p>
    <tei:p>
     Zurian si spomínal, ako to robil s nimi Jašo:
    </tei:p>
    <tei:p>
     – Dobre, pán kolega, – vravieval im, – prijmem vás do liečenia,   ale len pod jednou podmienkou. Keď sa mi na milosť a nemilosť úplne   oddáte. Viete, počuli ste, že na našom oddelení gonoreu vyliečime,   nemusíte tedy mať obavy a pochybnosti. Nedovolím vám však, aby ste sa   o svoju chorobu zaujímali, a aby ste sami robili kroky na vyliečenie.   Nesmiete sa ma na nič spýtať, neukážem vám nič, nepoviem vám, čo je s   vami, ako stojíte, len až na konci, až budete zdravý. Musíte tu tak   žiť, ako úplný laik, ako keby ste o medicíne nemali ani poňatia. Toto   je mojou podmienkou.
    </tei:p>
    <tei:p>
     A Jašo pri tejto prehnanosti mal nepopierateľné i veľa pravdy.   Priviedla ho k tejto metóde skúsenosť. Zurian sám bol svedkom neraz,   ako vie lekára lekár utrápiť.
    </tei:p>
    <tei:p>
     – Pán kolega, pri tomto nedávnom náleze ste zistili v preparáte   zasa gonokokov. Je to možné? Nemýlili ste sa? Mne sa zdá, že vôbec   nie sú tvaru typického. A ako ste ich sfarbili? Gramovou metódou?   Prepáčte, to je nie vždy spoľahlivé. Gramnegativita gonokoka je   nevyriešenou otázkou. Nedávno som čítal, že môžu byť aj   grampozitívni. Čítali ste tiež o tom? Nie? Ako je to možné. A prosím   vás, nebolo by lepšie, keby som vystrekoval nie tri razy, ale päť,   alebo šesť ráz denne. Čítal som to nedávno v novej, veľmi dobrej   učebnici venerologie. A radia tam aj to, aby som si liek vždy ohrial   a teplý užíval. U vás to nerobia, ako je to možné. Ci azda neviete o   tom?
    </tei:p>
    <tei:p>
     Takýto nešťastník stále skúma a číta. Preštuduje si kopu kníh a   časopisov. Všade nájde si niečo znamenitého, o čom súdi, že by mu   veľmi osožilo a nechápe, prečo mu to nepredpisujú. Každý deň sa mu   zdá večnosťou. Nechápe, prečo nie je ešte zdravý, iste ho neliečia   dosť svedomité, začína neveriť, potajomky i verejne skúša svojho   lekára, kritizuje každý jeho krok, vytýka mu ľahostajnosť, nevedomosť   a nenávidí ho.
    </tei:p>
    <tei:p>
     Niet divu, že Jašo kládol za hlavnú podmienku liečenia svojim   pacientom lekárom úplnú ľahostajnosť k liečebným zákrokom.
    </tei:p>
    <tei:p>
     Zurian spomínal si na tieto prípady s rastúcou hrúzou. Hej, toto   je osud chorého lekára. Zbadal to na sebe. Videl, ako sa stáva so dňa   na deň netrpelivejším. Každý deň mu objasňoval väčšmi a väčšmi   nesmyselnosť a ľahkomyseľnú nepripravenosť jeho počínania. Takto   hlúpo skočiť do niečoho! Takto sa vytrhnúť zo svetového poriadku,   ktorý i tak, v pomeroch normálnych, bol plný zápasu a zášti a vrhnúť   sa do takejto pliagy, ktorá mu život urobí priamo nemožným a ktorá mu   vypálila celkom krivo, neočakávane hlúpo a trápne.
    </tei:p>
    <tei:p>
     V nemocnici mal ťažký život. Dopoludňajšie vizity, ktoré predtým   mal tak rád, lebo prinášaly vždy niečo nového a poučného, teraz sa mu   zdaly neznesiteľne dlhé a trápne. Musel pri nich stáť, chodiť od   postele k posteli, zohýnať sa, lietať sem a tam. Robil to, ako len   mohol, pomaly, aby sa len podľa možnosti šetril. Pritom však mal   stále hroznú myšlienku: – Takto sa tu zničím, leziem po schodoch,   stojím nekonečné hodiny, kým by som mal ležať, alebo aspoň sedieť a   pohybovať sa čím menej. Som v najnebezpečnejšom čase celej choroby,   môžem očakávať každý deň hrozné príznaky prechodu choroby do zadných   častí uretry a, hľa, nemám možnosti sa čo len trošku šetriť.
    </tei:p>
    <tei:p>
     Začal zanedbávať oddelenie. Odpoludnia ležal doma na diváni a   prácu sbúchal, ako rýchlo len mohol.
    </tei:p>
    <tei:p>
     Takto sa stalo neraz, že zabudol to i ono. Primár mal jastrabie   oko. Tomu nič neuniklo. – Tu nemáte vyšetrený moč, prečo?
    </tei:p>
    <tei:p>
     Zurian sa zapýril. To sa mu nikdy nestávalo.
    </tei:p>
    <tei:p>
     – Aký bol nález z náteru krvi pri tejto chorej?
    </tei:p>
    <tei:p>
     – Náter práve vyšetrujem, prosím, odpoludnia bude hotový. Zdá sa   byť zaujímavým, preto ho robím pomalšie a so zvýšeným záujmom. –   Zurian luhal, lebo náter vôbec nespravil a s hrúzou a preklínaním   myslel na hromadu hodín, ktoré ho táto práca bude stáť. Inokedy to   robil s pasiou, teraz to nenávidel.
    </tei:p>
    <tei:p>
     Až vydýchol od radosti, keď sa mu prihlásil na ženské oddelenie   pomocník. Bol to bledý, tenký, plavovlasý mládenec, Nemec, ktorý   sotva vedel česky. Medik v šiestom semestri, typ snaživého, tichého,   nenáročného pracovníka, ktorý sa tak vkráda na oddelenie, ako zápach   z latrín. Len sa ticho a skromnučko usmieva, poklonkuje sa, starším   kabát podáva. Berie na seba tie najotravnejšie práce, ktorých sa   každý bojí. Mechanické roboty, ako sčítanie krviniek, centrifugovanie   a prezeranie usadzeniny moča, elektrizovanie, tu i tam nejaká tá   injekcia, ktorú mu pán sekundár rád prepustí, lebo má dôležitejšej   práce práve dosť. Vše pribehne k staršiemu a úctyhodným hlasom ho   prosí, aby sa podíval do mikroskopu, nevie iste, čo to je, čo má tam   práve v zornom poli. Keď sa mu to vysvetlí, je hrozne povďačný,   nestačí sa červenať a ďakovať v rozpakoch. A takto sverujú na neho   vždy viac a viac práce, už i väčšej a dôležitejšej. Už ho pripustia k   slovu i pred pánom primárom, ktorý dosiaľ vôbec nebral na vedomie   jeho existenciu na oddelení. Minú sa týždne i mesiace, mládenček sa   zapracuje. S húževnatým záujmom si odkuká, zaznačí všetko, niet veci,   v ktorej by sa on nevyznal. Získa si uznanie pred vyššími, ktorým   líže päty s neochvejnou energiou a odpor pred mladšími, ktorých   ignoruje a utláča. Takto sa zrodí na oddelení typ doktora Pufiho.   Takto začína svoju kariéru každý štréber. A sú to takí štrébri, ktorí   druhému nedajú žiť, každému bránia v postupe. V nich už ani stopy po   gavalierstve starších, ktorí ochotne ukazovali, prácu prepúšťali.   Primárovi ruku bozkávajúci, s mocnejšími kolegami lojálne vtipkujúci,   slabších nemilosrdne dláviaci intrigáni.
    </tei:p>
    <tei:p>
     Zurian videl mladému kulimu do duše. Za poníženým úsmevom videl už   cynický úškľabok budúceho Pufiho, za neúnavnou kulickou pilnosťou   jeho strašnú energiu a za mäkkým, tenučkým hláskom sykot   nemilosrdného, potmehúdskeho udavača, ale nestaral sa o to. Inokedy   odpor k tomuto typu bol by ho priviedol k tomu, aby chlapíka   odmrštil, či aspoň dal mu pár nezapomenuteľných lekcií o charaktere a   ľudskej solidárnosti, teraz však nemal chuti zaoberať sa bližšie s   dušou tohoto snaživca.
    </tei:p>
    <tei:p>
     Zaučoval ho do povinností, bol nekonečne štedrý, poukazoval mu   všetko, ani vlastnému bratovi nebol by robil dôkladnejšie, no robil   to v úfnosti, že mu bude vŕtaným pomocníkom.
    </tei:p>
    <tei:p>
     A mladý Weigert bol naozaj pilný a svedomitý. Zastal ho presne   všade, osvojil si v krátkom čase všetky vtipy a chmaty celého   ženského oddelenia. Toto nezostalo skryté ani zraku Jašovmu, ani   primárovi. Na drobné mechanické práce nikdy sa nespytovali už   Zuriana, ale medika. Zurian po čase zbadal, že sa stáva na oddelení   veličinou akosi druhotriednou. Na Jašovi bolo priamo vidieť, že má   medika rád a kde len môže, vynáša ho pred primárom. Len slepý nevidel   plán Jašov: nasbierať si čím viacej materiálu proti Zurianovi,   poukázať na jeho ochablú energiu a, že všetko koná vlastne medik.   Jašo nikdy nemal rád medikov. Nesveroval na nich skoro nič, radšej   pracoval sám do úmoru, ale tento mladý, pilný chlapec prišiel mu   veľmi dobre a Zurian videl už jasne svoju budúcnosť.
    </tei:p>
    <tei:p>
     Hej, pretrhlo sa posledné pojítko s oddelením. Nie je už presný,   ba ani nie nenahraditeľný. Vedel už, čo sa z toho vyvinie a   naplňovalo ho to trpkosťou a zlými predtuchami.
    </tei:p>
    <tei:p>
     Čo vlastne robiť? Poprosiť Weigerta, aby nebol taký pilný a aby   nechcel urobiť kariéru cez jeho mŕtvolu? Nesmysel.
    </tei:p>
    <tei:p>
     Situácia sa stávala na oddelení so dňa na deň neznesiteľnou.   Zurian bol už naozaj piatym kolom na voze. Katastrofa sa neodvratne   blížila.
    </tei:p>
    <tei:p>
     Na oddelení posmech a trpkosť. Doma žiaľ a bezradné, zúfalé   tápanie vo tme, bez pomoci, v tisícich pochybnostiach. Mučivá   neistota. Čo bude, kde je tu správne merítko, kto posúdi, kde som s   tou chorobou? Je už komplikovaná, či len bude?
    </tei:p>
    <tei:p>
     Tato otázka ho morila najviac, lebo vedel, ak sa raz choroba   komplikuje, neobíde sa už bez cudzej pomoci.
    </tei:p>
    <tei:p>
     Komplikácia gonorey je vážna vec. Znamená toľko, že zapálenie   prednej rúry močovej prekročí hrádzu, ktorú mu stavia v cestu   vonkajší svierač svalový, ktorý takto rozdeľuje rúru prakticky na   prednú a zadnú. Zadná rúra je kratučká, len pár centimetrov pred   močovým mechúrom a obomyká ju žľaza, prostata, so semennými vačkami.   Tieto orgány, mechúr, prostata a semenné mechúrky bývajú pri prechode   choróby cez hrádzu, do zadu, spoluzachvátené, gonokokmi napadnuté a   zapálené. Je to skoro vždy ťažký, horúčkovitý stav, spôsobujúci neraz   kruté bolesti. Žľaza prostata, táto tenulinkými chodbičkami   poprepletaná huba, býva potom bránou pre gonokoka, ktorou sa môže   dostať do krvi, do klbov, na srdečné chlopne, do celého tela a   spôsobovať zmrzačenie človeka, alebo i generálnu otravu krvi.
    </tei:p>
    <tei:p>
     Prechod choroby do zadnej rúry je vždy komisná, krutá vec, ktorá i   pri svojom najpriaznivejšom priebehu má za následok značné, často až   pár mesiacov dosahujúce predĺženie choroby. Znamená to trápnu,   bolestivú, zdĺhavú liečbu, stále nebezpečenstvo ďalších, ťažkých   následkov. Túto formu potom sám liečiť nik nemôže. Musí sa sveriť   rozhodne na liečenie v nemocnici, alebo na svedomitého a ozajstného   odborníka.
    </tei:p>
    <tei:p>
     Pre Zuriana možnosť komplikácie mala osudný význam. Musel by sa   vzdať nádeje, že sa sám vylieči, musel by svoju chorobu prezradiť a   vydať sa na pospas všetkým udalostiam, ktoré by tento krok mal za   sebou.
    </tei:p>
    <tei:p>
     Odtiaľ pochádzala jeho mučivá neistota a obava, ktorú zväčšovala   ešte okolnosť, že gonorea môže sa rozšíriť do zadu i bez týchto   alarmujúcich príznakov, potmehúdsky a nespozorovateľne.
    </tei:p>
    <tei:p>
     – Možno, že ju už i tam mám, – pomyslel si Zurian, – liečim si   prednú rúru nazdarboh, márne, beznádejne, lebo zo zadu z prostaty sa   mi stále znova a znova infikuje. Krútim sa v prekliatom kruhu, trápim   sa nesmyselnou, bezciteľnou robotou. Ale ktože na povie, či mám už   chorobu rozšírenú dozadu, či nie? Zurian pamätal sa na prípad   mladého, štrnásťročného chlapca z vnútorného oddelenia. Priviezli ho   tam v ohromnej horúčke nad štyridsať stupňov, v bezvedomí, s   opuchnutými, zhnisalými klbmi a s ťažkými príznakmi srdečnej vady. Od   primára začnúc až po najmladšieho adepta Aeskulapovho umenia shodli   sa všetci na tom, že je to veru typický, ťažký, všeobecný kĺbový   reumatizmus. Iba za tri dni, po smrti chlapcovej, zistil Mareš   pitvou, že to bola veru generálna gonorea, ktorá sa dostala do krvi z   prostaty. Tá bola presiaknutá hnisavými ložiskami. – Veľmi zle   pochodil ten chlapec, – vravel Mareš, ktorý neraz udieral takto   pitvou štambíliu najvyššieho rozhodnutia choroby na mylné alebo   kolísavé diagnózy oddelení, – so svojimi necelými štrnástimi rokmi   mal už radšej mať kĺbový reumatizmus, než kvapavku. Nebol by azda   umrel, ani vás, páni internisti, nebol by takto vyviedol z duševnej   rovnováhy a učenosti. No, nič si z toho nerobte.
    </tei:p>
    <tei:p>
     Zurian bol z tejto spomienky náramne nervózny.
    </tei:p>
    <tei:p>
     Kam sa obrátiť? Vo svojom zúfalstve vybral sa do mesta a pochodil   za týždeň asi dvanástich odborníkov-venerologov. Šiesti ho uisťovali,   prisahali mu, že je zdravý a je hlupák, že liečbu hneď nezarazí. Čože   na tom, že má toľko hnisavých buniek? Hlúposť! Hlavné je, že už pár   týždňov nemá gonokokov. Zahriakli ho, keď im Zurian pripomínal   možnosť recidívy, vrátenia sa choroby po prerušenej liečbe.
    </tei:p>
    <tei:p>
     Traja krútili hlavou a radili opatrnosť, ale rozhodne liečbu   zastaviť a počkať, či sa choroba vráti. Ze je to riziko, že by mohol   potom všetko začať znova? Nuž, pravda, pravda, ale čo robiť. Takto je   ťažko súdiť.
    </tei:p>
    <tei:p>
     Dvaja mu radili radikálne provokačné prostriedky a posledný,   zákrok do zadnej rúry, lebo či už je tam choroba dosiaľ, či nie,   aspoň to nebude prácou polovičatou. Ani jeden ho nevyšetril dôkladne,   ako sa patrí.
    </tei:p>
    <tei:p>
     Pri vyšetrení týchto ľudí tisíc ráz dostal chuť hodiť im do tvári,   ktorá sálala dôstojnosťou a vážnosťou veľkňaza-šamana kanibalov,   ktorý lieči kúzlami:
    </tei:p>
    <tei:p>
     – Ste hlupáci, šarlatáni. Nemáte o povahe tejto choroby ani   poňatia. Neviete si sobrať preparát. Robíte to špinavo, sfackujete   naj primitívnejšie pravidlá bakteriologie. Vy druhí, čo farbíte   všetko metylenovou modrou, neviete, že je toto len povrchné,   orientačné farbenie a pri zastaralej gonorei, kde je málo gonokokov,   nevystačí. Vy tretí si myslíte, že Gramovou metódou môžete farbiť i   pol hodiny, necháte farbivo v mene Božom stáť na preparáte a robíte   potom k tomuto svinstvu, čo takto dostanete, úžasne učenú tvár. Vy   štvrtí neviete na prostatu ani poriadne siahnuť a potom sa divíte, že   nijakého odmešku nedostanete. Vy piati nehanbíte sa mi povedať, že   čerstvá, predná gonorea sa najlepšie lieči kovovými sondami. Obesiť   vás za tú hriešnu nevedomosť. Vy šiesti si myslíte, že to len tak ide   pri nedoliečenej gonorei vystrekovanie len tak kedykoľvek prerušovať   a liečenie hocikedy na viacej dní vynechávať. A potom vám nejde do   hlavy, že je pacient večne pozitívny.
    </tei:p>
    <tei:p>
     A tak ďalej do nekonečnosti.
    </tei:p>
    <tei:p>
     Najsmutnejšie bolo to, že všetky tieto náhľady Zurianove   nepochádzaly z jeho hypochondrie. Nie, videl jasne, čo robia títo   „odborníci” a v mysli svojej jednoducho srovnával ich „výkony” so   zákrokmi oddelenia primára Ditricha.
    </tei:p>
    <tei:p>
     Nemohol neodsúdiť šarlatána, ktorý sa chvastal, že bez   bielkovinných a vakcínových injekcií, niekoľkými málo masážmi   bezpečne lieči staré, rozožrané, stvrdlé prostaty.
    </tei:p>
    <tei:p>
     Nie, ich fušerská povrchnosť neznala hraníc, ani jeden sa   nepriblížil k ideálu liečebných metód oddelenia. Boh to skeptici,   odchovanci kliník, kde niet času paprať sa s takými zdĺhavými   pliagami, aká je gonorea. Boli to odborníci, tešiaci sa v celom meste   výbornej povesti, ktorí však nikdy nijakú gonoreu statočne   nevyliečili. Zurian proste nechápal, ako je to možné, neveril   vlastnému zraku. Chcel si nasugerovať, že sa sám mýli, že ten a ten   špecialista má pravdu a robí to dobre, ale nešlo to. Tí ľudia skopali   venerologiu tak nemilosrdne, že nebolo možné nežasnúť nad nimi.
    </tei:p>
    <tei:p>
     A Zurian zúfale zbadal, že mu v meste nik nemôže pomôcť, lebo tí   ľudia gonoreu liečiť nevedia. U tých sa vylieči len tá prvá akutná   gonorea, ktorá sa hojí skoro sama od seba i pri tých najbiednejších   spôsoboch liečebných.
    </tei:p>
    <tei:p>
     Zurian strpnul pri týchto nesmysloch. Pri ich nekonečnej   nevedomosti a povrchnosti. Pri väčšine zbadal, že ho ani neradi   vidia, lebo nedúfajú v honorár. Boh to skeptikovia, odchovanci   kliník, kde sa gonorea lieči, ale sa nevylieči, ak len Pán Boh zázrak   neurobí. Polovičatí povrchní ignoranti, zakysnutí do vlastných   neúspechov liečebných a majúci iba tú snahu, pacienta poriadne   podojiť, kým ich nesmyselné manipulácie nezunuje a neutečie.
    </tei:p>
    <tei:p>
     Jediní, ktorí by mu mohli pomôcť, boli primár Ditrich a Jašo. Však   čo by to znamenalo, obrátiť sa na nich o pomoc. V tajnosti by to   neudržali. Primár preto, lebo by okolnosti podceňoval a nemal by chuť   robiť s povesťou Zurianovou veľké okolky, a Jašo? Škoda spomínať!
    </tei:p>
    <tei:p>
     Hú, to by bolo niečo pre letenskú nemocnicu! Pre zbožné sestry,   pre bezočivé slúžky, pre jedálnu doktorov, pre riaditeľa a pre   Starého pána. A kdeže ďalej, ďalej. Zajtra by sa na tom rozčulovalo   celé ministerstvo zdravotníctva. Nikdy nik by s neho nesmazal sprostú   povesť: – Hla, pán doktor, he-he-he… No, veď viete!?
    </tei:p>
    <tei:p>
     Zurianova obrazotvornosť videla okolo seba škľabiace sa, drzé   tváre bedárov, rehot škodoradosti: – Aha, pán röntgenový virtuóz,   násilník slečny dr. Vokurkovej. Vred nemocnice, veď sme my to vedeli!   Takého človeka tu trpieť. Takéto poškodzovanie povesti nemocnice. Kto   s nej smaže tú hanbu; doktor a takto! Kto vie, kde si to nabral, s   ktorou svojou pacientkou sa dal dohromady. Zurian sa otriasol   hrúzou.
    </tei:p>
    <tei:p>
     Kto by mu uveril pravdu? Jemu samému zdala sa celá vec takou   vzdialenou, takou nemožnou a nesmyselnou. Skoro počul svoj vlastný   hlas, ako chabo, koktavé, nepravdepodobne by začal vec vysvetľovať. Z   jeho hlasu by znela úbohá, hlúpa snaha gonorikov-hypochondrov:   zatajovať. Koľko sa nasmial on sám na ich hlúpych výhovorkách: –   Dostal som to na záchode. – Iste? To ste si zaviedli dievku? – znie   na to odpoveď. – Dostal som to vo sne. – Mali ste sami zaspať. –   Dostal som to, keď som proti vetru… – Hm, čudné vetry fúkajú u   vás.
    </tei:p>
    <tei:p>
     A teraz on, Zurian: – Prosím pekne, dostal som to tak, že som si   ho sám naštepil. Chcel som si totiž podľa príkladu veľkých…
    </tei:p>
    <tei:p>
     Videl v duchu unudený posunok primárov, ako kývne hlavou: – No   dobre, dobre, veď na tom nezalezi.
    </tei:p>
    <tei:p>
     Počul rehot Jašov: – He-he-he, ale pán kolega, toto je viac, než   fantastické. Nemyslíte? Ani to neni pekné od vás, že takto primitívne   idete na mňa. Myslíte, že som zblbnul? Prečo radšej nepoviete, že ste   si dakde zadali? Veď, čože je na tom?
    </tei:p>
    <tei:p>
     Nie, nie, radšej smrť, než túto scénu. Stať sa hanbou tohoto   ústavu, aby ho ešte i za tri generácie spomínali. Dosť už slávy   takéhoto rázu. Nie, nie, radšej čokoľvek.
    </tei:p>
    <tei:p>
     On sám v perspektíve týchto ľudí, sotva veril samému sebe. Svojmu   divnému pokusu. Svojej hlupáckej nadšenosti, tomuto nepripravenému,   prmitívnemu skoku do tmy.
    </tei:p>
    <tei:p>
     Tam, hľa, sú moje pokusy s Besredkovým antivírom. U Mareša som si   objednal výživné pôdy pre gonokokov a hromadu bouillonu pre   antivírus. Teraz mi tam hnije všetko. Pätnásť dní som musel čakať na   prvého gonokoka, pôdy mi zatiaľ dávno vyschly. Ani ten Mareš nebude   blázon spraviť mi nové, keď som ta k nemu ani nepozrel.
    </tei:p>
    <tei:p>
     Tam, hľa, pokusy, plány, nadšenosť.
    </tei:p>
    <tei:p>
     Čo vlastne chcel? – Fiat experimenrum…
    </tei:p>
    <tei:p>
     Hunter, Waller, veľké vznešené životy… Hej, takto chcel akosi aj   on.
    </tei:p>
    <tei:p>
     Lenže si nepomyslel, že to boli ľudia vážni a vážení, stáli na   vlastných nohách, žili a robili si, ako chceli, zahrávali si s   vlastnou kožou. Ich rozmar bol veľký a veľkolepé pochopený.
    </tei:p>
    <tei:p>
     A zatiaľ on tu, v tomto okolí, v týchto okolnostiach, medzi takými   ľuďmi!
    </tei:p>
    <tei:p>
     Boj so zbojníckymi atomami Boha? Divý, zimničný sen. Taký ďaleký,   tak málo uveriteľný.
    </tei:p>
    <tei:p>
     A nad Zurianovou hlavou mračná sa sťahovaly.
    </tei:p>
   </tei:div>
   <tei:div type="chapter">
    <tei:head>
     NA PSOM TRIDSIATKU
    </tei:head>
    <tei:p>
     – Nie, to tak ďalej nepôjde. Tu sa niečo musí robiť.
    </tei:p>
    <tei:p>
     Zurian na oddelení úplne dobačoval. Primár sa s ním už ani   neshováral, ani si ho nevšímal a Jašo sa škľabil so dňa na deň   potuteľnejšie. Po vizite nevoľky začul úryvok ich rozhovoru:
    </tei:p>
    <tei:p>
     – Hej, je zrejme neupotrebiteľný, ani ho to ne zaujíma. Ešte sa ho   formálne spýtam, čo je to s ním, ale zároveň napíšem hlásenie cestou   riadteľstva ministerstvu. Nech ho dajú, kam chcú, ja ho tu   nepotrebujem. Medik ho zastane celkom dobre.
    </tei:p>
    <tei:p>
     Jašo horlivé prisviedčal na slová primárove.
    </tei:p>
    <tei:p>
     Zurian sa oprel o múr. V hlave mu hučalo. Zdalo sa mu, že sa zem   pod ním otvára a on padá, padá do bezodnej hĺbky.
    </tei:p>
    <tei:p>
     Ako topiaci chytal sa myšlienky: – Nie, nie, to tak nejde, ešte   dnes musím niečo spraviť.
    </tei:p>
    <tei:p>
     Cítil, že je úplne opustený, nemal nikde ani operneho bodu, čo by   si aspoň myšlienky mohol usporiadať.
    </tei:p>
    <tei:p>
     Bolo pred vizitou, mala sa robiť ambulantná prehliadka a   dochádzajúci pacienti stáli pred dverami ambulatoria.
    </tei:p>
    <tei:p>
     Vošiel tiež. Primár vykladal. Poučoval medika. Tomu liezly oči z   jamôk, celý bledý človiečik sa zmenil v hlavou kývkajúci, oddane   hmkajúci, ponížený súhlas, hotový v každej chvíli umrieť pre primára.   Jeho vodnaté, belasé oči liezly po pacientovi a zasa po tvári   primárovej a celý človiečik zjavoval svätý úmysel vliezť primárovi   svojráznou cestou do srdca.
    </tei:p>
    <tei:p>
     Vošiel do miestnosti Václav Čamrda, obuvnícky pomocník. Vyfintený   „syčák” z Vršovíc.
    </tei:p>
    <tei:p>
     – Tak preto som prišiel, pán primár, aby ste sa na mňa ešte raz   podívali. Ležal som tu u vás s kvapavkou dva a pol mesiaca, teraz som   prišiel na kontrolu. Bol by som veľmi nerád, keby mi ešte niečo   bolo.
    </tei:p>
    <tei:p>
     – Hej, Čamrda ležal dole, – referoval Jašo, – liečený náramne   pečlive, odchádzal zhojený. Už som ho prezrel, je v poriadku. Už viac   ráz prísť nemusí, poučenie dostal.
    </tei:p>
    <tei:p>
     – No dobre, pán Čamrda, – potešoval ho primár, – ste zdravý, buďte   úplne spokojný. Len si dajte na seba pozor a buďte bez starosti.
    </tei:p>
    <tei:p>
     – Tak, len preto, lebo, ako vravím, nerád, strašne nerád by som sa   podrobil ešte ráz tomuto vášmu týraniu. Ozaj by som bol dopálený,   keby mi ešte stále niečo chybelo. Dva a pol mesiaca, to nie je   maličkosť, pravda, pán primár? Človek sa na ženskú ani podívať   nesmel. No, ale keď vravíte, že som zdravý, tak je tedy dobre. No   tak! Máúcta.
    </tei:p>
    <tei:p>
     Zurian sa díval na chlapíka. Hrubá, zvrhlá nedobrá tvár, bezočivé   spôsoby. – Zamiešať ťa do hnoja a vyniesť na pole, aby si aspoň toľko   úžitku spôsobil, – pomyslel si s krutou závisťou v srdci. – Takýto   špinavý šimpanz a takto dokonale ho vyliečiť. Jašo ho vykuríroval,   vrátil ho životu, tomu jeho životu: dievkam periférie, verejným   domom, pivu, hej, tomu jeho biednemu, bezcennému životu.
    </tei:p>
    <tei:p>
     A kto vráti mňa? Mňa, ktorý som sám toľkých navrátil, a teraz tu   stojím sám, chorý, opustený, bez pomoci?
    </tei:p>
    <tei:p>
     S vizitou prešli celé oddelenie, ženské i mužské. „Nóbl” i   „ordinárne” oddelenie. Dievky policiou privezené, čiašnice,   tanečnice, slúžky, robotníčky, mužskí, tuláci, frajerkári, šustri,   kelneri, obchodní cestujúci, zametači ulice, úradníci, študenti,   „pasáci”, udaní a detektívmi pochytaní prznitelia nedospelých   dievčat, a všetci, všetci tu ležia. Všetkých lieči primár a Jašo.   Starajú sa o nich, uzdravujú ich. Títo všetci budú zdraví, sú v   znamenitých rukách, a ja takto, takto…
    </tei:p>
    <tei:p>
     Zurianovi skoro slzy tiekly od bôľu nad vlastnou úbohosťou. Co   týmto, tejto šťastnej hávedi, tomuto smetisku záleží na tom, či sa   blamuje, alebo nie. Kto sa o tých stará, o tých vyvrheľov, a všetci   tí môžu byť bezstarostní, môžu veselo myslieť na svoje zdravie, na   ten najväčší poklad človeka.
    </tei:p>
    <tei:p>
     A ja, ich lekár, spolupracovník týchto dvoch svedomitých ľudí,   týchto jedinečných zjavov, ozdravovateľov komisných pliag, ja, hľa,   takto vyjdem na psí tridsiatok.
    </tei:p>
    <tei:p>
     Hyniem nevinne, vyjdem na zmar pre nič, za nič.
    </tei:p>
    <tei:p>
     Mne nie je dané šťastie, aby som svoj osud sveril na tieto   požehnané ruky, ktoré pre mňa nemajú len posunok nepochopenia.
    </tei:p>
    <tei:p>
     Liečia tu ľudí, ktorí si toho nevedia vážiť a ktorí toho ani   nepotrebujú, lebo v najkratšom čase nakazia sa znova.
    </tei:p>
    <tei:p>
     Tu, hľa. dievky, ako hrdo som pozeral na ne, ako som ich   okrikoval, zahanboval, žiadal na nich poriadok, bezohľadne a kruto.   Dnes už nemám, čo na nich zahanbovať. Som práve tam, kde ony. A v   očiach ľudí by som stál ešte oveľa nižšie, lebo väčšina týchto tvorov   oddáva sa svojmu remeslu z biedy a choroba je núdzovým prídavkom ich   úbohého života, kým ja, ich lekár…
    </tei:p>
    <tei:p>
     Nekričím už na vás, dievky moje, nie som už hrdý, Človeka   nešťastie naučí pokore. Nezavolám ťa už, Filomena, do malého   laboratória, aby som ti vynadal, odišla mi už chuť vyťahovať sa nad   vás.
    </tei:p>
    <tei:p>
     Vizita sa skončila.
    </tei:p>
    <tei:p>
     Primár a Jašo dávali pokyny medikovi, ako by tam Zurian vôbec   nebol.
    </tei:p>
    <tei:p>
     Zurian vyšiel zo siene so sklopenými očami. Hľadal záchrannú   myšlienku. Azda predsa len premôcť svoj strach a vyhľadať primára   Ditricha. Ísť k nemu súkromne, požiadať ho, ako muž, hľa, pane, to a   to sa mi stalo, pomôžte mi, nenechajte ma takto živoriť. Keď liečite   toľkých cudzích ľudí, po ktorých vám nič neni, poskytnite pomoc i   mne, svojmu doktorovi, s ktorým spolupracujete už toľko mesiacov a s   ktorým ste boh až do príchodu tejto pliagy spokojný.
    </tei:p>
    <tei:p>
     Áno, zájsť k nemu na byt v hodinách súkromného ordinovania a bez   hypochondrického škriekania povedať mu pravdu a žiadať ho o radu.   Iste by ho neodmietol a zároveň by poznal príčinu jeho neodôvodneného   ochabnutia.
    </tei:p>
    <tei:p>
     Lenže je to predsa len závažný krok. Iste by ho netrpel ďalej na   oddelení ani minútu. Musel by na ňom ostať ako pacient, alebo ležať   kdesi inde, ale pracovať by ho ďalej nenechal. A primár, tento priamy   muž, nesdieľal by jeho obavy o renomé, iste by spomenul všetko   Jašovi, a to by znamenalo pohromu. Hej, je to predsa len závažný krok   ísť k primárovi, znamenal by veľké zmeny, treba si to veľmi dobre   rozmyslieť.
    </tei:p>
    <tei:p>
     A či sa sobrať a prv, než by niekto niečo tušil, odísť domov. Bol   by proti blamáži azda zabezpečený, ale čo si počne doma? Kde, u koho   môže úfať toľko pravého, odborného ošetrenia, ako u týchto dvoch   ľudí?
    </tei:p>
    <tei:p>
     A potom azda to konečne ani nebude tak zle. Trápi ho síce tisíc   pochybností, ale možno sa tá vec ešte nerozšírila do zadnej rúry a v   prednej časom a trpelive sa mu predsa podarí samému vyhojiť bez   cudzej pomoci.
    </tei:p>
    <tei:p>
     Lepšie bude ešte počkať, lenže ako si upraviť pomery na oddelení,   ktoré mu hrozia každý deň výbuchom?
    </tei:p>
    <tei:p>
     V tisícich mučivých obavách Zurianovi stávala sa vždy jasnejšou   myšlienka: nemožno to takto vydržať, treba sa niekomu sveriť a hľadať   si oporu. Hľadať si akýsi mravný podklad aj pre ten prípad, keby ho   chytily niektorý deň hrozivé príznaky komplikácie a potom tá osoba by   mohla byť aj akýmsi prostredkovateľom v urovnaní jeho pomeru s Jašom   a primárom.
    </tei:p>
    <tei:p>
     Pri obede v lekárskej jedálni sedel naproti Sansculottovi. Tento   zdravý, veselý chlapík bol stále strediskom zábavy ostatných, lebo   jedol ako prasa u válova. A márne s ním vtipkovali, strúhali o ňom   posmešné porekadlá, chlípal, fŕkal, mľaskal, fuňal ďalej. Koštiaľ   chytil do ruky a chrumkal si ho so všetkých strán. Špik vycucával a   vyfukoval tak hlasne a bezohľadne, že ostatní sa chytali za   bruchá.
    </tei:p>
    <tei:p>
     – Mali by ste sa produkovať v cirkuse, – vravievali mu, on však   odpovedal na otázky širokým úškľabkom a žral ďalej.
    </tei:p>
    <tei:p>
     Vtedy pri obede Sansculotte sa zadíval na Zuriana.
    </tei:p>
    <tei:p>
     – Taký si bledý, Karol; aj si náramne schudol, čo ti je? Ešte   stále ťa morí žalúdok?
    </tei:p>
    <tei:p>
     Zurian mlčky prikývol. Zdalo sa mu, že Sansculotte pozerá na neho   súcitne a priateľsky, a to mu v tejto chvíli nesmierne dobre padlo.   Jeho utýraná duša tak hľadala slovo pochopenia, tak sa obracala v   smere, zkadiaľ čakal slovo vľúdnosti, ako slnečnica za slnkom.
    </tei:p>
    <tei:p>
     – Imriško, – prosil Sansculotta. Imriško mu povedal, nie   Sansculotte, ako predtým, kým ním opovrhoval, kým sa cítil nad ním   vysoko. Nie, dnes stál Sansculotte oveľa vyššie nad ním, lebo bol   zdravý a nemusel žiť v tôni stále očakávaných, drtivých udalostí.   Nie, Sansculotte neexperimentuje, pomyslel si Zurian so závisťou, on   nerobí pokusy na sebe, neprovokuje atómov Boha, on lezie za slúžkami   a miluje herečku a samozrejmé teda, že nemôže dostať gonoreu.
    </tei:p>
    <tei:p>
     – Imriško, – vravel mu so skrúšenou nádejou v očiach, – bol by si   taký láskavý a po obede ma navštívil?
    </tei:p>
    <tei:p>
     – Ale s radosťou, – prisviedčal mu Sansculotte, – len peňazí   nechci odo mňa, lebo tých nikdy nemám.
    </tei:p>
    <tei:p>
     Zurian bol hotový skorej, utiahol sa do svojej izby a rozmýšľal,   ako má hovoriť so Sansculottom.
    </tei:p>
    <tei:p>
     Sverí sa mu celkom, bude sa odvolávať na ich dávne priateľstvo,   poprosí ho, aby ho bral vážne, a to ďalšie už príde samo od seba.
    </tei:p>
    <tei:p>
     A Sansculotte už aj prišiel.
    </tei:p>
    <tei:p>
     – Posaď sa, Imriško, rád by som ti niečo povedal.
    </tei:p>
    <tei:p>
     Zurian sa usmieval, snažil sa tváriť ľahostajne, ale cítil, že nie   je to už tá jeho stará tvár k Sansculottovi, tá jeho ironická,   znevažujúca tvár, s akou počúval jeho táranie. Nie, Sansculottovi sa   už teraz posmievať nemohol, bol pánom, bol zdravý a voľný, kým on bol   úbohý a na milosrdenstvo odkázaný.
    </tei:p>
    <tei:p>
     Sansculotte zbadal jeho nútený pokoj a ťažko utláčané rozpaky.   Začalo ho to baviť, začal čosi tušiť a stal sa naraz veľmi   veselým.
    </tei:p>
    <tei:p>
     – Ale, čože je s tebou, Karolko, tváriš sa, ako nejaký kvapavku   ulapivší anarchista.
    </tei:p>
    <tei:p>
     – Ale, hej, Imriško, skoro tak sa tvárim. No, teraz by som ťa   prosil predsa len radšej o vážnosť a pochopenie, než o staré   vtipy.
    </tei:p>
    <tei:p>
     – Ale, hej, Karolko, samozrejmé, len si rozkáž.
    </tei:p>
    <tei:p>
     Sansculotte sa rozvalil na diváni a zapálil na cigaretu. Napnute   pozoroval Zurianovu tvár a len ťažko ovládal svoju rastúcu   veselosť.
    </tei:p>
    <tei:p>
     – Imriško, rád by som ti niečo povedal a prosil ťa, aby si mi bol   v tejto situácii nápomocný.
    </tei:p>
    <tei:p>
     V očiach Sansculottových zračil sa humor a vybuchujúca radosť.   Zurian to zbadal, cítil sa zaraz veľmi ubitým a zaváhal.
    </tei:p>
    <tei:p>
     Načo mu povedať? Co môže od tohoto lapaja očakávať? Citu a   inteligencie nemá ani toľko, čo sa vojde pod necheť. Hľa, divný   moment. Teraz som ešte svojim pánom. Robím si, čo chcem. Ak chcem   vysmejem sa mu a vyhodím ho. Zatrhnem jeho dobrú vôľu, urazím ho ako   psa, ako by zaslúžil a mohol by som si to dovoliť bez následkov, lebo   dosiaľ o mne nič nevie a nebojím sa ho. Ba čo viac, mohol by som si s   ním i kruto zažartovať. Spýtať sa ho, kedy bude zasa potrebovať   profylaxie po pochybnom dobrodružstve. Divný moment! Ešte som svojím   pánom. Ale o chvíľu sa dozvie všetko a budem otrokom, vydaným na   pospas jeho pochybnej dobrej vôle. Budem závislý na jeho biednej   povahe, či ma bude šetriť a či ma vyklebetí, ako má vo zvyku s   každým, i so sebou samým. Hľa, chvíľka ma delí od možnej a   pravdepodobnej hanby, poníženia a zdeptania do prachu.
    </tei:p>
    <tei:p>
     Zurian málokedy pociťoval tak jasne prísnu determinovanosť života   a ako sa zapínajú veci do seba, ako železné ohnivá reťazi neúprosnej   logiky.
    </tei:p>
    <tei:p>
     Vtom však zaznel Sansculottov hlas.
    </tei:p>
    <tei:p>
     – Tak, čo toľko hmkáš, a krútiš hlavou, čo neho voríš.
    </tei:p>
    <tei:p>
     Zurian sa rozhodol, staň sa, čo osud chce. Jeho hlas bol mäkký,   prosebný, jeho pohľad skrúšený.
    </tei:p>
    <tei:p>
     – Imriško, rád by som si predovšetkým získal tvoju dobrú vôľu. Je   mi v tej veci veľmi dôležitá! Keby si na mňa hľadel s ľudským a   priateľským cítením. Veď nás viaže k sebe toľko spolu prežitých   udalostí a pamiatok. Imriško, som veľmi dodrúzganý, osud sa mi   zahryzol do lýtka, ako zlý pes a nepustí ma. Budem potrebovať tvojej   ochrany. Znáš ma dobre a vieš, aký som. Tebe nemusím osobitne   dokazovať, že som dobromyseľným, pracujúcim členom ľudskej   spoločnosti. Vieš dobre, že som nie vyvrheľom a možno, že skoro   nastanú časy, keď to budeš musieť o mne verejne dosvedčiť.
    </tei:p>
    <tei:p>
     – No, dobre, dobre, ale už nehovor v hádankách.
    </tei:p>
    <tei:p>
     – Imriško, päť rokov tomu, že som verný jednej-jedinej žene. Moje   mladistvé flirty predtým boly sopliackymi pokusmi a nemajú nijakého   významu. Nebol by som to spomenul nikdy, nikomu, ale tebe tu musím   povedať, že päť rokov som s inou ženou sotva pár slov prehovoril. Bol   som absolútne verný tej jednej a rok som už ani tú nevidel.
    </tei:p>
    <tei:p>
     Zurian zhlboka si vzdychol a tlmeným hlasom pokračoval.
    </tei:p>
    <tei:p>
     – A teraz jednako som chorý. Morí ma a zdegeneruje tá sprostá   choroba, ktorú stále kynožím pri svojich pacientoch. Neviem si s ňou   rady a som úplne v jej moci.
    </tei:p>
    <tei:p>
     – A, akože, kdeže si ju dostal?
    </tei:p>
    <tei:p>
     – Hej, viem, toto je prvou a najdôležitejšou otázkou. Ťažko mi o   tom hovoriť, kde som ju dostal. Neveril by si mi, lebo ja si už teraz   sám dosť ťažko verím. Viem príliš dobre, ako sa prijímajú spovede   takýchto chorých. No, mysli si, čo chceš, aj keby si ty sám uveril,   tebe by to neveril nikto. Toľko ti však poviem, že som si ju nabral   úmyselne. Podľa príkladu životom pohŕdajúcich velikánov medicíny   chcel som prerobiť jej ľahšiu, typickú, prudkú formu, ktorá máva   obyčajne, pri normálnych pomeroch, jednoduchý a dosť krátky priebeh a   zatiaľ prihlásila sa mi jej chronická, hnusná, urputná forma, ktorá   ma úplne poplietla a s ktorou si neviem rady. A tá miesto   očakávaných, božských, originálnych myšlienok priniesla mi úplnú   duševnú ubiedenosť a hypochondriu. A ja, ktorý som toľkých ľudí   vykuroval, tu stojím sám, bez pomoci, mravne a duševne úplne zničený   a smutne si musím ustáliť, že je ľahšie mučeníkov vedy obdivovať pri   zelenom stole, so zdravou vôľou i neporušeným telom vžiť sa do ich   utrpenia, než činne sa ich zúčastniť a silným duchom ich zdolať.
    </tei:p>
    <tei:p>
     Keby bol býval Imro Sansculotte človekom, trochu azda mužom, – tu   bol by pristúpil k svojmo zlomenému bratovi, objal ho, usmial sa na   neho teplou, porozumejúcou láskou, potlapkal ho po pleci a povedal mu   toto: – Ty hlúpy, hlúpučký chlapec, akože sa to opúšťaš? Čože sa   vlastne stalo? Nemocnica sa ide srútiť na teba? Máš to, čo mal aspoň   ráz v živote skoro každý muž. Spomeň si, koľko ráz som pribehol k   tebe, aby si mi po pochybných dobrodružstvách urobil profylaxiu. Kto   vie, koľko ráz si mi takto, v zárodku utlačil chorobu, že ani   vypuknúť nemohla. A kohože sa vlastne bojíš? Ktorý ju nemal z týchto   chlapíkov, a keď nemal, môže sa pochváliť? Je to zásluhou ich   mravného života? Veď každý vie, ako žijú. A pán X. ju vari nemal? A   pán vrchný, centrálny, odborný helement ju nemal? Spýtaj sa ho len.   Možno, ešte doteraz ju nosí, či možno, zajtra ju dostane znova! Či   neznáš to žartovné, ale pravdivé rozdelenie ľudstva na tých, čo ju   mali, čo ju majú a čo ju budú mať? Nuž ty, chudáčku, ju práve máš a   koľkí ju majú ešte v zastaralých formách, len sa s ňou nepochvália. A   ich tupá, bravčová nátura sa pritom tak nezlomí, ako tá tvoja   precitlivelá.
    </tei:p>
    <tei:p>
     Spomeň si len na štúdia, na tú hodinu z bakteriologie, keď nám   profesor vykladal o gonokoku a došiel práve k príznakom, ktoré   pôsobuje. – No, pánovia, tak teraz príznaky. Chcete to tiež písať? –   Nie, nie, kričali medici. Jeden veselý chlapík vstal a povedal: – Veď   my tie príznaky veľmi dobre známe, načo by sme ich spisovali. – A   každý sa mu smial a súhlasne prikyvoval.
    </tei:p>
    <tei:p>
     Chronická forma, nechronická. Stála možnosť infikovať? – Ty, ak si   zdržanlivý, neinfikuješ nikoho. A čože má robiť povedzme človek,   ktorý prestal týfus a zostal nosičom bacilov i na dlhé roky. Vymešuje   bacily týfu a je stálym, živým, hrozným nebezpečenstvom svojmu   okoliu. To je tá pravá nákazlivosť a proti nej nič nemožno robiť.
    </tei:p>
    <tei:p>
     A zatiaľ ty?
    </tei:p>
    <tei:p>
     Za pár týždňov ju absolvuješ, budeš zdravý a budeš sa smiať celej   hlúpej histórii. Strasieš celú vec so seba so zdravým humorom, ani   pes vodu so svojho kožucha a budeš zasa potešovať tých, ktorí ju   dostanú potom.
    </tei:p>
    <tei:p>
     Takto by bol hovoril Sansculotte, keby bol býval človekom. Lenže   on bol len chamtivým soskupením bilionov Atómov, potravu hľadajúcim   pravým bratom nižších živočíchov. V ňom božská iskra len tlela,   neplápolala plameňom jasným, on o najvznešenejšom pocite vesmíru, o   láske, mal len nejasné, zmätené potuchy, pre neho márne umierali   proroci.
    </tei:p>
    <tei:p>
     Ako by mu bol padol Zurian do náručia, ako by ho bol spasil týmito   slovami. Bol by sa mu zapísal do duše večným, žiarivým písmom, bol by   ho zaviazal k nekonečnej vďačnosti, bol by mu vrátil vieru a   život.
    </tei:p>
    <tei:p>
     Lenže Sansculotte tak nehovoril. On nemal v duši prestretý bohatý   stôl, nemal k čomu zavolať Zuriana na hostinu. On mal pre neho len   zášť, škodoradosť a biedne omrvinky.
    </tei:p>
    <tei:p>
     A tak potecha a pozdvihnutie zostaly pre Zuriana metafyzikou. Do   temnôt jeho duše nezapadol jasný lúč.
    </tei:p>
    <tei:p>
     Sansculotte vstal, zamračil sa a starostlivo kýval hlavou: – No,   človeče, ty si si dal. Ty si zapadol do peknej kaše. Ešte to ti   chybelo. Vieš, že to môže mať veľký vliv na tvoju kariéru? V štátnych   úradoch, ako je i nemocnica, takúto vec zanesú do tvojej   kvalifikačnej listiny. Odtiaľto ju nevytrie ani čert a odprevadí ťa   táto vec až do hrobu. Predstav si len, čo by robil Starý pán, keby sa   to dozvedel. Zajtra by to vedelo celé ministerstvo zdravotníctva.   Nie, nikdy nijaká moc by nesmyla s teba túto potupu. Bol by si   zmrzačený na celý život. Ej, ej, kamarát, to si si ale dal!
    </tei:p>
    <tei:p>
     Zúrian poslúchal bledý, bez slova.
    </tei:p>
    <tei:p>
     – No, toto je neslýchané, no, ale niečo takého. Ako si len mohol   byť taký neopatrný. Ty, lekár, venerolog! Neuveriteľné!
    </tei:p>
    <tei:p>
     – Imriško, nemôžem vplývať na tvoju skepsu, čo som povedal, to sú   faktá, ale nemám možnosti podať ti dôkazy. A veď ani nepotrebujem.   Treba mi viacej tvojej mravnej pomoci. Neviem, ako to vypáli, dosiaľ   o veci okrem teba nik nevie, ale možno, že to vyjde najavo.
    </tei:p>
    <tei:p>
     Odjakživa bola mojou chybou hriešna netečnosť vo vlastnom záujme.   Mohli o mne hútať, čo len chceli, ja som sa nikdy neozval. Neraz bolo   by ma to stálo len pár slov a bol by som veľa vyvrátil, napravil   falošné náhľady ľudí o mne, no, vždy som mlčal a nechal, nech ma   žerú. Teraz chcem byť opatrnejší. Možné je, že za čas o veci budú   verejne hovoriť a stanem sa zasa vredom nemocnice. Hanbou zemegule a   vyvrheľom spoločnosti. A teraz nemám ani tej možnosti, aby som ušiel.   Jediní, čo mi môžu pomôcť, sú primár a Jaso. Som sem priviazaný. Budú   ma haniť a nebudem môcť sa brániť.
    </tei:p>
    <tei:p>
     Preto prosím teba. Poznáš ma. Chráň ma, až bude treba. Povedz im,   že nie som zlý a zvrhlý. Som tak povznesený nad nízkosť a špinu, ako   hociktorý z nich. Buď mojím anjelom strážcom. Urob to, Imriško, bi sa   za mňa, ak bude treba. Nedovoľ, aby ma psie duše špinily, za chrbtom   kaličiľy. Viem, načo je schopný dobrý, oddaný priateľ. Buď ním teraz,   Imriško, a budem ti vďačný na celý život. Buď šikovný, nevrav viac,   než bude treba, ale nedovoľ, aby boli nespravodliví. Zabráň ich   hlúpym kombináciám, ktoré sa budú hmýriť ani pijavice v močiari.   Zastav jedovatý rozviň ich zlej, ordinárnej fantázie. Povedz im   pravdu, že ma znáš a že si nezaslúžim, aby ma zlomyseľné tupili.
    </tei:p>
    <tei:p>
     – Ale. Karolko, samozrejmé, a čože je na celej tej hlúpučkej veci?   Načo jej vôbec pripisovať taký význam. Ale povedz, naozaj, ako si sa   k tej pliage dostal.
    </tei:p>
    <tei:p>
     – Ťažko o tom hovoriť, Imriško, ani si to neželaj. Príčinu som ti   naznačil, nech ti to postačí. Len ťa prosím, zachovaj sa, ako som ťa   žiadal, buď mojím dobrým a úprimným priateľom a až bude treba, nedaj   ma hanobiť, nedovoľ, aby boli oproti mne nespravodliví.
    </tei:p>
    <tei:p>
     – Dobre, Karol, sľubujem ti to.
    </tei:p>
    <tei:p>
     Sansculotte sálal milosrdenstvom. Z výšky svojej bezúhonnosti a   následkami nedotknutých mravov, ktoré pri takomto zamorenom   kontraste, aký bol v tej chvíli Zurian, žiarily čistotou; kamarátsky   ho potlapkal po pleciach.
    </tei:p>
    <tei:p>
     – Nič sa neboj, však ja už to zariadim.
    </tei:p>
    <tei:p>
     Zurianovi spadol kameň so srdca. Mal už akúsi oporu, nebol už taký   sám. Mal už akúsi poistku do budúcnosti, ktorej sa tak bál. Smelšie   bude rozmýšľať a iste sa mu podarí nájsť cestu z labyrintu.
    </tei:p>
    <tei:p>
     V srdci mu zaraz vzkrsla iskierka nádeje. Cítil sa hneď akosi i   telesne lepšie. Uvedomil si v tej chvíli, že pri tejto chorobe ani   nie je najťažším údelom pacientovým choroba sama a jej príznaky, ale   zlý, zdrcujúci duševný stav, ktorý ona zrodí.
    </tei:p>
    <tei:p>
     Hľa, ako sa mu zaraz uľavilo. Obzor kol-dokola už nie je taký   bezútešné čierny. Má už kohosi, kto sa ho zastane. Aký je dobrý ten   Imriško, aká je vlastne chyba byť oproti niekomu nevľúdnym a   predpojatým, akým on býval oproti Sansculottovi. Treba v ľuďoch   vidieť svojich priateľov, treba ich mať rád a blížiť sa k nim s   úsmevom. Budú aj oni dobrí a porozumejúci.
    </tei:p>
    <tei:p>
     A potom s chorobou samou vari tiež nebude tak zle. Je vo dvanástom   týždni choroby. Je už dávno-dávno negatívny. Po gonokokoch už dávno   ani stopy. No, že sú leukocyty? Čert ich ber. Tie, zdá sa, boly by až   do súdneho dňa. Tými ťažko pohnúť, treba ich tedy nechať, nech sú. K   vôli istote jednako povediem si liečbu ešte asi týždeň-dva a potom ju   celkom jednoducho zastavím.
    </tei:p>
    <tei:p>
     Ten týždeň už akosi vydržím. Ku koncu, aby som bol istejší, urobím   pár preparátov a ukážem ich primárovi, akoby len na poučenie z   ktoréhosi pacienta. Budem mať tedy v posudku aj správne merítko.
    </tei:p>
    <tei:p>
     Zajtra s (novou chuťou, a vôľou k životu privediem si veci do   poriadku na oddelení. Budem zasa pracovať. Prevezmem vládu na   oddelení a dokážem primárovi, že som zasa tým jeho starým,   spoľahlivým spolupracovníkom.
    </tei:p>
    <tei:p>
     A po troch čiernych, neutešených mesiacoch v ten deň sa cítil   Zurian prvý raz zasa človekom.
    </tei:p>
   </tei:div>
   <tei:div type="chapter">
    <tei:head>
     PRÍRASTOK
    </tei:head>
    <tei:p>
     Na druhý deň ráno o šiestej už tam sa motal na oddelení. Bol   zmenený na nepoznanie. Divil sa každý, kto ho videl. Takým sviežim a   rozjareným ho už dávno nevideli. Lietal po schodoch, okolo chorých,   vykonával sám všetko vlastnoručne.
    </tei:p>
    <tei:p>
     Medik len stál a díval sa. Nemal čo robiť.
    </tei:p>
    <tei:p>
     Zurian bol v žartovnej nálade. – No, čo je, synáčku, – spytoval sa   ho, – čo sa tak stupídne tvárite? Co tu stojíte, prečo nie ste pilný,   prečo nesálate mladistvou ambíciou? Či ste už spočítali pulz v sále a   zmerali teploty?
    </tei:p>
    <tei:p>
     – Počkaj, chlape, – riekol si, – ja ťa naučím troška umiernenosti.   Ja ti schladím tvoje kulické nábehy, ja ti dám kariéru cez mŕtvolu   druhého!
    </tei:p>
    <tei:p>
     Do ôsmej bol s celým oddelením hotový. Urobil všetky injekcie a   ošetril dievky. Prezrel si pečlive všetky záhlavné lístky, či má   všetko zaznačené, a srovnal s chorobopismi.
    </tei:p>
    <tei:p>
     Hrdo si zastal vo dverách siene a pozeral sa okolo.
    </tei:p>
    <tei:p>
     Opäť som pánom situácie, opäť tu ovládam všetko. Tento deň bude   dňom môjho triumfu. Dnes narodil som sa znovu. Och, koľko sily cítim   v sebe, koľko energie. Teraz nech si príde medik so svojím   bezohľadným štréberstvom, teraz nech ma oprobuje Jašo vyintrigovať.   Ani neprehovorím, ani jediného dôvodu neprednesiem, ale hovoriť bude   každý môj pohyb, energický, plný chcenia a života, dôvodiť bude môj   pohľad, urovnaný, jasný, zrkadlo môjho pokojného a radostného   svedomia.
    </tei:p>
    <tei:p>
     Nie som už opusteným úbožiakom, mám už niekoho za sebou. A nie som   už telesne i duševne znivočený, lebo pocit družnosti, spoľahnutia ma   povznáša duševne i telesne.
    </tei:p>
    <tei:p>
     Ako málo treba človeku, aby bol šťastným. Treba ho najprv ztýrať a   gniaviť, potom mu povoliť a hľa, nestačí ďakovať osudu za milosť.
    </tei:p>
    <tei:p>
     A za túto úľavu v utrpení ďakuje vrelejšie a precítenejšie, než za   najkrajší úspech životný, ktorý, možno, už v okamžení splnenia mu   zľahostajnel a nenadchne ho k vďačnosti.
    </tei:p>
    <tei:p>
     Zurian bol zmeneným človekom. Zbadali to všetci, videla to celá   sála, pacientky, sestry i medikus.
    </tei:p>
    <tei:p>
     O ôsmej prišiel na oddelenie Jašo. Vošiel do laboratória a mieril   rovno k Zurianovi. Bol tam i medik. Jašo zastal pred Zurianom a   zmeral ho od hlavy až k pätám.
    </tei:p>
    <tei:p>
     – Hm, hm, – riekol a uškľabil sa.
    </tei:p>
    <tei:p>
     Zurian udivene pozrel na neho.
    </tei:p>
    <tei:p>
     – Tak tedy tak, – prehodil Jašo a skľabil sa neustále. – Tak sa   tedy veci majú?
    </tei:p>
    <tei:p>
     – Co je? – spytoval sa Zurian. – Co je vám?
    </tei:p>
    <tei:p>
     – Mne? Mne nič neni, – odvetil Jašo zvlášť prizvukujúc každé   slovo.
    </tei:p>
    <tei:p>
     Chytil medika za rameno, odtiahol ho na chodbu a čosi si   šeptali.
    </tei:p>
    <tei:p>
     Zurianovi prebehlo dušou niečo čierne zlovestného. Akási zdrcujúca   predtucha. Co je to, čo to má znamenať? Cítil, ako sa mu srúca v duši   všetko, čo si včera odpoludnia s toľkou nádejou vybudoval. Co to len   bude, čo sa tu skrýva? Chce to byť posledný útok? Dnes ho chce Jašo   vyrútiť z oddelenia?
    </tei:p>
    <tei:p>
     – Nedám sa, nedám! Aj ja chcem byť pri tom, – prehovoril mu v duši   hlas vzdoru. – Aj ja budem mať čo povedať primárovi. Nedám sa len tak   sprosté odkrágľovať. Dýcham už voľnejšie, obzor sa mi vyjasňuje a   teraz sa mám dať len tak odpraviť?
    </tei:p>
    <tei:p>
     Pristúpil k oknu a díval sa dole do dvora. Z bočnej aleje, vedúcej   od hlavnej brány nemocnice, práve vtom sa vrútil pred schodište   oddelenia zelený automobil polície.
    </tei:p>
    <tei:p>
     Aha, prírastok na ordinárne oddelenie.
    </tei:p>
    <tei:p>
     Dvaja strážnici sostúpili, zašli si do zadu a otvorili zadné dvere   zámkom uzavreté. Jeden z nich vstúpil dnu a vyviedol za rameno ženskú   postavu, ktorú stále podopieral a ktorá ťažko a pomaly sostupovala so   schodíkov auta na zem. Tam si ju vzali za rameno obaja a viedli ju   opatrne hore, na oddelenie. – No, čože, len jeden prírastok, nič   viac?
    </tei:p>
    <tei:p>
     – Hallo, Weigert, – zavolal medika. – Práve priniesli na   „ordinárnu” sieň prírastok. Je necelých deväť hodín. Hneď si ju   vezmite do práce. Napíšte pekný a podrobný chorobopis. Do desiatej   ste pohodlne hotový, potom ho ja prečítam, prípadne opravím a o   jedenástej ho môžeme predstaviť pánu primárovi. Tak, len rýchlo, do   práce!
    </tei:p>
    <tei:p>
     Sám bol v tej chvíli oveľa rozháranejší, než by bol mal chuť do   písania chorobopisu. – Nechce sa mu paprať v cudzích bolestiach, keď   na neho samého čaká dnes, zdá sa, boj.
    </tei:p>
    <tei:p>
     A bude boj! Prissám Bohu, že sa nedám! Ukážem tým červíkom, že sú   nie na vrcholí situácie, že som tam ja. Urobím to, čo som mal spraviť   hneď prvý deň, keď som sem prišiel. Prehovorím k nim, ako ešte   hovoriť nepočuli. Oddám sa mohutnej, božskej, inšpiratívnej sile   svojej pohoršenosti. Budem hovoriť, ako kedysi za študentských rokov,   v časoch Svojeti, hovoriť, ako opilý, ako básnik bez plánu, bez   bázne, celým telom, divou sugesciou.
    </tei:p>
    <tei:p>
     – Pánovia moji, tak už nič tu nie je? Tak už len chlebíček,   sekundári a externisti, honorár, štúranie a intrigy? Tak už z vás   všetko ľudského a krásneho vyhynulo. Už trocha galantnosti, voľnej   ležérnosti, vzdorovitej veľkodušnosti, – na, si nepriateľ, protívník,   ale tu máš! – sa do vás nezmestilo? Vám celý život, kariéra, ideály,   všetko plavé a utápa sa v ugorkovej omáčke s knedlíkom a v kŕčovitom,   doživotnom, neľudskom vymáhaní väčšieho kusu bravčového mäsa? Tak už   nič nenie na tom svete, než pud po žrádle, papkanie a zabraňovať   papkať tomu druhému?
    </tei:p>
    <tei:p>
     Vy v duši krajších, vyšších pudov nemáte?
    </tei:p>
    <tei:p>
     Vy neviete, či nechcete…
    </tei:p>
    <tei:p>
     Vtom v malom laboratóriu zadrnčal domáci telefón. Zurian   priskočil.
    </tei:p>
    <tei:p>
     – Hallo, kto tam?
    </tei:p>
    <tei:p>
     – Tu prosektúra, Mareš, a tam?
    </tei:p>
    <tei:p>
     – Tu kožné, Zurian.
    </tei:p>
    <tei:p>
     – Ach, ty si to tam, Zurian? Dobre, práve teba hľadám. Rád by som   si bol s tebou prehovoril osobne, ale nemôžem sa odtiaľto pohnúť celé   dopoludnie. Som tu teraz sám a môžem voľne hovoriť, aj ty si tam   sám?
    </tei:p>
    <tei:p>
     – Hej, počkaj chvíľu. – Zurian priskočil k dverám a zavrel   ich.
    </tei:p>
    <tei:p>
     – Tak, Mareško, už môžeš hovoriť.
    </tei:p>
    <tei:p>
     – Dobre, poviem ti, čo len možno krátko. Prosím ťa však, aby si sa   na mňa neodvolal. Mňa do celej veci nič a znáš ma, s tej stránky, že   sa nikdy do cudzích vecí nestarám. Teba by som však rád varoval a   upozornil. Tak tedy k veci. Včera večer na karneváli mali sme ohromnú   senzáciu. Sansculotte rozprával tam o tebe, že si vraj chytil   ukrutánsku, prudkú gonoreu. Tečie to, vraj, z teba, ako z Dunaja a   gonokoky štekajú z teba na kilometer. Nevie vraj ešte určite, kde si   to nabral, ale má už dôvodné podozrenie. Sám vraj všetko tajíš a on   len šikovnosťou detektíva to z teba vybral. Žasli všetci a bol z toho   ohromný hurhaj. Sansculotte potom frfľal čosi, že bol vlastne tvojím   priateľom a mienil to s tebou vždy dobre. Sú však čudní ľudia,   nafúkaní podivíni, s ktorými je to veľmi ťažké. Ani teraz ťa nechce,   vraj, blamovať, ba práve naopak, rád by ťa chránil pred prípadnými   následkami. Aj tým ti robí vlastne len službu, že to takto šetrne a   šikovne ohlásil, lebo, vraj, sám si mu spomenul, že sa o veci aj tak   dozvedia a mal si, vraj, z toho ukrutný strach.
    </tei:p>
    <tei:p>
     Mal si vidieť ten zverinec! Triumfálny rev. Ahá, toto už mladý   pánko neprepláva. Toto je ešte oveľa lepšie, než s tou Vokurkovou.   Hej, veď to oni tušili. Teraz si spomínajú, prečo si nejedol v   poslednom čase mäso a prečo si vyzeral tak strhané. A hneď kopa   dohadov o prameni nákazy. Jašo a Pufi prisahali, že vedia určite, že   si to dostal od nejakej hnusnej, starej dievky, s ktorou si sa vraj   ohromne spriatelil. Koľko ráz ťa videli s ňou v intímnom rozhovore a   že i tá dievka sa vyjadrovala o tebe, ako o modle, ktorú zbožňuje.   Hej, hotová vec. V tom sa shodli všetci, hoci vyskytly sa aj iné   verzie.
    </tei:p>
    <tei:p>
     Celú noc frflali o tebe a ich radosť neznala hraníc. Potom Jašo s   Pufim sa odtiahli, radili sa a oznámili len toľko, že zajtra sa vráti   s cesty Starý Pán, pôjdu k nemu a úž! s ním veci zariadia. Za pár dní   vraj budeš zo spitála vyhodený. Tak okázalé vraj ešte nikdy nikoho   ztadiaľto nevyšmarili, ako ty poletíš.
    </tei:p>
    <tei:p>
     Potom sa však obidvaja tak opili, že im bolo zle, tak biedne, že   ich museli doviezť do bytu, a i dnes ležia ešte celý deň v   alkoholovej otrave. Ani na oddelení sa neukázali. I toto udanie   museli pre túto závažnú príčinu odložiť na zajtra.
    </tei:p>
    <tei:p>
     Tak, Zurianko, mňa do celej veci nič, až nato, že je mi ľúto, lebo   pokladám toto všetko za nepatrnú maličkosť. Oni však to nafukujú,   preto by som ti radil, nečakaj, kým sa ti strecha sborí na hlavu. Ona   horí už teraz a ty ztadiaľto uteč. Zmizni zaraz, pekne, po anglicky.   Tak ber toto na vedomie a prijmi moju dobrú radu. Servus, už ma tu   volajú.
    </tei:p>
    <tei:p>
     Zurian stál tam, ako po hlave praštený. Nebol schopný slova,   pohybu. Sotva videl, sotva slýchal. Len si hladkal mechanickým,   bezúčelným pohybom čelo. V duchu mu vírily zvuky karnevalu: – Toto už   neprepláva, – my sme to tušili, – to mu zlomí väz, – deputácia, Starý   Pán, okázalé vyhodenie, zohyzdená, pošpinená budúcnosť. Duša jeho s   hrôzou vpíjala skomolené výkriky zášti a nenávisti.
    </tei:p>
    <tei:p>
     Akí sú neľudskí, akí sú zlí. Zurianovi vyhrkly slzy. Ako vie   človek človeka nenávidieť. Ako nemilosrdne ubíja silnejší slabšieho.   Halda humbugárstva o večnej pravde, o víťazstve lásky a nekonečnom   milosrdenstve, a zatiaľ je tu len ohyzdný, krutý boj, kde silnejší   zožerie slabšieho.
    </tei:p>
    <tei:p>
     Zurian cítil po tele mrazenie a nekonečnú ospalosť. Oh, Bože, len   utiahnuť sa niekde, v neprístupných skalách, vyhľadať si peleš, ako   medveď v zime, ľahnúť si ta, otvor zatarasiť skalou, aby ani slnce ta   nesvietilo, zaboriť sa hlavou do mäkkého machu a spať, spať,   nekonečným, hlbokým, bezsenným spánkom. Vonku nech sa rúti všetko po   svojej špinavej dráhe, mlyn času nech zomelie čierno-bielu úrodu dní   a nocí a potom za pár storočí vzbudiť sa, vyjsť na svetlo božie.   Vyskúšať, či sú už časy lepšie, či sa zmenil človek, či zbelela už   čierna jeho duša?
    </tei:p>
    <tei:p>
     – Hľa, Sansculotte. môj dobrý Imriško. Ohryzol ma včera večer ako   koštiaľ pri obede, vycucal zo mňa špik a teraz ma hodil psom.
    </tei:p>
    <tei:p>
     Zurian sa tupo díval pred seba. Je všetko márne. Dobre mi radil   Mareš. Môžem anglicky zmiznúť skorej, než ma hanebne vyrútia.
    </tei:p>
    <tei:p>
     Potom však v tmách jeho duše vzbĺkol plamienok: a to teraz, teraz   ma chcú ubiť, keď mi kynie život nový. Keď sa stávam zasa   človekom.
    </tei:p>
    <tei:p>
     Plačlivý hlások ubitého decka mu nariekal v duši: nechajte ma,   nechajte, chcem byť človekom zas, chcem kráčať s pozdvihnutou hlavou.   Pokorne sa skrčil na pohovke laboratória a mechanicky si šeptal:   nechajte ma, čože chcete odo mňa?
    </tei:p>
    <tei:p>
     Vtom zabúchali na dvere. Vyskočil a otvoril. Zjavila sa bledá tvár   medikova. Je desať hodín, tu ie žiadaný chorobopis.
    </tei:p>
    <tei:p>
     Zurian prevzal papier a bez slova si sadol zpäť na diván.
    </tei:p>
    <tei:p>
     Držal ten kus papiera, ako tonúci sa záchranného pásu. Tak predsa   je ešte niečim, ešte sa s ním počíta. Medik mu priniesol, hľa,   chorobopis, aby ho prezrel. Sverili ešte na neho úlohu, neuzavreli sa   pred ním úplne.
    </tei:p>
    <tei:p>
     Zurian potešoval sa tým papierom ako zlé decko so šikovnou   výhovorkou, od ktorej očakával, že ho zachráni od otcovho výprasku.   Nemyslel, nechce; myslieť na to, že medik len preto mu dal nazrieť de   toho lebo jeho český pravopis hmýri sa chybami a vedel že mu ich   Zurian, ako vždy, i teraz opraví.
    </tei:p>
    <tei:p>
     Pacientka strednej postavy, gracilnej kostry, pružného svalstva,   značne schudnutá.
    </tei:p>
    <tei:p>
     Prečítal si prvú vetu chorobopisu asi desať riz ale neuvedomil si   z nej ani slova. Chcel sa však silou-mocou sústrediť a čítal   ďalej.
    </tei:p>
    <tei:p>
     Na otázky, týkajúce sa rodiny a vlastného predchorobia, odoprie   odpovedať. Na moje upozornená že je sem privezená políciou, je proti   nej zavedené vyšetrovanie a je obvinená z ťažkých vecí, konečne   vyhlási, že je ochotná hovoriť o okolnostiach, ktoré ju do tejto   situácie uvrhly.
    </tei:p>
    <tei:p>
     Asi pred rokom opustila Prahu a dvanásť mesiacov žila na vidieku.   Žila tom zo svojich úspor, ale keď sa jej peniaze minuly, vrátila sa   zpäť, aby si tu našla miesto, ako učiteľka klavíru, alebo v   kancelárii. Hľadala si zamestnanie pomocou inzerátov i osobným   spytovaním sa, ale celkom bezvýsledne. Nenašla nikde nič, alebo len   neľudské, ponižujúce ponuky, často až bedársky špinavé a nemravné.   Viedlo sa jej veľmi zle a v poslednom čase už ozaj len živorila. Súc   úplne bez prostriedkov, prenocovávala a pretĺkala sa v ženských   nocľahárňach Armády Spásy a iných humanitných spolkov. Raz večer na   Smíchove, pri Kinského záhrade stretla sa so staršou paňou S-ovou,   ktorá sa jej sústrastne vypytovala, vzbudzovala v nej dôveru, pozvala   ju k sebe do starého domu na Hradčanoch, a sľúbila jej, že jej nájde   miesto. Zatiaľ ju podrží u seba a až bude mať zamestnanie a   prostriedky, však potom sa jej už nejak odslúži.
    </tei:p>
    <tei:p>
     Poskytla jej večeru a nocľah. Zaspala v blaženom vedomí svojho   predbežného oslobodenia od mučivých starostí, až, – mohlo byť asi po   desiatej, – naraz ucítila, že ktosi chodí po izbe a blíži sa k jej   posteli. Chytro rozsvietila, vtom však akýsi muž-obor, surového,   zvrhlého zovňajšku vrhol sa na ňu. Nemohla ani kričať o pomoc, lebo   muž ju škrtil a snažil sa vtrepať do postele. Má dojem, že ňou   lomcoval dlho, lebo bránila sa zo všetkých síl. Vláčil ju po celej   izbe a pamätá sa určite, že pritom zazrela za sklenými dvermi zvedavú   tvár svojej hostiteľky, ktorá sa dívala na zápas. Muž ju začal škrtiť   znova, nato sa jej v očiach zatemnilo a na ďalšie sa už nepamätá.
    </tei:p>
    <tei:p>
     Ráno sa prebudila a pri posteli stála jej domáca pani, ktorá jej   hrozila zabitím, ak bude kričať, zároveň robila jej návrh, aby u nej   ostala. Má vraj ešte tri iné dievky na byte, jej syn je síce surový,   ale ak bude, vraj, dobre zarábať, nebude sa jej viesť zle. V   smrteľných úzkostiach prisľúbila, vraj, všetko, prosila len o pár dní   odpočinku, lebo bola úplne zničená. Na tretí deň šťastnou náhodou   ušla a skryla sa v útulku Armády Spásy. Pár dní nato spozorovala, že   je chorá, zatajila to však, lebo sa bála, že ju vyhodia. Asi mesiac   žatým prišla ta tá pani z Hradčian i so svojím synom a s detektívom.   Obvinili ju, že ju mali na byte a ona im odcudzila zo stolovníka   päťsto korún, zlaté hodinky a iné klenoty. Pani vraj má na to   svedkov: dievčatá, ktoré u nej bývajú a susedku. Tie dosvedčia, i to,   ako k nej pacientka prišla, ponúkla sa ako prostitútka na byt a   stravu, ona z milosrdenstva ju prijala, ale nevďačnica takto sa   odplatila.
    </tei:p>
    <tei:p>
     Márne vysvetľovala, plakala a prosila, uväznili ju, zavreli medzi   zločinecké indivíduá, a márne sa odvolávala, držali ju pár dní vo   vyšetrovacej väzbe. Neskoršie ju prezrel policajný lekár, zistil u   nej gonoreu a dal ju dopraviť sem, na oddelenie. Polícia žiada   podrobný chorobopis aj s ohľadom na jej priznanie, čo sa týka   okolností ochorenia s poukazom, že lekárovi bude hovoriť vernejšie a   súvislejšie. Opis jej údajov a chorobopisu majú sa dodať policii vo   dvoch exemplároch. V jej vysvetlení sa javí totiž veľa   pravdepodobného, čo by dávalo popud na uväznenie pani S-ovej, i jej   syna, podozrivých indivíduí.
    </tei:p>
    <tei:p>
     Tu nasleduje podrobný chorobopis. Zurian ho prebehol a opravoval.   Konečná diagnóza gonorea a podľa ustálenia sekundára ženského   oddelenia, ktorý pacientku vyšetril i tehotenstvo, ktorého termín   súhlasil by s tým, čo pacientka udáva o znásilnení.
    </tei:p>
    <tei:p>
     Zurian inokedy by bol v duchu šomral ako vždy, keď polícia žiadala   opisy. Bola to krutá, otrocká práca, dva razy, tri razy opísať tie   isté nekonečné údaje. Medik to robiť nemohol, lebo češtinu len   zmrzačoval. Pre domácu potrebu jeho mluvnické vedomosti ešte stačily,   ale von nemohly. Písací stroj nemali. Bolo treba opisovať rukou do   úmoru.
    </tei:p>
    <tei:p>
     Zurian na teraz tomu tešil. Je to akýsi dôvod, aby ho hneď   neodstránili. Jašo a primár nato nemajú času, musí to spraviť on.
    </tei:p>
    <tei:p>
     Vo dverách sa zjavil medik. – Pán primár chce vidieť   chorobopis.
    </tei:p>
    <tei:p>
     – A čo, už je tu?
    </tei:p>
    <tei:p>
     – Hej, už asi štvrť hodiny. Ambulancia už je hotová. Bolo ich   málo. Nasleduje práve prírastok.
    </tei:p>
    <tei:p>
     – Tu máte chorobopis. Opravil som ho. Prídem ta sám hneď.
    </tei:p>
    <tei:p>
     – Haló, – zvolal za medikom, – akéže je to meno, na vonkajšiu   stránku hárka som sa ani nepozrel. – Medik však už zmizol a odpovedi   nedostal.
    </tei:p>
    <tei:p>
     Zurian váhal. Kritická chvíľa. Zjaviť sa pred primárom. Či vie už   všetko, či mu ešte nepovedali? Už akokoľvek, chcem byť pokojným, pred   týmto vážnym a dôstojným mužom chcem stáť vyrovnaný a odhodlaný.   Nechcem, aby videl, čo si v duši skrývam.
    </tei:p>
    <tei:p>
     Vstal a urobil pár krokov. Zakolísal v chôdzi. No, čo je to?   Upravil na sebe biely plášť. Cítil sa akosi divne. Po tele mu   chvíľami prebehoval mráz, až mu zuby zacvakly. Ani na nohách nestál   pevne.
    </tei:p>
    <tei:p>
     Vzdychol, vzpriamil sa a opatrne otvoril dvere ambulatoria. Počul   primárov hlas: Nuž, liečbu tu nevykonanie, ako obyčajne, však,   Weigert? Pacientka je tehotná, tedy s hrdlom deložným, ktoré inokedy,   pri gonorei vytierame, teraz si zahrávať nemôžeme. Dáme jej tedy   predbežne len denne dva razy ichtyolové guľôčky. Rúru močovú môžeme   však liečiť riadne, však, Weigert?
    </tei:p>
    <tei:p>
     Zurian opatrne vstúpil. Videl primára, ako poučuje medika. Jeho si   primár ani nevšímal, ani jeho pozdrav neprijal. Zurian pristúpil   bokom, oprel sa o stenu a meravo hľadel pred seba.
    </tei:p>
    <tei:p>
     Cítil divnú slabosť. Hlava sa mu krútila, zdalo sa mu, že padá do   nekonečne hlbokej studne.
    </tei:p>
    <tei:p>
     – No tak, vyveďte pacientku.
    </tei:p>
    <tei:p>
     Žena sostúpila s vyšetrovacieho stola a poberala sa von. Tenučká   postava v bielizni ústavu ťažko sa vlečie smerom k východu.
    </tei:p>
    <tei:p>
     Prejde bokom pri stene.
    </tei:p>
    <tei:p>
     Zurian pozrie jej do obličaja. Žena sa obráti tvárou k nemu.
    </tei:p>
    <tei:p>
     Zurian sa díva, díva usilovne, okolo neho sa všetko krúti a pred   očami sa mu rysuje tvár, hej tá tvár, tie oči, tie dávno nevídané,   divné, divné oči.
    </tei:p>
    <tei:p>
     Všetko sa smýva dovedna v beztvárnu závrat. Rozhodí rukami.   Hľadajúc oporu, siahne len do povetria.
    </tei:p>
    <tei:p>
     Vtom. aký bol dlhý, tak praštil sebou Zurian po cementovej podlahe   ambulatoria.
    </tei:p>
   </tei:div>
   <tei:div type="chapter">
    <tei:head>
     THERAPIA STERILISANS MAGNA
    </tei:head>
    <tei:p>
     Na druhý deň dopoludnia sa Zurian prebudil, otvoril oči a ustálil,   že je vo svojej izbe a leží v posteli. Ako sa ta dostal, to nevie,   rozpamätal sa však akosi nejasne, že v noci mal zimnicu, a triasla ho   dlho a ukrutne. Tak ním hádzala, že skoro spadol s postele. Ktosi bol   u neho celú noc a ošetroval ho.
    </tei:p>
    <tei:p>
     Teraz bol horúci, líca mu horely a ťažko oddychoval. Pohnul sa,   aby sa obrátil na bok a obzrel sa po izbe, vtom však ho pichlo čosi   tak ukrutne, že musel hlasne vykríknuť. Pocítil takú pálčivú svieravú   bolesť, že sa svíjal do klbka, nevedel však, čo je to. O chvíľu však   ustálil, že tie pocity vychádzajú z krajiny hrádzovej.
    </tei:p>
    <tei:p>
     Tak, kompletné príznaky zadnej gonorey s dôkladným zapálením   žľazy-prostaty.
    </tei:p>
    <tei:p>
     Ktosi sa nahnul nad neho a ženský hlas spytoval sa: – Ako vám   je?
    </tei:p>
    <tei:p>
     Zurian sa horko-ťažko obrátil. – Kto je to?
    </tei:p>
    <tei:p>
     – Ach, to ste vy, Lojzinka a kto je tu ešte? Kto je to   dievčatko?
    </tei:p>
    <tei:p>
     – To som ja, pán doktor; vaša pacientka, Nykodémová.
    </tei:p>
    <tei:p>
     – Dieťatko, to ste vy, navštívili ste ma, tu ste pri mne?
    </tei:p>
    <tei:p>
     – Hej, tu som znova na oddelení spolu i s Lojzkou. Včera, keď ste   v ambulatoriu omdleli, pán primár dal vás doviesť sem. Vraj, zajtra   po vizite, pozre sa zasa na vás. Zatiaľ prikázal sestre Sebaldýne,   aby vás ošetrovala. Tá však nechce. Vravela, že Velebná Marinka má o   vás veľmi opovržlivý názor a zazlievala by jej, že sa u vás zdržuje.   Nechce si vyvolať jej hnev, preto sem neprišla, a my s Lojzkou sme sa   ponúk ly, že vás budeme ošetrovať. Pán doktor Jašo s medikom sa len   smiali a vraveli, že to bude celkom štýlové, aby vás dievky   ošetrovaly.
    </tei:p>
    <tei:p>
     Zúria no v i zaplavila dušu veľká pokora. Pokora ubitých a   prenasledovaných. Dobre to tak, všetko v poriadku, ako by to mohlo   byť ináče?
    </tei:p>
    <tei:p>
     – Zlaté detičky moje, a vy ste to spravili ochotne, pravda? Vám sa   nepriečilo prísť bdieť nad vaším zlým, nedobrým doktorom. Ešte   Lojzka, to rozumiem, tú som mal vždy rád, ale vás, dieťatko,   Filomena, som kruto týral. Nemáte v srdci hnev proti mne, že som bol   taký krutý? Môžete mi to odpustiť a zabudnúť, Filomena?
    </tei:p>
    <tei:p>
     Filomena sklopila zrak a v chvíli, keď sa Lojzka nedívala,   potajomky pohladila mu ruku.
    </tei:p>
    <tei:p>
     Nastalo ticho. Zurian rozmýšľal. Zaťal zuby, aby nedal výraz   záchvatom bolestí, ktoré ho prepadly. Keď sa minulý, rozmýšľal   znova.
    </tei:p>
    <tei:p>
     – Detičky moje zlaté, mám k vám prosbu. K vám, dieťatko, toto: na   stole je atrament, pero a listový papier. Prineste mi to všetko sem a   položte na nočný stolík. Tak, ďakujem.
    </tei:p>
    <tei:p>
     A teraz toto: Filomenka, soskočte na oddelenie a zájdite do malého   laboratória. Viete, kde je, však, chudáčku môj zlatý? – Zurian sa   usmial a pohladil jej vlasy. – Tam som bojoval proti vám, keď som   myslel, že mi vnášate na oddelenie anarchiu. No, tak tedy. Teraz tam   nik nebude a dvere sú otvorené. Ale zato ta najprv opatrne nakuknite.   Keby tam nik nechodil, zajdete si ku skrini, kde sú lieky. A teraz   dajte dobrý pozor: Na druhej polici shora, vľavo, celkom pri stene   stojí hnedá fľaška, stogramová s nápisom: Mo 2% steril. Je to jediná   hnedá fľaška na tejto polici, ľahko ju nájdete. Vezmite ju a strčte   si do vrecka. Potom na stolíku pri tejto skrini stoja sklené, ploché   škatuľky a v nich v alkohole injekčné striekačky. Poznáte   desaťkubíkovú striekačku. Je taká, akou som vám dával kedysi tie   nepríjemné mliečne injekcie, čo ste po nich tak ťažko a bolestne   chodili. Dve takéto desaťkubíkové striekačky ležia v alkohole v tej   krásnej škatuľke vpravo. Aj ihly sú pri nich. Chyťte si opatrne celú   škatuľku, položte ju na okno, vyjdite z oddelenia a z vonku si to   soberte a prineste sem. Ale opatrne, a nech vás nik neuvidí. Tak,   dieťatko, choďte.
    </tei:p>
    <tei:p>
     A vy, Lojzinka, mi spravte toto: zájdite si na oddelenie, k sestre   Leontíne a poproste ju, aby dovolila prísť ku mne tej pacientke, čo   ju včera policia priviezla. Nech ju oblečie a ak by ju niekto z   doktorov na oddelení hľadal, nech povie, že ma bude miesto vás   ošetrovať. Vy potom choďte k tejto pacientke, poproste ju, aby ma tu   navštívila a zaveďte ju sem.
    </tei:p>
    <tei:p>
     Lojzka odišla a Zurian trasúcou sa rukou siahol po teplomere.   Zmeral si horúčku. – Tridsaťdeväť celých, osem desatín stupňov. No,   tak, tak. Krásne. Ja som si myslel, že som na ceste vyhojenia a   zatiaľ paraziti robia na mňa generálny útok. Prekročili ochrannú   bariéru, rozšírili sa do zadu, zachvátili mi prostatu a teraz, aby   som čakal, kým sa mi rozšíria do celého tela. Sssst… – Záchvat   krutých svieravých bolestí mu prerušil myšlienky. Na mieste prostaty   cítil žeravé železo. Pálenie pomaly povoľovalo a Zurian ležal   nepohnute, aby si ho znova nevyvolal.
    </tei:p>
    <tei:p>
     – Ja tedy prehrávam tento boj. Nie som tým vyvoleným klbkom   bojovným, ktoré má zdolať gonokoka, ako zdolal Ehrlich spirochaetu   pallidu a Pettenkofer bacila týfu. Nebolo mi dovolené zvíťaziť, ba   som hodený na pospas zbojníckym útočným Atómom. Moje telo, tento   pozemský obal mojej túžiacej, rozumkujúcej duše, slúži za výživnú   pôdu malilinkým, neúprosným, chamtivým tvorom. Živá tkáň slizničná je   im bydlišťom, jej sérum potravou a moja teplota dobrou, žiadúcnou   životnou podmienkou. Cucajú ma, žerú ma a znivočia s božskou   samozrejmosťou, akoby to ináče ani nemohlo byť. He-he-he, sancta   simplicitas! Fúj, nemôžem sa rehliť, lebo pichne ma v prostate a   cítim zasa to žeravé železo. No, no, ustanže trošku, nesmyselné   nutkanie!
    </tei:p>
    <tei:p>
     Ejhľa, nie som povolaný, aby som zabil gonokoka. On zabíja   mňa.
    </tei:p>
    <tei:p>
     Ach, tu ste, Filomenka, aká ste zlatá, šikovná! Prinesli ste mi   všetko? Výborne, dieťatko! Nevidel vás nik, pravda nie? Teraz ma   môžete opustiť. Vďaka vám za všetko a myslite kedy-tedy na svojho   zlého, zamračeného doktora.
    </tei:p>
    <tei:p>
     Jeho usmievavý pohľad, plný nežnosti, lúčil sa pri dverách s jej   verným a hladkajúcim pohľadom.
    </tei:p>
    <tei:p>
     – I vy ste tu už, Lojzka? Aká ste dobrá! Ďakujem i vám za všetko.   A teraz nás môžete opustiť. S Bohom, Lojzka moja dobrá!
    </tei:p>
    <tei:p>
     Dvere sa zavrely a v izbe ostali dvaja. Chorý lekár a chorá   pacientka. Stála pri dverách, kde ju Lojzka nechala.
    </tei:p>
    <tei:p>
     Zurian sa díval na plafón. Tak sa míňaly minúty v mlčaní.
    </tei:p>
    <tei:p>
     Zurianova rozpálená tvár sčervenela ešte viac.
    </tei:p>
    <tei:p>
     – Medúza, – riekol tichým, prosebným hlasom a obrátil sa tvárou k   bielej postave.
    </tei:p>
    <tei:p>
     Tá však len stála pri dverách s hlavou odvrátenou a mlčala.
    </tei:p>
    <tei:p>
     Uplynulo v tichosti pár minút. Zurianova tvár bola teraz bledá.   Stisol zuby, aby hlasne nezavzlykal. Hej, vždy tak bolo, cudzia,   chladná, kamenná Medúza! Lenže inokedy priblížil som sa ja, chytil   som ju za ruku a keď ma odsotila, či sa mi chcela vytrhnúť, zápasil   som s ňou, nepustil som ju, prihováral som sa k nej, kým sa   neuspokojila a neprivykla. Som slabý a rozpálený, nemôžem sa postaviť   ani na nohy, a ona ma nevidí a nečuje. Kto vie, kde jej myšlienky   blúdia? Pätnásť mesiacov, čo som ju nevidel. Je to ona, nie je to len   akýsi prelud?
    </tei:p>
    <tei:p>
     – Medúza, – volal ju zasa.
    </tei:p>
    <tei:p>
     Biela postava sa ani nepohla.
    </tei:p>
    <tei:p>
     Hej, opustila ma. Ušla odo mňa ona, ktorá bola vždy taká bezradná,   ktorej som bol jediným smyslom živola. Š1a medzi ľudí, medzi ktorými   nemala čo hľadať, a zatiaľ ja som tu živoril, hynul v beznádejnej   túžbe po nej. – Rozhorčenie mu sovrelo hrdlo, zakryl si oči oboma   rukami.
    </tei:p>
    <tei:p>
     – Medúza, – volal po tretí raz. Bol to už len vzdych   beznádeje.
    </tei:p>
    <tei:p>
     Pohla sa a pomalým krokom sa blížila. Pred posteľou sa zastavila.   Tvár mala odvrátenú. Zurian vystrel k nej obe ruky.
    </tei:p>
    <tei:p>
     – Medúza, vy nemáte pre mňa ani slova? Prosím, prosím, poďte sem   ku mne a sadnite si sem, na okraj postele.
    </tei:p>
    <tei:p>
     Mlčky poslúchla a dívala sa meravo ďalej do povetria.
    </tei:p>
    <tei:p>
     Zurian prebojoval krutý záchvat bolestí. Pomaly popúšťaly. Medúza   sedela na okraji jeho postele a on sa cítil v tejto chvíli na podiv   pokojným. Prehovoril a jeho hlas znel vľúdne, skoro veselo.
    </tei:p>
    <tei:p>
     – Medúza, tu ste pri mne? Tak dávno, dávno čakám na vás,   Medúza!
    </tei:p>
    <tei:p>
     Medúzina tvár pomalinky sa obracala k nemu.
    </tei:p>
    <tei:p>
     – Ubití, dokaličení, ale sme tu teraz spolu, Medúza. Ej, zdá sa   mi, šliapem po hraniciach nekonečností a cítim sa tak ľahko, tak   utešene ľahko. Pozrite sa na mňa, Medúza, aký som vľúdny a   usmievavý.
    </tei:p>
    <tei:p>
     Medúzin pohľad stretol sa s jeho zrakom. Zurian sa zachvel.
    </tei:p>
    <tei:p>
     – Medúza, – riekol polohlasne, – duša moja jediná, neseďte mi tu   teraz tak cudzo, tak chladne. Som vrak, telesne dodrúzganý, ale duša   moja prekypuje láskou a obracia sa k vám sťa rozvitý kvet ranného   svitania k vychádzajúcemu slnku. Medúza, nebuďme si my cudzí v tejto   chvíľke.
    </tei:p>
    <tei:p>
     Medúzine oči široko sa roztvorily, jej bledá tvár sa nadchla.   Žiarila napnutou vôľou a tuhou po čomsi krásnom, čo nevidely len jej   oči.
    </tei:p>
    <tei:p>
     – Duša moja jediná, – hovoril Zurian, ako by v extáze, –   spriateľme sa my tu teraz. Buďme si tými, čo sme si mali byť vždy a   čo sme boli tak málokedy. Buďme si teraz láskaví, a svorní bez boja.   Podajte mi svoju malú, bielu rúčku. Tie tenké, priehľadné ručičky   mojej Medúzy. Nech pohladia moje čelo, nech cítim okolo tvári ich   hodvábne objatie. Cítim chladivý vánok, čo rozvíri úder krídla bielej   holubice môjho smierenia s večnosťou. – Zurian bozkal, bozkal tisíc   ráz tie biele, tenké rúčky.
    </tei:p>
    <tei:p>
     – Medúza, vy mlčíte a ja mám k vám veľkú, veľkú prosbu.
    </tei:p>
    <tei:p>
     Jej oči, nekonečne hlboké, a dobrotivé, spytovary sa, Medúza,   potykajme si mi teraz. Medúza potriasla hlavou a zakryla si tvár.   Prehovorila zimničným, trhaným hlasom:
    </tei:p>
    <tei:p>
     – Karol, Karolko, preč odtiaľto, dosť toho, nežiť, nežiť!
    </tei:p>
    <tei:p>
     Udivene pozrel na ňu.
    </tei:p>
    <tei:p>
     – Veď budete zdravá. Medúza. Dole vás vyliečia, primár vás   uzdraví, ako každého. Bude všetko dobre, budete žiť.
    </tei:p>
    <tei:p>
     – Nechcem, Karol, Karolko, nechcem žiť. Sama si neviem rady. Chcem   umrieť.
    </tei:p>
    <tei:p>
     – Medúza, rozmysleli ste si to? Viete, čo hovoríte?
    </tei:p>
    <tei:p>
     – Karolko, – jej zrak bol ako predtým, plný napnutej vôle a túhy   po čomsi krásnom, – Karolko. chcem umrieť, umrieť, umrieť.
    </tei:p>
    <tei:p>
     – Dobre, Medúza, je to naše posledné svitanie. Pôjdeme spolu,   chcel som len sám, ale pôjdete so mnou. Chcem však, aby sme išli   svorne. Odhoďme všetko, čo je umelé a cudzie medzi nami. Chcem, aby   si mi povedala: – Ty.
    </tei:p>
    <tei:p>
     Medúzine pery ledva viditeľne šeptaly:
    </tei:p>
    <tei:p>
     – Ty, môj milý.
    </tei:p>
    <tei:p>
     Jej rúčky sa ovinuly okolo jeho hlavy.
    </tei:p>
    <tei:p>
     – Ej, chodili sme po čudných cestách, vždy sme si vyvolili tie   najkľukatejšie, najneschodnejšie cesty. Či sme nemali byť radšej   normálnymi, vpraviť sa nejako do sveta. Pamätáš sa ešte na vilu, čo   sme mali mať? Obrastlú brečťanom a zeleným, divým hroznom? Záhradku s   útulnými, orgovánovými skrýšami, s ovocnými stromkami. Ja som mal byť   dobráckym, usadlým dedinským, či malomestským lekárom a ty mojou   výbornou, skúpou, hrabivou gazdinkou. Mojou ženou, paňou môjho domu a   matkou môjho syna, ktorý mal byť radosťou nášho života a naším   pokračovaním. Už dnes by bol náš syn veľký chlapec. Kto vie, ako by   bolo bývalo? Možno sme nemali bojovať proti Neviditeľnému? Mali sme   slepo prijať jeho rozkazy a nechodiť po cestách vlastných. Poslúchať   bez myšlienky odboja. Eh, kto vie, ako by bolo bývalo, ale dnes je to   už jedno.
    </tei:p>
    <tei:p>
     Dnes už toho dosť! Sme živnou pôdou malých, neviditeľných tvorov.   A ty i nového, vzklyčiaceho života, násilného, nevolaného,   nežiadaného. He-he-he, to je na posmech, my, ktorí sme odopreli dať   život vlastnému pokračovaniu, teraz aby sme ho dali cudziemu   parazitu. Človek v celom svojom pozemskom bytí je stálou živiacou   pôdou parazitov, ak nie tých cudzích zbojníckych, tak vlastných   potomkov, čo chcú von, do života ako pokračovanie. Zdediť od nás toto   nezmyselné živorenie.
    </tei:p>
    <tei:p>
     Ak mi nebolo dané zdolať gonokokov celého ľudstva, ubijem aspoň   tých, čo nás využijú za pôdu. Sme im termostatom, teplou skrinkou so   stálou výhodnou teplotou tridsaťsedem stupňov. Počkaj, my im snížime   teplotu na šestnásť stupňov Celsiových, lebo toľko je tu v izbe.   Jednoducho termostat vychladne a ten pán, čo ich vynašiel a čo ich v   nás pestuje, môže sa zlostiť.
    </tei:p>
    <tei:p>
     Therapin sterilisans magna. Teraz si ju vykonáme. Urobíme sa   dokonale sterilnými. Zbavíme sa všetkých parazitov. Zničíme si tú   špinavú larvu, to naše telo, čo je dobré len nato, aby slúžilo za   potravu pliage parazitárnej. Budeme čistí, aká bola zemekôra kedysi v   praveku, kým bola ešte horúca, kým sa na nej nákaza života nemohla   ujmúť. Obrátime sa v prach, Medúza, v čistý anorganický prach.   Navrátime sa do lona večného pokoja sveta anorganického.
    </tei:p>
    <tei:p>
     Ešte odkaz do sveta živých. Dušinka, podajže mi atrament a pero.   Chcem písať, rozlúčiť sa so svojím starým magistrom. Potom už   nebudeme mať s nikým nič spoločného, len s jedným jediným človekom a   tomu by som tiež rád čosi napísal.
    </tei:p>
    <tei:p>
     A Zurian písal najprv starému profesorovi:
    </tei:p>
    <tei:p>
     Môj pán profesor!
    </tei:p>
    <tei:p>
     Duša moja v tejto chvíli prekypuje vďačnosťou a láskou k Vám.   Spomínam si na krásne chvíle, keď ste mi hovorili o vznešenosti   Medicíny a uvádzali príklady hrdinských lekárskych životov. Moja   rozhorúčená fantázia snívala o novodobom hrdinstve, ktoré by bolo   viazané k môjmu menu, ale stroskotal som, a úplne dodrúzganý, vzdávam   sa všetkého.
    </tei:p>
    <tei:p>
     Medicína bude sa vyvíjať i naďalej. Prorocký zrak Váš neraz   osvietil mi veľkolepé cesty, ktorými by sa mohla ubierať a tešili sme   sa nad jej budúcnosťou. – Mňa v tejto chvíli chytá sa zloba.
    </tei:p>
    <tei:p>
     Ja by som nedovolil, aby ju kde-kto znesväcoval. Chcel by som   obmedziť výchovu lekárskeho dorastu. K štúdiu medicíny nepripúšťal by   som široké davy bezduchých nechápancov. Spravil by som z nej tajomnú   vedu egyptských kňazov, sto ráz skúšaných, spoľahlivých, oddaných,   báječných indivíduí. Do tajomství božích nedal by som nahliadnuť   stereotypnému, bezcitnému hmyzu, aký je dnes valná väčšina lekárov,   ale každého by som podrobil skúškam, kde by obstáli len tí opravdiví.   Pátral by som po jeho minulosti, po charaktere, žiadal by som na ňom   dôkazy, ako žil, čo vykonal pre ľudstvo. Lekárom zaistil by som   bezstarostný, pekný život, aby nemuseli prijímať honoráre, lebo kde   sa začína honorár, tam prestáva lekárska morálka. To by museli byť   všetci proroci, pustovníci, svätí ľudia. Nie, nie, iných by som   neprijal. Jediný dôkaz chamtivosti, či chyby charakternej stačil by,   aby som ich vylúčil a nikdy zpäť neprijal. Nevysmejte sa mi, Môj   Magistre, ani ma nepokladajte za premrštenca. Pozrite si len, koľko   bolo tu už a koľko je obrovských organizácií, svetových mafií s   vybraným členstvom, s ohromnou prípravou a nko často nič pre nič, pre   prechodné záujmy, ničomné hodnoty, pre poveru, pre mydlové bubliny,   pre veci, ktoré nik nezná a nik nevidel. – Akože by nezaslúžila   takejto prípravy, takýto výber členov najvznešenejšia,   najdôležitejšia veda, odkrývajúca tajomstvo božie a opravujúca   osudné, odveké omyly, tak skutočne opravujúca, ako Medicína. Ona by   zaslúžila všetko, skúšky, výber, obrady, prísahy, celú dušu a celý   život vyvolených, ušľachtilých jednotlivcov.
    </tei:p>
    <tei:p>
     A nie takúto cynickú čriedu, Môj Magistre, takúto bezduchú,   kšeftársku háveď, aká parazituje dnes na jej posvätnom tele.
    </tei:p>
    <tei:p>
     Sú to moje posledné slová k Vám, Môj Učiteľu, moja posledná   zlosť.
    </tei:p>
    <tei:p>
     S láskyplnou dušou spomína na Vás
    </tei:p>
    <tei:p>
     Váš vďačný Zurian.
    </tei:p>
    <tei:p>
     – Tak, Dušinka, mal by som písať aj domov, Oteckovi, sestrám, ale   nemôžem, nechcem. Pri ich spomienke cesta by mi bola ťažká, a ja   chcem odísť krokom ľahkým.
    </tei:p>
    <tei:p>
     Nuž a ešte tomu poslednému zo živých.
    </tei:p>
    <tei:p>
     Mareško!
    </tei:p>
    <tei:p>
     Si posledný zo živých, s ktorým do styku prídeme: ja a moja žena.   Je mi trošku otupno, keď si na to pomyslím. Ani nie k vôli sebe, ale   k vôli svojej žene, ktorú tak rád by som chránil od krutosti a od   brutálnosti ešte aj v hrobe. I rád by som ťa poprosil, ušetri nás. Aj   s diagnózou by som! ti poslúžil, či príčinou smrti: Otrava morfínom u   oboch. – Keď si pomyslím, je vlastne jedno, či človeka červi búrajú   pod zemou, alebo ty na povrchu. Potom spomínam si na svojho nebohého   profesora patologickej pitvy, ktorý rozpitval toľko tisíc ľudí a sám   si želal ten samý osud, nariadiac svojmu docentovi, aby ho po smrti   rozpitval. – Prosím ťa jednako, rešpektuj môj vkus aspoň natoľko, aby   si sa nám hlavy nedotkol. Je mi nechutné pomyslieť si, že sa   ztadiaľto odsťahujem s mozgom v bruchu, kam ho tvoj sluha po sekcii   pohádže a zašije. Viem, že si na mŕtvoly ako divý a neodpustil by si   si ani jednu, ale toto nám vari len neodoprieš.
    </tei:p>
    <tei:p>
     Potom ešte niečo. V tejto nedôstojnej čriede doktorských niktošov   bol si jediným, koho zaujímalo nielen to, kto ma sem zaprotežoval,   kedy sa ztadiaľto od pracem a kto by prskal, keby ma praštili do nosa   – ale i to: zkadiaľ som, ako to tam u nás, či som tu rád. Vidíš, z   týchto zjavov si teraz strúham titul na žiadosť: Keď si nás   rozkrájaš, Mareško, tak si nás aj upeč. Tu v zásuvke malého stolíka   nájdeš vkladnú knižku na päťtisíc korún. Vyzdvihni to, Mareško, a daj   nás oboch spáliť vo vinohradskom krematóriu, za Olšanmi. Sme oba   gniavení a využívaní drzými parazitmi a chceme byť čistí. Premeniť sa   v bielu žiaru, v čistý anorganický popol.
    </tei:p>
    <tei:p>
     Nechceme ešte i v matke zemi dvadsať rokov slúžiť za potravu   červom a parazitom, aby sa v nás vystriedaly všetky možné druhy   hnilobných baktérií. Chceme byť čistí a to rýchlo a naraz. Vzplanúť v   spaľovacej komôrke jasným plameňom, rýchlou destiláciou zmeniť sa v   plyn, pŕchnuť do éteru a zhorieť, za hodinu chorieť jasným plameňom v   pár hrstí čistého, anorganického popola.
    </tei:p>
    <tei:p>
     Vteliť sa do zeme, medzi skaly a kamenie hôr, do bahna bezodných   morí, do piesku púšte, do nekonečnej, bezživotnej ríše anorganického   mieru. To bude naša veľká sterilizujúca liečba, ideál všetkých   lekárov. Urob to, môj dobrý, lenivý Mareško, pravda nám to   spravíš?
    </tei:p>
    <tei:p>
     Dobre sa maj, stará hyena, môj priatelu.
    </tei:p>
    <tei:p>
     Bozkáva ťa Tvoj Zurian.
    </tei:p>
    <tei:p>
     – Tak, Dušinka, som hotový. Ešte zalepiť a adresu. Tak. Ostatným   bedárom nemám čo povedať.
    </tei:p>
    <tei:p>
     Zurian podíval sa na hodinky.
    </tei:p>
    <tei:p>
     – Pol dvanástej. Na dvanástu hodinu už chcem byť ztadiaľto ďaleko.   Dušinka, si pripravená?
    </tei:p>
    <tei:p>
     Nemo prikývla.
    </tei:p>
    <tei:p>
     – Pôjdeme spolu do krajov čistoty a pokoja. Bude to tiché   pominutie. Dobrotivý liek, pravá Nirvána. Si odhodlaná?
    </tei:p>
    <tei:p>
     – Len keď pôjdem s tebou. – Jej ramená ovinuly sa mu okolo krku.   Tisícimi bozkami zasypala jeho tvár, vlasy i ruky.
    </tei:p>
    <tei:p>
     Zurian sa vzpriamil. Treba robiť. Nedbal o bolesť. Len zúr si   pliaga naposledy! Pery sa mu skrivily v opovržlivý úsmev.
    </tei:p>
    <tei:p>
     – Posledný boj, generálny útok s oboch strán. No tak, do toho!
    </tei:p>
    <tei:p>
     Naklonil sa z postele a pritiahol si stolník so sklenenou   škatuľkou.
    </tei:p>
    <tei:p>
     Vyňal jednu z desaťkubikových striekačiek, sostavil ju, nasadil   ihlu, fľašku otvoril a nassal plno obsahu. Dvadsať centigramov   morfínu vari len postačí. Najmä takto pri zoslabnutom, zimničnom   stave.
    </tei:p>
    <tei:p>
     Kúsok vaty omočil v alkohole a očistil si miesto na ľavom   ramene.
    </tei:p>
    <tei:p>
     Medúza mu zadržala ruku.
    </tei:p>
    <tei:p>
     – Karol, Karolko, najprv ja, ty by si ma potom nemohol, alebo   nechcel vziať so sebou.
    </tei:p>
    <tei:p>
     – Nie, dušinka, pôjdeš so mnou, ale ja som silnejší, vydržím viac   a chcel by som odísť s tebou súčasne.
    </tei:p>
    <tei:p>
     Bez váhania vpichol si ihlu pod kožu. Ruka sa mu zastavila. Ešte   moment. Obzrieť sa vari ešte? Dotiahnuť sa k oknu a dať posledné s   Bohom slnku, stromom a celej jesennej prírode? Zablúdiť ešte v   myšlienkach ta, kde čnejú v diaľke vysoké topole, hľa, blíži Ha k nim   s ohromnou rýchlosťou. Za nimi zaletíme na kľukatá, strieborná stužka   rozmarného, starého priateľa jeho detstva, Váhu. Minuli už štíhly   komín drahoveckého liehovaru a tehelne, rúti sa naproti ohromná   budova Ružového Mlyna. V úzadí kúpeľný ostrov bananským kopcom a   ohromný, starý park. Už sú nad nimi, spustili sa úplne nízko a krúžia   nad domom. Je ráno sedem hodín, či už vstali, či vybehnú na rachot   motora? Spustili sa ešte nižšie, krúžia už skoro celkom nad strechou.   V záhradke rozoznať už kvetináče a plot slnečníc. Úzke strmé kruhy,   stroj sa postaví centrifugálnou silou úplne na krídlo, závratnou   šikovnosťou krúži len stále nad domom v dlkom priestore. Tu, hľa,   naraz sa zjavili všetci na dvore: Otecko, Hela i Joľka. Kývajú mu   šatkami. Vítajú ho veselo. Chce im tiež dať znamenie, zdvihne pravú   ruku v ohromných, chlpatých, kožených rukaviciach. Vietor sa mu zapne   do ruky plnou silou. Len s najväčšou námahou vie pár ráz ťažko   zakývať na znak pozdravu. Vystúpia strmým oblúkom, skoro kolmo,   vyššie, kruhy sú väčšie, pilot vypne motor. Krúžia v špiráloch v   najväčšej tichosti, len vietor fučí po trupe Bosky a zdola jasne znie   pozdrav: Vítajže nám, vítaj, len abys nespadol! – Nie, otecko, hneď   sostúpime, príďte mi naproti von, na letište. Potom zmizne domček, i   zelená záhradka, motor hučí zas, vzdiaľuje sa dedina, zmizne Váh i   topole v hmlách, letia, letia závratnou rýchlosťou preč do   neznáma…
    </tei:p>
    <tei:p>
     Letia do neznáma a s nimi sa rúti, letí všetko. Neni teraz, neni   zajtra, niet času. Za ním, hľa, chrlí sa strašlivá katastrofa času,   čo smetie všetko, bez stopy. Už neni dnes, už neni zajtra ani za sto   rokov, už niet otecka, známych, okolo cudzie tváre, noví ľudia, ale   už ani tie nie sú a zasa nové a nové. Stále sa meniace   radosti-bolesti, cudzí ľudia a predsa tí samí, s tými istými večnými   túhami. Nepretržitý rad jeho živých bratov na zemi i vo vesmíre.   Rozsypané i účelne soskupené Atómy Večného, Nehynúceho života.
    </tei:p>
    <tei:p>
     Zurian v kalných zimničných víziách počul, ako hrmí, rachotí za   ním strašlivá záplava času, ako ho odnáša ozrutným letom do   nekonečného neznáma. Ten obraz občas prerušovala tvár, drahá,   milovaná tvár otecka a obraz zeleného domčeka. – Potom sa striasol a   spamätal sa.
    </tei:p>
    <tei:p>
     Ťažký vzdych opustil Zurianove pery. Spomienka na jeho vlaňajšiu   návštevu doma. Zrak jeho blúdil po izbe.
    </tei:p>
    <tei:p>
     Či pozrieť sa von naposledy aspoň ztadiaľto?
    </tei:p>
    <tei:p>
     Tam, hľa, z okna pohľad na smíchovské stráne, na striebornú stužku   Vltavy, na mosty, na ktorých sa hemží mravenčí národ. Tu, zľava,   mohutná veža starého dómu svätého Víta, biela vežička Daliborky. Dlhé   rady okien Hradu odrážajú žlté úslnie. Tu sboku letenské záhrady,   zelené parčeky, jednička elektrika beží, škriabe sa hore kopcom sťa   uľakaná myška. Sem počut jej zvonenie. Oh, vonku prúdi život… Spýtať   sa vtáčkov: povedzte, detičky božie, je dobre žiť? Hniezdo si staväť,   potomkov vychovávať? Dvoch oviec, čo sa dole pasú: ovečky dobrotivé,   chudokrvné, radi žijete? Tráva zelená, oddá sa ti rásť, keď ťa aj tak   spasú wassermanové ovečky. Bratia moji, stromy neomrzelo vás ešte   stáť celý život na mieste? A prinášať plody, ktoré sa nikde ujmúť   nemôžu? Byť poslušným otrokom pokynu akejsi rozmarnej ruky, ktorá   chce život, množenie, zánik, spád a nesmyselné, nekonečné   znovavzkriesenie?
    </tei:p>
    <tei:p>
     Lúčiť sa vari aspoň s tým svetom, čo vidieť z okna? S panorámou   mesta a so zeleňou prírody?
    </tei:p>
    <tei:p>
     Eh, fuj, či som ja básnik, či umierajúci krajčírsky tovaryš? Ešte   sa i lúčiť s tou hnilobou organickou? Eh, poďme! Keď už sme nežili,   aspoň umrieme ako bohatieri.
    </tei:p>
    <tei:p>
     Energickým tlakom palca zatisol piest striekačky až na najnižší   stupeň. Vnikajúca tekutina nafúkla mu pod kožou okrúhlu   opuchlinku.
    </tei:p>
    <tei:p>
     Usmial sa na Medúzu.
    </tei:p>
    <tei:p>
     Tá však už mala na ramene rukáv vyhrnutý a čistila miesto vatou,   do alkoholu namočenou, ako práve videla.
    </tei:p>
    <tei:p>
     – Dušinka, chceš?
    </tei:p>
    <tei:p>
     – Karolko, rýchlo, nenechávajte ma tu.
    </tei:p>
    <tei:p>
     Druhá striekačka sostavená, desať kubíkov roztoku a bleskurýchle   pichnutie pod kožu.
    </tei:p>
    <tei:p>
     – Dušinka, nebolelo však? Spravil som to rýchle a šikovne.
    </tei:p>
    <tei:p>
     Hľadeli si do očú a mlčali.
    </tei:p>
    <tei:p>
     – Dušinka, nadišla chvíľka, lúčme sa. Vchádzame do ríše   pokoja.
    </tei:p>
    <tei:p>
     Jej hlava pozvoľna klesala na bielu podušku. Jej oči posledným   napnutím životnej sily vnorily sa v jeho zrak. V tom pohľade sa dve   duše na prahu Večného Mieru objaly. Potom viečka klesaly obom.
    </tei:p>
    <tei:p>
     Veľké hodiny nemocnice bily dvanástu.
    </tei:p>
   </tei:div>
  </tei:body>
 </tei:text>
</tei:TEI>
