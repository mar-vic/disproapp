<?xml version="1.0" encoding="utf-8"?>
<tei:TEI xml:id="slk1956129" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Cez šesťdesiatjeden končiarov : ELTeC edícia
    </tei:title>
    <tei:author ref="viaf:27565344">
     Moric, Rudo (1921 - 1985)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     31270
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Moric, Rudo
     </tei:author>
     <tei:title>
      Cez šesťdesiatjeden končiarov
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Slovenské nakladateľstvo detskej knihy
     </tei:publisher>
     <tei:date>
      1956
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-07">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Cez šesťdesiatjeden končiarov
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     Prvá kapitola, v ktorej autor pomôže svojmu   hrdinovi-horolezcovi na rovnej ceste
    </tei:head>
    <tei:p>
     Sú ľudia, ktorí nás zaujmú na prvý pohľad. Jeden výzorom, iný   správaním. Tak aj môj hrdina. Bolo to začiatkom apríla v päťdesiatom   piatom roku. Usmial sa jeden z prvých slnečných dní po dlhej zime.   Ľudia i príroda netrpezlivo čakali prvý závan tepla, a keď prišlo,   hupkom začali doháňať zameškané. Zem už túžila vydať zo seba život.   Miazga stromov dlho utajovanou silou lámala ochranné panciere pukov,   ktoré sa začudovane rozhliadali po svete. Tráva očividne šibala a   objavili sa prvé kvety — fialky, kašky a sedmokrásky. V takej chvíli   človek nevydrží vo väzení štyroch múrov. Musí sa pokochať pohľadom na   nový, nastávajúci život, nato množstvo energie, ktorá prýšti z   oddýchnutej zeme. Vybral som sa teda za Dunaj do petržalského parku.   Dunaj sa valil ešte mútny a vzdutý. Mumlal ako starý maco, keď po   zimnom spánku prvý raz vyjde z brloha. Ale v parku bola tíš a pohoda.   Na prvý pohľad ešte prevládala tmavohnedá farba stromov, no briezky   už boli nežnozelené. Aj jasene, kleny, duby i belavokôré platany boli   plné nahatých pukov, hotových každú chvíľu sa rozviť. Kde-tu sa už   ozvalo aj vtáčie pípnutie, ako keď si hudobníci ladia nástroje.   Všetko sa ponáhľalo žiť plným dúškom. A tu mi padol do oka môj   hrdina. Keď prvý raz prešiel rýchlym a odmeraným krokom popri mne,   ešte som mu nevenoval zvláštnu pozornosť. Veď čože, akýsi mladík s   poriadnym batohom sa kamsi ponáhľa. Možno z práce, možno do nej. S   batohom ako svet sa predsa nechodí do parku na vychádzku. Neminulo   však desať minút, znova ma predišiel. A zase tá dopredu nachýlená   postava a rázny krok. Teraz som sa už začal o neho zaujímať. Pred   chví ľou išiel tou samou cestou, musel teda chodiť dokola. Čo to len   môže byť za človeka? Prvé, čo som si na ňom všimol, bol ten obrovský   batoh, hranatý ako žulový kváder a veru aj poriadne ťažký, lebo ho   zohýnal vo dva konce a popruhy sa mu hlboko vrezávali do pliec. Ináč   chlap takto tenký, nevysoký. Po letmom pohľade hocikto by povedal —   dengľavý. A tu si s takým bremenom špacíruje akoby nič. Potom som už   priam sliedil za ním. Zabudol som na prírodu, zaujal ma zvláštny   človek v nej. Ukáže sa ešte, či nie? Neminulo ďalších desať minút, už   dupkal za mnou okovanými topánkami, a ako prechádzal popri mne, počul   som jeho hlboký dych. Usiloval som sa prezrieť si jeho tvár. Bola   mladá, ostro rezaná, až hranatá, so silne vyčnievajúcimi čeľustnými   kosťami. Oči — ako som mohol letmo zahliadnuť — čierne, obočie tenké,   no pritom výrazné, nos úzky, končistý. Zo všetkého, z tváre i   pohybov, sálala energia a húževnatosť. Znovu sa stratil v zákrute za   živým plotom orgovánu a mne ako osteň trčala v hlave otázka: Prečo   chodí dokola s toľkou ťarchou? Z celého parku ostal pre mňa len tento   záhadný človek. S hodinkami v ruke čakal som pri ešte mŕtvej fontáne,   kedy sa zase zjaví. Chodil strojovým tempom, neodpočíval, lebo čas   okruhov, ktoré robil, bol navlas rovnaký. Len bremeno si čoraz   častejšie nadľahčoval rukami; vidno, spodnou hranou muselo ho   poriadne tlačiť do krížov. Ubehla hodina, slnko zašlo a schladilo sa,   ale človek s kvádrom na chrbte len krúžil cestičkami parku. A ja som   ho neprestal pozorovať. Po desiatom okruhu konečne prestal. No   nezastal. Zotrel si z čela pot a hybaj, zamieril k mostu. Začalo sa   zmrákať. Ponáhľal som sa za nim. Len ho nespustiť z očí a dozvedieť   sa, prečo lak obťažený krúžil dokola. Ako? To som ešte nevedel. Ale   náhoda mi pomohla. Štvoruhlastý batoh kráčal dajakých päťdesiat   krokov predo mnou. Šiel som za ním, snažiac sa udržiavať vzdialenosť,   aby sa mi nestratil medzi ľuďmi. Boli sme vari v polovici mosta, keď   k nemu pristúpil strážnik. Batoh zastal, otočil sa bokom, takže som   zase videl hranatú tvár. Podišiel som čo najbližšie a nenápadne som   sa oprel o zábradlie. Očistom som hľadel do mútneho Dunaja, ale   všetky čuvy som mal napiate na rozhovor, ktorý sa rozvíjal niekoľko   krokov odo mňa. „Odkiaľže, odkiaľ?“ začal strážca poriadku celkom   prívetivo. „Z parku,“ odvetil chlapík s batohom, ale bola to veru   nešikovná odpoveď, lebo akože si strážnik môže predstaviť, čo robil s   toľkým bremenom na takom mieste.
    </tei:p>
    <tei:p>
     Strážnik zaškúlil na batoh. „A tu . . . čo máte?“ Ešte viac som   nastavil uši. Odpoveď ma náramne zaujímala. „Tehly.“ ,Do čerta, to   musí byť ťarcha! mihlo mi hlavou a pomyslel som si na desať   dlhých okruhov. Strážnik však o stupeň sprísnil hlas a zdanlivo   obrátil smer rozhovoru: „Na ktorej stavbe pracujete?“ Teraz sa prišlo   čudovať človeku privalenému bremenom: „Na stavbe? . . . Ja predsa   pracujem v laboratóriu . . .“ — a pomenoval jeden zo známych   výskumných ústavov. Strážnikov hlas bol zase o tón prísnejší a   drsnejší. „Netárajte!“ odsekol. „Na ktorej stavbe ste to . . .?“ — a   rukou naznačil kradnutie. „Ja som nič nepotiahol!“ urazil sa   oslovený. Rozhovor sa začal podobať hádke. Strážnik trochu vypučil   prsia, vari aby získal na autorite, a pichľavo sa opýtal: „Hádam len   nechcete povedať, že tehly nosíte na parádu?“ „Na parádu? . . . To   nie! Viete, ja tak trénujem . . .“ „Ako?“ „Trénujem. Ja som   horolezec.“ „Ho-ro-le-zec?“ pochybovačné pretiahol strážnik. Pre   istotu však zmiernil hlas: ,,A legitimáciu . . . máte?“ Teraz upadol   do rozpakov horolezec. Pokiaľ mu to do pliec vrezané popruhy   dovolili, začal šmátrať po vreckách, ale tak zbežne a povrchne, akoby   už vopred vedel, že nič nenájde. A naozaj, čo nevidieť vzdal sa   márneho hľadania. „V týchto šatách nemám.“ „Nemáte?“ zdvihol strážnik   obočie. Chvíľu premýšľal, potom dodal: „Hmmm, tak sa nedá nič robiť.   Musíte ísť na strážnicu. Tam si všetko overíme.“ To bol rázny zvrat   situácie. Cítil som povinnosť zasiahnuť. Pristúpil som celkom blízko.   „Neukradol žiadne tehly,“ vravím strážnikovi z mosta doprosta.   „Naozaj trénoval. Na vlastné oči som videl.“ Mladík s bremenom pozrel   na mňa s vďačným úsmevom. Iste si ma všimol už v parku. „Vy ste   videli na vlastné oči?“ opýtal sa ma strážnik, tváriac sa, akoby   chcel povedať: čo sa ty, z duba spadol, oddýchol si, pletieš do toho?   „Áno, týmitohľa očami. Pol druhej hodin y, naložený ako, s   prepáčením, hoviadko, chodil po parku.“ Strážnik bol predsa len   bystrá hlava. Prišiel na to, že sa zlodej nebude s ukradnutým pol   druhej hodiny motať po parku. Pozorne prezrel môj preukaz, ešte raz   pohľadom skúmavo ohmatal naše tváre, či na nich predsa len   nezahliadne záblesk dajakého úskoku — a s náhlivým „Prepáčte!“ a s   kyslou tvárou prepustil nás oboch svojou cestou. Zatiaľ sa už bolo   poriadne zotmelo. Na hladine Dunaja sa pokojne chveli odrazy svetiel   ako zlaté bóje. K mestu sme vykročili spoločne. „Chumaj, všetky   papiere nechať doma! Takto som naozaj mohol vyzerať ako dáky zlodej,“   prvý začal rozhovor môj spoločník. A usmejúc sa doložil: „Ďakujem   vám.“ „Koľko vážia tie tehly?“ bol som zvedavý. „Rovných päťdesiat.“   „A koľko kilometrov ste urobili?“ „Dvadsať.“ „A to takto každý deň,   či ako?“
    </tei:p>
    <tei:p>
     „Dva-tri razy do týždňa.“ „Tak teda ste horolezec?“ Trochu   začudovane žmurkol na mňa. „Nevyzerám?“ zasmial sa veselým   chlapčenským smiechom. „Čo ja viem? . . . Nevedel som, že sa   horolezci tá rajú s horou tehál po parkoch. Vždy som si ich   predstavoval s čakanom a lanom na strmých skalách. Znovu zazvonil   jeho smiech. „Ajaj, to vám je tvrdá robota! Sakramentská ruvačka so   skalou . . . a v zime s ladom a mrazom. Na to sa človek musí dobre   podkuť tu dolu . . . ak si nechce hore krky zlámať . . . Ale potom to   už stojí zato!“ Uznanlivo som prikývol: „Tvrdý šport . . . Naozaj   tvrdý!“ Vnorili sme sa do mesta, plného večerného ruchu, ľudskej   vravy i hrmotu električiek, ožiareného šnúrami žiaroviek a veselým   neónom rôznych farieb. A ako sme tak kráčali, vhupla mi do hlavy   výborná myšlienka. „Neboli ste,“ pýtam sa spoločníka, zhrbeného pod   bremenom, „neboli ste medzi tými, čo pred dvoma mesiacmi prešli   hrebeňom Tatier?“ „Pred pol druha . . .“ opravil ma. „V hrebeňovej,   či v údolnej skupine?“ „V tej prvej.“ Svetlá sa mi jasnejšie   zajagali, ľudia mi začali tancovať pred očami. Ľaľa, na akého človeka   som natrafil! Veď z toho môže byť znamenitá knižka! „Bol to husársky   kúsok, čo?“ chytro rozvíjam rozhovor a snažím sa zakryť vzrušenie.   „Bol,“ prisvedčil. „Ale ten najhusárskejší ešte len príde.“ „Ako . .   .? Ešte viac si trúfate?“
    </tei:p>
    <tei:p>
     „Nno . . . Mont Blanc, Kaukaz, možno aj Himalaja . . .“ Len-len že   som nevbehol pod električku. Iba zúrivý alarm zvonca ma vrátil do   skutočnosti. Kaukaz . . . Himalaja . . .! To sú ciele! Výšavy!   Nevládal som už udržať na uzde svoju dychtivosť. Železo treba kuť za   horúca! „A prosím vás, neporozprávali by ste mi o tom?“ Moja žiadosť   ho prekvapila. Iste nebol zvyknutý zoširoka zdeľovať vlastné zážitky.   Podozrivo sa opýtal: „A na čo vám to treba?“ Nechcel som ísť s bubnom   na zajace. Ešte by sa zľakol — a zdupkal z kratšej cesty. Neskoršie   mu poviem, ale teraz . . .
    </tei:p>
    <tei:p>
     „Len tak, pre zaujímavosť. Muselo to predsa byť veľkolepé, nie?“   „No, keď chcete, nedbám . . . Ale kedy?“ „Niekedy sa stretneme,   povedzme u mňa, sadneme si do kútika . . .“ Zrazu zastal. Zľakol som   sa, aby si to nerozmyslel. Ale nie. „Viete čo?“ povedal po chvíli.   „Budúci týždeň v sobotu a nedeľu pôjdeme na Jastrabie skaly. To sú   naše cvičné skaly pri Sološnici . . . dve hodiny vlakom. Poďte s nami   a tam vám všetko vyrozprávam . . . A môžete aj sám skúsiť!“ Heglo vo   mne ako v starých hodinách. Nie hádam preto, že by sa mi ťažilo viezť   sa dve hodiny vlakom, naopak, dobre bude, keď si človek pozrie prácu   horolezca priamo v teréne. Ale sám skúsiť? Zamrazilo ma. V duchu som   si predstavil skalný výstupok, ja na ňom — a podo mnou hlbočizná   priepasť. Bŕŕŕ . . .! Mihom oka som premeral spoločníka, potom seba;   najmenej dvadsaťkilový rozdiel. Čo udrží jeho, nemusí mňa. Už-už mi   slina niesla na jazyk výhovorku, potom som sa však zaťal. Veď napokon   ísť môžem, a liezť na skaly nemusím. Dajako sa už len vykrútim. A   keby aj . . . mal by som vlastné dojmy! Ale to som zaraz v duchu   zamietol. Prikývol som, že teda ďakujem za pozvanie, pôj dem. To sme   už boli na Mýtnej. Bolo sa nám treba rozísť. Podali sme si ruky a on   mi ešte zopakoval dátum a presný odchod vlaku. A keď už vošiel pod   bránu, zavolal: „Prichystajte sa na noc v stane! A nebojte sa!   Uvidíte, aký to bude pôžitok, hľadieť zhora na kraj! “
    </tei:p>
    <tei:p>
     ,Veru, len hore sa dostať, to bude ťažko, pomyslel som si pre   seba. Potom ma však pochytila dobra nálada. Spokojný s výsledkom   vychádzky pohvizdoval som si do kroku.
    </tei:p>
   </tei:div>
   <tei:div type="chapter">
    <tei:head>
     Druhá kapitola, v ktorej sa ktosi   sám sebe zdá ťarbavý ako slon
    </tei:head>
    <tei:p>
     Zo Sološnice sa Jastrabie skaly zdali celkom nevinné. Zopár zubov   a vežičiek ako vyštrbený hrebeň belelo sa na zelenom chrbte Raštúna.   No len čo sme vošli necelý kilometer do doliny. Jastrabie skaly nám   ukázali svoju pravú tvár. Vysoké steny prervané žľab mi a úšustami,   balvany podivných tvarov — a to všetko zakončené rozoklaným hrebeňom.   Zastali sme na lúke pod skalami. Hľadím dohora a neviem si   predstaviť, že by som mal vyliezť hore týmito stenami. Ba vari práve   pre to lezenie sa mi zdali až strašidelne obrovské. No nie tak mojim   spoločníkom. Lebo, aby som nezabudol, neprišli sme sem dvaja, lež   traja. Keď som v poslednej chvíli dobehol na bratislavskú železničnú   stanicu, už ma čakali. Môj nedávny známy, ktorého odteraz budem volať   pravým menom — Ivan, a jeho verenica, čiernooká Ľudmila. Títo dvaja   sa s Jastrabími skalami zvítali celkom ináč ako ja. Nepreriekli slova   — oni vôbec celou cestou málo hovorili — ale oči im horeli, tváre sa   smiali. Pohľadmi hladkali sivé skaliská a videl som, ako túžobne   očakávajú ich chladný dotyk. Okraje končiarov Jastrabích skál boli   pozlátené na západ sa kloniacim slnkom, ale tu dolu bol tieň a trochu   chladno, hoci v blízkej bučine vtáčími hrdielcami sa prelievala   májová pieseň. Keď sa moji spoločníci nasýtili prvého pohľadu na   skaly, Ivan zhodil batoh a zosňal z neho stan. Ľudmila zložila z   pleca lano. Vybrali rovinku blízko potoka a začali sme stavať stan.   Popravde rečeno, oni dvaja stavali, ja som v dobrej vôli pomáhať iba   ob skakoval. Nech som mienil urobiť to či ono, ich šikovné a skúsené   ruky ma vždy predbehli. Konečne Ivan, vidiac, že viac zavadziam ako   pomáham, so smiechom riekol: „Poobzerajteže sa dookola, my to už dáme   do poriadku.“ Uznal som — to bude najrozumnejšie. Znovu som sa teda   zahľadel na horu skál. Proti tatranským bralám sú ničím, kvapkou v   mori, ale mňa predsa len prekvapili. Odkedy som sa zoznámil s Ivanom,   často som myslieval na prvé stretnutie s Jastrabími skalami. Najprv   so strachom, že sa budem musieť na ne škriabať, lebo hanbu som   nechcel utŕžiť, no pomaly som sa uspokojoval. Veď sú to len cvičné   skaly . . . Zaobstaral som si knižku o horolezectve, prečítal som ju   na dúšok — a uchlácholil som sa ešte viac. Dočítal som sa, že   horolezci rozoznávajú šesť stupňov obťažnosti terénu. Prvý vraj   zvládne hocijaký turista, druhý je o štipku ťažší, tretí ešte o   niečo. A Jastrabie skaly vraj zväčša patria do druhej a tretej   kategórie. Jednoducho povedané — školská úloha. Nuž podľa toho som si   aj vytvoril predstavu o nich. Nemôže to byť nič strašného, dajaké   balvany, sem-tam vežička: hravo sa budem driapať po nich. A teraz   stojím pod päťdesiat metrov vysokými, miestami zvislými, ba i   previsnutými stenami. Ej, ale ma schladili tieto Jastrabie skaly!   Prišiel som sem pevne rozhodnutý vyliezť kdekoľvek, aj som sa na to   vystrojil novučičkými pohorkami so špeciálne vyrezávanou gumenou   podrážkou, ale moje odhodlanie spľaslo ako prasknutý mechúr. Našiel   som sa v ošemetnej situácii: alebo sa pustiť za pasy so skaliskami,   alebo sa priznať, že mi srdce klope viac ako treba, a ostať sedieť   pri potoku . . . „Tak, už to je!“ povedal Ivan, vari naschvál   hlasnejšie, aby som naisto počul. A vskutku: stan už stál a pred ním   vrtká Ľudmila pripravovala čosi pod zuby. „Posilníme sa a vyskúšame   Jastrabie skaly,“ tešil sa Ivan. Nedal som znať svoju tieseň.   Prisadol som si k nemu a začal som diplomaticky: „Ale sú to ozrutné   skaliská!“ Zasmial sa mäkko a radostne: „Ech, čože . . . Hračka!“   „Veru, pekná hračka,“ myslím si. Nahlas však rečiem: „Neviem, neviem,   ako sa vyštverám hore.“ „Ale to sa vám len zdá také krkolomné. Prvý   pohľad je vždy taký. Aj Ľuda, keď som ju lanského roku sem doviedol,   nie a nie nabrať odvahy. A dnes? Uvi díte — hotová veverica!“ —   zvýšil od pýchy hlas. „Ale akože sa vydriapem na ten končiar?“ ukázal   som náročky na najvyšší štít. „No, na Hlavnú hradbu sa vy naozaj   nebudete driapať,“ hodil rukou Ivan. „Možno až neskôr, ak vás lezenie   neomrzí. Ale pozrite na tamtú vežičku! Medveď sa volá. To je ľahučká   partia. Najprv žľabom, vidíte ho, potom kúsok traverzovať doprava a   hore hentými výstupkami.“ Vežička, ktorú mi Ivan označil, naozaj sa   nezdala taká nedobytná. Mohla byť vysoká dajakých pätnásť metrov   alebo, ako horolezci merajú, na pol dĺžky lana, a ňou sa začínal   skalný masív. S ostatnými skalami bola spojená už spomenutým žľabom,   končiacim v ostrom sedle. Pribudlo mi trochu sebadôvery. „Pomôžeme   vám, nebojte sa. Zaistíme vás lanom . . . No, skúsite?“ Čo povedať?   Na zlosť zabehla mi slina a ja nie a nie dostať slovko zo seba.   Konečne som prikývol, reku, nech sa stane, čo sa má stať. Keď chcem   písať o horolezcoch, všeličo musím podstúpiť. „Panstvo, stôl je   prestretý!“ zašvitorila Ľudmila. Srdce sa mi trochu rozveselilo pri   pohľade na jedlo. Na obrúsku ležal syr, paštétová konzerva, chlieb i   sladké keksy. Škoda len, že mi hrdlo sťahovala úzkosť a ťažko mi bolo   prežierať. „Len hryzte, jedzte!“ vynukovala ma dievčina.
    </tei:p>
    <tei:p>
     Pritom šibalsky požmurkávala čiernymi očami, akoby mi videla až na   dno duše. Nuž chlapil som sa, koľko som vládal. Rozhovor sa ustavične   krútil okolo lezenia. A keď obrúsok ostal prázdny, sťaby ho   vyzametali, vytiahol som posledný tromf: „Nebolo by lepšie hneď teraz   vyrozprávať tatranský príbeh? Stihneme to všetko večer?“ „Ojojój!“   zasmial sa Ivan. „Veď večery sú ešte dlhé, a aj zajtra je deň. Teraz   čím skôr na skaly!“ „A . . . a nebudem vám na ťarchu?“ udrel som na   inú strunu. Možno táto bude citlivejšia. Veď zaiste pre dobrého lezca   nie je slasť paprať sa s ucháňom. Ale ani teraz som nepochodil. „Len   poďte, poďte,“ riekol Ivan s takým odtienkom v hlase, akoby šípil,   prečo sa toľko ošívam. „Ukážeme vám to a potom pôjdeme sami. Času   dosť!“ Vidím, daromné tu kľučkovať. Iba čo mi horúčava udrela do   tváre, lebo som pobadal, ako Ľudmile všetci čerti hrajú v okáľoch, a   to zaiste pre nič iné, ako že ma prekukla. Zasekol som teda zuby a   zdvihol som sa z trávy. Ivan zatvoril stan, zodvihol lano a vykročili   sme pod Medveďa. Okolo vrcholku vežičky slnko vykúzlilo zlatistý   opar, sťaby nás aj ono lákalo hore. Pod žľabom bol neveľký úšust. Tu   sme zastali. Kým Ivan rozvinul lano, sliedil som po našej skalnej   ceste a už teraz som sa snažil nájsť oporné body, ktoré mi pomôžu pri   lezení. Žľab, hoci strmý, zdal sa dosť prívetivý. Na dne i v stenách   mal hojnosť výstupkov, po ktorých sa bude dať liezť hore. Na cestu   dolu som zatiaľ nemyslel. „Ja idem prvý,“ dával Ivan posledné pokyny.   „Vy budete druholezec a Ľuda pôjde posledná. Pozor na uvoľnené   kamene, na tie nestúpajte, ani sa ich nechytajte!“ Kým hovoril,   dômyselne mi omotával strednú časť lana okolo pása i pliec, potom to   isté urobili on i Ľudmila. „Teda hore sa! Len smelo!“ Čerta rohatého   smelo, keď mne bolo v tejto chvíli akurát opačne. Mohol som si rátať   údery srdca. Ivan však už bol nad nami. Bolo rozhodnuté! Idem hore!   Prvý raz na horolezeckú túru. Pozorne som sledoval každý Ivanov pohyb   a tak som sa usiloval ešte čoto odkukať. Obdivoval som jeho istý a   ľahký krok i hmaty rúk. Zdalo sa mi, že nekráča, lež vznáša sa v   povetrí. A lano medzi nami sa čoraz viac odmotávalo, vinúc sa po dne   žľabu ako dlhý tenký had. Zrazu sa Ivan vyšvihol do štrbiny medzi   Medveďom a ostatným skalným masívom a oblial ho slnečný jas. Stál tam   ako v plameni. Nehýbal som sa, okúzlený týmto náhlym zjavom, až   zvolal. „Poďte!“ Prvé kroky boli ešte ako-tak. Ale keď som sa dostal   do strminy, zdalo sa mi, že nemôžem nájsť pre nohy oporu. Skalné   výstupky a priehlbinky boli malé, len na špic topánky, a mal som   ustavične pocit, že už-už sa podo mnou odtrhnú a ja sa zrútim dolu.   Pri tomto pomyslení cítil som na čele studený pot a v kolenách   triašku. No ustavičný ťah lana ma trochu upokojoval. Habkal som,   nohami i rukami hľadal čo najistejšiu oporu. Aj tri-štyri razy som   vyskúšal výstupok, kým som naň preniesol váhu tela. Takto z kroka na   krok, hrozne nemotorne, driapal som sa vyššie a vyššie . Zdola mi   zaznievali Ľudkine posmeľujúce slová: „Dobre idete, len do toho!“ — a   Ivan bol čoraz bližšie. Už zmizlo zlato okolo neho. Ešte pár metrov .   . .
    </tei:p>
    <tei:p>
     Ešte . . . Vtom mi spod pohorky ušla skala a ja druzg na koleno.   Ale nepadol som nadol. Lano sa mi v páse zarezalo do tela a rukami   som sa úzkostlivo držal skaly. Koleno špelo, ale v tejto chvíli to   nebolo ni č. Postavil som sa na nohy a konečne som bol v sedle,   vlastne v úzkej štrbine, kde sa dvaja ledva pomestili. Ivanov   povzbudivý úsmev prerážal tupú bolesť v kolene. Cítil som veľké   uspokojenie: polovicu prvej horolezeckej túry mám za sebou. Zdola sa   ozval výkrik. „Idééém . . . Nemusíš istiť!“ „Len nebuď taká nafúkaná,   Luda!“ zavolal Ivan a v jeho hlase zaznievalo čosi viac ako holé   preká ranie. Ľudmila liezla bez ťažkostí . . . Hop-hop . . . tu   výstupok, tam jamka. Sotva sa dotýkala skál. „Veverička!“ spomenul   som si na Ivanovo prirovnanie a až som sa začudoval, aké bolo   výstižné. Naozaj, liezla tak hravo ako veverica hore borovicou.   Chvíľami mihla očami na nás hore. Trnky jej iskrili, akoby chceli   skríknuť: Či vidíš, Ivan? . . . Vidíš? Ako som tak hľadel na   dievčinu, sám som si pripadal ťarbavý ani slon. Koľkože mne trval ten   žľab a koľko jej! Hľa, už je tu, už jej Ivan podáva ruku a vyťahuje   ju do sedla. Veverička! . . . A ja slon! Až som sa v duchu zahanbil,   ale aj smiešne mi bolo toto trefné prirovnanie. „Dobre vám to šlo na   prvý raz,“ obrátila sa ku mne Ľudmila. Smiala sa mi do tváre a v tom   smiechu bolo veľa radosti a šťastia. Nevedel som, či to myslí   úprimne, alebo sa vysmieva z ťarbáka, no v hlave mi ustavične hučala   prezývka, ktorú som sám na seba vymyslel . . . nuž skôr som rátal, že   to druhé. Zatiaľ sa Ivan vydal na ďalšiu cestu. Priekom cez driek   vežičky bolo treba pretraverzovať vari zo päť metrov. Na rovine by sa   cez to človek dostal jedným skokom, lež týchto päť metrov vyzeralo   naozaj čertovsky. Stena sa tu prudko lámala, tvoriac úzku a   nepravidelnú rímsu. Ovíjali ju tri rady výstupkov, štrbín a špár,   akoby na driek vežičky ktosi pripäl široký jánošíkovský opasok,   vybíjaný magôčkami. Ivan majstrovsky využíval každú špáru a trhlinu.   Ani sa nezastavil a mne sa zdalo, že jedným švihom sa dostal na druhú   stranu ku schodíkovým výstupkom, čo viedli na vrchol. Teraz ja . . .   Oproti žľabu sa mi priečny prechod zdal náramne ťažký. Veď si len   predstavte: podo mnou desaťmetrová hlbina, akoby sa človek pustil po   rímse trojposchodového domu. Nečudo, že som sa nemal k činu, iba čo   som obkúkal ako sova tú krkolomnú cestu. „Lanom vás pridržíme pri   skale, nebojte sa!“ posmeľoval ma. Ivan. A skutočne, lano z jednej i   z druhej strany ma priťahovalo k skalnej stene. Opatrne, so   zažmúrenými očami, natiahol som nohu a ruku a vyhľadal som pevné   záchytné body. Znovu som zaváhal, ale keď ma lano celou silou   prilepilo ku skale, dodal som si odvahy a preniesol som telo zo sedla   nad priepasť. Dolu som sa neodvážil pozrieť, nebodaj by sa mi   zakrútila hlava a odvisol by som ako pavúk na pavučine. A keď som už   bol v tom, hybaj ja čo najskôr na druhú stranu! Usiloval som sa dodať   rukám a nohám čo najviac citu, opatrne som skúšal, kde kročím, kde sa   zachytím. A Ivan mi ustavične pomáhal: „Tam, tam! . . . Nie, kúsok   ďalej, do tej špáry! Dobre! Smelo ďalej!“ Kým som sa pretiahol k   Ivanovi, bol som mokrý ako myš. Len čo som sa dostal do bezpečia,   sadol som si , slabý, vysilený, trasúc sa na celom tele. Kŕčovite som   sa pridŕžal skaly a vyjavene som hľadel na skal ný opasok, ktorým som   pred chvíľou prešiel.
    </tei:p>
    <tei:p>
     Ešte som sa nestačil ani dobre spamätať, Ľudmila bola pri nás. A   Ivan sa už dvíhal, aby dosiahol vrchol skaly. No ďalšia cesta už   nebola taká ťažká. Pravidelné výstupky na šikmom rebre vežičky   dovoľovali dosť isto sa pohybovať a ťah lana tíšil moje vzrušenie.   Netrvalo dlho, boli sme na vrchole Medveďa. „Vaše prvé víťazstvo,“   stisla mi ruku Ľudka. „Ohó, zatiaľ len pol víťazstva,“ schladil ma   Ivan. „Dolu to nepôjde o nič ľahšie.“ Len teraz som si spomenul na   spiatočnú cestu. Ešte raz budem musieť pretraverzovať ten ohavný   opasok. Toho úseku som sa bál ako pes kyja. No len čo som sa   rozhliadol dokola, zabudol som na spiatočnú cestu. Bol to čarokrásny   pohľad. Pred nami na východ sa otvárala hlboká dolina s belavým   prúžkom cesty uprostred. A okolo samá nežná zeleň. Ozajstné zelené   more! Tam, kde ešte dočiahlo slnko, zeleň iskrivá, v tieni matná ako   zamat. Vedľa cesty kdetu sa červenela strecha osamoteného obydlia a v   diaľke, zastretá závojom hmly, ležala dedinka. Na severozápade   vykúkal spoza Jastrabích skál Plavecký hrad, kým južne sa rozkladala   nížina s borovými lesmi. V tú stranu bol pohľad najpútavejší. Nad   zemou sa váľali hmly a vrcholce borových hájov plávali v povetrí.   Ivan i Ľudmila tak ako ja dychtivo hľadeli na tú krásu a velebu   kraja. Až po hodnej chvíli sa opýtal Ivan: „No, stálo to za námahu?“   Nemo som prisvedčil. Pochopil som čaro horolezectva. A čo ešte, keby   som stál na najvyššom vrcholci Jastrabích skál . . . alebo na   niektorom tatranskom končiari! Usmial som sa vlastnému nápadu. Veď   sotva som sa sem vyredikal, a vlastne, sám by som ani sem nebol   vyliezol, iba čo by som si bol väzy vytruštil. Títo dvaja mi pomohli.   A tu, na vrcholci nevysokej skalnej vežičky, prišiel som na to, že   krásny pohľad je horolezcovi odmenou za tvrdú prípravu. Pred očami   som mal obraz Ivana, ako hlce kilometre v petržalskom parku, a v   ušiach mi zuneli jeho slová: „Na to sa človek musí dobre podkuť dolu,   ak si nechce hore krky zlámať, ale potom to už stojí zato!“ Tak je to   teda! Horolezectvo je boj so skalou, s prírodou a jej živlami.   Pôžitok z krásneho výhľadu si treba statočne vybojovať. A pocítil   som, aký som bol v tomto boji nemotorný a slabý; keby nie cudzej   pomoci, bol by som trčal dolu pod skalou. Veru, nebude zo mňa   ozajstný horolezec! Čerstvý vetrík, čo hore pofukoval, najprv len   laškoval s Ľudmilinými čiernymi kaderami, potom nám však začal   dobiedzať pod prepotený odev a stával sa nepríjemným. Začali sme sa   zberať na spiatočnú cestu. Ale ako? Ukázalo sa, že hore liezť bolo   ešte hej, ale dolu bude jaj. Už výstupky pod vrcholom, najľahšia   partia vežičky, boli pre mňa veľkou prekážkou. Len s najväčšou   námahou som sa dostal k miestu priečneho prechodu, aj to mi však   trvalo večnosť. A muselo to omrzieť aj Ivana, lebo vyrukoval s novým   návrhom, ako sa dostanem dolu: „Najlepšie bude, keď zídete po lane.“   Vzápätí sa mi vybavila kapitola o zlaňovaní z horolezeckej príručky.   Čítal som ju vari zo päť ráz. No čítať, a spúšťať sa po lane, to sú —   uznajte — dve celkom rozdielne veci. Opatrne som zaškúlil do hlbiny.   Už som sa videl, ako visím medzi nebom a zemou. Husia kožka mi   naskočila na tele, srdce sa mi rozbúchalo a okolo žalúdka som pocítil   nepríjemné šteklenie.
    </tei:p>
    <tei:p>
     No nestačil som sa dlho trápiť. Ešte som sa stihol utešiť, že   aspoň nebudem musieť traverzovať naprieč veže, keď Ivan už začal   zatĺkať do skaly železnú skobu. Údery kladiva čím ďalej, tým   jasnejšie cvendžali. A keď skoba, pevne sedela, Ivan pretiahol cez   jej krúžok lano. Ťahal ho asi do polovičky a potom oba konce stočil   do veľkých ôk. Napokon ich mocným rozmachom hodil pred seba do hĺbky.   „Tak, nasadať na lanovku!“ zavelil žartovne a skúmavo pozrel na mňa,   ako sa tvárim. Čakal som so zaseknutými zubami, prilepený o skalu.   Ivan mi začal okrúcať lano okolo tela, pomedzi nohy, potom cez   plecia. Voľný koniec mi vtisol do ruky. „Pevne držte a popúšťajte po   kúsku! Nohami sa opierajte o skalu!“ Potom si to však rozmyslel a   obrátil sa k Ľudmile: „Pôjdeš prvá, dobre? Ukážeš mu to.“ Prikývla a   už mala lano okolo seba. Začala sa spúšťať. Opatrne, ale šikovne.   Nohy sa jej kĺzali po strmej skale a horná časť tela visela na lane.   Ivan pridŕžal skobu, hoci držala pevne. Napäto som pozoroval   dievčinu. Pri jej istých pohyboch zdalo sa mi zlaňovanie hračkou. Nič   na tom nie je . . . Ľudka je už dolu a uvolnené lano sa lahko kyvoce.   „Teraz vy!“ pozrel na mňa Ivan. „Len nepusťte lano z ruky!“ Celou   váhou som sa zavesil na lano. Napälo sa. Na stehne a v zátylku sa mi   vrezalo do mäsa. Nohami sa opieram o šikmú stenu, ale ináč visím v   povetrí. Aký to čudný pocit. Podo mnou nič, iba hĺbka. V tejto chvíli   sa mi lano zdá tenulinké tenké. Vydrží? Nepretrhne sa? Zahnal som   túto myšlienku a povolil som povraz. Zviezol som sa čosi vyše metra.   Trocha mi odľahlo. Ide to, len tak ďalej! Znovu povolím, reku,   spustím sa čo najväčší kus. Ale nohy strácajú oporu, a keď chcem   napochytre zabrzdiť, lano mi páli prsty a dlaň. Beťárska robota!   Musím opatrnejšie . . . Hĺbka podo mnou sa zmenšuje. Ľudmilina tvár   nadobúda presnejšie obrysy. Máva rukou a smeje sa. Meter za metrom   zdolávam príkru stenu. Meter za metrom nadobúdam istotu a upokojujem   sa. Nižšie, nižšie . . . Zelená lúka je už celkom blízko. Teraz keby   som aj spadol, nebolo by to také zlé. A už som šťastne pristál. Ako   mi odľahlo! Bol som rád, že stojím zase na rovnej zemi, po ktorej sa   dá kráčať bez prekážok. Zhora zazvonilo železo o železo. To Ivan   vybíja skobu zo skaly. Potom sme s Ľudkou hľadeli naň. Ja s obdivom,   ona s hrdosťou. Ľahko preliezol do žľabu a sťa kamzík schádzal ním   dolu. Zase sa mi zdalo, že nekráča po skale, lež pláva v povetrí. Veď   mu ani kamienok nezaštrkotal pod nohami. Presné a vypočítané boli   jeho pohyby. A ako som tak hľadel na Ivana, znovu mi začalo v hlave   posmešne hučať: ,Slon, nemotorný slon . . .‘ Ivan bol o krátky čas   pri nás. „Tak vidíte, skúsili ste, teraz vám už možno rozprávať   horolezecké príbehy,“ riekol. Vďačne som ho potľapkal po pleci. „A už   začnete?“ „Večer,“ odvetil. „Teraz s Ľudkou vyjdeme tahore,“ ukázal   na Hlavnú hradbu. „Pozrieme si západ slnka. A vy zatiaľ môžete   chystať raždie na vatru . . . ak sa vám bude chcieť.“
    </tei:p>
    <tei:p>
     Prečože by sa mi nechcelo? Veď raždie leží v hore, a nie na   Jastrabích skalách. A musím ho nazbierať veľa, aby vatra dlho horela   a Ivan aby dlho rozprával.
    </tei:p>
   </tei:div>
   <tei:div type="chapter">
    <tei:head>
     Tretia kapitola, v ktorej sa   dozvieme o hrdzavej skobe, čo čaká Ivana medzi Snežnými kopami
    </tei:head>
    <tei:p>
     Tma sa rýchlo spustila pod Jastrabie skaly, no na nás nedočiahla   svojím plášťom, lebo vatra dávala dosť svetla. Na rázsoške nad ohňom   visel kotlík s vodou na čaj. Plamene ho maškrtné oblizovali. Sedeli   sme okolo ohňa a do hrdla sa mi tisla zbojnícka pieseň. Bolo tu tak   dobre a útulne! Zem vydá vala korenistú vôňu a poniže spieval potok.   Skaly sme nevideli, iba sme cítili ich prítomnosť. Stáli ako dobrí   strážni duchovia proti vetru, ktorý hučal v neďalekej dubovej hore.   Ľudka mala na sebe prehodenú prikrývku, kolená vtiahnuté pod bradu; v   očiach sa jej odrážal tanec plameňov. „No, ako som liezla?“, ozvala   sa prvá. Bola to naozaj ženská otázka. Nevedel som, koho sa pýta, či   Ivana, či mňa. Ponáhľal som sa pochváliť jej výkon. A veru, nebola to   planá chvála, lebo len pri ich druhom výstupe som videl, čo títo   dvaja dokážu. „Už budem môcť ísť s tebou do Tatier?“ obrátila sa k   Ivanovi. Teraz som pochopil, kam mieri. „Nie, Ľudka, ešte nie!“   odvetil Ivan rýchlo a výbušné. „Vidíte?“ požalovalo sa mi dievča.   „Vidíte, on vždy takto . . . Vraj tatranské steny nie sú pre mňa.“   „Naozaj, nie sú, Ľuda,“ hodil rukou Ivan. „Sú nebezpečnejšie, než by   som ťa na ne pustil . . . No, tento . . .“ a znova mávol rukou.   Očistom som začal poprávať hasnúcu hlaveň na okraji pahreby. Pochopil   som Ivana. Veď ktože by nepochopil človeka, ktorý sa bojí o to   najdrahšie, čo má! „No začnite, Ivan, tú tatranskú históriu,“ zvrtol   som reč aj pre vlastnú nedočkavosť, aj preto, aby som ho oslobodil od   ďalšieho Ľudmilinho naliehania. Deva si vzdychla, ale už neriekla ani   slovo. Ivan sa vďačne chytil môjho návrhu a bez otáľania začal:   „Pustím sa do toho z mosta doprosta . . . Dvadsiateho druhého   februára sme sa poschádzali do Starého Smokovca. Najnetrpezlivejší   prišli už ráno, ja som však pricestoval až večerným rýchlikom. Vonku   už bolo tma ako v rohu, keď som otvoril dvere na chate Tatranskej   horskej služby, kde sme mali zraz. Priestranná chyža bola bitkom   nabitá. Z hrebeňovej skupiny doredikal som sa posledný, nuž nečudo,   že ma privítalo hromové hurá. Ale aby ste si vedeli predstaviť ľudí,   o ktorých bude ďalej reč, ukážem vám ich.“ Z bočného vrecka vetrovky   vytiahol tenký zápisník a z neho hŕbku fotografií. Prišuchol sa k   vatre, ja za ním, a fotografie išli z ruky do ruky. „Toto je Arno,   vedúci celej výpravy . . . Najmenší z nás, ktorého sme volali Lórom,   vedúci hrebeňovej skupiny . . . Osemnásťročný Ferko — benjamín . . .   Furták Milan vo sviatočnej čiapočke . . . Jožo, vždy vážny, ale dobrý   kamarát . . . No a ja ... mňa máte pred sebou . . .
    </tei:p>
    <tei:p>
     Šiesteho hrebeniara, Ňaňu, filmári a fotografisti už nezastihli   medzi nami . . .“ Pred očami mi defilovali vetrom a mrazom ošľahané,   no pritom veselé tváre s niekoľkodňovým strniskom . . . Snažil som   sa, pokiaľ to poskakujúce plamene dovoľovali, dobre si vtlačiť do   pamäti tieto tváre, aby som si ich vedel ľahko vybaviť pri ďalšom   rozprávaní. Vrátil som fotografie Ivanovi a on pokračoval: „V   miestnosti bol ruch, vrava a pohyb. Posledné prípravy na cestu boli v   plnom prúde. V jednom kúte lekári zisťovali stav chlapcov pred   vyrazením, inde stáli porozkladané debny, do ktorých členovia údol   nej skupiny balili potrebné veci. A tí, čo nemali inej roboty, zhŕkli   sa okolo plastickej mapy a sledovali cestu hrebeňovej i údolnej   skupiny. Kým prišiel na mňa rad postaviť sa pred lekárov, začal som   si robiť poriadok v batohu. Poriadok . . . Zmyslom tohoto poriadku   bolo vyhádzať všetko nepotrebné a urobiť plecniak čo najľahším.   Papuče, mydlo, kefa, všetko putovalo von z batoha. Veď kdeže sa budeš   vo vyše dvetisícmetrových výšinách preobúvať do papúč? Aj mydlo je   tam nanič, tobôž nebude čo kefovať . . . V batohu ostala iba rezervná   bielizeň, dva páry ponožiek z ovčej vlny, sveter a horolezecké   náčinie: skoby, karabínky, kladivo a mačky. No a spací vak — bez toho   ani na krok! — Poďže sem, Ivan, nech si obzrieme tvoju hrdin skú   postavu! — volal ma priateľ lekár. Bol som rád, keď ma vypustil z   rúk. Prisadol som si k hrebeniarom. Pri šálkach čaju besedovali s   vedúcim výpravy. Arno ešte raz rozvíjal plán cesty, dával rady a   pokyny. Bol z nás najskúsenejší a v tatranskom hrebeni sa vyznal ako   doma. On bol tvorcom plánu výpravy: prejsť hlavný hrebeň Vysokých   Tatier v zimných podmienkach za desať dní, bez spojenia s osadami.   Tak ako na Kaukaze alebo v Himalaji. On navrhol aj tých deväť kon   čiarov zo sedemdesiatich, ktoré bude musieť hrebeňové družstvo obísť.   Ale práve to obchádzanie nám nevoňalo. Viete, horolezec nerád   vynecháva obťažné lezecké partie, ba tie ho najviac lákajú. A my by   sme najradšej nevynechali ani jeden štít. — Napríklad Kači alebo   Batizovský . . . — vášnivo rozkladal rukami Lóro. — Predstav si tú   nádheru! A máme ich obísť . . . Veď nám oči vylezú . . . no . . .   Arno si spokojne hladil čiernu briadku a pokrúcal hlavou: — Liezol si   na Batizovský v zime? . . . Nie?
    </tei:p>
    <tei:p>
     No vidíš. Temer nezleziteľný končiar, a Kači nie je o nič ľahší .   . . Deň by vám trval každý, no a časový plán by bol fuč. — Čo na tom,   — pridal sa k Lórovi aj Milan. — Pôjdeme teda o deň alebo dva dlhšie.   — Aká hlava, taká vrava, — zasmial sa Arno. — Zásoby sú vypočítané na   desať dní, nemožno ich naťahovať ako harmoniku . . . Obchádzate len   tie štíty, ktoré sú v zime pri takej dlhej a namáhavej túre priam   nezleziteľné. Konečne, uvidíte sami . . . — Len aby sme mali počasie,   ako sa patrí. — vzdychol Ňaňo. Všetci sme sa rozosmiali. Na   tatranskom hrebeni vo februári túžiť po peknom počasí! Ale Ňaňovi to   vážne vŕtalo v hlave: — Poďme pozrieť na barometer! Prevrátili sme do   seba, čo ešte ostalo v šálkach, a vyšli sme; reku, dobre nám padne   čerstvé povetrie. Sneh vržďal pod nohami a pätnásťstupňový mráz pálil   líca i konček nosa. Na jasnej oblohe sa chveli hviezdy a medzi nimi   sa vycieral bledý mesiac. Lahodne bolo vonku. Okolo cesty viseli   červené transparenty, oznamujúce začiatok prvej zimnej spartakiády.   Jedno-dve písmená patria aj nášmu podujatiu. Barometer, zavesený pod   strieškou na križovatke, privítal nás neveselo. Ručička ukazovala na   ,Sneženie‘. — Do paroma, akéže sneženie! — zahundral Lóro. Vskutku,   bola to divná predpoveď. Obloha jasná, bez mráčika, treskúci mráz —   to veru nenasvedčovalo na fujavicu. Ale Ňaňo tvrdil, že barometer už   popoludní uka zoval takto, a to vraj nie je dobrý znak. — Iste je   pokazená táto škatuľa, — vynašiel sa Milan, ktorému nikdy nechýbal   optimizmus.
    </tei:p>
    <tei:p>
     Zhodli sme sa, že barometer je naozaj pokazený, ukazuje halabala.   Nie, po snežení nieto ani chýru! Netreba sa báť. Takto upokojení   ukladali sme sa na odpočinok v nocľahárni.
    </tei:p>
    <tei:p>
     Pred polnocou ísť spať a o tretej vstávať — tomu sa povie expresný   spánok. Ale nešlo to ináč. A vôbec, spánok aj tak nestál ani za fajku   močky. Končiare nás mátali. Ustavične som liezol na strmé štíty, a   nemohol som sa dostať do cieľa. Preto som ochotne vyskočil z postele.   Vystrojili sme sa už horolezecký. Na nohy trikuny, topánky s oceľovým   kovaním, na telo pevné vetrovky, na plecia batohy. Chlapci z údolnej   skupiny mali toho neúrekom — každý vyše štyridsať kíl. V našich   plecniakoch bolo okolo dvanásť kíl. Na hrebeňovú túru akurát dosť.   Cez noc mráz zosilnel. Teplomer ukazoval vyše dvadsať stupňov. Bolo   ešte tma, keď sme vyrazili električkou do Popradu a odtiaľ vlakom do   Liptovského Hrádku, kde sme prišli s ranným rozbreskom. Ľadom okutý   autobus nás odvážal do Pribyliny. Boli sme už nedočkaví pohľadu na   Tatry, hoci sme ich tak často vídali. Mráz však pomaľoval okná   autobusu fantastickým kvietím, nuž dali sme sa osuheľ zoškrabovať   nechtami alebo teplým dychom rozmrazovať okrúhle oblôčiky. Aj keď nám   zachádzalo za nechty, dobrá nálada nás neopustila. Ba Zdeno, ktorého   sme Medveďom zvali, zanôtil detviansku a my všetci za ním. Nečudo, že   driemoty prešli aj najväčších spáčov. Pribylina. Odtiaľto ešte musíme   prejsť dobrých dvadsať kilometrov do Tichej doliny, k nášmu prvému   táboru.
    </tei:p>
    <tei:p>
     V dedine nás čakala pomoc: troje zvlači. Sedliaci vo vyšívaných   kožúškoch a súkenných nohaviciach nás vítali s úsmevom. Raz-dva bola   batožina na saniach. Tri poriadne hromady, spolu vyše osemsto kíl.   Cmuknutie, plesnutie bičom — a ideme. Hrkálky nám veselo cilingajú do   kroku. Na kuse kráčame vedľa saní, každý čo najbližšie svojej   batožiny. Potom si ktorýsi zmyslel dať nás do poriadku a skríkol: —   Do trojstupu, chlapci! Nech Pribylinčania vidia, že sme nie hocijaká   háveď! A už sa z dvadsiatich piatich hrdiel ozývala Dolina, dolina .   . . V dedine akoby ktosi udrel na poplašný zvon. Čo malo nohy,   povybiehalo na priedomia a za nami bežal veľký strapec deťúreniec.   Čítal som, že takto vyprevádzajú horolezecké výpravy na Himalaju, nuž   cítil som sa ako pred výstupom na Mont Everest. Bol to dobrý pocit   kráčať v takej hŕbe ľudí. V tejto chvíli z človeka vyprchali všetky   pochybnosti, ktoré ho znepokojovali predtým. Aká to sila! Tie známe   tváre — kamaráti! Spoločne zdoláme všetko, čo nám príde do cesty.   Zvíťazíme nad tatranským hrebeňom, nech sa bráni, ako chce! A tento   pocit istoty ovládol všetkých. Ktosi zozadu vykríkol: — Aj Marco Polo   sa takto vybral objavovať svet! Iný hlas mu zaraz odpovedal: — Vidíš   ho, aký je skromný! Z viacerých strán sa ozval smiech. Ale bolo čosi   na tom. Aj my sme išli objavovať kus zeme, ktorá doteraz v zimnom   čase vzdorovala človeku. A bola to naša zem!
    </tei:p>
    <tei:p>
     Za Pribylinou sa nám naskytol uchvacujúci pohľad. Pred nami mierne   zvlnená pláň. Sneh, samý sneh . . . Ale nie, to nie je sneh, to sú   diamanty, veľa, veľa drahokamov. A v pozadí panoráma Liptovských hôľ.   Vedľa Kriváň. Z tejto strany je to ozajstný kriváň, akoby ho akýsi   obor, nesmierne mocný a odvážny, posotil na jednu stranu. Biele štíty   krásne kontrastujú s azúrovou oblohou. Slnko, čo mení sneh na drahé   kamene, oslepuje oči. Do tejto vzrušujúcej krásy jasne zvonia   hrkálky. Nezažil som utešenejšej pohody, ako bola táto. — Dobre som   vravel, že barometer môžu zahodiť do starého železa, — pripomenul   Milan včerajší večer. Smiali sme sa, skalopevne veriac, že   starosmokovský veštec počasia je naničhodná čara, len čo darmo mýli   ľahkoverných ľudí. Čím ďalej sme kráčali, tým viac pribúdalo sypkého   snehu. Krok sa stával namáhavejším a cesty ubúdalo pomaly. — Len aby   nám pejkovia nevypovedali, — starali sa viacerí z dolnej skupiny.   Nečudovali sme sa im. Dosť bolo vyťahovať nohy z hlbokého snehu, nie   ešte pol metráka drotiť na chrbte. Z koni sa čoraz väčšmi parilo.   Bolo vidno, ako napínajú svaly. Ale pohoniči veselo cmukali a bičíkmi   pukali i pokrikovali svoje ťahavé „hijóóó, hijóóó!“ — a koníky   trpezlivo kyvkali hlavami. Ale dokedy? A tá chvíľa prišla. Nedlho po   tom, čo sme si zajedli, vyštverali sme sa nad Podbansko, spájajúce   Tichú s Kôprovou dolinou. Z oboch strán sa dvíhali lesnaté svahy a na   dne doliny sneh čiahal zvieratám po bachory. A tu pohoniči povedali   svoje „pŕŕŕ!“
    </tei:p>
    <tei:p>
     — Nemožno ďalej, kone nevládzu, — vinovato dvíhali plecia   sedliaci. Uznali sme, aj nám sa ťažko kráčalo. — Nič to, ešte   kilometrík a sme pri zrube, — utešoval nás Arno. A hneď zavelil: —   Hrebeňové družstvo dopredu, prešliapávať cestu! Borili sme sa s   celinou kyprého snehu. Odev čoraz väčšmi premokal. No nám bolo ešte   ako-tak. Horšie bolo s kamarátmi z údolnej. Vyčerpaných zohýnala   ťarcha debien vo dva konce. Pohybovali sa namáhavo a pomaly. A takto   pôjdu ešte celých desať dní! Pre nás, aby sme mohli splniť úlohu.   Vedeli sme, ako mnohí z nich túžili dostať sa do hrebeňovej skupiny.   Ale obetujú sa bez slova. Nerepcú, neprotestujú. Ozajstní kamaráti!   Prišlo nám ich ľúto; zastali sme a pomohli sme im. Tak sme sa dostali   ku zrubu. Skutočne, nebol ani na kilometer od miesta, kde nás   opustili sedliaci. Ten Arno, starý tatranský vlk, sa tu vyzná ako   doma . . . Ach, aký príjemný bol pohľad na starý, z pevných brván   zhotovený zrub! Posledná noc pod strechou! Posledná noc, ktorú   strávime spoločne! Dvadsať kilometrov hlbokým snehom nám ako centové   závažie viselo na nohách, preto zrub s holými pričami a malou   pieckou-kanónikom sa nám zdal palácom z rozprávky. Aj prázdnotu   žalúdkov sme hneď a zaraz pocítili. Sadnúť si a poriadne sa najesť!   To bola túžba všetkých! No na to ešte nebol čas! — Po drevo, chlapci!   Vody doneste! — ujal sa vlády hlavný hospodár výpravy. — Kto nechce   jesť, nech si len pekne ľahne! A tak sme sa rozbehli, jedni po drevo,   druhí po vodu. Dreva bolo v blízkom lese dosť, k vode sa bolo treba   prerúbať čakanom. O chvíľu sa už hriala voda na ohni. Bude mäso i   horúce mlieko! Ach, či sa najeme! Skvostná bola predstava na jedlo po   namáhavom dni . . .“ Ivan sa odmlčal. Vatra dohárala, iba pahreba   svietila; nemal kto na ňu prihodiť dreva. Chytro som z hŕby nahádzal   na oheň raždia. Kytice iskier vyleteli do výšky a čo chvíľa vyskočili   prvé plamienky. Krútili sa ako háďatá. Ľudka už predtým bola zosňala   kotlík s čajom a teraz nám dala po pohári. Ešte vari nikdy som nepil   s takým pôžitkom voňavý čaj, hoci navrchu plávala čierna   zrazenina.
    </tei:p>
    <tei:p>
     Čaj bol teda výborný, a aj vatra znovu ožila a hádzala nám teplo   do tvárí. Núkal som Ivana, aby rozprával ďalej. „Tma sa vkradla do   zrubu ako zlodej — cez okná,“ pokračoval Ivan s ovlaženým hrdlom.   „Zapálili sme tri sviečky, ktorých plamienky vrhali na steny tras   ľavé tiene. V prítmí sa všetko zdalo také tajuplné! Aj ľudia hovorili   polohlasne. Poniektorí si hneď po večeri ľahli, ostatní sa zabávali v   skupinkách. V tmavom kúte sedel Ferko-benjamín s otcom. Starý,   päťdesiatročný nosič zo Zbojníckej chaty a chýrny horolezec prišiel   ši až sem vyprevadiť syna a dával mu rady na cestu. Pod sviečkou som   napísal pozdravy domov i Ľudke, aby ich ráno Ferkov otec mohol zobrať   do doliny. Potom som sa vybral von, reku, aké počasie sa uka zuje.   Nad nami sa trblietali hviezdy, ale nad dolinami ich nebolo. Nebo sa   tam černelo a bolo pozaťahované riasami hmiel. Citeľne sa oteplilo.   Nebolo viac ako mínus desať stupňov. Teda ten barometer nebol   pokazený, len dovidel ďalej ako my. Veru keď zajtra vykročíme na   hrebeň, bude planý čas. Vrátil som sa do zrubu a už odo dverí volám:   — Milan, Milan, tá starosmokovská škatuľa je lepší prorok ako ty! Keď   sa vrátime, musíš ju odprosiť! Viacerí vyskočili na rovné nohy a poď   von, ale Milan sa neohlášal. Spal. Ráno bude oči otvárať . . .   Najlepšie bude, keď si aj ja ľahnem, pomyslel som si. Utrmácaný som   dosť, minulej noci som sa nevyspal. dobre bude nazbierať sily!   Ktohovie, aký nocľah nás čaká na hrebeni. Prestrel som si teda spací   vak na priču a hup doň. Ale zaspať nie a nie. Začalo mi byť akosi   otupno. Doteraz som ešte vlá dal premáhať vzrušenie, teraz však vo   mne prepuklo celou silou. Čo ak neprejdem hrebeňom? Toľko nástrah,   toľko prekážok! Treskúci mráz a víchrice, skala a ľad, sneh a lavíny.   Neomrznem? Neklesnem únavou? A príčinu na pochybnosti som veru mal.   Minulého leta totiž sme sa vybrali dvaja na túto istú cestu. Ďuro,   ktorý teraz ide v údolnej, a ja. A tatranský hrebeň nás odrazil.   Skončili sme medzi Západnou a Strednou Snežnou kopou. Tu Ďuro   onemocnel. Nervy! Jednoducho, nervy mu vypovedali službu. Nebol   psychologicky pripravený na takú ťažkú túru. Čo som mal robiť? Slzy   sa mi tisli do očí, ale neopustím predsa kamaráta v tvŕdzi! Nuž   našiel som skryté miesto a tu som zabil skobu. Povedal som si: raz sa   vrátim a vytiahnem ju. Raz sa mi musí podariť , čo sa nepodarilo   teraz!
    </tei:p>
    <tei:p>
     To bolo v lete, za oveľa lepších podmienok. Nebolo mrazov, nebolo   víchric. Skaly nepokrýval ľad a zo žľabov nepadali lavíny. Vtedy tam   hore kvitli kamzičníky, poniklece a enciány. A vtedy som sa dostal   len dopoly hrebeňa. Podarí sa mi ho teraz prejsť celý? Srdce som si   počul búchať, tak ma vzrušil pomysel , že by som nedošiel. Zaťal som   päste. Musím dôjsť! Musím odčiniť porážku! Už v lete som si to   zaumienil. Hneď som začal trénovať. Hltal som kilometre s polmetrákom   na chrbte, liezol som tu i v Tatrách, vôbec, mal som toho plnú hlavu.   Ale na zimný prechod hrebeňom som sa neodvážil ani pomyslieť. Veď   také niečo za skutočne zimných podmienok sa ešte nikomu nepodarilo.   Prišla však jeseň a Arno priniesol svoj plán na zimný kolektívny   prechod tatranským hrebeňom. Všetko mal dobre premyslené. A vykladal   to s takým oduševnením, až nám dych zastavovalo. — Chlapci, na rok   bude desiate výročie slobody! — vravel celý nadšený. — Oslávme ho   niečím, čo ešte nik nedokázal! — A myšlienka na husársky kúsok nás už   neopustila. Vzrušovalo nás aj to, že prechod bude taký, aké robia   horolezci na veľhorách s večnými ľadovcami. Pôjdeme odkázaní na   vlastné sily. Odvtedy, kedykoľvek sme sa dvaja horolezci zišli, o   inom sme ani nehovorili. A plán bol čoraz jasnejší a konkrétnejší. Aj   príprava bola stále tvrdšia. V najtuhších mra zoch sme spávali v   stanoch alebo v spacích vakoch na balkónoch. Mohlo mrznúť, ako   chcelo, nik nás nevidel v zimníkoch a goliere sme nosili ustavične   rozhalené. Ľudia nad nami krútili hlavami.
    </tei:p>
    <tei:p>
     Čím bližšie bol deň vyrazenia, tým ťarbavejšie sa vliekol čas.   Ešte stále sme nevedeli, kto pôjde v hrebeňovej a kto v údolnej   skupine. Každý však dúfal, že bude v prvej. No nápadníkov bolo veľa,   a hrebeňové družstvo malo byť iba šesťčlenné. Väčšina teda dúfala   márne. Ja som si tiež lámal hlavu, kde ma zadelia. Aj to ma poháňalo   do ustavičného tréningu. Hore pôjdu tí, čo budú najlepšie pripravení!   Dennodenne som krúžil zasneženými cestičkami petržalského parku alebo   som brúsil po Kamzíku. A cítil som, ako sa do mňa vlieva sila a   istota. Istota, že budem vládať prekonať aj najťažšie prekážky. Len   nech ma zadelia do hrebeňovej, aby som mohol vytĺcť skobu medzi   Snežnými kopami a preniesť ju hrebeňom! Moja túžba sa splnila. Tu   som, pod Ľaliovým sedlom, kde začína naša cesta za víťazstvom.   Zajtra! A teraz mi je zrazu ťažko, nie som si istý sám sebou. V hlave   mi máta myšlienka, či som nezaťal vyššie, než dočiahnem. A neveriť si   — to je polovica neúspechu! Päste sa mi mimovoľne zatínajú, až bolia   kĺby. Nie, nemám sa čoho obávať! Na nič v živote som sa tak dôkladne   nepripravoval ako na túto cestu. Vydržím stoj čo stoj! Bolo to   nesmierne napätie. V sluchách mi hučalo, oči rezali od únavy a dlhého   hľadenia do tmy. Dosť už, dosť tých ťažkých myšlienok! Musím za spať   za každú cenu! Zažmúril som oči a usiloval som sa na nič   nemyslieť.
    </tei:p>
    <tei:p>
     Ale ako nemyslieť, keď predstavy sú také živé! Stojím v sedle   medzi Snežnými kopami a rozháňam sa kladivom. Napravo-naľavo.   Zhrdzavená skoba sa kýva čoraz viac. Udieram do nej celou silou a ona   čím viac vylieza zo skaly, tým jasnejšie zvoní. — Prebuď sa, moja   milá, — šepcem. — Pôjdeme ďalej, teraz až do Kopského sedla! — A   okolo mňa priatelia: Lóro, Ferko, Ňaňo, Milan, Jožo . . . Otvorím   oči, predstava mizne. Len búchanie zostáva. To mi ide srdce vyskočiť   z hrude. Ale už som pokojnejší. Nie som sám! Sme šiesti! Sám by som   možno stroskotal, spolu však zvíťazíme! Pomaly, pomaly zaspávam ..   .“
    </tei:p>
   </tei:div>
   <tei:div type="chapter">
    <tei:head>
     Štvrtá kapitola, o nie   najšťastnejšom začiatku veľkej cesty
    </tei:head>
    <tei:p>
     „Prebudilo ma vrznutie dverí a Milanov výkrik: — Ale sa ho   naváľalo! Otvorím oči — v zrube tma ako o polnoci. Hustá a   nepriesvitná. Svetielkujúci ciferník však ukazuje rovných päť hodín.   Zvedavosť premohla príjemný pocit tepla spacích vakov a v okamihu sme   všetci hrebeniari vo dverách. Tušil som, čo znamená Milanov výkrik,   no pohľad von bol predsa nad všetko očakávanie. Veľké chumáče sa v   nepretržitom prúde sypali na zem, kde už bolo aspoň štvrť metra   nového snehu. Okrem snehu nebolo nič, zhola nič vidno. A k tomu bolo   ešte teplejšie ako večer. Všetko naznačovalo zlý, veľmi zlý začiatok   cesty hrebeňom. Vo svetle sviec začali sme sa chystať na cestu. Na   hučiacom variči sa zohrievali raňajky — sladká ovomaltína. Po horúcom   nápoji sa príjemné teplo rozlievalo zo žalúdka do celého tela, ale   náladu nám to nezlepšilo. Už sme sa videli tom hroznom nečase. Hlboký   sneh, zakrývajúci záludné štrbiny, nevidíš na pár metrov pred seba,   akoby si bol zatvorený v guli z mliečneho skla. Ani orientovať sa   nemožno . . . A k tomu ešte lavíny!
    </tei:p>
    <tei:p>
     Veru, pekne nás víta tatranský hrebeň! Hneď zo začiatku sa púšťa s   nami za pasy. Boli sme zamĺkli, nevľúdni jeden k druhému. Malá   ručička hodiniek sa blížila k sedmičke, keď sme si pobrali batohy,   čakany a laná a vyšli sme do šerého svitu. Kamaráti z údolnej zväčša   ešte ležali, mali celú hodinu času. Iba Arno a Ferkov otec vyšli s   nami zo zrubu. — Psí čas, chlapci! — precedil pomedzi zuby starý   horolezec. — Len si dávajte pozor, lebo . . . ! — a obrátil sa k   synovi. V očiach sa mu roztápalo akési teplo a niekoľko ráz si   pomrvil končeky šedivých fúzov. — Ferko! — povedal. — Ferko môj, keby   sa ti dačo stalo, bol by som o tridsať rokov starší . . . — a na   horolezeckého veterána neobyčajne mäkko dodal: — Syn môj . . .   Ferko-benjamín stál opretý oboma rukami o čakan a usilovne pregĺgal.   Potom sa otec obrátil k nám: — Merkujte jeden na druhého, chlapci!   Veľkú vec podnikáte, ani na chvíľ ku nebuďte ľahostajní jeden k   druhému! Nik nepreriekol jediného slova, len mocné stisky rúk,   stvrdnutých dotykom so skalou, hovorili jasnou rečou. Napokon Arno   zavŕšil lúčenie: — Mnoho šťastia, chlapci! Držte sa! Vykročili sme   husím pochodom hore Tichou dolinou. Usilovali sme sa stúpať do   kročají prvého. Bol to zvláštny pocit. Nehovorili sme o ňom, ale boli   sme presvedčení, že všetci prežívame to isté. Sme sami. Šiesti —   odkázaní len na seba. Tam v zrube sme sa cítili mocní, bolo nás veľa.   Teraz sa nám zdá, že nás je primálo na úlohu, ktorú máme pred sebou.   Rýchla chôdza ťažkým terénom nás čo nevidieť rozohnala. Pri   pribylinskom salaši, teraz opustenom a zafúkanom, sme si trochu   vydýchli. A tu padlo medzi nami prvé slovo: Milanova nadávka na zlý   čas. Pomaly sa nám rozväzovali jazyky, a to bolo dôležité. Čistinu   okolo salaša vietor už vystlal perinami závejov, ale ďalej, v   smrekovom lese, bol sneh rovnomerný a menej hlboký. No o to viac sa   prebáral. Na dne doliny, vrezanej hlboko medzi príkre svahy, tiekol   potok, zababušený do snehových podušiek. Čoraz hustejšie snežilo.   Stopy nám navidomoči. mizli hneď za pätami. Snehové chumáčiky sa   topili na tvárach a príjemne chladili. Zrazu začali stromy rednúť. Už   len kde-tu stáli smreky a limby, podobné cukrovým homolám. Les sa   končil a dolina sa rozchádzala troma smermi. Ktorou ďalej na Laliové   sedlo? Lóro vpredu zastal. Obstali sme ho. — Kade sa dáme? Otázka   ostala bez odpovede. — No . . .? — Myslím, že Ľaliové sedlo máme   rovno pred sebou, — povedal konečne Ňaňo. — Teda prostrednou, čo?   Ňaňo miesto odpovede začal špicom čakana kresliť do snehu našu   situáciu, akoby sám seba presviedčal. Tuto sme — a tuto bude sedlo .   . . — Tak poďme prostrednou, — navrhol Milan. Za dobrého počasia mali   by sme Ľaliové sedlo na dohľad, v tejto chumelici však žiaden z nás   nebol múdrejší; nuž pri tom aj ostalo. Vymenil som Lóra na čele, lebo   prešliapávanie stopy veľmi vyčerpávalo — a pohli sme sa ďalej. Dolina   sa stále rozširovala. Chumáče snehu splývali do súvislej clony. K   tomu všetkému začal duť silný vietor. Všetko okolo bolo biele.   Beztvárny biely priestor bez svetla a tieňov. Cítili sme sa v ňom   stratení. Pevným a rýchlym krokom sme sa usilovali za hlušiť tieseň a   neistotu . . .
    </tei:p>
    <tei:p>
     Minula sa hodina, potom druhá a tretia a my stále kráčame do   neznáma v tom bezodnom bielom priestore. Zaťaté zuby a v šiestich   hlavách tá samá myšlienka: Dobre ideme? Kedy už konečne natrafíme na   dajaký znak, ktorý nám pomôže rozlúštiť túto záhadu? . . . Ale   nijakého znaku nebolo, všetko akoby pred nami ustrašene ustupovalo. A   predsa! Spoza snehovej opony vystúpila čierna skalná hradba. Vyrástla   pred nami tak neočakávane a tak blízko, že sme zaraz zastali. Zdala   sa byť nesmierne vysoká, lebo sme jej nedovideli na vrchol. Čo teraz?   Pozrel som na kompas. — Mali by sme sa odraziť doľava, — vravím.   Vysmiali sa mi. — To by sme si dali, — vraví Lóro. — Išli by sme   akurát proti správnemu smeru. — Ale predsa kompas . . . — namietam. —   Ak sme doteraz išli správne, musíme sa odraziť doprava, — tvrdil aj   Jožo. A tak ostal môj kompas v hanbe ako nespoľahlivý. Pustili sme sa   popri skalnej hradbe na pravú ruku. Čas sa vliekol neznesiteľne   pomaly. Zrazu vidíme: pred nami strmina, napravo i naľavo tiež   strmina. Do paroma! Vyjavene hľadíme na seba i na prekážky, ktoré tak   nenazdajky vyrástli zo všetkých strán. — Kde sme sa to vlastne   dostali? — zaškrípal zubami Ňaňo. — Veď ste už išli tadiaľto na   Ľaliové sedlo, nuž vravte, kde sme! — pritom hľadel na Ferka, Milana   a na mňa. Nuž, išli, išli, ale vtedy slnko svietilo a Ľaliové sedlo   na nás zďaleka kývalo. Bezradne krčíme plecami. Po krátkej porade   rozhodli sme sa vyjsť na hrebeň, lebo v tejto diere sa z toho nijako   nevysomárime. Pustili sme sa rovno hore. Pre istotu dodržujeme   päťdesiatmetrové vzdialenosti, lebo čerstvý sneh sa na strmých   svahoch rád poddáva pod nohami a čert nikdy nespí, nuž aby nás   nezmietlo všetkých naraz. Len čo sme vystúpili na hrebeň, ovalil nás   studený a prudký severák. Celé priehrštia snehu hádzal do tvárí.   Chytro sme si stiahli na oči ochranné okuliare.
    </tei:p>
    <tei:p>
     A len teraz sme zbadali, akí sme premočení, keď nám víchor začal   prikladať ľadové obklady na telo. — Vari sa všetky zlé bytosti spikli   proti nám, — hundral Lóro. — Nestojme, omrzneme, — vystríhal som. —   Ech, nech sa už robí, čo chce, ja som hladný ako vlk, — kričal Milan.   Po jeho slovách všetci sme si uvedomili trýznivý pocit hladu. Nájdeme   si závetrie a tam sa najeme, — mienil Lóro. — A vy, — obrátil sa na   nás, čo sme už boli na Ľaliovom sedle, — ani tu sa nevyznáte? Odvážil   som sa s pravdou von: — Otcumateri, ešte nikdy som nevidel takýto   terén . . . Vari sme naozaj zablúdili. — Veru, rovno do Krkonôš sme   sa dostali. — pokúsil sa zafigľovať Milan, aj keď mu kováči klince   kuli v žalúdku. — Netáraj! — zahriakol ho Jožo. Ako sa tak dovrávame,   vietor na chvíľu roztrhol snehovú clonu. Ukázali sa ďalšie hrebene.   No aj tie nám boli neznáme. Namýšľali sme si, že Tatry poznáme ako   vlastnú dlaň — a tu máš, ešte sme len vyšli, a už nevieme, kde sme.   Ľadový vietor bičoval na nevydržanie. Našli sme si teda zátuľu pod   snehovým previsom a tu sme sa zbili do hrče ako kurence. Povyťahovali   sme z batohov tabličky čokolády, ale akosi nám horkla na jazyku.   Ustarostene sme hľadeli pred seba. — Už ideme šesť hodín, — prehodil   Jožo, hľadiac na hodinky. Šesť hodín . . . A ešte sme nie ani v   Ľaliovom sedle! — Viete čo, chlapci! — začal Milan. Mysleli sme, že   to bude zase dajaký fígeľ, ale teraz hovoril vážne. — Možnože sme už   na hlavnom hrebeni, a sami o tom nevieme. Vyšli sme naň ďalej od   Ľaliového sedla . . . Veru, mne sa všetko tak vidí, že toto je hlavný   hrebeň. Môže byť, že Milan má pravdu, hútali sme. Ale ani to nie je   dobre. My musíme prejsť celým hrebeňom, teda od Ľaliového sedla po   Kopské . . . Potom nás však ešte čosi iné začalo trápiť. Keď nám   cesta trvala šesť hodín, tak kde sa mohla dostať údolná skupina?   Každý štyridsať kíl na chrbte. V tomto snehu veru nedôjdu do večera   pod Liptovské múry! Vedeli sme si domyslieť výsledok: nocľah pod   holým nebom. Mokrí, premrznutí, bez stravy. Isté omrznutie! To bude   koniec vysnívanej výpravy. Neslávny koniec! Zhrozili sme sa   myšlienky, že by sme nedošli do cieľa. Nie, len to nie! Treba čosi   podniknúť! — Chlapci, — vravím. — Za každú cenu musíme nadviazať   spojenie s údolnou skupinou. Moje slová boli vyslobodením. Všetci tak   mysleli, ale neodvážili sa vysloviť. Veď to znamená vrátiť sa tou   istou cestou! Ale už je to von. Chytili sa návrhu obidvoma rukami. —   Radšej zajtra urobíme viac, — nesmelo sa ozval Ferko-benjamín. Nálada   očividne stúpla. Našlo sa východisko. Údolná skupina mala ísť na kuse   po našej stope, snáď ich stretneme. Uvoľnené napätie si vyžiadalo   ešte po jednej tabličke čokolády. A tá už bola o niečo sladšia. Ale   ak sme mali čo najskôr chytiť údolnú skupinu, prichodilo nám zaraz sa   vydať na cestu. Znovu prišiel na mňa rad prešliapávať stopu. Za mnou   po päťdesiatich metroch spúšťali sa ostatní. Hľadal som naše stopy,   ale miestami ich už vôbec nebolo. Sneh a vietor ich chytro   zaviali.
    </tei:p>
    <tei:p>
     Ako tak kráčam, nemôžem sa ubrániť myšlienke, že sme sa vydali na   cestu, ktorá je nad naše sily. Veď len čo sme vyšli, už sa nám lepí   smola na päty. Dnešný deň, ako vidno, je stratený. Tatranský hrebeň   si pribral na pomoc všetky živly, len aby sme ho nedobyli. Prišla mi   na um skoba medzi Snežnými kopami a zaraz sa mi všetko vnútro   vzbúrilo proti mátožným myšlienkam, čo ma začali ovíjať ako   chobotnica. Veď sme predsa vedeli, že to nebude ľahké, nesmieme   zastať pred prvou prekážkou! Skobu musím preniesť hrebeňom do   Kopského sedla! Takéto myšlienky sa vo mne zrážali cestou dolu   svahom. Naraz však ich čosi pretrhlo. Hľadím pred seba — a v pradive   snehových chumáčov vidím pohybovať sa tmavé škvrny. Idú proti nám.   Namáham si zrak, skladám okuliare, idem ešte kus dopredu — a živé   Škvrny sa menia na zhrbené postavy. Vlečú sa pomaly, z kroka na krok.   Údolná skupina je pred nami! Mysleli by ste si, že som sa rozbehol   oproti nim. Nie. Naopak, nohy ma prestali poslúchať, nemohol som   ďalej. Zalial ma pocit hanby. Ako sa im postaviť pred oči? Veď sme už   mali byť ďaleko na hrebeni. Iste nám budú vyčítať blúdenie. Počkám   ostatných, spoločne to ľahšie znesieme. Ale nič nevyčítali. Keď nás   prvý zbadal, vykríkol: — Ľaľa, tu sú! Chvalabohu, tu sú! V hlase bolo   cítiť pre nás nepochopiteľnú radosť a úľavu. Podľa stôp totiž   poznali, že sme zablúdili, a strachovali sa o nás. Teraz boli radi,   že to takto dopadlo. Arno nám hneď začal vysvetľovať situáciu: — Už   tam ste začali blúdiť, kde sa Tichá dolina rozchádza. Nie   prostrednou, ľavou bolo treba ísť. A potom aspoň pod Valentkovou ste   sa mali dať doľava aj tak by ste boli vyšli do Ľaliového sedla. Takto   ste sa teperili našou cestou a dostali ste sa na Veľkú kopu . . . Ale   nečudo, v takom nečase. Teraz sa nám otvorili oči. Čierna stena, čo   sa nám postavila do cesty, bola Valentková. A hrebeň, na ktorý sme sa   vyštverali, bola zase Veľká kopa. Neboli sme teda na hlavnom hrebeni,   lež v bočnej rázsoche. Vyčítavo som pozrel na druhov. Môj kompas   dobre ukazoval. Hľadeli do zeme a Lóro si hrýzol peru. Jožo sa opýtal   Arna, čo teraz. Ten pozrel na hodinky a povedal: — Šťastie, že to   takto dopadlo. O dve hodiny je tma, ani my by sme sa neboli dostali   pod Liptovské múry. Čert nám bol dlžen toľko nového snehu. Boli by   ste nám pozmŕzali. — Ľaľa, šťastie v nešťastí, — vyhŕklo z Milana.   Bol to signál na uvoľnenie napätia, ktoré sa v nás nazhromaždilo.   Nasledoval výbuch bezuzdného smiechu. A kým sme tak stáli, sneženie   slablo, akoby nám na zlosť. V diaľke sa začalo neurčito rysovať —   Ľaliové sedlo. — Dnes by sme už veľa neurobili, — rozhodol Arno. —   Ostaneme pohromade. A keď sme sa vyzvedali, ako bude so strateným   dňom, s istotou odvetil: — Doženieme, veď sme chlapi, nie? — a   pohladil si čiernu briadku. Spadol mi kameň zo srdca.
    </tei:p>
    <tei:p>
     Netrvalo dlho a na tom istom mieste vyrástlo deväť stanov.   Prestalo snežiť, len vietor hvižďal čoraz väčšmi. V noci sa môže   zmeniť na víchricu. Slnko, po ktorom sme celý deň tak túžili, tesne   pred západom vykuklo spoza hmiel a mrakov nad Liptovskými horami.   Jeho lúče pozlátili končiar Veľ kej kopy. Na poľskej strane na   Kasprovom vrchu sa oslepujúco blyšťala kopula meteorologickej   stanice. Na svahoch i v dolinách sa vytvorili ostré hranice svetla a   tieňov. Ale tento pekný obraz netrval dlho. Slnko skĺzlo za Hole a   zaraz sa citeľne schladilo. Utiahli sme sa do stanov. Lóro, Jožo a ja   sme boli v jednom. Stan pre dvoch, ale my sme traja, Jablko nebolo   kde hodiť, tak nám bolo tesno. Pri vchode hučal primus a v hrnci sa   roztápal sneh i kondenzované mlieko. Pod celtou bolo čoraz teplejšie.   Dobre nám padla táto pohoda po dnešnom mordovisku. Preobliekali sme   si suchú bielizeň a ponožky, lebo hlavné je udržať si nohy v suchu. A   pritom nám sliny tiekli na mlieko. Očami sme viseli na hrnci. Jožo   sedel na gumenej podlahe a obúval si topánky. Od Veľkej kopy a   Valentkovej každú chvíľu zahučalo, akoby sa vrchy váľali. To sa   žľabmi rútili la víny. — Len si padajte, už nám neublížite, — smiali   sme sa vospolok. — Len keby mlieko čím skôr zovrelo! Lóro labužnícky   mľaskol jazykom. A v tom momente sa to stalo. Varič sa z ničoho nič   prevrhol a mlieko hybaj zo stanu. Akoby akási nadzemská sila bola   prevrátila náš primus. Vyvalenými očami sme hľadeli na tento tajomný   zjav. Bolo jasné: nik sa variča nedotkol — a predsa sa prevrhol. —   Toto je deň! — zahromžil Jožo. — Najprv nás tatranskí duchovia celý   deň za nos vodia a teraz nás chcú umučiť hladom. — A nedrgol si do   variča? — opýtal som sa, hoci som na vlastné oči videl, že nohu mal   ďaleko. — Netáraj! — odvrkol napaprčený. Neprichodilo iné, ako znovu   nabrať snehu do hrnca a pridať doň mliečnej konzervy. Primus zase   zahúdol svoju huhlavú pesničku. A my sme naprázdno pregĺgali od   nedočkavosti. O chvíľu sa už z hrnca parilo a v stane sa šírila   dráždivá mliečna vôňa. Už to bude! Jožo si práve zaväzoval šnúrku na   topánke. Celkom zreteľne som to videl. Potiahol šnúrku, topánka sa   pošmykla, zhúžvala gumenú podlahu stanu — a primus druhý raz otrčil   nohy. — Á, tu si, tatranský zlý duch, čo nás chceš pri praviť o   večeru! — skríkol som a obidvaja sme sa vrhli na Joža. Ale čo by sme   ho boli hneď na pagáč obrátili, nebolo by to pomohlo. Museli sme   hrniec na plniť tretí raz. No teraz sme milého Joža vtisli do   opačného kúta stanu a tam musel kľučať, kým mlieko nezovrelo. Konečne   sme mohli vliať do seba teplý nápoj. Zajedali sme ho keksami, nahrubo   natretými maslom a čínskym džemom. Výborná pochúťka! Skúsili sme ešte   na dôvažok zahryznúť do slaniny, bola však ako kosť, nuž sme ju   vložili späť do batoha. Sýti vytiahli sme sa ešte von obzrieť   počasie. Obloha už bola jasná, hviezdnatá a poriadne sa chladilo. Bol   to znak, že počasie sa obráti na lepšie. A Pre nás je to   najdôležitejšie!
    </tei:p>
    <tei:p>
     Ešte sme si od hospodára vybrali stravu na budúci deň a zatvorili   sme stan, aby v ňom bolo čo najteplejšie. Baganče sme uložili konča   nôh a hajde do vakov. Sviečku sme ešte nezhášali, aby čo najviac   zohriala vzduch pod celtovinou, a počúvali sme hlasy, ktoré doliehali   zo susedného stanu. Hovoril vedúci výpra vy Arno. O zajtrajšku. Bude   vraj pekne, a chvala bohu, lebo dnešný deň sa už nesmie opakovať.   Potra viny máme vypočítané a aj čas by sme už nevedeli nadohnať. Áno,   zajtra sa musíme za každú cenu dostať až na Hladký vrch, kde je   naplánovaný bivuak. Olovené viečka mi čoraz väčšmi padali na oči . .   . Dodnes neviem, kto sfúkol sviečku . . .“ „Veru, aj mne už olovené   viečka padajú na oči,“ ozvala sa Ľudmila. Sedela zababušená v   prikrývke, rukami si oblápala kolená a žmúrila do pahreby. Vysoko nad   nami zahúkala sova. „Výr,“ zdvihol hlavu Ivan. „Hniezdo má na Hlavnej   hradbe . . . A nemáš ešte trochu čaju, Ľudka? Vyschlo mi v hrdle.“   Čaju bolo ešte dosť pre všetkých, veď kotlík bol poriadny. „Ideme už   spať?“ opýtala sa Ľudmila. Mne sa veru ešte nechcelo. Tak rád by som   počúval ďalej. Bol som zvedavý, ako sa rozhodne Ivan. „No, choď spať,   Ľudka, my sa ešte jeden deň potúlame po tatranskom hrebeni, aby nám   na zajtra neostalo priveľa.“ A tak sme pri vatre ostali sami dvaja.   Ľudmila chvíľu šuchorila v stane, potom však ostalo ticho. Iste   premožená únavou i horským vzduchom rýchlo usnula. A my sme sa znovu   ocitli vysoko v zasnežených Tatrách.
    </tei:p>
   </tei:div>
   <tei:div type="chapter">
    <tei:head>
     Piata kapitola, v ktorej sa horolezci   premenia na bežcov
    </tei:head>
    <tei:p>
     „Svitlo mrazivé ráno dvadsiateho piateho februára,“ začal   rozprávať Ivan príbehy ďalšieho dňa. „Chceli sme sa obuť, ale baganče   boli zamrznuté a šnúrky sa lámali ako triesky. Museli sme ich najprv   rozmraziť nad plameňom variča. Jožo už aspoň piaty raz opakoval,   drhnúc si skrehnuté ruky: — Strašné, taký mrázisko! Strašné . . . !   Ale keď sme sa rukávovým vchodom pretiahli von zo stanu, ostali sme   ako očarení. Pred nami bola krajina z rozprávky. Slnko len čo   vyskočilo na belasú oblohu. Svojimi lúčmi práve bozkávalo končiare   Kasprovho vrchu, Veľkej kopy i Valentkovej. Oslnivo biele končiare   boli na okrajoch zlatisté. Západné svahy však ešte tonuli v zajatí   sivého tieňa a ostro kontrastovali s ožiarenými vrcholkami.   Meteorológovia z Kasprovho vrchu vypustili balón, ktorý stúpal rovno   do výšky, akoby ho ktosi vyťahoval na neviditeľnej niti. Tento   nádherný obraz celkom vytlačil z našich duší včerajšiu trúchlivú   náladu. Aký to rozdiel — včera a dnes! Včera sme sa temenami dotýkali   nízkej oblohy, dnes je nebo nedostižne vysoko. Včera sme vychádzali   zo zrubu rozladení a zamĺkli, dnes je výborná nálada, tváre vysmiate,   plné radosti a odhodlania. Takto rozjarení vyrazili sme do Ľaliového   sedla.
    </tei:p>
    <tei:p>
     Zaraz sme nasadili ostré tempo. Nohy sa už natoľko nezabárali do   snehu ako predošlý deň. Slniečko sa nám opieralo do chrbta a   potískalo nás vyššie a vyššie. Sneh oslepoval jagavým trbletom. Popri   riedkom limbovom hájiku dostali sme sa do kotla pod Ľaliové sedlo,   kde sa slnko upieralo priamo a celou silou. V bezvetrí bolo až dusno.   Výstup do strmého svahu nás poriadne zapotil, nuž hybaj, povyzliekali   sme vetrovky. Konečne Ľaliové sedlo! Hodím očami na hodinky: pol   jedenástej. Stáli sme na začiatku veľkej cesty. Pred nami dvadsaťpäť   kilometrov tatranského hrebeňa. Sedemdesiat štítov a veží, plno   vežičiek a skalných zubov, priehlbín, roklín, žľabov i stien. Zdoláme   to všetko? Zvíťazíme? Dnes som však rýchlo striasol zo seba   pochybnosti. Pod jasnou oblohou na teplom výslní zdalo sa mi všetko   oveľa ľahšie ako včera. Samozrejme — zvíťazíme! Skobu spod Snežnej   kopy prenesiem na druhý koniec hrebeňa! Vetrík začal prečesávať sedlo   a chladnou dlaňou šteklil spotené telá. Natiahli sme na seba vetrovky   a chystali sme sa vykročiť. — Ľaľa, sopka!—vykríkol v tej chvíli   Ferko-benjamín, ukazujúc na končiar Veľkej kopy. Vietor na Veľ kej   kope schytával do náručia čerstvý sneh, dvíhal ho dohora, vrtel ním v   divom tanci, že to vyzeralo, akoby sopka fajčila. Chvíľu sme hľadeli   na tento zjav. Vôbec, toho dňa sme sa radi opíjali pohľadom na divú,   ale čarokrásnu prírodu. Potom sme vyrazili naostro. Bez oddychu sme   prešli Krajnú i Prostrednú kopu a zastali sme pred výšvihom na   najvyšší vrchol tejto partie. Svinica! Na tú už treba liezť naozaj   horolezecký. Prekvapilo nás však, že na týchto miestach nebolo nového   snehu, iba starý zrnitý sneh a ľad. Pri lezení sme vyhľadávali   snehové priechody, lebo po zľadovatelej skale sa zle ide.   Traverzovali sme trochu bokom, a tak sme smerovali k vrcholu.   Miestami sme v stene naďabili na polia sypkého snehu a tu sme si   museli dávať pozor, aby nepadla lavína. Vo vedení sme sa striedali   jeden po druhom.
    </tei:p>
    <tei:p>
     Konečne vrchol štítu! Veru, výstup nás poriadne vypsoval! Ale keď   sme už boli hore, zistili sme, že dobýjanie Svinice stálo za námahu.   Čakali nás slnkom vyhriate skaly a nádherný rozhľad do šírošíreho   kraja. Celý hrebeň Vysokých Tatier mali sme ako na dlani. Bola to   obrovská, náramne členitá a hrboľatá podkova. — Vidíš, — drgol som   Joža, ukazujúc na hmlou zastretý koniec podkovy. — Jahňací štít! Ani   nie je ďaleko. Mať míľové čižmy, raz-dva sme tam. — Ľahko je skákať   jazykom, — rozumkársky ma schladil Jožo. On už bol taký: všetko bral   príliš vážne. Chvíľu sme sa vyhrievali na slniečku, rozhliadajúc sa   okolo seba. Pred nami bola krivánska rázsocha a za ňou nížina   Liptova, zastretá belasým závojom hmly. Na západ mierna vlnovka   Liptovských holí s Roháčmi, iskriacimi sa na slnku ako diamantové   hory. Aj pohľad na druhú stranu bol krásny. V diaľave Babia Gora,   ktorej temä oddeľoval od rozložitého tela prstenec hustej,   očipkovanej hmly. Takto sa vrch ponášal na pyšného španielskeho   granda z predminulého storočia. A z Babej Gory nám skĺzol pohľad do   poľskej roviny, bielej a rozložitej ako obrovská plachta. Veď aj tu,   na tatranskom hrebeni, sme boli len na krok od Poľska. — Dvíhajme sa,   chlapci! — zavelil Lóro a prvý vstal. — Na Hladký vrch je ďaleko!   Ach, tak dobre sa sedelo na teplých skalách! . . . Začali sme   zostupovať. Slnko sem-tam vyčarilo v skalných jamkách a trhlinách   kvapôčky vody. Trblietali sa ako perly. A pohľad na ne nám pripomenul   smäd. Naozaj, pocítili sme náramné sucho v ústach, až sa nám jazyky   lepili na podnebie. Keď sme sa dostali do sedla, už sme nevydržali,   Ňaňo prvý vložil kúsok belasopriesvitného ľadu do úst. — Dočkajte,   bude zmrzlina! — zvolal Milan. Ani sme ho nepočúvali, veď sme dobre   vedeli, čo je za vtáka. Ale keď vytiahol z batoha mliečnu kon zervu a   jej sladký obsah pomiešal so snehom, už sme tušili, že z jeho výmyslu   niečo bude. A veru, Milanova špecialita nám chutila znamenite a   osviežila nás. Nič nerobilo, že nám pod zubami chrupčali kúsky ľadu.   Po zmrzline prišli keksy a čokoláda. Cítili sme sa ako vo   vysokohorskej cukrární. Dobre sme si zajedli, veď slnko ukazovalo, že   poludnie už dávno minulo. A teraz ďalej! Pred nami sa týčil dlhý,   zubatý hrebeň Valentkovej.
    </tei:p>
    <tei:p>
     — Táto Valentková nám dá, čo pes nechce, — už vopred prorokoval   Ňaňo, keď sme pohľadmi merali nastávajúci úsek cesty. Akoby si hľadel   na rubársku pílu. Samý zub, hore-dolu, hore-dolu. Tadeto sa veru   budeme plantať najmenej štyri hodiny! — Aj tma nás tu nájde! —   vyslovil spoločné obavy Lóro. A my sa musíme stoj čo stoj dostať na   Hladký vrch! Ako sa vyhnúť tomuto hrebeňu, ktorý lezecký síce nie je   ťažký, ale okradne nás o čas? Napravo pod hrebeňom sa rozprestierali   ťažko zleziteľné platne, zavalené čerstvým snehom. Tade by sme o nič   chytrejšie neprešli, iba čo by nás mohla sfúknuť lavína.
    </tei:p>
    <tei:p>
     Zaujal nás však pohľad doľava. Popod hrebeň sa tiahla široká   snehová lavica, ktorou by sme mohli bez námahy a rýchlo postupovať.   Treba sa len po lane spustiť dajakých šesťdesiat metrov — a už sme na   ľahkom teréne. Bola to lákavá cesta. Ušetrila by nám zo tri hodiny a   prišli by sme načas na Hladký vrch. Ale chyba! Snehová lavica je už v   Poľsku a my nemáme povolenie prejsť hranicu. A na nešťastie hlbšie v   dolinke preháňajú sa poľskí lyžiari. Niektorí už zbadali ľudí na   hrebeni a pozorujú nás. Čo, ak sú medzi nimi aj hraničiari? Ak nás   dochytia, koniec našej cesty! Bolo sa treba rýchle rozhodnúť. Slnko   sa už hodne sklonilo na druhú polovicu popoludňajšej cesty a jasne   dávalo na vedomie, že pre nás ani o minútku neostane dlhšie na   oblohe. — Čo sa dá robiť, prejdeme poľskou stranou! — rozhodol Lóro.   A všetci sme s ním súhlasili. Jediná možnosť dôjsť načas do cieľa   dnešnej etapy. — Ale chytiť sa tiež nesmieme dať! — s obavou sa ozval   Ferko-benjamín. Pravdaže, takí hlúpi nebudeme! Chytro prebehneme. Kým   by nás dostali, musíme byť znova na našej strane! — Poďme! Nadviazali   sme dve laná, aby sme naraz mohli zdolať šesťdesiatmetrovú hĺbku.   Lóro zatĺkol zlaňovaciu skobu, prevliekol cez jej krúžok lano a hodil   ho dolu. Dobrodružný výlet do Poľska mohol začať! Prvý zlaňoval Lóro.   Za ním druhý, tretí, štvrtý . . . Bez rečí, len čo sa kedy-tedy   ozvali najpotrebnejšie signály. Ľudí v dolinke sme nespúšťali z očí.   Už sa nelyžovali, lež uprene hľadeli na nás.
    </tei:p>
    <tei:p>
     Chytro, chytro! Ešte Ferko-benjamín. Netrpezlivo ho čakáme. —   Zlaňúúúj! — signalizuje Lóro. Ferko sa objavil na lane; zručne sa   spúšťal meter za metrom. Už je na mieste, kde je skala preliačená   dovnútra. Lezec sa tu nemôže oprieť o ňu. Lano s Ferkom-benjamínkom   sa začína krútiť ako kolotoč. Lyžiarom tam dolu sa to zaiste páči,   lebo kývajú rukami a čosi kričia. Ale práve v tejto chvíli sa   spomedzi nich odlupuje štvorčlenná skupinka a postupuje k nám. —   Fero, chytro! Hraničiari idúúú!—voláme všetci. Prestupujeme ako na   žeravej platni. Ferko sa usi luje, koľko len vládze. Už ho máme nad   hlavami, už je medzi nami. S obavami sledujeme tých štyroch v doline.   Na naše šťastie majú pred sebou svah príkry ako strechu. Ale oni sa   dávajú krížom, akoby nám chceli preťať cestu. Naozaj, ktože by to   mohol byť iný ako poľskí strážci hraníc! Zle je s nami. Nemáme sa   predsa len vrátiť, aj keď by sme na Hladký vrch došli neskoro za tmy?   Ba aj keby sme hneď museli nocovať pod holým nebom? . . . Nie, nie!   Omrznúť, to znamená nejsť ďalej, neprekonať tatranský hrebeň! Teda,   kyjom alebo palicou. Poďme! Keby aspoň lano ľahko skĺzlo dolu. Ale   ako na truc, pár metrov lana ostalo zaseknuté trčať v krúžku. Nie a   nie povoliť. Štyria sa vešiame naň, miksujeme ním — až konečne   povolilo. S hvizdotom švihlo dolu ako obrovský bič. Vyrážame na   snehovú lavicu. Máme predsa len šťastie. Nedávno odtiaľto spadla   lavína a ostal iba starý, tvrdý sneh. Nohy sa neboria, dá sa kráčať   chytro, bez väčšej námahy. Ba miestami môžeme aj pobehnúť. Ani   naväzovať na lano sa nám netreba. Štyria lyžiari pod nami sa   ponáhľajú. No ani my nezaháľame. Rozpútali sa opravdivé preteky.   Upaľujeme zátopkovským tempom. Cesty chytro ubúda. Konečne nám   odľahlo. Naši prenasledovatelia zastali uprostred svahu. Iste prišli   na to, že nás nedobehnú. A my sme už zase pod hrebeňom. Teraz strmým   žľabom naň! Lezieme ako kamzíky. Už sme v Československu. Podarilo   sa! Na štít Valentkovej sme sa dostali zarovno so západom slnka. Ešte   malo pol tváre nad obzorom. — Po hrebeni by sme ešte neboli ani v   polovici, — uľahčene sme si vydýchli. — Ale nás prehnali! Zátopek je   nula proti nám, — vycieral zuby Milan. Teraz sa nám už bolo ľahko   smiať. Pred nami sa belel Hladký vrch. A na jeho štíte stoja tri   posta vy. Mávajú rukami a už počujeme vzdialené: Heja- hóóó! . . .   Hejahóóó! To sú naši z údolnej! Potešila nás blízkosť známych ľudí.   Tak dobre bolo hľadieť v tejto ríši skál, snehu a ľadu na tie drobné,   ale živé, pohybujúce sa postavy. Už sa nám netreba ponáhľať, môžeme   sa obzrieť dookola. Zapichli sme čakany do snehu a posadali sme si na   ne. Zaujal nás západ slnka. Už mu bolo vidno len zlatú čiapočku.   Valentková bola v tieni, no Mengusovské štíty sa ešte stále   trblietali v slnečných lúčoch. Boli ružovkasté, ale čím nižšie, tým   viac pribúdalo fialovej farby. A doliny už boli tmavolilavé. Na   západe bola obloha pozlátená, len okraje obláčikov striebristo   žiarili. Bol to neklamný znak pekného počasia a tuhého mrazu. A   naozaj, len čo sa slnko schovalo, citeľne pribúdal dotieravý chlad,   ktorý nedal obsedieť na jednom mieste. Pobrali sme sa teda dolu   hrebeňom. Traja druhovia na Hladkom vrchu už usilovne odhadzovali   sneh a pripravovali miesto pre stany. Neušlo pol hodiny a dorazili   sme k nim. Bol to Robo, Vlado a Ďuro, s ktorým som v lete podnikol tú   nešťastnú cestu. — Vari ste z neba spadli na Valentkovú? — privítali   nás. — Prezeráme každé miestečko hrebeňa, oči si ideme vyočiť, ale   vás nikde. A naraz stojíte rovno na štíte. — Veru z neba, — Milan na   to. — Radšej povedzte, že z horúceho pekla. A rozpovedali sme im, ako   málo chýbalo, že sme sa miesto na Hladký vrch nedostali na   hraničiarsku strážnicu. Medzi rečou sme postavili tri stany, ale ruky   sme si už necítili od zimy. — Bude mrázisko! Ivan, priprav teplomer!   — povedal mi Lóro. Mal som totiž na starosti zaznamenávanie teploty.   Zapichol som teda čakan do snehu a zavesil naň teplomer. O chvíľu   ukazoval mínus dvadsaťjeden stupňov. A ešte bolo len šesť hodín   večer. Čím skôr do vakov, zohriať sa, zajesť si dačoho teplého. O   hodinu už bolo rovných dvadsaťsedem stupňov. Neskôr iste klesne pod   tridsať! Pozapínali sme vchod do stanu a varič začal pod celtovinou   šíriť príjemné teplo, premiešané dráždivou vôňou pripravovaného   jedla. V stane bolo ticho. Až teraz na nás doľahla únava namáhavého   dňa, nuž nebolo nám do zbytočných rečí. Vytiahol som zápisník a   skľavenými prstami pokúšal som sa urobiť zopár poznámok o dnešnej   ceste. Ale písanie mi išlo ťažko. Za každým slovom som musel urobiť   dlhú prestávku a dýchať si na prsty. Písmo bolo hranaté ako kusy   ľadu. Aj Lóro sa trápil so zprávou pre Arna. Ráno ju chlapci z   údolnej vezmú so sebou. Naraz však dlhé ticho prerušil Jožov hlas.   Čosi nezrozumiteľne zahundral a v ruke držal akési drievka. Prizreli   sme sa bližšie — a neboli to drievka, lež na kosť zmrznuté a na   niekoľko kúskov polámané šnúrky z gamaší. Preto sme si najprv nad   varičom rozmrazili, potom opatrne povyťahovali šnúrky z topánok a   vopchali do vrecák, aby ich ráno nestihol rovnaký osud. Iba v teple   spacích vakov sa nám na chvíľu rozvia zali jazyky. Hovorili sme o   zajtrajšku. Budeme zase bližšie k cieľu. Dnes sme urobili pekný kus   cesty a dohonili sme čosi z predošlého dňa. Potom nás už rad-radom   premáhala únava. A okolo stanov celú noc obchádzal   tridsaťjedenstupňový mráz. Ovíjal sa okolo krehkých obydlí, vtieral   sa do nich, no naše spacie vaky mu odolali a my sme ho necítili . . .   A teraz už aj my poďme spať!“ zakončil Ivan dnešné rozprávanie. Vatra   už len kde-tu blikala žeravými uhlíkmi. Bez slova som vstal a   popreťahoval som si dlhým sedením stŕpnuté telo. Po chrbte mi lozili   zimomriavky, hoci noc bola neobyčajne teplá. To som na vlastnom tele   cítil krutý tatranský mráz. Zakrútil som sa do prikrývky, no zaspať   som nemohol. Každú chvíľu sa ozývala sova a mne sa zdalo, že sedí   kdesi na hambálku nad stanom. V hlave sa mi znovu vybavovali   rozprávané príbehy, videl som ich pred sebou jasne akoby som sám   kráčal tatranským hrebeňom. A „keď som už usínal, posledná myšlienka   patrila zajtrajšku a ďalším príhodám odvážnych horolezcov.
    </tei:p>
   </tei:div>
   <tei:div type="chapter">
    <tei:head>
     Šiesta kapitola, v ktorej jedna   lavína, druhú naháňa
    </tei:head>
    <tei:p>
     Pretieram si rozospaté oči a prekvapený badám, že vonku nie je ani   treskúci mráz, ani víchor nefičí . . . V stane okrem mňa už nieto   nikoho. Cez otvor vteká dovnútra svetlo dňa i štebot vtákov. A mne sa   snívalo, že sa škriabem na vysoký, snehom a ladom pokrytý vrch,   pechorím sa za štítom, no nedajbože ho dosiahnuť, akoby utekal predo   mnou. Ruky, nohy si už necítim . . . A to všetko sa zdvihnutím viečok   kamsi prepadlo. Ako dobre, že je teplo a vtáci spievajú! Vyskočím na   rovné nohy a hybaj k potoku. Juj, či je čerstvá tá voda! Husia koža   mi vyskočila na telo, ale ja sa len ďalej špliecham ani kačica. Keď   som sa takto občerstvil, obzerám sa po spoločníkoch. Pravdaže, kdeže   ich inde hľadať, ak nie na skalách! Už ich mám. Stoja na najvyššom   vrcholci Hlavnej hradby a držia sa za ruky ako deti. Iste ich ta hore   vytiahol východ slnka. „Hahóóó!“ volám z plných pľúc cez trúbeľku   dlaní. Ha-ha-hó-ó-ó . . . vracajú mi skaly požičané. A bábiky tam   hore mávajú rukami. Len teraz vidím, že na skalách nie sú sami. Od   temena Raštúna postupuje hrebeňom ďalšia dvojica. Horolezecká rodina   sa začína schádzať. Jastrabie skaly ako magnet priťahujú milovníkov   výšok.
    </tei:p>
    <tei:p>
     A čo ja? Ti dvaja len tak ľahko nezídu. Budem si musieť načas   nájsť dajakú zábavu . . . Čo keby som ich prekvapil raňajkami! A to   ešte nie hocijakými! Potok je tu, pstruhy v ňom, a ja som veru   nezabudol na šnúru s háčikom. O prúty nebude v hore núdza. Nuž začal   som loviť pstruhy. A šťastie sa na mňa sypalo. Za pol hodiny tri   pekné pstrúžiky odvisli na udici. Pre každého jeden. To bude maškrta!   Pstruhy som už temer očistil, keď sa Ivan s Ľudmilou začali spúšťať   dolu. Veru ešte nemuseli, bol by som pred nich položil panvicu s   hotovými raňajkami. Ale oni sa veľmi neponáhľali. Chvíľu zostupovali,   potom bokom traverzovali, vyhrievali sa na slniečku, vôbec — s   pôžitkom vychutnávali pobyt na skalách. Maznali sa s nimi. A tak ryby   už škvrčali na rajnici, keď dokvitli. „Ľaľa, ani som nevedela, že   viete kucháriť,“ smiala sa Ľudka, A keď uvidela ryby, spľasla rukami.   A bola vám to pochúťka nad všetky pochúťky! Aj prsty sme si   pooblizovali. „A teraz rozprávajte ďalej, Ivan!“ Hodil ľútostivý   pohľad na skaly, už-už som myslel, že neodolá a dajako ma odbaví, ale   potom predsa prikývol. A veru, bol by sa daromné vykrúcal, nebol by   som ustúpil. „Dobre, ale vylezme hentam do sedla,“ navrhol. „Tam mi   to lepšie pôjde, od srdca. Aj slnko nás trochu opečie.“ Sedielko   nebolo vysoko, prístup k nemu ľahký, nuž privolil som. Už som si viac   trúfal, veď horolezecký krst som už mal za sebou. A veru dobre bolo v   sedle. Skaly teplučké a slnko sem akosi silnejšie pražilo.
    </tei:p>
    <tei:p>
     „Teda, ostali sme na Hladkom vrchu, čo?“ zbieral myšlienky Ivan.   „Hej, celú noc sa mi snívalo o tom,“ priznávam sa. „Počuli sme,   volali ste o pomoc,“ podpichla ma Ľudmila. Chcel som jej čosi   odvrknúť, reku, aký požič, taký vráť, ale Ivan už začal   rozprávať.
    </tei:p>
    <tei:p>
     „Zobudil ma Ďurov hlas. — Budíček! Budíček! — vykrikoval na plné   hrdlo. Cez celtovinu presvital deň, bol teda najvyšší čas vstávať.   Prvé bolo zapáliť varič — a potom sa obuť. Ale ako, keď topánky boli   ani železo. Museli sme ich rozmraziť nad plameňom: a potom zase z   nich tieklo. Ale nedalo sa nič robiť. Pomohli sme kamarátom z údolnej   zbaliť stany, lebo aj tak sme mali kúsok spoločnej cesty. Štíty   žiarili v záplave slnka a ostro sa odrážali od šedivých tieňov v   hlbokých dolinách pod nami. Vydali sme sa na cestu. Len čo sme   vystúpili na hrebeň, oprel sa do nás ostrý vietor. Fúkal od   Mengusovských štítov a nad poľskou stranou hnal nízke mračná. Ech,   toto vetrisko zase privlečie dajakú pliagu, pomyslel som si, ale   nepovedal som ani slova. Nechcel som ostatným kaziť náladu. Vietor   stále silnel. Keď sme začali vystupovať na Liptovské múry, zmenil sa   na ozajstnú víchricu. Hvižďal, zavýjal, kvílil, kmásal z nás odev,   bil päsťami, pichal ľadovými ihlami. Od poľskej strany niesol kúdoly   snehu a hneď za hrebeňom ho ukladal do snehových polí, hroziacich   každú chvíľu zosypať sa dole. Na hrebeni bolo na nevydržanie. Až dych   zarážalo.
    </tei:p>
    <tei:p>
     Čoraz väčšmi nás lákala tíšina pod hrebeňom. Ale čo, keď tam visia   záľahy snehu, len sa zrútiť do hlbiny. Na kuse sme bojovali medzi   dvoma cestami. Napokon sme cez snehom oblepené okuliare nevideli ani   na piaď pred seba. Jeden chybný krok — a je po človeku. — Musíme dolu   nižšie! — zastavil sa Lóro. Nebolo nám treba dvakrát vravieť. Bez   ďalších rečí zostúpili sme kúsok pod hrebeň. A tak sme postupovali po   pravom úbočí Liptovských múrov až po predposlednú vežičku. Pod nami   zívala divá priehlbeň. Šiel som posledný, opatrne kladúc nohy na   zradný sneh. Zrazu sa mi zatajil dych a krv mi stuhla v žilách. —   Lavína! — vykríkol som ako bez duše. Bolo neskoro. Tony snehu sa   odtrhli a najprv ticho, potom s väčším a väčším hukotom šinuli sa   strminou do širokého žľabu. Vrástli sme do zeme ako soľné stĺpy. —   Milááán! — ozval sa úzkostlivý Ferkov výkrik. Až teraz sme zbadali,   že Milana, ktorý kráčal popredku, strhla lavína. S rozšírenými očami   sme hľadeli na pohybujúce sa masy snehu, čo sa zmenili na vriaci   kotol, v ktorom sa všetko miešalo hore-dolu . . . Kde je Milan? Len   ho, preboha, nestratiť z očí, aby sme ho mohli hľadať. A Milan zatiaľ   ležal horeznačky na lavíne a rukami i nohami snažil sa udržať na   povrchu. Majstrovsky manévroval. Vzbúrený sneh víril nad ním, miesil   sa, každú chvíľu hrozil ho pochovať. Ale Milan sa nedal. Žil a   bojoval. Urputne zápasil s bielym netvorom. Plával na lavíne ako na   obrovskej vlne v rozbúrenom mori. Chvíľami nám zmizol z očí v   oblakoch rozvíreného snehu, aby sa znovu objavil. A nám sa zakaždým   odvalil balvan zo srdca.
    </tei:p>
    <tei:p>
     Konečne! Po nejakých osemdesiatich metroch podarilo sa mu obrátiť   na brucho. Videli sme, ako zdvi hol čakan a vrazil ho do snehu. Celou   váhou sa hodil naň — a zastavil sa. Lavína sa pod ním rútila ďalej.   Revala, vzdychala, zlostne vyhadzovala do výšky oblaky bieleho   prachu, akoby zúrila, že sa jej obeť vytrhla z ľadových pazúrov . . .   Už dávno zdunela dolu žľabom, ale my sme sa nehýbali. Aj Milan ležal   na tom samom mieste, tlačiac čakan do starého snehu, akoby neveril,   že je koniec hrôze, že je zachránený. Prvý sa k nemu spustil Lóro. A   za ním ostatní. Postavili sme Milana na nohy a len teraz nám ozaj   odľahlo. Napätie sa razom uvoľnilo a prešlo do radostného smiechu.   Ohmatávali sme ho, akoby sme sa chceli vlastnoručne presvedčiť, že je   to on, živý a zdravý. A 0n len stojí, bledý ako stena, neschopný jedi   ného slova. — No, no, už je dobre, Milan, — tľapkali sme ho po   chrbte, ale hodnú chvíľu trvalo, kým sa ako-tak prebral. Začal sa   rukami chytať od hlavy po päty, potom urobil krok, za ním druhý,   tretí. Pomaly sa mu vracala farba do tváre. — Do paroma, to bolo   cestovanie! — pretisol cez zuby. — Nechce sa mi veriť, že som tu. —   Môžeme ťa o tom presvedčiť, — snažil som sa žartovať a štuchol som ho   do boku. — Na môj veru, len duchaprítomnosť ťa zachrá nila, — vážne   povedal Jožo. — Neviem . . . hlavná vec, že som zase medzi vami, —   oddýchol si Milan. — Poďme už! — náhlil Lóro, keď videl, že Milan je   ako-tak v poriadku. Celí vzrušení pobrali sme sa ďalej.
    </tei:p>
    <tei:p>
     Na čelo výpravy som prešiel ja. Vykročili sme na miesto, odkiaľ sa   zosula lavína. Bol tu tvrdý a bezpečný podklad. Mohli by sme   bystrejšie vykročiť. Len keby ten víchor toľko nedobiedzal!
    </tei:p>
    <tei:p>
     Tvrdý sneh však netrval dlho. Znovu sme sa dostali na lavínové   polia. Čím rýchlejšie preč odtiaľto! A tak sme sa ponáhľali, že sme   ani potrebné vzdialenosti nedodržiavali. Šli sme ako husi — jeden za   druhým. A len-len že sme to draho nezaplatili. Nie jeden, lež všetci.   Pod nami sa strmo spúšťali skalné balkóny. Strach bolo pozrieť pod   seba. Hlboko v doline pod ľadovým pancierom driemali Temnosmrečanské   plesá. Ideme, ideme . . . a zrazu prásk! Rovno pod mojimi nohami sa   odtrhla snehová platňa. Skôr, ako sa mi mozgom stačila mihnúť   myšlienka, vrazil som čakan po samú hlavicu do snehu. Bol to okamih —   a ten ma zachránil. Lavína mi spod nôh utiekla, strhlo ma na starý   sneh, ale čakan držal pevne. Prvá myšlienka patrila kamarátom. Na   šťastie sneh sa odtrhol pár metrov pred nimi. Dva-tri metre, nič   viac. Ale všetci do jedného držali sa čakanov, vborených do snehu. A   pod nami čoraz väčšmi hučala lavína. Celá spenená blížila sa k   okrajom balkónov, potom sa cez ne preliala a hlbiny zavzdychali jej   pekelným lomozom. O vlások sme unikli bielej príšere. Keby nás bola   schytila, záchrany niet, nikdy by sme tatranský hrebeň neprešli.   Pozrel som nad seba — a znovu mi srdce stisla úzkosť. Nad nami viseli   ďalšie hory snehu. Zdalo sa mi, že sa už-už pohnú a zasypú nás. Preč,   preč odtiaľto! Uchýliť sa do bezpečia, odpočinúť si, uvoľniť napäté   nervy! Vytrhol som čakan a neobzerajúc sa napravo ani naľavo,   upaľoval som dopredu. Za mnou sa postupne pohli ostatní. A   nezastavili sme sa až v sedielku pred Zadným Mníchom.
    </tei:p>
    <tei:p>
     Zadný Mních sme mali podľa plánu obísť. Po krátkom oddychu sme už   zostupovali pod hrebeň. Znovu nás čakalo rozsiahle lavínové pole.   Ktosi z nás si spomenul na slová Ferkovho otca: Merkujte jeden na   druhého! A pred krátkym časom sme išli ako hlúpe husi. V tej chvíli   som mal pred sebou Ľudkinu tvár. Prehradilo ma. Nechýbalo veľa — a   nebola by sa možno ani dozvedela, kde sme ostali . . .“ Pozrel som na   dievča. Tvár sa mu zarumenila a bola neobyčajne krásna. Ivan však už   ďalej rozpriadal niť tatranských príbehov: „ — Chlapci, po jednom! .   . . — volám. — Ak by sa s jedným dačo stalo, piati mu pomôžu, ak však   bude so všetkými zle, kto nás zachráni? A tak jeden za druhým sme   zliezali strmým sva hom, aby sme sa nižšie odrazili do boku. Prvý   išiel Jožo, ja vari tretí. Vietor stále besnel, nebolo vidno pár   krokov pred seba. Zrazu sa mi zazdalo, že sa naľavo čosi hýbe. Skôr   som vycítil ako videl tento pohyb. Zhrniem sneh z okuliarov — a vlasy   mi dupkom vstávajú. Vedľa nás sa valí nová lavína. Tečie ako   rozbúrená ručaj. Nie je biela ako tie predošlé, ale špinavosivá, znak   toho, že berie so sebou aj starý spodný sneh. Pozriem dolu nižšie — a   beda! Jožo stojí priam v ceste lavíne. Už ju zbadal a dlhými skokmi   snaží sa jej vyhnúť. Ale lavína je rýchlejšia. Či predsa musíme   tomuto skalnému obrovi zaplatiť drahú daň? mihlo mi hlavou. Lavína sa   rútila a Jožo na nešťastie zapadol do akejsi priehlbne. Nemôže z nej   von. Vzdialenosť medzi lavínou a človekom je čoraz menšia. Už-už ho   schváti! Všetko sa vo mne chveje. Hrôza! Nie, nie, na to sa nedá   dívať! Vtom čelo lavíny do čohosi narazilo, skypelo zlosťou — a   odchýlilo sa od pôvodného smeru. Lavína sa rútila nie viac ako päť   metrov vedľa nášho Joža. Bolo to na neuverenie! Tretia lavína   načahovala za nami svoje hnáty — a zase naprázdno . . . Joža sme   našli vysileného námahou i napätím. Krvi by si sa v ňom nedorezal.   Usiloval sa zakryť prežitý strach, no videli sme mu až na dno duše. —   Vari sa s nimi dnes vrece roztrhlo, — škrípal zubami Lóro. — A to sa   muselo práve nad nami, — dodal Milan, ktorý už bol zase vo svojej   figliarskej koži. Prestrašení lavínami vyhľadávali sme na ďalšej   ceste miesta bez snehu. Radšej akákoľvek príkra skala, len nie sneh!   Tak sme prišli až pod Čubrinu. — Uťahaný som ako kôň, — žaloval sa   Ferkobenjamín. — A ja hladný ako desať vlkov, — doložil Milan. Veru,   na jedlo sme celkom zabudli. V ruvačke s víchricou a lavínami ani sme   nespozorovali, že nám žarnovy melú naprázdno. Tým väčší hlad sme   pocítili teraz.
    </tei:p>
    <tei:p>
     Ľahká pomoc; stačilo z batohov vytiahnuť jedivo a posilniť sa. Po   jedle však prišiel smäd. Pálčivý smäd, zožiera júci vnútornosti. —   Počkajte, narobím zmrzliny, — ponúkol sa Milan, pyšný na svoj   vynález. — Radšej by som bol kvapke vody! — zažiadalo sa Ňaňovi. Aj   ja som išiel zabažieť za vodou. Jazyk som už mal ako kus dreva. Ale   kdeže v takej výške voda! A predsa! Trochu bokom nad nami visel zo   steny ľadopád. Čisto modrá ľadová záclona, naspodu ozdobená cencúľmi.   Tadeto tiekla voda, kým ju mráz nezakul do priehľadných opálov. Áno,   tu tiekla voda! . . . A či netečie pod ladom? Možno! . . . Túžba bola   veľká. Vyliezol som k ľadopádu a chrap-chrap, začal som rúbať   čakanom. Ľadové íverce odskakovali na všetky strany. A pod ľadom   naozaj — zurčal prúžik vody, tenký ako malíček. — Ferko, ty prvý! —   zavolal som najmladšieho druha, hoci ma odrazu pálila v ústach   náramná šuchotá. Rad-radom sme sa skláňali nad vodu, nechali sme ju   tiecť, či lepšie povedané kvapkať, do plechovice a odtiaľ sme ju   chlipkali ako elixír. Nikdy mi obyčajná voda nechutila tak ako vtedy.   Ako tak pijeme, zaľahne nám v ušiach hukot. Štvrtá lavína! Ale táto   nám pomohla. Zrútila sa z vrcholu Čubriny a obnažila nám bezpečnú   cestu hore žľabom. Po štvorhodinovom lezení ocitli sme sa na štíte   Čubriny. Boli sme už na konci svojich síl. Šero každou minútou hustlo   a Mengusovská dolina pod nami bola temná ako noc.
    </tei:p>
    <tei:p>
     Ale cieľ dnešného dňa bol neďaleko. Nič viac, len zísť do Hincovho   sedla — a sme tam. Poriadne sa zotmelo, keď sme narazili na stopy.   Chlapci sú už tu! Prekvapili sme ich, ako stavali stany v závetrí za   balvanom. Privítali nás krikom: — Konečne idete! Noc je tu — a vás   nikde. Stany lákali svojou útulnosťou. Najradšej by som sa bol   vtiahol do vaku a spal. Ale bolo treba ešte variť večeru. Dnes prvý   raz sme dostali chuť na slaninu. Bieda však bola s chlebom. Mráz ho   premenil na kameň, že sme ho museli rúbať čakanom. A potom každý svoj   diel ohrieval nad sviečkou. Začadené, ešte chrumkavé kusy sme hádzali   do seba. Vonku sa citeľne oteplilo. — Zajtra sa zase navalí snehu, —   zaprorokoval Gróf z údolnej skupiny. — Radšej nespomínaj! — zahriakli   sme ho vospolok. — Máme ho už vyše hlavy, — a rozpovedali sme   chlapcom z údolnej, ako nás dnes prenasledovali lavíny. Oni sa zas   posťažovali na Kôprovské sedlo, cez ktoré im prišlo teperiť všetku tú   ťarchu. Tma zhustla ako atrament. Len ďaleko, ďaleko pod nami   blikotali svetielka. Štrba a Važec. A od neďalekých Hincových plies   chvíľami vietor donášal vravu a smiech. Tam sa utáborila údolná   skupina. Len aby nás zajtra netrápilo počasie! Čaká nás jedna z   najťažších partií prechodu — Mengusovské štíty. Ale únava nám   nedovolila dlho myslieť na zajtrajšok. Ktosi nahlas zívol. A o chvíľu   sme spali ako zarezaní.
    </tei:p>
   </tei:div>
   <tei:div type="chapter">
    <tei:head>
     Siedma kapitola, v ktorej osud   horolezca závisí od správneho kroku jeho druha
    </tei:head>
    <tei:p>
     Sivé ráno dvadsiateho siedmeho neveštilo nič dobrého. Trúsil sa   drobný sneh. Mengusovský štít nebolo vidieť, iba prvý výšvih naň   presvital cez snehovú clonu. Mali sme na výber: zdolať Mengusovský,   alebo ho obísť. Arno povedal: Urobte podľa situácie. O to sa nám bolo   ťažšie rozhodnúť. Obťažný štít lákal, časový plán a počasie   vystríhali. Konečne sme sa dohodli: Ferko a ja pôjdeme na výzvedy.   Vyrazili sme. Strmý výšvih sa hrozivo vypínal pred nami. Akoby na   výstrahu vytŕčal svoje ťažké detaily: previsnuté balvany, ťažko   zleziteľné piliere a rebrá, trhliny a zubiská. Ale my sme sa bez   otáľania pustili s ním zápasiť. Reku, aké strachy, inakšie bašty sme   už dobyli! Vietor nám pral do tvárí sneh a ľadové ihličky a sťažoval   výstup. Prešli sme snehovým jazykom, za ktorým vystupoval kamenný   pilier, opliaskaný ľadom a srieňom, hrubým na palec. Nebolo času   špekulovať, začali sme sa prebíjať vyššie. Čím ťažší terén, tým s   väčšou vervou sme sa bili o víťazstvo.
    </tei:p>
    <tei:p>
     Ale akéže to bolo víťazstvo? Každý chyt a stup vyžadoval očistiť   skalu od ľadu a srieňa. Čakany mali neprestajne robotu. Trikuny   drvili ostrými hrot mi ľadovú kôru. Každý krok sme platili drahými   minútami. Po hodine neboli sme ďalej ako desať-dvanásť metrov. Ruky   sme si už necítili a pot sa nám lial cícerkom z čela. No nevzdávali   sme sa. Ba čoraz väčšmi nás chytala zúrivosť. My, alebo skala!   Upierali sme pohľady nad seba, či nenájdeme ľahšiu cestu, ale hore   vyššie, to nevyzeralo o nič lepšie. Ešte kúsok, možno to predsa len   pôjde! Zrazu sa mi nohy vyšmykli zo stupy a ostal som visieť iba na   rukách. Prsty zatínam do skaly, šľachy mi praštia a nohami zúfalo   hľadám oporu. Pred očami sa mi robia červené kruhy, už aj skaly   krvavejú. Ešte chvíľočku — a prsty vypovedia službu. Ferko-benjamín   hľadí na mňa vyvalenými očami. Rád by pomohol, ale ako, keď sám sa   ledva drží na skale. Zúfalé položenie. Prsty začínajú meravieť,   stávajú sa necitlivými. V rukách cítim šklbanie. Konečne jedna noha   naďabila na stupu a odľahčila rukám. Chvíľu, maličkú chvíľu si   oddýchnuť. Po niekoľkých minútach som už zase mohol triezvo uvažovať.   — Nedá sa, — vravím a korením to akousi nadávkou. Ferko prikyvuje.   Začali sme sa spúšťať nadol. Bez reči a zahanbení. Darmo sa   utešujeme, že túto cestu by nikto lepšie nezliezol, na dne duše cítim   horkosť porážky. Po pol druhej hodine sme sa vrátili k ostatným. —   Máte akési dlhé nosy, — privítal nás Milan.
    </tei:p>
    <tei:p>
     — Tade nemožno. Odrazil nás, pľuhák! — Babráci! — odpľul si Milan.   — Choď skúsiť, hrdina! — odsekol som mu a krv sa mi vrútila do hlavy.   — Obídeme ho, — povedal Lóro a vyčítavo fľochol na Milana. — Naša   úloha nie je Mengusovský, ale hlavný hrebeň! — Samý ľad . . . Na moj   dušu, do večera by sme ho nespravili, — potvrdil aj Ferko-benjamín. —   A zostup je ešte ťažší ako výstup . . . Poznám ja Mengusák, — pridal   sa na našu stranu Jožo. Veru, ostali by sme na noc trčať kdesi vo   Vyšnom Mengusovskom sedle a čo potom? Milan už ani necekol.
    </tei:p>
    <tei:p>
     Stratili sme hromadu času. Preto popod štítovú stenu Mengusovského   sme traverzovali čo najrýchlejšie. Mierili sme k Vyšnému   Mengusovskému sedlu. Mohli sme byť vari uprostred cesty, keď sneženie   prestávalo a oblaky sa začali trhať. Cez diery na oblohe sem-tam   zasvietilo slniečko. Hneď nám bolo veselšie. Pod nami sa   rozprestieral velikánsky kotol Mengusovskej doliny. Samý sneh, až oči   pichalo. A nad nami sa z hmly vynorila biela kopula Veľkého   Mengusovského. Pyšná a velebná. Škoda, že sme ju nezliezli . . . Ako   tak kráčam, oči mi skĺznu za slnkom. A čo vidím! Zo zlatej gule ako   krištáľový stĺp rinie sa svetelný lúč, v ktorom sa trblietajú tisícky   drobunkých iskričiek. Kúzelný pohľad! Stojím, stojím a hľadím na toto   zjavenie. Bojím sa pohnúť, že mi zmizne a viac ho neuvidím. — Poď.   Ivan, nepostavaj! — volá spredu Lóro.
    </tei:p>
    <tei:p>
     Ale ja sa nehýbem, iba rukou ukazujem na krištáľový stĺp. —   Pozrite! Hotové kúzlo! — Čo tam po ňom, — kričí mi naspäť Lóro. —   Nedôjdeme, potom budeme mať kúzlo. Čo sa dá robiť, musím ísť. Urobím   krok, urobím dva — a krištáľový stĺp ide so mnou. Taký som vám bol   naradostený ako malé decko, keď dostane vytúženú hračku. Ešte dlho   som sa potkýnal, čo som ustavične hľadel na to mámenie, až mi ho   ukradol túlavý oblak, ktorý zaclonil slnce. Bodaj ho pečená hus   kopla!
    </tei:p>
    <tei:p>
     Z traverzu sme vystúpili na Prostredný Mengusovský. Medzitým sa   obloha vyjasnila a slnko nepretržite svietilo. Jeho lúče vlievali do   žíl radosť a veselosť. Ľahšie sme prekonávali prekážky. Jedlo sme   zbodli po ceste, lebo sme mali ešte niekoľko štítov pred sebou a bolo   už dobre popoludní. Širokým sedlom prehupli sme sa na hrebeň   Východného Mengusovského štítu. A odtiaľ bez prestávky ďalej — do   sedla nad Czarnym. Povrch skál bol znovu zľadovatelý, nuž naviazali   sme sa na laná. Dvaja a dvaja. V týchto miestach po snehu ani chýru,   len ľad a holá skala. Prvá dvojica — Lóro s Jožom — už vystupovali na   Hincovu vežu, kým ja s Ferkom-benjamínkom na jednom lane prechádzali   sme ešte len sedlom. Bolo to čertovské sedlo. Hrebeň ostrý ani   britva. A tu sa stalo čosi, na čo nezabudnem do smrti. Fero preliezol   najužší úsek hrebeňa a hľadal miesto, odkiaľ by ma bezpečne zaistil.   Ale okolo všade skala, zakutá do ladu. A svah strmý na zabitie. Kým   sa Ferko krútil dokola, rozhodol som sa. Reku, čo budem čakať, nemáme   času nazvyš. Prví dvaja sú už ďaleko a za nami čakajú ďalší. Nevyčkal   som teda na signál, začal som liezť. Bol to hnusný terén. Ľad ako   sklo, nemáš sa o čo zachytiť. A stupy vysekávať sa mi nechcelo, iba   čo by mi to čas kradlo. Čertvie, ako sa to stalo, veď som liezol   opatrne ako mačka. Nebol som od Ferka viac ako päť metrov. Už sa mi,   reku, nič nemôže stať. A vtom sa mi trikuny skĺznu, nohy nadletia a   už sa rútim strmým zrázom. Hladký ľad zrýchľoval môj pohyb. Zachytiť   sa nebolo za čo. A dajakých dvadsať metrov podo mnou sa zráz končil   priepasťou. Nebolo kedy rozmýšľať, čo teraz. Telo i údy pra covali   celkom podvedome. Len jedno som si stačil uvedomiť: Ferko stojí na   strmine, nemôže ma zaistiť. Ba čo horšie, aj jeho strhnem dolu! A to   bolo najhroznejšie: nielen ja, ale aj Ferko. Preblesla mi mysľou tvár   jeho otca . . . — Ak sa ti dačo stane, budem o tridsať rokov starší!   . . . Všetko toto odohralo sa v mozgu v jedinom muči vom okamihu. A   zatiaľ svaly pracovali. Ruky zvierali čakan a telo sa usilovalo   prehodiť doluznak. Podarilo sa! Svaly celú silu vložili do úderu.   Ostrý hrot čakana sa vboril do ľadu. Zaškrípalo. Íverky ľadu   bolestivo zasýpali tvár, pravá ruka krvácala. Ale pád sa spomaľoval,   spomaľoval. Po pár metroch som zastal. Najvyšší čas! Necelých desať   metrov podo mnou sa škľabila hladná tlama priepasti. Dodnes neviem,   ako dlho som ležal, ako som sa dostal k Ferkovi. Len chlad na tele ma   prebral. To sa začali topiť kúsky ľadu, čo sa mi dostali pod odev.   Ferko-benjamín len stál, ústa pootvorené, oči vysadnuté. So   sklopenými očami som ho obišiel a liezol som ďalej. Ešte hodný kus   cesty cítil som triašku na celom tele a slabosť v kolenách. Veru,   nikdy viac nespravím takú hlúposť, aby som pre nedočkavosť vystavil   nebezpečenstvu kamarátov život! . . . Až na Hincovej veži sa mi Ferko   prihovoril: — Už som myslel, že je koniec. S tebou i so mnou . . .   Sám som sa ledva držal na nohách. Nie, nebola to výčitka, ale cítil   som, ako ma jeho slová pichli do srdca. Na moj veru, nevládal som sa   mu pozrieť do očí. On benjamín, ja starý vlk — a on má pravdu.
    </tei:p>
    <tei:p>
     Z Hincovej veže v posledných lúčoch slnka videli sme do Západnej   Volovej štrbiny, kde sa motala skupinka postáv okolo stanov. Túžba po   odpočinku nás hnala dolu príkrym a nerovným svahom. Porobili sme čo   najnutnejšie — a hybaj do vakov. Ani jesť sa nám bohvieako nechcelo.   Hlásila sa únava z predošlých dní.
    </tei:p>
   </tei:div>
   <tei:div type="chapter">
    <tei:head>
     ôsma kapitola, v ktorej skoby   spievajú a chotár spod Rysov plače
    </tei:head>
    <tei:p>
     Také ráno sme na hrebeni ešte nemali. Bolo teplo a slnečno. Ihneď   nám zaihrali žilky v tele. V takejto pohode sme vyrazili na Volov   chrbát. Išli sme vo dvojkách, naviazaní na lanách. Lóro s Jožom, ja s   Ferkom a Ňaňo s Milanom. No dlho sme sa netešili slnku. Blížili sme   sa k Volovej veži, keď sa obloha zatiahla a začal poletovať snehový   páper. — Jeden deň nemôže byť pekne! — sklamane hundral za mojím   chrbtom Ferko-benjamín. Veru, vybrali sme si vari ten najhorší čas!   Ale čo sa dá robiť. My musíme kráčať dopredu, dopredu! Aspoň vieme,   že nie sme na vychádzke. Sneženie hustlo a terén sa stával čoraz   ťažším. Úzky chrbát bol plný snehových previsov, ktoré hrozili každú   chvíľu spadnúť. Okrem toho bolo nám treba dostať sa cez niekoľko   strmých výšvihov. — Skoby! . . . Istiť cez skoby! — signalizoval Lóro   spredu. A už sme aj počuli ten charakteristický buchot. Najprv tupý,   stále však jasnejúci a napokon ostrý cvengot. Tak spieva skoba, keď   pevne drží v skale. Zvonivý hlas ocele nás vzrušoval. Bol to znak   ťažkého a náročného lezenia. Postupovali sme pomaly a opatrne.
    </tei:p>
    <tei:p>
     Na tomto úseku prišiel na mňa rad robiť v našej dvojke prvolezca,   Ferko išiel ako druhý. Idem vpred, lano zapínam do karabínky istiacej   skoby — a Ferko ma zaisťuje. Na lane, priviazanom okolo pása, cítim,   ako citlivo narába rukami. Popustí, pritiahne, popus tí, pritiahne.   Potom si zase ja nájdem vhodné miesto a istením pomáham Ferkovi   dostať sa ku mne. Doťahujem ho. Po chvíli sa za nami ozve buchot.   Najprv zvonivý, potom tupší a tupší. To posledný z tretej dvojice   vyráža skoby zo skaly a vešia si ich na opasok. A kým sme vyšli na   strmú Volovu vežu, zaspievalo desať skôb. Hore to ešte išlo ako-tak,   ale dolu! V lete je Volova veža príjemná lezecká partia, no za   ťažkých zimných podmienok je dosť tvrdým orieškom. Stojíme na ostrom   štíte a hľadíme pod seba. Strmé steny, sem-tam skalný výstupok a zase   previsnuté bloky. Všetko samý lad. — Tak, ako pôjdeme? — pýtame sa   očami jeden druhého. — Najlepšie bude zlaňovať. Prípravy boli raz-dva   hotové a už Jožo „sedí“ v lane. Pozorujeme každý jeho pohyb. No len   čo sa spustil dolu nižšie, skĺzlo sa mu pútko čakana z ruky a hybaj,   čakan padol do hlbiny. Všetci sme ho sledovali pohľadmi. Kde sa   zastaví? Veď bez čakana by Jožo ťažko mohol ďalej! Čakan však   neputoval ďaleko. Dopadol do sneh u a zapichol sa doň po samú   hlavicu. Jožo sa zatiaľ spúšťal nižšie a nižšie. Mohol byť vari v   polovici lana, keď zvolal: — Pozor, uvoľnené bloky! Všetci sme s   ostražitosťou čakali na to miesto. Aj ja som mal uvoľnené skaly na   mysli. Zlaňujem, až ma dlaň páli, zrazu cítim, ako sa mi pod nohou   pohýbala skala. Chytro som odtiahol nohu, akoby bola skala žeravá.   Len aby nespadol ten obrovský balvan, lebo chlapcom tam dolu by bolo   beda! Zlaňovanie sa sťastne skončilo. A kým sme stiahli lano, Jožo už   zase stískal v hrsti svoj čakan. Mohli sme teda pokračovať. Pred nami   bol neveľký výstup na Žabiu vežu.
    </tei:p>
    <tei:p>
     Bolo pod mrakom a chvíľu snežilo, chvíľu nie. Žabieho koňa,   pokrytého nebezpečnými žulovými platňami, zasypanými čerstvým snehom,   sme obišli. Na druhej strane sme urobili krátky oddych. Kondenzované   mlieko, čokoláda, keksy a sušené ovocie nám veľmi chutili. — Ale   teraz sa poriadne zapotíme! — hľadíme na dlhý a členitý hrebeň pred   nami. Boli to Rysy. — Dajako si už poradíme! — chlapil sa za nás   ostatných Lóro. A mal pravdu, veď Rysy poznáme ako vlastnú dlaň. —   Pozrite, pozrite! — vyskočil naraz Ferko-benjamín. Zahľadeli sme sa   smerom, kde ukazoval. Asi šesťsto metrov pod nami pohybovali sa v   doline zhrbené postavy. Na chrbtoch debniská. Išli od Žabích plies do   úžľabiny pod Váhou, kde mal byť dnešný tábor údol nej skupiny. — Tí   sa navláčia ťarchy, — poľutovali sme kamarátov. Začalo husto snežiť.   Postavy v doline boli čoraz matnejšie, rozplývali sa, až zmizli   úplne. — Berme sa aj my! — zdvihol sa po štvrťhodinke Lóro, naše živé   svedomie.
    </tei:p>
    <tei:p>
     Čakal nás najprv strmý snehový jazyk a za ním skalný zráz. Na   hrebeni začal vystrájať vietor, strhla sa metelica a chlad sa vkrádal   pod odev. A pred nami skala i ľad. Zima nás poháňala do kroku, terén   nedovolil vykročiť. — Naviazať sa na laná! Znovu sme postupovali vo   dvojkách. Z Rysov je odjakživa krásny výhľad do širokaďaleka, ale   dnes nás sneženie a hmla okradli o tento pôžitok. Hrebeň, v lete   pomerne ľahký, dal nám teraz niekoľko hodín tvrdej práce. Boli sme   uzimení i mokrí, lebo miestami sme zapadali skoro po pás do sypkého   snehu. Konečne sme zdolali posledný výšvih a začali zostupovať do   sedla Váhy. Hmla nám ho zakrývala, ale verili sme, že chlapci z   údolnej sú už tam a stavajú stany. Túžili sme sa zohriať a usušiť   šaty. Idúcky sme zmotávali laná, len aby sme sa ani minútku zbytočne   nezdržovali v tomto nevľúdnom počasí vonku. Prídeme do sedla — a tam   ani živej duše. Čo je? Veď odvtedy, čo sme chlapcov videli, mohli tu   už dávno byť. Veru nemilé prekvapenie! Netrpezlivo prestupujeme z   nohy na nohu, ale aj tak nás seká zima. Mokrý odev sa lepí na telo   ako ľadové obklady. — Muselo sa im čosi prihodiť, — kombinujeme   podajedni. — Ba kieho, dávajú si čas, to je ono, — vybuchol Milan,   ktorého vonkoncom opustila zvyčajná dobrá nálada. — Neverím . . . —   zahriakol ho Jožo. — Nikdy, zbytočne nemeškali, prečo by mali práve   dnes? — A čo ja viem?
    </tei:p>
    <tei:p>
     — Poďme im naproti! — navrhol Ňaňo. — Nie všetci! Dvaja! — Tak kto   ide so mnou? — Milan! Nech ide Milan! — vraví Jožo. — Nech sa   presvedčí! K chate, kde mala údolná skupina táboriť, mohlo byť   dajakých dvesto metrov. Ale Ňaňo s Milanom ani k chate nedošli a už   sme počuli volanie: — Chata pod snehóóóm! Nečakali sme viac ani   chvíľu. Rozbehli sme sa za nimi. A obraz, ktorý sa nám naskytol, bol   strašný. Na chatu, opretú o skalný svah, vybehla lavína . Celú ju   zasypala. Okolo pobehujú chlapci z údolnej, prehadzujú sneh a   zachraňujú, čo sa ešte zachrániť dá. Pustošivosť lavíny sme však   mohli najlepšie uvidieť až v samotnej chate. Komín zvalený, obloky   preborené a vnútri celé zariadenie zničené. Kde len pozrieš, všade   sneh, ešte aj priečky vyvalilo. Veru, teraz nieto času na naše stany!   Treba zachraňovať peknú, minulého roku obnovenú chatu. Aká len bývala   útulná! Všetci sa usilujú, koľko môžu. No jeden priam zúfalo behá sem   i ta, vyťahuje spod snehovej záplavy prikrývky, matrace, kusy nábytku   i kuchynské ná činie. A po zarastenej tvári sa mu gúľajú slzy. Ondro   Bubník, tunajší chatár. Koľko námahy ho stálo dať chatu do poriadku!   Koľko mozoľov i potu! Na vlastnom chrbte vynášal ťažké bremená — a   teraz všetko vyšlo nazmar. Chata, drahá jeho srdcu, je zničená! Tvrdý   chlap, horolezec — plače. A aký ten vie byť veselý! Vychýrený   vtipkár! Zabudli sme na únavu, na zimu i mokré šaty a začali sme   pomáhať. Už dávno hustá tma zaľahla na Váhy, a my sme stále vynášali   z chaty sneh. Konečne bola chata ako-tak oratovaná. Až vtedy nás   zavolal Arno. Hlas mal čudný, za stretý, akoby volal odkiaľsi spod   zeme. — Čo ti je? — obstali sme ho. Tvár, zdobená čiernou briadkou a   fúzmi, horí, div sa nezažne plameňom. — Nič, chlapci, — hodí rukou.   Ale darmo sa tvári ľahostajne, darmo sa usiluje usmiať. Grimasa   krivého smiechu nás ešte viac presviedča, že Arno nie je vo svojej   koži. Čudne ligotavé oči jasne vravia, že má horúčku. — Naozaj, vrav,   čo ti je! — naliehame naň. — Obyčajné prechladnutie . . . angína . .   . ale to prejde . . . A vy sa ako máte? — zavráva. Keď sa 0n v takom   stave drží hore koncom, tak potom my sa máme výborne. A naozaj, už   sme ani zimu ani mokrý odev natoľko necítili. Poslal troch chlapcov   do sedla pripraviť nám bivuak a začal hovoriť o ďalšom pláne. —   Zajtra máte ťažký deň, — vraví. — Český štít, dva vrcholky Vysokej,   Rumanovo sedlo, tri štíty Ganka, Rumanov štít, Zlobivá, Západný štít   nad Železnou bránou, Snežné kopy — až po Železnú bránu . . . Namasťte   si nohy! Snežné kopy! Tam čaká moja skoba! Čaká, aby som odčinil   porážku, ktorú som utŕžil v lete. Hlava sa mi zakrútila od myšlienky,   že som tak blízko tomu miestu. — Aj vás zajtra čaká mordovisko, —   povedal Lóro. — Veru, Dračia bránka je aj bez zaťaženia dračia, nie   to pre toľké batohy . . . Ale keď budeme mať zajtrajší deň za sebou,   máme pol víťazstva v rukách. Polovicu hrebeňa budeme mať za pätami. —   Choď si ľahnúť, Arno, trasieš sa! — posielame ho. — To nič, chlapci!   — on na to. Zakašlal, potom vybral sklenenú tubičku a hodil do úst   bielu tabletku. — Zlá sekera z nátoňa neskape! — zasmial sa. — Nie,   nie, odpočiň si, aby si neodpadol na pol ceste! — Čo? . . . —   skríkol. — Vydržím! Chápal som ho. Čo by to bolo pre neho, keby   nedošiel do cieľa! On, otec myšlienky zimného prechodu, organizátor   celého podujatia! Stisli sme si ruky. Arnova bola horúca ako oheň. —   Zlomte si väzy! — zaželal nám po horolezecký. Po tme sme vyšli do   sedla, kde nás už vítali stany. Vliali sme do seba trochu horúcej   ovomaltíny, topán ky sme si uložili pod hlavy, kde tak nezamrznú, a   tak, ako sme boli, v mokrých háboch, vtiahli sme sa do vakov. Do rána   uschneme. Každý bol ponorený do vlastných myšlienok, len kde-tu padlo   úsečné slovo. A ja som myslel na zajtrajší deň. Prekročím miesto   svojej porážky! Ponesiem ďalej svoju skobu! Len aby . . . ! Veď   zajtrajšok nebude hračka! Zaťal som zuby i päste. V mozgu mi zvonilo   jediné slovo: Musím . . . musím . . . musím! Áno, musím prejsť, keby   sa čo robilo!
    </tei:p>
   </tei:div>
   <tei:div type="chapter">
    <tei:head>
     Deviata kapitola, o hrdzavej skobe,   drahšej ako hruda zlata
    </tei:head>
    <tei:p>
     Prvé marcové ráno bolo surové. Až v kostiach sme ho cítili. Stan   znútra sa belel od srieňa. A keď sme zapálili varič, teplo začalo   topiť srieň a ráňalo nám ho za golier, na odev i spacie vaky. Už v   stane sme mokli, nuž nie div, že sme sa ponáhľali čím skôr von.   Vyrazili sme už za šera. Výstup na Český štít nemal konca-kraja.   Prachový sneh málo držal, uhýbal pod každým krokom, nuž bolo treba   najväčšej opatrnosti. Postupovali sme teda vo dvojkách, naviazaní na   lanách. Tým sa však výstup ešte viac preťahoval. Kým vystupovala prvá   dvojka, ostatné stáli a mrzli. Čertovsky sychravá zima! Horšia ako   tridsaťstupňový mráz. Najviac trpeli nohy v premočenej obuvi.   Prestupovali sme z nohy na nohu, skákali sme, ba aj vyspevovať sme   začali, čo komu zišlo na myseľ, aby sme zabudli na zimu. Zrazu však   prišlo to, čoho sme sa najviac obávali. Prvá dvojka vpredu razila   cestu. Lóro doťahoval Joža a my sme čakali pripravení vyraziť vpred.   Milan mal dnes naozaj šibeničnú náladu. Ustavične mu chodila po   rozume Bratislava. Aj teraz táral o nej dve na tri. — Viete si   predstaviť, ako dobre je teraz v Brati slave? Večer tanec . . .   tra-la-la . . . tralala . . . Juj, ako je dobre krútiť sa! A obložené   chlebíčky a kávička . . . Chlapci! . . . — Nekotkodákaj, táradlo   akési! — zahriakol ho Ňaňo. — My tu skapíname, a on blúzni o   tancovačke. Naozaj, v týchto vysokých sférach zneli reči o   bratislavskom pohodlí veľmi protivne. — Tam by nás neoziabalo, —   nevedel Milan kedy dosť. — Viete si to predstaviť? . . . Ach, vy nič   neviete! — Ty vieš všetko, ty . . . — odseknem mu, aby už prestal. A   vtedy sa znovu ozval Ňaňo. V jeho hlase bol strach, ba hrôza. — Nohy   si už vôbec necítim. — Ale choď! — zhíkli sme. — Naozaj, — zmŕštil   Ňaňo vysoké čelo pod vlnenou čiapkou. — Sú ako z dreva. To už aj   Milan prestal žartovať. V takej zime necítiť nohy, to nie je špás.   Vtedy začínajú omŕzať. Spredu sa už niekoľkokrát ozval signál, ale my   sme sa nehýbali. Ňaňovi omŕzajú nohy! Po ňom to čaká hociktorého z   nás! — Hahóóó! — ozýva sa spredu. — Nestojme, bude ešte horšie! —   džugnem Ferka do boku. — Nechaj, nech oni idú, — ukazuje Ferko na   Naňa. — Skôr mu nohy ožijú. A už sa rozmotáva lano medzi Ňaňom a   Milanom. A mne neschádzajú kamarátove nohy z mysle. Omrznúť znamená   nedôjsť. Aj keď netreba, robím prudké pohyby, aby sa mi čo najviac   rozprúdila krv v žilách. — Už ti je lepšie, Ňaňo? — vyzvedám sa, keď   sme zase všetci pohromade pod vrcholovou partiou Českého štítu.
    </tei:p>
    <tei:p>
     — Necítim ich . . . drevo-drevo, — vraví Ňaňo smutno. — Nestoj,   ani chvíľu nestoj, — radím mu. Ideme ďalej. Pred nami je niekoľko   ťažkých metrov strmého výšvihu, a budeme na štíte. Čím skôr budeme   hore, tým lepšie. Jožo lezie prvý. Musí vysekávať stupy . . . Už je   hore, len vystúpiť na vrchol. Ale nie, nepôjde to tak ľahko! Zadržal   ho veľký snehový previs. Musel si cezeň prerúbať cestu čakanom. Kusy   studeného snehu sa rútili dolu a zasypávali nás. A my zvedavo   hľadíme, kedy sa Jožo dostane na druhú stranu. Teraz! Bolo to   veľkolepé! Posledný kusisko snehu sa poddal čakanu a otvorom sa   prelialo slnko. Ja gavé, vysmiate! Pre nás, stojacich v chladnom   tieni, bolo to také prekvapujúce, že sme museli zažmúriť oči. A keď   sme ich znovu otvorili, Jožo stál v prerúbanom priechode, slnko ho   vrúbilo zlatou žiarou a okolo poletovali strieborné iskričky   snehového pra chu. Takto, v tej žiare, s čakanom vo zdvihnutej ruke,   zdal sa nám Jožo veľký, hlavou sa dotýkal oblohy; stál ako symbol   víťazstva nad tatranským hrebeňom. Ale nebolo času na dlhé popásanie   očí. Jožo hore, Lóro dolu napäli lano — a my hybaj po ňom, ručkujúc   ako opice. Čo nevidieť stáli sme všetci na vrchole Českého štítu.   Hore fúkal vietor, ale hrialo slnko. Slnko! Už nám visí temer nad   hlavami. Celučký poldeň sa skrývalo pred nami za kamennou hradbou.   Ako nám chýbalo! Nechali sme sa dosýta hladiť teplými lúčmi. A tieto   lúče akoby z nás strhávali šupiny zlej nálady. Tváre sa vyjasnievali,   len Ňanovo vysoké čelo ostalo zmŕštené ako harmonika. — Poďte sem! —   volá na nás Ferko-benjamín. Našiel dobrú zátuľu pod skalnou stienkou.   Severák sem nedočiahne. A tu sme ešte viac užili slnka. — Zajeme si,   keď máme takú parádnu chyžu, — žartujeme a už každý drží v hrsti   čokoládu. Povetrie je priezračné, jasnomodré. Ďaleko dovi dieť. Vľavo   od nás sa týči Vysoká, vzadu Končistá a Tupá. Pod nami sa rysuje   ostrý hrebeň Kopiek, za ním Bašty a Satan. Hlboko dolu drieme osamelá   Dra čia hlava a ešte ďalej dolina Zlomísk s Popradským plesom.   Skĺzneš očami ešte kúsok a hla — Štrbské pleso! A v zamatovej diaľke   z továrenských komínov pokojne fajčí o úbočie Nízkych Tatier opreté   mestečko Svit! Všetko ožiarené slnkom. Všetko, na čo pozrieš, jasá.   Aká krásna je táto krajina pod nami, presvietená zlatými lúčmi! Len   keď hodíš očami dozadu, na cestu, ktorou sme prišli, vidíš surový   tieň. Ako dlho sme sa v ňom plantali! — Naši by už pomaly mohli byť v   Dračej bránke, — pretrhol chvíľku ticha Lóro, chrumkajúc suchár s   pomarančovým džemom. Márne však namáhame zrak, v Dračej bránke je   pusto. — Len aby neostali kdesi trčať! — uvažujem nahlas a v duchu si   predstavujem ťažký výstup do Dračej bránky. — Ešte to, nechať nás   nocovať pod holým nebom! — zjajkol Ňaňo, mysliac na svoje nohy, ktoré   slnko zase začínalo prebúdzať k bolestivému životu. — Nemaľujte čerta   na stenu! — zahriakol nás Jožo, a aby zahnal čierne myšlienky,   schytil čakan a vykročil prvý. — Poďme, aby sme sami neostali trčať   vprostred cesty! Zamierili sme na Vysokú.
    </tei:p>
    <tei:p>
     Z Vysokej sme zazreli Ganek s troma štítmi a povestnou Galériou,   ktorá strmou stenou padá do Kačej doliny. Galéria Ganka! Koľko   horolezeckých bojov už videla! Víťazstiev i porážok! Kto prekonal tie   strmé steny, piliere a komíny, má sa čím pochváliť. To je horolezecká   matúra. A ten, kto sa ešte hore nedostal, túži zastať raz na Galérii   ako víťaz. Keď sme zostupovali z Vysokej do Rumanovho sedla, Jožo s   Lórom začali spomínať, ako sa minulého roku na jeseň dostali na   Galériu jednou z najťažších ciest — Lapinského komínom. Stena ich   niekoľko ráz odrazila, ale sa nedali, kým ju nezdolali. Ja však z ich   spomínania sotva zachytím slovko-dve. Mysľou som vyše dvadsať rokov   vzadu. Myslím na ten tragický príbeh. Bol to prvý pokus o zimný   výstup na vrchol Ganka ťažkým východným pilierom. Dodnes sa táto   cesta volá Birkenmajerovou. Výstup sa nepodaril, no vyžiadal si drahú   obeť . . . Pred očami ich mám tak jasne, akoby liezli práve dnes.   Poliakov Wincenta Birkenmajera, skúseného horolezca, a jeho mladého   druha Grońského. Bol štrnásty apríl roku 1933. Kačou dolinou kráčali   dvaja smelí chlapi. Na pleciach lano, v rukách čakany. Zápas sa začal   už na strmých svahoch Kačej doliny. A potom nastúpili do sedemsto   metrov vysokej steny. Birkenmajer sa necítil najlepšie, ale aj tak sa   podobral robiť prvolezca. Liezli ťažkým východným pilierom, ale   nedoliezli. Museli sa na kuse vrátiť. Birkenmajer neodtŕhal pohľad zo   steny, a keď Groński navrhol, aby sa vrátili do doliny, príkro ho   zahriakol. Na poludnie sa už znovu borili so žulovou skalou a ľadom.   Bola to zúfalá bitka. Skala sa bránila a oni tým viac zatínali zuby.   Liezli a liezli, meter za met rom, meter za metrom . . . Po polnoci v   čiernej tme dorazili vyčerpaní a zmorení na sedielko. Od únavy klesli   a ostali tak do rána, potom ešte celý deň a noc. Birkenmajer ani   počuť nechcel, aby zlanili späť do doliny. Hore, hore na Ganek ho   ťahala mocná túžba. Na úsvite tretieho dňa pohli sa ďalej. Počasie   bolo hrozné. Víchrica priam zúrila. Neliezli ani sto metrov,   trvajúcich však dlhé hodiny, keď im už bolo jasné, že sa východným   pilierom ďalej nedostanú. Birkenmajer bol zoslabnutý, chvel sa na   celom tele. Ale nepoľavil. Začali traverzovať do susedného žľabu,   kade sa im ľahšie pôjde. No teraz už nechceli vyliezť na vrchol,   usilovali sa dostať aspoň na Galériu. Túžobne hľadeli na jej okraj,   ale aj ten bol ešte ďaleko. Konečne v hlbokej noci sa dostali na   Galériu. Pri vítal ich ešte prudší víchor. Skučal a trhal z nich   šaty. Chytro postaviť stan! Na túto prácu im už neostalo veľa síl,   ale nevzdávali sa. Rozprestreli celtovinu — a príval víchra im ju   strhol do hlbiny. Stanu nebolo, ráno museli vyčkať v tom hroznom   nečase. Do svitania im víchor uchytil aj balík s potravinami a jednu   Birkenmajerovu rukavicu. Všetky prírodné živly sa sprisahali proti   dvojici odvážlivcov.
    </tei:p>
    <tei:p>
     Noc bola zlá a neobyčajne dlhá. Ale predsa len raz svitlo ráno   štvrtého dňa, čo boli na ceste. Akých ich našlo zúbožených!   Birkenmajer dlho nevládal vstať, a keď sa mu to predsa podarilo,   neuniesol ani plecniak. Groński si ho prehodil na chrbát vedľa   svojho. Pohli sa k Rumanovmu sedlu. Motali sa sťa dvojica opilcov.   Groński sa prebíjal dopredu, ale podchvíľou musel zastať, lebo   Birkenmajer sotva nohy vliekol. Opustili ho sila i vôľa. Grónski mu   udáva tempo kroku: ľavá, pravá . . . teraz ľavá, teraz pravá . . .   ľavá, pravá . . . Birkenmajer hýbe nohami skôr na povely ako z   vlastnej vôle. Grońského hlas mu dolieha z obrovskej diaľky, akoby   spod zeme. Premáha ho túžba ľahnúť si a odpočívať. Ale vie, aké by to   bolo osudné . . . Od bivuaka neprešli viac ako sto metrov. Zrazu   Birkenmajer klesá. Darmo pribehne Groński, lomcuje ním, trie ho,   prosí — niet pomoci. Slávny horolezec Wincent Birkenmajer zomiera od   vyčerpania. Dobýjal východnú stenu Ganka, a ona mu vyrvala z tela —   život . . . Striaslo ma, taká živá bola predstava. Už sme v Rumanovom   sedle, ktoré sa ponáša na opevnenie stredovekého hradu. Tadiaľto sa   kedysi ponáhľal Groński, aby priniesol na Popradské pleso presmutnú   novinu. Vyrážame na trojštít Ganka a ďalej cez Rumanov štít až do   hrebeňa Zlobivej. Cesta ubehla bez ťažkostí.
    </tei:p>
    <tei:p>
     Keď sme zastali na vrchole Zlobivej, do dolín sa vkrádalo šero. Čo   nevidieť je večer — treba sa ponáhľať!
    </tei:p>
    <tei:p>
     Pretraverzovali sme južnú stenu Zlobivej a po snehovej lavici   dorazili sme na Západný štít pod Železnou bránou. A tu pri pohľade   dopredu začalo mi prudko biť srdce. Pred nami sú tri Snežné kopy. A   medzi Západnou a Strednou ma čaká moja skoba! — Nože rýchlejšie,   rýchlejšie! — volám na predných. Najradšej by som sa rozbehol, keby   to bolo možné. Terén nie je ťažký, postupujeme rýchlo, ale mne sa   zdá, že sa vlečieme slimačím krokom. V sluchách mi čoraz tuhšie   bubnujú návaly krvi. Malý výšvih, a už stojíme na Západnej Snežnej   kope. Tam, tam je to miesto! V sedielku za tým balvanom! Nevládzem   vydržať. Predbieham jedného, druhého . . . Už kráčam samý prvý. Ďuro,   Ďuro, tu si si sadol, že nevládzeš ďalej. Darmo som sa snažil   postaviť ťa na nohy. Tu som prežil ten mučivý súboj medzi túžbou ísť   ďalej a povinnosťou neopustiť kamaráta . . . A už je tu balvan, pod   ktorým v štrbine je moja skoba. Len ja viem o nej, nik iný by ju   nenašiel.. . Vyťahujem kladivo, zohýnam sa — už ju držím v ruke.   Neodolám, sťahujem rukavicu a holou rukou ohmatávam chladný kov.   Zhrdzavela za toľký čas, ale je to ona — moja skoba! — Dočkala si sa,   — prihováram sa jej, akoby mala uši a srdce. Potom jasne zazvonila.   Spievala na plné hrdlo. Kým som ju vytĺkol, obstali ma kamaráti. —   Pozrite, nedám ju za hrudu zlata! Smejú sa mojej pochabosti, ale keď   im všetko vyrozprávam, hladia na mňa vážne; zrazu niet sa čomu smiať.   Pripäl som hrdzavú skobu na opasok. Zazvonila; tak sa vítala s   ostatnými, ligotavými družkami, čo tam viseli. A šli sme ďalej. S   pocitom nesmiernej radosti som prekročil miesto, kde sme sa s Ďurom   začali spúšťať do doliny. Teraz Ďuro schádza niekde z Dračej bránky a   možno aj 0n myslí na tú chvíľu. Ako nám vtedy bolo ťažko! O to ľahšie   mi je dnes. Srdce mi ide vyskočiť z hrude. Zvíťazil som nad tým   osudným miestom. Teraz ďalej, ďalej! Doniesť skobu za Jahňací štít do   Kopského sedla! S takýmito myšlienkami som sa uberal vpred. Pri   západe slnka dosiahli sme Východnú Železnú bránu. Tu v sedle budeme   nocovať. Zas sme o deň bližšie k cieľu!
    </tei:p>
    <tei:p>
     V sedle však nebolo živej duše. Pozeráme smerom, odkiaľ by mali   prísť, ale o údolnej skupine ani chýru. Schvátila nás zlá predtucha.   Hore dolinami sa začala škriabať tma, každú chvíľu odkrajovala viac a   viac zo svahov a nám sa zdalo, že končiare plávajú v povetrí. Ňaňo   cez zaseknuté zuby postenkával. — Sto striel hrmených! — vybuchol   Milan. A potom zase ticho. Dusivé ticho. Pribúdalo mrazu a my sme   čoraz väčšmi krehli. Zrazu Ferko-benjamín skríkol. Do jedného sme   vyskočili na rovné nohy. — Tam, pozrite! Tam . . .! — výskal Ferko a   ukazoval do doliny. Šero sa len ťažko dalo prebiť pohľadom, ale po   chvíli sme predsa spozorovali pri Ľadovom plese drobné postavičky.   Chvíľu ešte kráčali pokope, potom sa zo zástupu odrazili tri bodky a   zamierili smerom k nám. Ale pred sebou mali ešte dobrých päťsto   metrov prudkého stúpania. Viseli sme očami na nich, kým nezmizli v   hĺbke pod nami. A potom aj na štíty zaľahla tma. Len hviezdy a mesiac   tancovali drobnými krôčikmi po oblohe. Ale nie nadlho. Nebo sa zrazu   začalo zaťahovať, tma zhustla a stala sa nepriehľadnou. O niekoľko   minút strhla sa povíchrica. Nárazy vetra boli také prudké, že   vyrážalo dych. Triasli sme sa ako osiky. Potom ktosi navrhol, aby sme   nestáli, aj tak treba pripraviť miesto pre stany. Pod veľkým balvanom   začali sme zatínať čakany do zľadovatelého snehu. Robili sme to s   celou silou a byľku sme sa zohriali. Mráz bol čoraz tuhší. Konečne!   Trojica z údolnej vypadla z tmy priamo medzi nás. Bez slova sme   začali stavať stany. Víchor nám ich driapal z rúk. Spomenul som si na   Birkenmajerovu poslednú noc a kŕčovite som zvieral sta nový dielec.   Rýchlo, rýchlo! Uložiť unavené telo do vaku! Aj batohy sme len   pohádzali na kopu medzi stany a nechali tak. Ale darmo sa ponáhľaš;   pri preobliekaní suchej bielizne skľavené prsty neposlúchajú, aj   desať ráz sa vyšmykne gombička z nich . . . Ešte kladivami vytĺcť   sneh spomedzi trikunového kovania — a do vakov! Skrútení v páperím   vystlaných hniezdočkách sme čakali, kedy na primuse zovrie jedlo.
    </tei:p>
    <tei:p>
     Pomaly sa nám zohrievali preziabnuté údy. A vtedy začal Ňaňo   jojkať. Omrznuté nohy začali páliť a tuho bolieť. Ba aj Milan   postenkával. Ešte neveľmi, ale aj tak to neveštilo nič dobrého.   Horúci nápoj nám vrátil náladu. Púšťali sme sa do kusých rozhovorov.   Chlapci z údolnej nám odovzdali Arnove rozkazy: Naisto obísť Východný   štít nad Železnou bránou a Batizovský hrebeň! Neriskovať za žiadnu   cenu! — Ako je Arnovi? — opýtal som sa. — Rovnako, — znela odpoveď. —   Ale drží sa! Potom nám rozpovedali, prečo prišli tak neskoro. Dračou   bránkou sa museli doťahovať fixným lanom, a to si vyžaduje veľa času.   . . . Svetielkujúci ciferník ukazoval polnoc, ale ja som nespal. Údy   ma boleli a víchor lomcoval plachtovinou. Chvíľami mi nad hlavou   scupotal zľadovatelý sneh, ktorým vetrisko zasypával stany. Ňaňo spal   nepokojne. Každú chvíľu sa prehadzoval, stenal, ba aj balušil zo sna.   — Eva . . . Evička . . . poďme tancovať! — vykríkol zopár ráz. Veru,   tvoje nohy sú akurát súce na tanec, — pomyslel som si. Len aby si sa   vládal ráno postaviť na ne! A potom aj mňa zavalil ťažký spánok.   Mohlo nám aj strechu nad hlavami uchytiť, sotva by som sa bol   zobudil.
    </tei:p>
   </tei:div>
   <tei:div type="chapter">
    <tei:head>
     Desiata kapitola, v ktorej jedného   muža vyradia z boja
    </tei:head>
    <tei:p>
     Otvorím oči a v hlave mi hučí ako v prázdnom sude. Údy cez noc   zdreveneli, dalo roboty ich zase rozhýbať. Bolo pol siedmej. Vonku   ešte stále skuvíňal ostrý vietor. Už sme všetci povyliezali zo   stanov, aj zaviate plecniaky sme vyslobodili spod snehu, a Ňaňo sa   ešte stále obúval. Chvíľami bolestne zosŕkol, sem-tam zahrešil, čo sa   mu omrznuté nohy nechceli vpratať do topánok. A keď konečne vyšiel,   videli sme, ako bolestne našľapuje. Pri každom kroku mu skrivilo   tvár. Ustarostené sme hľadeli naň. Len aby neodpadol niekde na ceste.   Zdrží nás — a čo potom? Slnko sme nevideli, ale na Západnom štíte nad   Železnou bránou už ožarovalo zasnežené bralá. Ako silný magnet ťahala   nás táto svetlá škvrna na hrebeň. Hore, hore, za slnkom! Ohriať   stuhnuté údy! Hupkom sme pobalili, plecniaky hodili na chrbát a hybaj   na ďalšiu cestu. Chlapci z údolnej rozoberali stany a ešte dlho nám   kývali. Obchádzajúc Východný štít nad Železnou bránou zamierili sme   na Popradský Ľadový. Vetrisko nám celou cestou pralo do tvárí kúsky   ľadu a celé prie hrštia snehu. — Ako sa ti ide, Ňaňo? — vyzvedali sme   sa.
    </tei:p>
    <tei:p>
     — Už . . . trošku . . . lepšie, — pretískal cez zaseknuté zuby a   snažil sa pevnejšie kráčať. A po nejakom čase sa skutočne rozchodil.   — Chlapík je náš Ňaňo, — tešili sme sa v duchu. Dve hodiny trval   výstup na Popradský Ľadový štít. Hore nás privítalo slnko, ale darmo   sme sa naň tešili. Nárazy víchrice boli také prudké, že sme sa   nevládali udržať na nohách. Museli sme z hrebeňa utiecť do tienistého   závetria. Pred nami sa vypínal Batizovský štít, ale podľa Arnovho   príkazu sme ho mali obísť, nuž spustili sme sa do Batizovskej doliny.   Tadeto sme traverzovali do Východného Batizovského sedla. Pod   Batizovským štítom bola príjemná tíšina, úprimne povediac, nebanovali   sme, že ho obchádza me. Vietor sem nemal prístup a slnko sa opieralo   o južný svah celou silou. Odpočinuli i zajedli sme si. Pod nohami sme   mali Batizovskú dolinu, zaliatu slnkom v celej šírke. Naľavo sa   strmeli zrázy a žľaby, spadajúce zo Zadného Gerlachu. Vpravo sa   dvíhala Končistá a uprostred Batizovskej doliny ako cukrová homola z   náhla vystupovala vežička, zvaná Kostolík. Všetko biele, iskrivé, až   oslepovalo oči. Sneh okolo nás začal vlhnúť a obuv rozmŕzala. —   Poďme, aby sme nevystáli jamu! Naviazaní na laná liezli sme   Batizovským sedlom na Zadný Gerlach. Terén čo krok horší a horší.   Víchrica zlízala z hrebeňa všetok sneh, nechala holú skalu, obrnenú   ľadovou kôrou. Hroty trikunov nezaberali, cítili sme sa ako na skle.   Takto sa nedalo ísť ďalej! — Mačky na nohy! — rozhodol Lóro. Lóro,   Milan a Ferko si pripevnili na trikuny oce ľové mačky s ostrými   hrotmi. Budú robiť v dvojkách prvolezcov.
    </tei:p>
    <tei:p>
     Mačky pomohli a za dajaké tri hodiny sme vystúpili na Zadný   Gerlach. Aj tu nás víchrica začala mlá tiť ľadovými päsťami. Ale nech   akokoľvek zadierala, chvíľu sme sa pokochali neobyčajným výhľadom   temer na celé Tatry. V bočnej rázsoche sa hrdo vzpínal o tridsať   metrov vyšší Stalinov štít. Na východ zas pokračoval masív hlavného   hrebeňa, ktorým sme mali ešte prejsť. Pod nami Poľský hrebeň a   Švišťový štít a ešte nižšie Velická dolina. Vrcholec Ľadového štítu   je zarovno nás. Vpravo Lomničák s meteorologickou stanicou a v diaľke   na východe cez opary hmiel kýva nám na pozdrav Jahňací štít, posledný   úsek našej cesty. Škoda, že vetrisko tak zúri, bolo by na čom popásť   oči! Ale hore sa nedalo dlho vydržať. Čo najrýchlejšie sme   postupovali hrebeňom Litvorových veží do Litvorového sedla, kde už   bolo o niečo tichšie. Tu sme si urobili druhú zastávku. A odtiaľto   sme zazreli údolnú skupinu. Hlboko pod nami nebezpečnými lavínovými   pólami ťahal sa dlhý živý had. Karavána kráčala s veľkými rozstupmi,   ako sa patrí v takom ťažkom teréne.
    </tei:p>
    <tei:p>
     Dostanú sa hore osemstometrovým strmým žľabom sem, do Litvorového   sedla? Táto otázka nám vŕtala v hlave. A veru, veľa záviselo od toho.   Ak bude sneh v žľabe nebezpečný pre toľkých ľudí, údolná skupina musí   zostúpiť do Kačej doliny, odtiaľ Litvorovou kotlinou okolo Zmrznutého   plesa cez Prielom do Veľkej Studenej doliny, kde má dnes rozbiť   tábor. Ale aká to obrovská okľuka! Aká strata času!
    </tei:p>
    <tei:p>
     Pozriem na hodinky. Štyri hodiny! Nie, okľukou by dnes vôbec   nedošli na miesto. Teda, kade pôjdu? A keď sa dajú hore žľabom,   nestrhne niekoho z nich lavína? Nestačil som domyslieť, keď sa zrazu   tam v diaľke pod jedným trpaslíkom odtrhla snehová platňa. Sneh sa   zvíril a človek-trpaslík mi zmizol z očí. Tŕpnem, čo bude. Idem si   oči vyočiť, aby som v tom vriacom kotle našiel živú škvrnu. Pravda,   nie je to ešte v strmom žľabe, ani lavína nie je taká veľká, ale   predsa . . .! Po dajakých sto metroch lavína narazila na prekážku.   Vzopäla sa ako ohnivá paripa — a zastala. Čo sa stalo s človekom? Ani   som si neuvedomil, že som na okamih prestal dýchať od vzrušenia.   Nevidieť nič, len kúdol snehového prachu. A predsa . . . Objavuje sa   čierna škvrnka, hýbe sa smerom k ostatným. Teda, zase to šťastne   dopadlo! Teraz čakáme, kde sa odrazí údolná skupina. Hore žľabom, či   do Kačej doliny? Zastavili sa, zbili sa do jednej hrče. Porada . . .   Čochvíľa sa však z klbka oddelili dve postavy a zamierili do žľabu,   ktorý padal z Litvorového sedla. Pochopili sme: výzvedná hliadka.   Nadišla rozhodná chvíľa! Ubehlo čajsi štvrť hodiny, nám sa to však   zdalo nesmierne dlho, keď sa hlavná časť údolnej skupiny pohla za   hliadkou. Sláva, pôjdu hore žľabom! Počkáme ich tu, dohovoríme sa, čo   ďalej. Spočiatku ešte bolo ako-tak. S míňajúcimi sa minútami nás však   čoraz väčšmi morila zima. Ňaňo i Milan začali postenkávať — omrznuté   nohy tuhli a boleli. Neskôr bolesť prechádzala do necitlivosti.   Topánky zamŕzali a omínali nohy. Kedy už prídu? Netrpezlivo   poškuľujeme na hodinky, ale tým čas nepotisneme dopredu. Pomaly   uplynie hodina, a ich nikde. Konečne sa prvý vynoril pred nami, za   ním v krátkych prestávkach ďalší a ďalší. Ani nám ani im nebolo do   zhovorky. Oni vyčerpaní, my preziabnutí. Čakáme, kedy sa objaví Arno.   Už je tu! Namáhavo sa opiera o čakan. Tvár vpadnutá a unavená. Oči   nezdravo horia. Na brade a fúzoch striebristý poprašok srieňa. S   obdivom hľadíme na tohto človeka. V takom stave — a ide. — Ako je,   Arno? Slabo sa usmial: — S horúčkou sa ide dosť zle. Viac o tom ani   slova. Nesťažuje sa, nestone. — A teraz? Arno nariaďuje ďalší postup   do Veľkej Studenej doliny. Musíme ta dôjsť, čaká nás lekárska   prehliadka! To znamená do večera zdolať ešte Litvorový štít, Velický   štít a Východnú Vysokú. Treba sa teda ponáhľať! Lúčime sa s tým, že   sa dnes ešte raz stretneme. Oni sa spúšťajú do Velickej doliny, my   vystupujeme na Litvorový. Za niekoľko minút sme hore. Na dúšok   lezieme na Velický štít. Len chytro, o závod s cválajúcim časom!
    </tei:p>
    <tei:p>
     Na Velickom štíte som od prekvapenia otvoril ústa. Taký oblak som   v živote nevidel. Ležal na východnej časti oblohy a bol naozaj   čudesný. Oblak-hríb! Dolu hlúbik, vyššie sa to rozširuje, rozširuje v   širočizný klobúk so zahnutými okrajmi. Hlúbik ružový, klobúk tmavší a   tmavší, až navrchu čierny ako atrament. Zabudli sme sa. ponáhľať, len   hľadíme na to čudo na oblohe. A tento nezvyčajný oblak vyvoláva v   človeku akúsi divnú tieseň, akoby už-už malo čosi zlé prísť. Žeby   naozaj zlé znamenie? Ale nie, v taľafatky predsa neverím! Už kráčame   Poľským hrebeňom a oči nám usta vične visia na oblačisku. Rastie,   rozvaľuje sa po oblohe a akoby sa z neho šero sypalo na zem. Pred   sebou už máme iba Východnú Vysokú, môžeme chvíľku odpočívať. V   sedielku je ticho a oblak-hríb nám priťahuje zraky. Zhodili sme   plecniaky a vyťahujeme čokoládu. Oprel som svoj batoh o Ferkov, ešte   som aj popruh zaistil Ferkovým čakanom. Pomaly mlzieme horkastú   lahôdku. A už aj sa zberáme ďalej. Naraz len Fero vytrhne čakan — a   oba plecniaky fujas matias dolu žľabom! Vidíš ho, predsa to len bolo   nedobré znamenie! Prišiel som o batoh ako pes o chvost. Obaja hľadíme   za plecniakmi, ako sa váľajú strminou, niekde vyskočia ako kamzíky a   nadobúdajú čoraz väčšiu rýchlosť. — Už je po nich! — lamentuje   Ferko-benjamín. Oblak sa už roztiahol po celej oblohe, stratiac svoju   hríbovitú podobu. — Tííí, zastavili sa! — zvrieskne mi Ferko do ucha.   Naozaj, batohy urobili veľký kotrmelec a zapadli do akejsi priehlbne.   Hybaj my za nimi! Mohlo to byť dobrých tristo metrov strminou. — Iste   v nich bude riadna kaša, — vravím cestou Ferkovi. Ale nie! Snehu sa   síce do nich nabilo, no ináč všetko v poriadku. Len teplomer nemôžem   nájsť. Puzdro je v batohu a teplomer pošiel svetom. Už je po meraní   teploty, myslím si. Záznamy budú neúplné. Z kroka na krok lezieme do   sedla. Trikunami vykopávame stupy do zľadovatelého snehu. Ešte šťas   tie, že je tvrdý, a nie sypký. Boli sme vari v polovici cesty na   hrebeň, keď sa predo mnou čosi zablyslo. Čože to, reku, môže byt “?   Idem bližšie, a lala, zo snehu trčí hlavička môjho teplomeru s   motúzikom! Iste bude napoly, hútam. A predstavte si — nebol! Celý   celučký si hovel v snehovej perine. Sláva, moja funkcia merača   teploty je zachránená! Ostatní nás nečakali. Mali sme čo robiť, aby   sme ich dobehli na Východnej Vysokej.
    </tei:p>
    <tei:p>
     V Studenom sedle nám vrazil do tvárí besný príval víchra, ženúceho   sa z Veľkej Studenej. Dych mrzol, sotva vyšiel z úst. Obloha bola už   celá pod mrakom a súmrak rýchlo hustol. Tu sme sa znovu stretli. O   chvíľu nás tma zahalila do svojho nepriehľadného plášťa. Keď sme sa   začali spúšťať žľabom do doliny k Zbojníckej chate, nevideli sme na   krok pred seba. Koldokola sa zvíjala metelica. Nohy sa mi začali   podlamovať. Sneh uhýbal, borili sme sa. Lezec predo mnou zastal. Čaká   ma, iste mi chce čosi povedať. Je to Ňaňo. Mihalnice i desaťdňové   strnisko má biele od srieňa, ba kde-tu visí aj malý ľadový cencúľ.   Čosi kričí, ale mu nerozumiem. Víchor strháva slová do doliny. Musím   si odhrnúť kapucňu a Ňaňo mi kričí rovno do ucha: — Čo myslíš, Ivan,   pustí ma lekár ďalej? Chudák Ňaňo, trápi ho myšlienka na omrznuté   nohy. Rád by ďalej, ale vie, že lekár, čo čaká na Zbojníckej, bude   prísny. Rozhodím rukami, reku, neviem, Ňaňko. Potom však mi ho prišlo   náramne ľúto. Veď ako by som sa ja cítil na jeho mieste? Potľapkávam   ho po pleci: možno to nebude také zlé, Ňaňo! A ideme ďalej. Strmý   žľab za tmy a takého nečasu je naozaj tá najtvrdšia skúška. Chvíľami   mi víchor vyráža dych a cítim, ako sa pľúca namáhajú, div neprasknú.   Potom badám, že mi tuhne ruka, v ktorej držím čakan. Ech, ešte to by   mi bolo treba! V prvej chvíli chcem strhnúť rukavicu, ale vzápäť si   nadá vam do bláznov a chumajov. Veď len čo stiahnem rukavicu, zamrzne   na kosť a viac ju na ruku nenatiahnem. Potom už naisto omrznem.   Preložím teda čakan do druhej ruky a tou drevenejúcou hýbem o dušu,   aby som ju trochu zohrial a vzkriesil k životu. Vpredu sa ktosi   zošmykol a letí dolu. Len aby sa stačil zadržať! Nie, toto nie je   cesta pre ľudí! S námahou hľadám na zápästí fosforeskujúci ciferník.   Už hodinu sa plahočíme žľabom. Ale už aj počujem Arnov hlas. — Ste   všetci? — kričí na plné hrdlo. A hlas tohto odolného človeka ma znovu   vzpružuje. Naozaj, už sme von zo žľabu! Ešte kúsok sa brodíme hlbokým   snehom, keď sa zrazu spredu ozve psí štekot. Akoby nám na uvítanie   zahrala kapela! Kde je pes, tam sú ľudia, tam je teplé obydlie! A o   chvíľku nám Zbojnícka chata zažmurkala na pozdrav osvietenými   oblokmi.
    </tei:p>
    <tei:p>
     Po toľkých dňoch na hrebeni zdala sa nám chata najpohodlnejším   miestom na svete. V peci hučalo a na stole sa paril čaj. Oči nám išli   vyskočiť na to všetko. Ale chaty sme veľa neužili. Ešte musíme vyjsť   na Prielom, kde budeme bivuakovať, lebo v podmienkach prechodu stálo:   vrcholová skupina nesmie opus tiť hrebeň! Lekári nás teda brali   prvých na rad. Ňaňo sa skrčil do kúta, zachmúrený a smutný. Teplom   rozmrazené nohy boli ako v ohni. Keď sa však otvorili dvere na   miestnosti, kde úradoval lekár, vyskočil, zasyčal a znovu klesol na   lavicu. Nie, jeho ešte nevolajú. Prečo ho tak dlho nechávajú čakať?   Lóro, Jožo i Ferko už sú po prehliadke. Lekárovo „schopný ďalšej   cesty“ im vyčarilo veselý úsmev na opálené tváre. Volajú mňa. Cítim   sa v poriadku, nuž idem smelo. Nič sa mi nemôže stať. Lekár prezerá   dôkladne, ale na jeho tvári nieto najmenšieho mráčika. — Výborne,   Ivan! — vraví napokon. — Dobrých chlapov vybrali. Za mnou volá   Milana. Čakáme s napätím. Chlapci z údolnej sa porozkladali okolo   stolov a dali sa do spevu. Taká je už horolezecká nátura, na trampoty   rýchlo zabúda. My sme však pripravení na odchod. Nie je dobré zvyknúť   telo na teplo chaty, o to ťažšie sa nám bude vychádzať do metelice a   mrazu. Milan sa vrátil. Cez rozšnurované topánky presvitá biely   obväz, ale tvár sa smeje. Teda pôjde ďalej. Jeho omrzliny nie sú také   zlé. — Ňaňo! Vyplašene vyskočil, hodil na nás prosebný pohľad, akoby   chcel povedať: Nenechávajte ma tu! . . . Neboj sa, Ňaňo, vravíme aj   my očami, ale sami nevieme, ako s ním bude. Tvár má popolavú, ale   kráča rázne, len aby lekár nič nezbadal. Sledujeme ho pohľadmi, kým   nezavrie za sebou dvere. Akosi dlho trvá Ňaňova prehliadka. Alebo sa   nám len zdá takou dlhou? Konečne vrznú dvere. Ňaňo vychádza. Topánky   v rukách, nohy v hrubých obväzoch. A tvár strašná: bledá a stiahnutá   do bolestnej grimasy. A v očiach . . . áno, v očiach sa ligocú slzy.   Už zbehli lícami do hustého strniska. Slová boli zbytočné. Nik sa nič   nepýtal, nik nič nevysvetľoval. Len Ňaňo po chvíli zaškrípal zubami:   — Tak som ho prosil . . . či môžem ísť, keď sa ráno obujem . . . a on   nie a nie . . . Skala, nie človek. Stiahlo mi hrdlo, v očiach som   pocítil vlhkosť. — Poďme! Do videnia, Ňaňo! Rad-radom sme sa s ním   lúčili. Vari najdlhšie mu stískal ruku Milan. To od radosti, že on   ide ďalej. Otvárame dvere a Ňaňo stojí ako socha uprostred izby. V   očiach opálový lesk a ohryzok mu skáče horedolu, hore-dolu. Na   Prielom ideme iba piati. Máme stratu, jeden vyradený z boja! A ako sa   len tešil na túto cestu! Dnes si stany nesieme sami. Ráno si prídu po   ne. Vyjasnilo sa, hviezd plné nebo. Aj mesiac vyšiel spoza Vesterovho   štítu, sem-tam pod ním preletí ľahká chmára a zastrie jeho studený   svit. Sneh iskrí a veselo vrždí pod nohami. A nám je predsa smutno —   pre Ňaňa. Kus srdca sme zanechali na Zbojníckej chate . . . Stiesnená   nálada nás neopustila ani v stanoch. A mali by sme sa predsa tešiť,   veď dnes sme prešli úsek, ktorý bol pôvodne plánovaný na dva dni.
    </tei:p>
    <tei:p>
     Dlho do noci sme pozorovali osvietené okná chaty. Teraz sú na rade   kamaráti z údolnej. Ktože z nich vypadne? A ráno sme sa dozvedeli, že   aj údolná skupina bude o dvoch menšia. Zdeno a Ďuro nepôjdu ďalej.   Teda Ďuro ani tentoraz neprekonal tatranský hrebeň.
    </tei:p>
   </tei:div>
   <tei:div type="chapter">
    <tei:head>
     Jedenásta kapitola, v ktorej Milan   zabudne na omrznuté nohy a začne sa parádiť ako slečinka
    </tei:head>
    <tei:p>
     Len čo vyskočilo slnko, hneď bolo v stane teplejšie. My sme sa   zatiaľ obliekli a pripravovali sme si raňajky. Včera večer nám   nechutilo jesť, dnes sme boli lační ako vlci. Mrazom stvrdnutý chlieb   a sla ninu zalievali sme horúcou ovomaltínou. Ťažko ide slané so   sladkým dokopy, no nepredarmo sa vraví, že hlad je najlepší kuchár.   Nám chutilo výborne. Napukali sme sa dosýta, nebude sa treba cez deň   s jedením zabávať. A veď nebude ani kedy! Ukazoval sa pekný čas,   musíme ho využiť a urobiť poriadny kus cesty! Boli sme už schystaní   na pochod, keď nám prišlo na um, že sa treba dohovoriť ako ďalej, keď   sme len piati. Dvojky sú rozbité, musíme vymyslieť inú formáciu.   Dohodli sme sa, že Milan s Ferkom pôjdu v dvojke, Lóro, Jožo a ja v   trojke. Pritom sme spomínali na Ňaňa. Iste aj on myslí na nás a cnie   sa mu za hrebeňom. Len aby to nemal s nohami príliš zlé . . .   Opustili sme bivuak a vyrazili sme oproti Divej veži. No nevyliezli   sme na hrebeň. Podľa plánu sme mali obísť Divú vežu, nuž   pretraverzovali sme jej svah zo strany Veľkej Studenej doliny. Mohlo   byť okolo jedenástej, keď sme sa dostali na hrebeň Svišťového štítu.   Vrazil do nás prudký vietor, ale veľa sme si už z neho nerobili,   privykli sme naň. Horšie boli snehové previsy, ťahajúce sa na dlhom   kuse hrebeňa. Nechceli sme márniť drahý čas naväzovaním sa na laná a   istením jeden druhého, nuž usilovali sme sa prechádzať prevismi po   najbezpečnejšom mieste. Stačil by jeden chybný krok, a človek sa   prepadne do hlbi ny. Kráčali sme ako stroje, každý pohyb bol presne   vymeraný. Vrcholom Svišťového štítu sme prešli bez zastávky. A ľahký,   skoro turistický zostup do Svišťového sedla sme využili na získanie   času. Dali sme sa do behu. Išlo sa nám dobre, lebo slnko vlievalo do   nás silu i dobrú náladu. Aj výstup na Hranatú vežu nám išiel ako po   masle. Pred sebou sme mali Rovienkovú vežu a Kresaný roh. Neveľké,   ale divými a ostrými tvarmi lákavé vrcholky. No my sme ich mali   obísť. Ako sme však v dobrej nálade hľadeli na tieto vežičky, prišlo   nám ľúto len tak ich minúť. — Chlapci, a čo keby sme . . . — začal   prvý Jožo. Nedali sme mu dokončiť, vedeli sme, kam cieli. — Nezdržia   nás? — opýtal sa Lóro. — Čože by nás zdržali, — Ferko na to. —   Preskočíme ich ako nič. — A Arno nás pochváli, — prilial som oleja na   oheň. — Nedbám, — pokrčil plecami Lóro. — Tak, hrdinovia, — obrátil   sa so smiechom na Joža a Ferka, — dopredu! Dvojka razila cestu. My za   ňou. Tesne pod Rovienkovou vežou sa však lezenie sťažilo. Museli sme   sa naviazať na laná. Bolo okolo obeda, slnko veselo svietilo. Obloha   nad nami čistá ako zrkadlo, ale od Poľskej postupovala hradba tmavých   mrakov.
    </tei:p>
    <tei:p>
     Rovienková veža bola za nami a Kresaný roh neukazoval, žeby nám   dal veľa roboty. Zatiaľ sme potrebovali zabiť iba jednu skobu, aj to   len preto, lebo istota je istota. Predo mnou išiel Milan. Pokrivkával   na jednu nohu, ale nevypustil z úst jediného vzdychu, jediného slova   o bolesti a omrzlinách. Výstup na Kresaný roh bol hračkou, no ukázalo   sa, že v náhlivosti sme pozabudli na ťažší zostup. Stáli sme nad   kolmou stenou, padajúcou do Malého Zá vratu. Čo teraz? Stratíme veľa   drahocenného času! Márne však bolo filozofovanie, vrátiť sme sa už   nemohli. Teraz najkratšou cestou dolu! Mali sme dve možnosti:   zlaňovať, alebo zostúpiť skalným rebrom do Rovienok a odtiaľ zase   hore do Malého Závratu. Ktorá cesta bude rýchlejšia? . . . Napokon   sme sa rozhodli zlaňovať. Veď na šťastie najťažší úsek nie je dlhší   ako jedna dĺžka lana. Ďalej už budeme môcť zliezať. Zacvendžalo   kladivo, skoba vnikla do štrbiny a už prvý visel na lane. Bystro,   bystro! A skutočne, išlo to jedna radosť. A keď sme už stáli v   sedielku, bolo nám radostne, že sme urobili viac, ako sme mali.   Náhlivo sme sa občerstvili kondenzovaným mliekom a hybaj ďalej — na   široký hrebeň Malého Javorového štítu!
    </tei:p>
    <tei:p>
     Starý sneh držal výborne, nuž začali sme sa pretekať, kto nájde   lepšiu cestu. Po širokom hrebeni boli roztrúsené skalné zuby a my sme   ich obchádzali, jeden z jednej, druhý z druhej strany. Bola to celkom   dobrá zábava. Škoda, že sa čoskoro pominula. Po polhodine začali sme   zostupovať z Malého Javorového a tu už bol terén horší. Chvíľu sme   šli po snehu, chvíľu po holej skale. Pribudlo čerstvého snehu, ale   slabá vrstva sa ľahko zosúvala pod nohami. A k tomu hrebeň sa znovu   zúžil, bol ostrý ako čepeľ. Postupovali sme iba z kroka na krok.   Hrebeň na kuse klesal pomaly, no zrazu sme prišli k miestu, kde sa   prudko lomil do Javorovej špáry. Zamračeno sme hľadeli do   tridsaťmetrovej hĺbky — zase zdržanie. Ktosi navrhol zliezť bočným   skalným blokom. Kým vraj zatlčieme skobu, môžeme byť dolu. Ale pokus   ukázal, že to nepôjde tak ľahko. Žulový blok bol plný uvoľnených   kameňov. Nebolo sa o čo s istotou oprieť. — Musíme zlaňovať! — vrátil   sa Lóro z výskumnej cesty a už aj vytiahol kladivo a skobu. Jožo mu   pomáhal hľadať špáru. Ale nedajbože nájsť štrbinu, v ktorej by skoba   ako-tak držala. Jedna bola plytká, druhá zase voľná. Dlho sme tak   stáli, už aj slnko zašlo a zozimilo sa. Začalo nás poriadne drgľovať.   Milan sa pustil nadávať. Konečne Jožo našiel súcu špáru a začal do   nej vbíjať skobu. Plný zlosti nad dlhým čakaním celou silou tĺkol   kladivom. Naraz prásk — odletel krúžok zo skoby. — Chumaj! — odľahčil   si Milan, ale nadávka vari ani nepatrila natoľko Jožovi, lež uboleným   nohám. Museli sme hľadať novú špáru. Skala akoby bola zakliata, nie a   nie nájsť v nej miesto pre skobu. Napokon sme predsa objavili   štrbinku a hoci bola trochu plytká, zarazili sme do nej železný klin.   Lóro sa za vesil naň, aby ho vyskúšal. — Pozor, nedrží dobre! —   povedal. — Parom ju ber, vydrží! — rozhodli sme sa riskovať. Kdeže   bola naša ružová nálada? Akoby ju slnko bolo vzalo so sebou. Skoba   naozaj nedržala najchýrnejšie. Pri každom pohybe lezca sa nebezpečne   ohýnala. Pridŕžali sme ju rukami i nohami, aby sa celkom neuvoľnila   zo špáry. Mal som zlaňovať posledný. Keď prišiel na mňa rad, skoba   bola už poriadne uvoľnená. Výhražné škripotala. A za mnou už nikoho,   nemal ju kto pridržať v skale. — Čo čakáš! — zavolal Lóro zospodu,   keď som sa nemal k činu. — Máme moc času, čo? S rozbuchotaným srdcom   zavesil som sa do lana. Skoba vzdychla a pohla sa. Zatajil som dych a   čo najopatrnejšie sa spúšťam nadol. Oči neodtŕham zo skoby. Mohol som   ju ešte zatĺcť, aby nemala toľkú vôľu. Hĺbka podo mnou sa pomaly   zmenšovala. Naozaj len pomaly, lebo som sa neodvážil urobiť väčší   pohyb. Tí dolu netrpezlivo hľadeli na mňa. Už som bol zo päť metrov   nad ich hlavami. Vari toľko už len vydrží, keď doteraz vydržala,   myslím na skobu. V tom momente však cítim, ako lano kúsok kleslo.   Pozriem nad seba — a skoba je už spoly von zo skaly. Nebezpečne   naklonená hrozí každú chvíľu vyletieť. Vara mi vysadla na čelo, hoci   bol poriadny mráz. Ak sa pohnem, zletím kamarátom na hlavy a strhnem   ich dolu šesťstometrovým zrázom do Javorovej doliny. Čo robiť? . . .   Len nestratiť chladnú myseľ, hútam. Pozorne skúmam, skalu pred sebou.   Je skoro zvislá, sem-tam zatečená ľadovou glazúrou, ale predsa sú v   nej akétaké záchyty. Hľadám oporu pre nohy, potom načahujem voľnú   ruku za skalou. Už sa kŕčovite držím skúpeho záchytu, prenášam váhu   tela z povrazu na nohy a ruku. Priťahujem sa ku skale a snažím sa   uvoľniť z lana. Nejde to, musím poriadne trhnúť, aby som dostal   povraz z pleca. A vtedy skoba brink! — oblúkom vyfrkla zo špáry, lano   však ostalo visieť na mne. Chlapci podo mnou zhíkli, ktosi vykríkol   moje meno, ale ja som bol už ako pijavica prilepený ku skale. Hodil   som pohľad pod seba. Všetky tváre obrátené dohora, bledé a stŕpnuté.   Ruky pripravené zachytiť ma, keby bolo treba. — Už je dobre, —   uspokojujem druhov, ale sám mám nervy napäté do prasknutia. Prvý sa   spamätal Lóro. — Opáš sa lanom! — zvolal a už držal voľný koniec   povrazu v rukách. — Budem ťa istiť! Našiel som pevnejšie oporné body   a voľnou rukou zakosílil som si lano v páse. Hneď som sa cítil   istejšie. Teraz dolu! Išlo to náramne ťažko. Musel som vopred   vyskúšať pevnosť každého záchytu, inde zase bolo treba čakanom   odstrániť ľadovú kôru. Tých pár metrov skaly mi trvalo vari pol   hodiny. A naozaj mi odľahlo, keď som stál medzi priateľmi v Javorovej   špáre. — Ďakujem ti, — stisol som ruku Lórovi. — Bol to nerozum   spoliehať sa na zle zabitú skobu, — zahundral, keď sme sa začali   spúšťať úzkym žľabom, aby sme ďalej šikmou lavicou mohli vystúpiť na   Javorový štít. — Niekedy ti iné neostáva, — odvetil som. — Vždy sa   musíš viac spoliehať na seba ako na železo, — odtušil Jožo.
    </tei:p>
    <tei:p>
     Zdolať Javorový štít nebolo tak ľahko. Najviac nás zdržal vysoký   ľadový vodopád. Na pohľad krása, pre lezenie však čertovsky neistá   cesta. No inej voľby nebolo. Naokolo samé príkre zrázy rozďavovali   bezodné pažeráky. Ako tak hľadím na tú ľadovú strminu, vhupol mi do   hlavy sklený vrch, na ktorom rástli tri citróny. Rozprávka, čo mi   ešte nebožká stará mať rozprávali a potom ako chlapec som ju neviem   koľko ráz prečítal. — Veru, tu by nám najlepšie pomohli olovené   halušky, — vravím. — Akéže halušky? — pýta sa Lóro, nevediac, či ja   to vážne alebo na špás. — No tie, čo niesol kráľovič v kapse, a keď   sa dria pal na sklený vrch, hádzal pred seba, a tak si robil   stupienky. — Ale choď, zase ti rozum po pletkách lieta, — odsekol   Jožo. No mne ešte dlhý čas rozprávka zunela v ušiach. Ba pre istotu   som zopár ráz poriadne do seba vtiahol povetrie, či reku tie citróny   nevoňajú, tak ako v rozprávke, na sedem míľ ďaleko . . . Vydali sme   sa na cestu hore skleným vrchom. Museli sme zaisťovať jeden druhého.   Čakanmi sme vysekávali stupy v priezračno-belasom ľade. Pri každom   seknutí zasýpali nás ostré íverky ľadu a bolestivo udierali do tváre.   No nedbali sme na bolesť, len čím skôr hore! Tak sme urobili hore   vodopádom celé schodište aj bez rozprávkových halušiek. Konečne sme   sa dostali do žľabu, ktorý nás vyviedol na Javorový štít. Vydýchol   som si, akoby mi naozaj tie tri citróny z rozprávky spadli do hrsti .   . . Boli štyri hodiny a nás ešte čakali Veľký a Malý Ostrý štít a   Široká veža. Veľký a Malý Ostrý — obťažné, ale zaujímavé lezenie.   Arno nám bol povedal toľkoto: Ak bude kedy, urobte aj Ostré štíty, ak   nie, obíďte! A my veru nemáme času nazvyš. Údolná skupina je už iste   v Malej Studenej doline a noc sa nám vešia na päty. — Nedá sa nič   robiť, musíme obchádzať, — uvažoval Jožo. A aj keď nás štíty lákali,   museli sme mu dať za pravdu. Naozaj, nemôžeme sa na noc púšťať do   ťažkých končiarov! Pretraverzovali sme teda južným zrázom Ostrých   štítov cez Strelecké polia na Zbojnícke sedlo. — Čo myslíte, prečo   asi volajú tieto miesta Streleckými poľami? — napadlo   Ferka-benjamínka. Poniektorí sme hodili plecami, Jožo však odvetil: —   Zaiste sem chodievali poľovať na kamzíkov . . . V Zbojníckom sedle   nás dohonil súmrak. Všetko dokola rýchlo tmavelo a strácalo ostré   obrysy. Mráz sa stával dotieravejším. — Poďme, poďme! — pobádali sme   jeden druhého. Dali sme sa na útek pred tmou. Hore dlhým snehovým   jazykom liezli sme na Ši rokú vežu. Tvrdý sneh umožňoval rýchly   postup. Vydávali sme zo seba posledné sily a udržiavali sme prudké   tempo. Na vrchole Širokej veže neobzerali sme sa ani napravo ani   naľavo, fujazdili sme dolu severným hrebeňom, len sa nám tak za   pätami kúrilo. A veru škoda, že sme sa museli ponáhľať. Bola to   nádherná partia hrebeňa. Samá drobná vežička, skalné zuby a rímsy,   všetko pekne vysnežené — ako v rozprávkovej krajine. A my sme sa   prepletali týmto ka menným svetom dolu do Sedielka. Tam nás už naisto   čakajú chlapci z údolnej . . . Aké však bolo naše prekvapenie, keď v   Sedielku nebolo nikoho. Ani ľudí ani stanov. Nechcelo sa nám veriť,   že by ešte neboli tu, veď dnes nemali ťažký úsek. Sklamane sme sa   rozhliadali okolo seba. Tak veľmi sme túžili po odpočinku a streche   nad hlavou. — Čo sa dá robiť, musíme čakať, — zahundral Lóro. Chcel   nás dajako potešiť, ale cítili sme — nejde mu to od srdca. — Poďme   aspoň dolu z hrebeňa, schovať sa pred vetrom a mrazom!
    </tei:p>
    <tei:p>
     A len čo sme zišli kúsok pod hrebeň, pod skalnou stenou v závetrí   naďabili sme na stany. Boli doslova zakopané do hlbokého snehu, len   vrcholčeky im trčali. Veru, príjemné prekvapenie po predošlom   sklamaní! Dlho sme sa neošívali. Plecniaky dolu a hybaj chystať   večeru! Mráz bol čoraz dotieravejší. Zmeral som teplotu — bolo vyše   dvadsať stupňov pod nulou. Ponáhľali sme sa do vakov a v teple sme   čakali, kým zovrie mlieko. Žalúdky nám už dávno mleli naprázdno.   Chleba sme však už nemali a bez neho nám nechutila ani slanina ani   mäsová konzerva. Ostali nám už iba sucháre, maslo a džem. A hoci nám   sliny tiekli na čosi mäsitého, vpratali sme do seba, čo bolo. Ešte aj   odrobinky zo suchárov sme pozmetali do úst. Už sme všetci boli vo   vakoch, len Milan sa katoval s topánkami. Opuchnuté nohy boleli,   nijako ich nemohol dostať z obuvi. Bol už celý utrápený a napokon,   keď bolesť začí nala byť neznesiteľná, vytiahol nôž a cez zaseknuté   zuby zasyčal: — Rozrežem topánky a bude! — A v čomže pôjdeš ďalej? —   opýtal som sa ho. — V ničom, nech to . . . — zatínal zuby Milan. —   Dočkaj, pomôžem ti! — vravím a vyťahujem sa z teplého hniezda. Čo tu   robiť? — obzerám si Milanove nohy. Skúšam stiahnuť topánku, ale Milan   bledne, päste zatína a kričí na ratu. Naozaj, neostane iné ako   rozrezať topánky. Ale najprv to skúsim so šnúrkami, možno bude stačiť   takáto malá operácia. Vskutku, po biede som predsa vyslobodil   kamarátove nohy, opuchnuté ako putne, z tesného väzenia. Hneď mu   odľahlo. A len čo trhavá bolesť trošku poľavila, Milan mal zaraz   lepšiu náladu.
    </tei:p>
    <tei:p>
     — Zajtra vás vezmú do parády filmári, — oznámili nám chlapci z   údolnej skupiny. — Ľaľa, akurát najlepší čas! — smejeme sa a šúchame   rukami dávno neholené brady. — Takých filmových hercov ešte nebolo. —   Nech len prídu, — ožil Milan. A mal vám so sebou dve čiapky. Jednu,   ako sám vravel, do roboty, druhú na parádu. Vytiahol z batoha tú   druhú, belasú s bielym a červeným pásikom a bombolčekom, a začal ju   oprašovať, ofukovať o milých šesť. Potom si ju na sadil na hlavu,   načiahol sa za prázdnou škatuľou z ovomaltíny a v jej lesklom dne   začal sa pri svetle sviečky uzerať ako dáka slečinka. V tej chvíli za   budol na boľavé nohy a skúšal nasadiť si na tvár „filmový“ úsmev. Keď   sa do vôle naprizeral, skríkol: — Holič, ostrihať a oholiť! Vybuchli   sme v ukrutánsky smiech. Veru, Milan by najviac potreboval holiča,   lebo jeho strnisko je zvlášť bujné a čierne. — Vari ste len nedali   holičovi dovolenku? — opýtal sa po chvíli, naoko sklamane. — Veru,   dovolenku . . . — veselo prisviedčal Jožo. A lepšie by bol urobil,   keby bol držal jazyk za zubami. — Ty sa veru ani po mesiaci nemusíš   holiť, — zadrel doň Milan. — Pozrite, ako mu svieti tvárička, akoby   mal päť rokov. Nový výbuch smiechu. Jožo z nás najchudobnejšie   zarastal, zdal sa byť skôr špinavý ako neoholený, a sám bol z toho   celý nešťastný. A Milan to teraz veru poriadne využil. Na smiali sme   sa do popuku. Tak sme skončili namáhavý deň so smiechom a chichotom.   A keď sme zvrtli reč na blízky ciel našej cesty, ešte viac nás   rozohrialo. Do Kopského sedla prídeme načas, veď deň blúdenia sme už   dávno dohnali. — Dôjdeme, aj keby sekery z neba padali! — dušil sa   Milan. Takto zahlúšal znovu sa vzmáhajúcu bolesť v nohách. Horlivo   sme mu prikyvovali, aby sme mu dodali sily a odvahy. Ale potajme sme   s obavou čakali ráno. Bude sa môcť obuť? Vydrží ešte dva dni   namáhavej cesty? Ráno je múdrejšie ako večer . . . Vyzrel som zo   stanu. Mrzlo, až trešťalo. Mesiac, ohraničený jasným dvorom,   osvetľoval zasnežený hrebeň. Do rána bude poriadne zimisko!   Starostlivo som pozapínal vchod do stanu a čo najhlbšie som sa   vtiahol do vaku. Bol už zvlhnutý a nehrial tak ako v prvé dni, ale   mňa zohrievala myšlienka na blízkosť nášho cieľa. Dlho som nemohol   zaspať. Boleli ma oči, rozpá lené prudkým žiarením snehu.
    </tei:p>
   </tei:div>
   <tei:div type="chapter">
    <tei:head>
     Dvanásta kapitola, v ktorej filmári   kradnú čas a horolezci naháňajú slnko
    </tei:head>
    <tei:p>
     Vystrčím nos zo spacieho vaku — a cez celtovú stenu presvitá   slnko. — Hore sa, valasi! — buntoším, aby počuli aj u susedov. Milan   tiahlo zívol a v susednom stane ktosi zamrmlal ako medveď. — Čo   bútoríš! — hundral Lóro. — Nemusíme sa ponáhľať; kým sa filmári   vyškriabu z Téryho chaty... ojojóóój! Celkom som zabudol, že čakáme   hostí. Chvíľu sme si teda ešte povoľkali a po jednom sme sa začali   vyťahovať z brlohov. Na primuse sa už hriali raňajky a my sme sa   nenáhlivo obliekali. Prvý raz sme mali na hrebeni čas. Len čo Milan s   námahou vpratal opuchnuté nohy do topánok, už v ňom mušky ožívali. —   Ale sa poriadne nadžgajme, aby sme na filme nevyzerali ako vyziabnutí   kocúri! — figľoval. No a nám nebolo treba dvakrát kázať. Sfúkli sme   jedivo, akoby dlaňou pľasol. Sotva sme prežreli posledný hlt, k   stanom sa blížila hlasná vrava a vŕzgavé kroky. Vyšli sme im oproti.   Vpredu kráčal sprievodca z Tatranskej horskej služby, za ním ako ovce   roztratení slávni filmári a fotografisti. — Tvárte sa ako zvierence v   zoologickej záhrade, idú nás obkukávať, — smial sa Milan a na hlavu   si naťahoval čiapku do parády. Povedal to tak hlasno, že ho naisto   počuli. No nevšímali si Milanovej frčky. Boli zadychčaní, a tak nás   hodnú chvíľu nechali na pokoji. Slnko hrialo a bolo teplo. Teplomer   na výslní ukazoval len mínus deväť stupňov. Obloha bola jasnomodrá,   ako vyumývaná. Všetky končiare boli neobyčajne blízko, temer na dosah   ruky. Človeku sa zdalo, že by na ne raz-dva vyskočil. Oprel som sa o   skalu a labužnícky som si popásal oči po širokom okolí. Javorová   dolina ležala pod nami ešte v kalnom tieni, lebo Sedielko bránilo   slnku nazrieť do nej. Svojou zamatovou temnotou silne kon trastovala   s Javorovými štítmi, na ktorých všetko bolo trblietavé a ostré.   Pozoroval som, ako dvíhajúce sa slnko čoraz väčšmi zlieza do doliny.   Bolo mi tak dobre, tak ľahko, že by som sa bol hneď a zaraz rozbehol   po iskriacom snehu. Cítil som, ako mi neviditeľná žilka spája srdce s   týmto kamenným svetom, štíty, veže, vežičky! Ak ich nemáš rád, ak nie   sú blízke tvojmu srdcu, všetky sa ti zdajú na jedno kopyto, iba snáď   menami sú rozdielne. Ale ak sa s nimi dobre poznáš, každý štít, každý   balvan má svoju vlastnú tvár ako človek, každý má svoje zvláštnosti.   Po ľavej ruke z Javorovej doliny vyrastala stena Javorových štítov,   trochu bližšie sa hrbila Široká veža a za ňou Ostrý štít, dlho   považovaný za nezleziteľný, teraz však často vyhľadávaný skúsenými   lezcami. Všetko zahalené bielym plášťom, posiatym trblietajúcimi sa   drahokamami.
    </tei:p>
    <tei:p>
     Keď som sa dosýta nahľadel na túto stranu, obrátil som oči oproti   slnku. Pichlo ma v nich, musel som si nasadiť tmavé okuliare. Štíhla   silueta Lomnického štítu mala ružovostriebornú obrubu. A tesne nad   štítom visela zlatá guľa slnka. Tým smerom je ciel našej cesty! Za   slnkom! Hej, aj to slnko sa mi dnes zdalo bližšie, ako bol blízky aj   náš ciel. Na hlavnom hrebeni nás čakali zrázy Malého Ľadového štítu.   Ozaj, na aký terén dnes naďabíme? Malý Ľadový dobre poznám, ale   nevedno, čo za prekvapenie nám pripravila rozmarná zimná príroda. —   Poďme, chlapci! — pretrhol sladkú dumu triezvy hlas kameramana. —   Odbavíme si to, aby sme vám zbytočne nekradli čas! Aký nepríjemný   hlas! Aspoň takým sa mi zdal vo chvíli, keď ma vytrhol z objatia   nevšednej krásy a pohody. Ale čo sa dá robiť? Teraz sú filmári páni a   my musíme tancovať, ako oni hudú. No a bola vám to ťahanica!   Fotografisti chceli portréty, filmári nás chceli do svojich škatúľ   zachytiť na pochode. Jeden čihí, druhý hot. Jeden nás chcel s lanom,   druhý bez neho. Hotový babylon! Napokon nás to napálilo, nuž vravíme:   — Keď sa budete trhovať, zdúchneme vám kade ľahšie a potom sa   hádajte, koľko chcete! — Len to nie! — spľasol rukami kameraman. —   Tak nerozkazujte desiati, ale jeden! A tak sa konečne dohodli.   Filmári nás budú filmovať pri lezení a fotografisti budú cvakať popri   tom. Vrátili sme sa do hrebeňa Širokej veže a odtiaľ sme postupovali   oproti snímacej kamere. Ešte raz a potom znovu. — Nehnevajte sa, ale   či by ste nemohli takto? — domŕzal kameraman. Pritom behal z miesta   na miesto a zadychčaní pomocníci prenášali prístroj sem i ta.
    </tei:p>
    <tei:p>
     Spočiatku sme sa smiali, potom nás to začalo domŕzať. — A čože to   máte za mašinu, keď nevie naraz spra viť poriadnu robotu? — pichali   sme do filmárov ako sršne. — No, veď no . . . Už naozaj posledný raz   . . . Ale horkýže posledný. Tak vám to trvalo celé tri hodiny. A ešte   sa im málilo. Slnko nám už stálo skoro nad hlavami, keď sme stratili   poslednú kvapku trpezlivosti. — Fúkajte sa, či nie, my si zajeme a   potom hajde svojou cestou, — vravíme. — Aj tak ste nám už kopu času   ukradli. Nebolo im to po vôli, no neporadili si. A ešte aj pri jedení   obletovali s tou bzučiacou mašinou okolo nás. Na slnku bolo príjemne.   Teplučko, bez vetra. Najkrajší deň prechodu. Ale všetko má líce i   rub. Aj pekné počasie na horách. Sneh začal mäknúť a topil sa.   Baganče, beztak už poriadne napité, premokli ešte viac. Nám to ani   tak nevadilo, ale chudák Milan čoraz viacej stenal a potichu nadával.   A keď ho bolesť už poriadne zjedala, vyskočil a oboril sa na nás: —   Či ste zdreveneli? Kedy chcete zdvihnúť kostry!? — Strhol z hlavy   parádnu čapicu a nasadil si bojovú. Dojedli sme a začali sa lúčiť s   filmármi. Nevedno, kto bol radšej, či my alebo oni, ale zdalo sa mi,   že predsa len oni, lebo sa poriadne nabehali za nami s tými svojimi   krámami. Počkali sme, kým zišli na chodecký terén, reku, ak by bolo   treba pomôcť, aby sme boli naporúdzi; potom sme vykročili na Malý   Ľadový štít. O krátky čas sme boli hore. Pred nami sa vypínala hradba   Ľadového Štítu, ktorý je so Zadným Gerlachom najvyšším bodom našej   cesty. Úctyhodná výška — 2630 metrov!
    </tei:p>
    <tei:p>
     Terén bol čoraz ťažší. Hrebeň samá vežička, stienka a výšvih.   Takéto prekážky aj v lete dajú dosť práce, nie to v zime. Naviazaní   opatrne postupujeme. Ferko s Milanom, vo dvojke pohyblivejší, razili   cestu. Na šťastie sneh bol pevný, mohli sme postupovať dosť rýchlym   tempom. V polceste na vrchol natrafili sme na staré istiace skoby.   Tatranská horská služba zabezpečila obľúbený výstup stálymi skobami.   Ale niekedy niet väčšieho nešťastia pre horolezca ako staré železo v   skale. Preto sme rad-radom všetky najprv vyskúšali a až potom sme ich   použili. Slnko začalo byť zubaté — nehrialo, len na pol oka žmurkalo.   Obuv znovu zamŕzala a pomaly sme prestali cítiť nohy. Milan zatíchol,   stuhnuté nohy neboleli. Rýchlo ďalej! Aj malá zastávka mohla byť   osudná! Až keď hrebeň začal klesať, uvedomili sme si, že vrchol   Ľadového štítu máme za sebou. Slnko ostalo za štítom a my sme sa   pohybovali v mrazivom tieni. Už aj Malá Studená dolina bola spolovice   temná, iba východnú časť ešte kúpalo slnko. Snehový štít sme podlá   plánu obišli. Ľahkým terénom popod vrcholovú partiu vhupli sme do   Ľadového sedla. Bystrá chôdza nás príjemne rozohriala, ale aj   vysilila. A pred nami bol výstup na Baraniu strážnicu.
    </tei:p>
    <tei:p>
     Hrebeň, dvíhajúci sa na Baraniu strážnicu, bol asi v polovici   preťatý hranicou slnka a tieňa. Slnko! Ako veľmi túži preziabnutý   človek za jeho lúčmi, keď je v zajatí mrazivého tieňa! Vari niet   väčšej túžby nad túto!
    </tei:p>
    <tei:p>
     Žiadostivo sme hľadeli na ožiarený svah. — Za ním! — zavelil Lóro.   Začali sme naháňať slnko. Dopredu, dopredu! — napíname sily. Ale   koľko prejdeme my, toľko stačí utiecť slnko pred nami. Ozajstné   preteky! Kto ich vyhrá? My, či slnko? Ustavične povzbudzujeme jeden   druhého do bystrejšieho kroku. Len Milan chvíľami zaostáva. Kríva   čoraz väčšmi, musíme ho čakať. Chceme mu pomôcť, ale odmieta. Zuby   zatína do spodnej pery, ktorá, ošľahaná vetrom a mrazom, praskla a   farbí sa do červena. No Milan ide, hrdinsky bojuje s bolesťou. Hoci   je terén náročný, nemárnime čas naväzova ním sa na lano. A tieň len   ženie slnko pred nami, nechce nám dožičiť trochu tepla.   Tieň-nepriateľ! Nechce nás vypustiť zo svojich pazúrov. Pred nami   stojí les kamenných vežičiek. Dobýjame ich, ako dobýjali stredovekí   rytieri hradné valy. Vežička padá za vežičkou. Tieň dosiahol   vrcholovú partiu Baranej strážnice, keď sme ho predbehli. Vôľa   človeka zvíťazila! Ale nespomalili sme tempo, svižko sme liezli na   vrchol, aby sme mali čo najväčší náskok pred nepriateľom. A tu na   štíte v záplave slnka napochytre sme pohá dzali do seba, čo kto ešte   mal: čokoládu, keksy, sucháre. Na slnku sme trochu pookriali, bolo   nám vesel šie. No len čo sme si zajedli, tieň nám bol za pätami.   Znovu sme stratili slnko a chlad sa nám mrazivými prstami vkrádal pod   odev. Ešte posledný pohľad z rozoklaného končiara Baranej strážnice —   a ideme. Odtiaľto odbočuje rázsocha na Baranie rohy a ďa lej na   Lomnický štít. My však stále postupujeme hlavným hrebeňom na východ.   Tam je náš cieľ!
    </tei:p>
    <tei:p>
     Spustili sme sa pár metrov z vrcholu, keď Lóro vpredu zvolal: —   Vidíte ich! — a rukou ukazoval pod Baranie sedlo. To údolná skupina   prechádzala sedlom do Veľkej Zmrzlej doliny. Už nejdú pozohýnaní vo   dva konce, poriadne im odbudlo zo záťaže. Dobre je vo vyše   dvetisícmetrovej výšave zazrieť živých ľudí. Až srdce zaplesá od   radosti. Rýchle sme sa spúšťali do Stolarczykovho sedla, kde posledný   raz prenocujeme na hrebeni.
    </tei:p>
    <tei:p>
     V sedle ešte neboli, no zdola už vystupovala trojica chlapcov z   údolnej. Aby sme nemrzli na mieste, pobrali sme sa im oproti. Pomohli   sme im vyniesť ná klad a postaviť stany. Keď prišla tma, čupeli sme   už pod ich ochranou. Jožo zapálil varič, ja som naberal do nádoby   snehu. Primus spočiatku horel, ako sa patrí, zrazu však zakašlal,   zafrfotal, chvíľu prskal ako mača a dymil ostošesť. Za chvíľu sa stan   naplnil štipľavým dymom. — Či ťa cholera chytila? — obzerám varič.   Ešte nikdy to nerobil. A naraz bum! — vyšľahol plameň až po stanové   plátno. Ledva som stačil zavrieť oči, no aj tak som prišiel o obočie.   — Ešte zhoríme pre túto potvoru! — skríkol Jožo a vyšmaril milý   primus na sneh. A tu ešte väčší tresk — varič sa rozletel na niekoľko   kusov. — Vidno, blíži sa koniec cesty, už aj varič štraj kuje, —   precedil Milan cez zuby. A po chvíli dodal: — Ako moje nohy . . . aj   tie treba zahodiť. Ešte šťastie, že chlapci zdola vyniesli malý   núdzový varič. Ináč by sme boli museli ísť hladní spať. Už nebolo ani   chleba ani keksov, iba po dva sucháre pre každého. Aj to si ich   chlapci z údolnej odtrhli od vlastných úst. Keď sme si ako-tak   zajedli, zberali sme sa na ucho. Bez rečí, každý zahĺbený do   vlastných myšlienok. Ale bol by som dal ruku do ohňa, že všetci   myslíme na jedno — na Kopské sedlo. Teraz už vieme, že dôjdeme, že   doteraz v zime neprekonaný tatranský hrebeň padne. Potajme hľadám   medzi ostatnými hrdzavú skobu. Už ju držím v hrsti. V duchu sa jej   prihováram sladkými slovami: — Zajtra budeme na Kežmarskej chate,   moja! Ach, Kežmarská chata! Pred oči mi vystupuje kúzlo útulnej   chaty. Teplo, horúce jedlo, sprcha, čistá posteľ . . . Musím si   zahryznúť do pery, aby kamaráti nepočuli túžobné vzdychnutie. Ešte by   si bohviečo mysleli . . . Naraz mi pretrhol myšlienky Milanov zúfalý   hlas: — Nedám ich už dolu, nedám . . .! Sedí na dlážke a mútnymi   očami hľadí na rozšnurované topánky. Na zarastenej tvári bolestná   grimasa. — Neobul by som sa, — dodáva po chvíli ticha. A naozaj, z   kovania vyklepe ľad a začne topánky omotávať kusmi rezervnej   bielizne, aby hrotmi nepotrhal vnútro spacieho vaku. A tak, ako bol,   obutý, vtiahol sa doň. Celý sa triasol a drkotal zubami. Ale až keď   sa trochu zohrial, zalomcovala nohami ukrutná bolesť. Nevzdychal, len   sa zvíjal a škrípal zubami. Tvár mal bledú a z očí mu stekali slzy.   Len aby príliš draho nedoplatil . . . myslím si a uprene hladím na   Milana. Omrzliny sa ťažko hoja a . . . Nie, nie, tak ďaleko to nemôže   prísť! Veď doktor na Zbojníckej vedel, či ho môže pustiť ďalej . .   .
    </tei:p>
    <tei:p>
     — Milan, — povedal som po chvíli. — Zajtra môžeš zísť k údolnej.   Oni majú iba kúsok do chaty. Vedel som, že ťažko prijme taký návrh,   no predsa ma prekvapilo, ako prudko vybuchol. Zdvihol sa na lakte,   oči mu vzbĺkli plameňom a skríkol: — Nepôjdem, vieš . . .! Aj keby   som sa mal po bruchu plaziť! V jeho hlase bol srd i bolesť. Oči   metali blesky. — Neboj sa, Milan, pomôžeme ti, — tíšil ho Jožo.   Zahanbil som sa, mal som ho hneď takto potešiť. Veď ja sám by som tak   blízko cieľa nezišiel z hrebeňa za nič na svete! Chvíľu bolo ticho.   Potom sa znovu ozval Milan: — Zísť k údolnej. Ľaľa, rada za deravý   groš! . . . Skúšku z ruštiny som zmeškal, a ešte nedôjsť! — Skúšku? .   . . V škole? — zodvihol Jožo hlavu. — A prečo si sa s ňou   nepoponáhľal? Milan pokrčil plecami. — Keby to Arno bol vedel, sotva   by si sa bol dostal do družstva, — doložil Jožo. — Veď ju spravím, —   pretisol cez zuby Milan. Skrútil sa do klbka a teraz ešte viac   premáhal bolesť. No aj keď to nedal znať, vedel som, že znáša veľké   muky. Sfúkol som sviečku a zavalila nás hustá tma. Milanova skúška mi   pripomenula, že aj mňa čaká v laboratóriu veľa práce. Už som   pociťoval túžbu po nej. Vonku sa vzmáhal silný vietor. Iste sa zhorší   čas, pomyslel som si a s tým som zaspal. Ale tej noci som sa niekoľko   ráz zobudil. A nielen ja. Vonku burácal víchor a trepotal celtovinou.   Ba v jednej chvíli tak sa zaprel do stanu, že výstužná tyčka   nevydržala a praskla. Už-už sme mysleli, že nám uchytí celý stan.
    </tei:p>
    <tei:p>
     Bola to hrozná noc. Po najkrajšom dni nasledovala najhoršia noc.   Víchor zúril strašnou silou. A až na Kežmarskej chate sme sa   dozvedeli, že tej noci na Lomnickom štíte namerali   stotridsaťkilometrovú rýchlosť vetra za hodinu.
    </tei:p>
   </tei:div>
   <tei:div type="chapter">
    <tei:head>
     Trinásta kapitola, v ktorej päť   hôrnych chlapcov krepčí na Jahňacom štíte
    </tei:head>
    <tei:p>
     Nad ránom víchor trochu utíchol, ale aj tak sa nám nechcelo   vstávať. Boli sme neslaní-nemastní, no najmä unavení. Dávali sme si   čas, veď to dnes dajako dorazíme. Ale či sme chceli či nie, museli   sme z vakov von. A na raňajky bola iba čistá ovomaltína. Na cestu nám   ostala ešte jedna mliečna konzerva a jeden džem — nič viac. Do večera   s tým musíme vydržať! No dnes by sme vari vydržali aj bez toho.   Kamarátom z údolnej sme zanechali spacie vaky aj rezervnú bielizeň.   Nechali sme si iba laná, zopár skôb a karabiniek, a takto naľahko sme   vyrazili. Naším najbližším cieľom bol Čierny štít. Počasie bolo   mizerné. Hvižďal vietor a nad nami sa klenula olovená oblina oblohy.   Cez pretrhnuté mračno síce kedy-tedy preblesklo slnko, ale ihneď sa   zase schovalo. Len čo nás namaškrtilo. Hore žľabom, spadajúcim do   Papirusovej štrbiny, liezli sme na Čierny štít. V žľabe bolo málo   snehu, ale bol sypký a pri každom kroku sa zosúval zo skaly. Ťažko sa   nám postupovalo. Kým sa človek vzoprel na nohu, musel dobre   vyprobovať kročaj, aby sa nezrútil strminou. Pre istotu sme sa   naviazali na laná. V žľabe bolo stále viac a viac uvoľnených a snehom   pokrytých balvanov, strach na ne stupiť. Nuž čo sme mali robiť,   začali sme skobovať. A takto, horko-ťažko, vyliezli sme na končiar   Čierneho štítu. Odtiaľto sme uvideli celý hrebeň Belanských Tatier.   Trochu doľava pod nami, mimo hlavného hrebeňa, krčila sa štíhla   Jastrabia veža a pod ňou Zelené pleso. Pri pohľade z výšky nieto na   Jastrabej veži nič zvláštneho, všetko prikrýva sneh a ľad, no keď   hľadíš od plesa, najmä v lete, vidíš hladké steny s previsnutými   platňami, sfarbenými do žlta i červenkava. Zaujímavá vežička! Poliaci   ju zovú Karbunkulovou vežou a čas ju opriadol zaujímavou povesťou . .   . Z Čierneho štítu ...“ „A povesť“? pretrhol som Ivanovo rozprávanie.   Odkašlal si a riekol: „Hrdlo mi vyschlo . . .“ „Len nakrátko . . .   Toľko ešte vydržíte,“ žobroním. A potom sa ho snažím obmäkčiť žartom:   „Aj tak Kopské sedlo máme už pred sebou.“ Zasmial sa. „Tak dobre . .   . Povesť o Karbunkulovej veži . . . Kedysi, dávno vraj je tomu, na   samom končia ri Jastrabej veže bol uložený drahokam, ktorý   smaragdovým trbletom žiarieval do jasných nocí. A dolu v nížine pod   skaliskami žil junák, ktorý ľúbil peknú dievčinu. Bola taká krásna   ako víla, ako už dnešné dievčatá nebývajú . . .“ Možnože to Ivan sám   vložil do povesti, lebo pritom šibalsky žmurkol na Ľudku. Ale ona sa   zvonivo zasmiala a mykla plecami, vraj, rozprávaj si čo chceš, viem,   na čom som. „Tak teda sa junák zaľúbil do dievčiny a chcel si ju   vziať za ženu. No ona mala srdce z ľadu a bola pyšná ako páva, nuž   privolila len pod jednou podmienkou: Ak jej znesie zo strmej veže ten   žiarivý kameň. Junák nerozmýšľal, prehodil cez plece tanistru a vydal   sa na cestu, Smelo sa škriabal na štíhle kamenné telo Jastrabej veže.   Láska, čo v ňom horela, pomohla mu prekonať aj tie najťažšie   prekážky. Veľa námahy ho to stálo, z odevu ostali iba zdrapy a ruky,   nohy boli samá rana, ale na cestu mu ustavične svietili čierne oči   milovanej dievčiny — a vraví sa, že láska hory prenáša. Napokon junák   dosiahol kon čiar a na ňom zázračný drahokam. Div neoslepol od tuhej   žiary. Načiahol ruky, no v tej samej chvíli, ako sa dotkol drahého   kameňa, odtrhla sa pod ním skala a on sa s karbunkulom v rukách   zrútil do Zeleného plesa. A preto vraj Zelené pleso dodnes svieti   smaragdovou farbou a za mesačných nocí na jeho kamenistom brehu   oplakáva pyšná deva smelého šuhaja . . . Keď sme však my stáli nad   plesom, bolo zakuté ľadom a prikryté snehom; žiaru drahokamu sme   nevideli . . .“ Ivan zamĺkol. Hoci povesť už dávno poznal, aj teraz   naň zapôsobila hlbokým dojmom. A na mňa tiež. Až po hodnej chvíli   pokračoval: „Rozbitým hrebeňom sme sa začali spúšťať do Čierneho   sedla. Medzitým sa oblaky potrhali, až sa cel kom vyjasnilo, a keď   sme vystupovali na Kolový, už na nás pražilo slnko. Po chvíli,   zohriati lúčmi i strminou, zhodili sme svetre. A o kus ďalej otvorili   sme poslednú mliečnu konzervu, pomiešali do nej džem i sneh a   zahasili sme si smäd Milanovou špecia litou. Bolo poludnie. Slnko   vyčarilo dobrú náladu. Len s očami bola galiba. Iskriaci sneh   bolestivo pichal do zreníc. Oči slzili a všetko okolo som videl ako   cez hmlu. A v tmavých okuliaroch sa ide tak zle! No v Tatrách nechváľ   deň, pokiaľ slnce nezájde!
    </tei:p>
    <tei:p>
     Ani teraz sme nemali slnko dlho nad sebou. Boli sme na vrchole   Kolového štítu, keď sa od Poľska prihnali nízke chmáry a prehltli   zlatý peceň slnka. Vietor znovu zosilnel. Táto nepríjemná zmena   počasia nás ešte viac pohnala dopredu. Ale ďaleko sme nedošli a už   zase sme stáli. Teraz nad zvislou stenou medzi Kolovým a Zmrzlou   vežou. Museli sme zlaňovať. A aj tu sa skoba zle bila, ale napokon   predsa pevne sedela v skale. Len čas letel ako divý. Až po hodine sme   znovu stáli spolu v úzkej štrbine pod Zmrzlou vežou.
    </tei:p>
    <tei:p>
     Zmrzlá veža je na pohľad neveľká vežička, ale strmý a zľadovatelý   výšvih nám dal dosť roboty. A bez lana to vôbec nešlo. Na dôvažok aj   vietor sa premenil na zúrivú víchricu. Lomcovala nami v divej túžbe   zhodiť nás z hrebeňa do priepasti. Posledná nástraha kamenného obra.   A len-len že sa mu to nepodarilo. Keď sme sa my v trojke dostali na   vrchol Zmrzlej veže, Milan s Ferkom už zostupovali. Mohli byť na   dĺžku lana pred nami. Hrebeň v tých miestach bol pokrytý ľadom,   hladkým ako zrkadlo. Milan vysekával stupy. A ako sa zahnal, nohy sa   mu pošmykli a padol tak nešťastne, že si čakanom zaťal nad oko.   Výkrik — a keď sa tvárou obrátil k nám, zhíkli sme. Pravá polovica   tváre samá krv. Má ten Milan smolu, preblesklo mi mysľou, keď sme sa   s Jožom náhlili za ním. No nečakal nás. Hrsťou snehu postieral krv a   šiel ďalej. — Milan! Milááán! — volám naň. Ale on akoby nemal uši.   Len na snehu a ľade ostávajú za ním červené krôpky. Na kuse sme ho   predsa dostihli a Jožo mu ošetril ranu. Na šťastie nebola veľká, to   len toľko krvi nás poľakalo . . .
    </tei:p>
    <tei:p>
     Boli tri hodiny. Pred nami stála už iba ľahká B elasá veža a   Jahňací štít. Vzrušenie nadobúdalo vrcholu. Cieľ cesty sme cítili v   povetrí, v končekoch nervov; nie, už nám nemôže uniknúť! Len keby tak   nemrzlo, keby tak netuhli nohy! Necítime si ich, akoby sme nekráčali   na svojich, lež na akýchsi protézach. Rýchlo, rýchlo rozohnať krv v   žilách, nech prúdi a premáha, mráz! Belasá veža nám nenarobila   starostí. Raz-dva, a sme v Kolovom sedle. A tu sme ešte viac ožili.   Srdce cítim kdesi v hrdle, len vyskočiť a vyskočiť! Ideme do   posledného výšvihu! Posledná prekážka pred nami! Výstup na Jahňací   nie je ťažký, nuž zvinuli sme laná a lezieme jednotlivo. Ako dlho to   trvá! Akoby vrchol utekal pred nami. Kráčame opreteky, len aby sme   čím skôr boli hore. No nie a nie ta dôjsť. — Koľko to ešte môže byť?   — netrpezlivo sa vyzvedá Ferko-benjamín. — Najviac dvesto krokov, —   zaprorokoval Lóro. Ale si dal! Dvesto krokov sme prešli a vrchol je   ešte pekný kúsok pred nami. — No teraz už nebude viac ako sto, —   hádam zase ja, v nádeji, že mám lepšie oči ako Lóro. A zase nevyšlo .   . . Iba čo sa Lóro rozchichotal: — Vidíš, myslel si, že je to chleba   jesť! — Čítajme nahlas kroky! — navrhol Ferko. V tej chvíli by sme sa   boli dali na všetko. Mrazivým povetrím cvendžali sborove hlasy: —   Dvadsať . . . dvadsaťjeden . . . dvadsaťšesť . . . dvadsaťsedem . . .   tridsať . . . Už-už sme hore! Ešte štyri kroky, a stojíme na Jahňacom   štíte. A tu sme zabudli na únavu, Milan na ubolené nohy — a   roztancovali sme sa. Čakanmi ako valaškami sme zvŕtali nad hlavami,   vykrikovali sme nezmyselné slová, spievali sme nezmyselné melódie, od   radosti sme sa celkom spochabili. Lóro nás všetkých prekrikoval: —   Zvíťazili sme!... Zvíťazili sme, chalani! Naozaj, zvíťazili sme.   Prešli sme tatranským hrebeňom, ktorý v takej krutej zime ešte nikto   nezdolal. Zvíťazili sme nad časom, nad mrazmi a víchricami, nad   všetkým! Nás príroda nepremohla ako junáka, čo liezol za karbunkulom   na Jastrabiu vežu. Aj on, hrdina z povesti, sa kedysi dávno boril za   vysokým cieľom tak ako my. Ale my sme sa zmocnili drahého kameňa, a   nezrútili sme sa . . . Keď sme sa trošku upokojili, rozhliada me sa   okolo seba. Za nami od hanby prikrčený tatranský hrebeň. Dlhá reťaz   štítov, ktoré sme zdolali. Žulových dvadsaťpäť kilometrov! V diaľke   Svinica, Mengusovské štíty, Rysy, Vysoká, Ľadový štít . . . Keď som   hľadel pred desiatimi dňami na túto mohutnú žulovú podkovu, mal som   iné pocity ako teraz. Vtedy tiesnivá pochybnosť, dnes náramná radosť.   Človeku sa žiada naširoko sa rozkročiť, vypnúť hruď, vysoko zdvihnúť   hlavu. Šesťdesiatjeden končiarov ostalo za nami! A pred nami Kopské   sedlo. Vpravo, hlboko v doline, žltou farbou prívetivo svieti   Kežmarská chata! Bude päť hodín. Vietor utíchol, vyjasnilo sa, ale   slnka už nebolo. A veď ho už ani nepotrebujeme. Vyrazili sme do   sedla. — Mať teraz krídla! — vzdychol si Milan. Ale krídel nebolo,   museli sme sa teda ešte popa sovať s posledným úsekom hrebeňa. Oči   sme nespúšťali z Kežmarskej chaty. A tak sme zrazu zazreli, ako sa od   chaty odlepila skupinka postáv. Kráčali naproti nám. Už sme   nevydržali, rozbehli sme sa a o chvíľu ostala za nami posledná   vežička hrebeňa. Pred nami bolo pársto metrov, rovných ako ulica.   Pochytali sme sa za ruky ako deti na rozkvitnutej lúke a tak vedľa   seba sme kráčali do priehlbiny Kopského sedla, aby žiaden z nás   neprišiel do cieľa prvý, ale všetci spoločne. Od samopaše spustili   sme pieseň: Tancovala by som, tancovala by som, bosá som . . . A málo   chýbalo, že sme sa v sedle znovu nerozkrepčili.
    </tei:p>
    <tei:p>
     Konečne sme tu! V Kopskom sedle! Koľko sme sa o ňom cestou   narozprávali, koľko nasnívali! Vyťa hujem hrdzavú skobu, čo skoro rok   čakala na hrebeni na túto chvíľu — a vyhadzujem ju vozvysok. A už sú   tu tí, čo nám vyšli oproti. Prvý beží Ferkov otec. Zďaleka načahuje   ruky. Otec a syn si padli do náručia. V očiach staršieho svietia   slzy. Potom, nás starý horolezec vystískal rad-radom; v tej chvíli   všetci sme mu boli synovia. Bolo objímania, stískania rúk, rečí a   smiechu. Radosť nad radosť! Aj my piati hrebeniari sme si popodávali   ruky. Len škoda, že Ňaňo nie je medzi nami! A ozaj, ako mu je?   Vravia, že už dobre, za pár dní bude chlap na nohách. Šerilo sa. Ešte   nás chceli fotografisti blysnúť, ale my ani za nič, reku, tuto Milan   ledva stojí a každá chvíľka sú preň nové muky. Schytili Milana na   plecia, a tak ho zniesli k chate. A my sme si kľukli a kĺzali sme sa   po snehu ako chlapčiská. O štvrťhodinu sme sa už vítali s kamarátmi z   údolnej skupiny.
    </tei:p>
    <tei:p>
     Po jedenástich dňoch znovu v chate! Nie, tie pocity sa nedajú   vypovedať! Premrznutú tvár i údy príjemne rozpaľuje teplo chaty.   Kachle veselo hukocú. A hľa, tam je stolička, na ktorú sa môžeš   pohodlne posadiť, tam zrkadlo, do ktorého sa môžeš prizrieť, ako   vyzeráš; no zatiaľ sa radšej neprizeraj! Jasné svetlo žiarovky až   oslepuje boľavé oči. A z otvore ných dverí kuchyne udierajú do nosa   desatoraké vône. Zrazu sa ti v žalúdku čosi pohne, zakručí, stiahne,   až to zabolí — a zbadáš, aký si hladný. Hovorí sa, že ako vlk, no v   tejto chvíli vlk je baránkom proti nám. — Ukážte sa nám! — volajú na   nás z prahu jednej izby dvaja muži v bielom. Ale my, reku, najprv sa   najeme! — a už sa hrnieme do kuchyne; kuchár, daj čo máš! Len   Milanovi nie je do jedenia. Došiel, ale nohy . . . tie nohy trhajú a   pália, akoby ich mal v žeravej pahrebe. Čože na hrebeni! Len teraz   začali bolieť! Nuž namiesto do kuchyne odkrivkal k lekárom. Pchali   sme do seba, akoby sme celých desať dní ani odrobinku nepichli do   úst. Ústa plné a oči len vyliezajú na jedivo, porozkladané po stole.   Gulášová polievka, rezeň ako lopár, okruch syra, to všetko už   popadalo do nás ako do studne. A keď sme ešte drankali, kuchár len   oči vyvalil a spľasol rukami: — To som ešte v živote nevidel, to som   ešte nezažil . . . A potom pod sprchy! Zmyť zo seba tých desať dní i   nocí! Špinu i únavu. A ako sme tak stáli pod prúdmi vody, začalo nás   pučiť. Pozeráme jeden na druhého — a až sa zachádzame od smiechu.   Tváre zarastené, ošľahané vetriskami i mrazom, čierne ako podošva,   telá zase biele ako sneh. Do popuku . . .! A tá voda! Akoby každá   kvapka zmývala cent únavy. Pomaly prestávaš cítiť hrebeň v údoch a   nedbal by si sa znovu štverať na strmé skalné steny. Sila i odvaha   znovu prúdia cievami ako jarná miazga. — No, poďteže už, čo sa toľko   plačkáte! — počujeme za dverami. To doktori sú netrpezliví. Chcú mať   čo najpresnej šie záznamy, ako obstál organizmus v desaťdňovej   ruvačke. Milan už sedí za stolom. Nohy v hrubizných papučiach obväzov   má položené na pohovke, nad okom ružová náplasť. Veselo sa usmieva na   kuchára, ktorý ho obskakuje s plnými misami. Vyzerá ako ozajstný   bojovník, čo sa vrátil z veľkej bitky. Ešte by mu človek začal   závidieť. — Čo je s ním? — vyzvedáme sa lekárov. Usmejú sa: — No, dal   nám dosť roboty,-ale vylíže sa . . . Taký chlap! — A jeden ešte   dodáva: — Zlá zelina nevyhynie, nebojte sa! S nami ostatnými je   všetko v poriadku. Sem-tam mrazom oškvrknutý konček nosa alebo prst   nepočítame. To naozaj nič neznamená. Aj zrýchlený tep srdca zakrátko   príde na svoje miesto. A len čo nás doktori vypustia z rúk, už máme   na krku novinárov a rozhlasových reportérov. Obletujú nás ako   dotieravé komáre. Darmo uhýbaš, darmo sa tratíš po kútoch, všade ich   je ako planých húb v hore.
    </tei:p>
    <tei:p>
     Povedzte nám toto a hento, a ešte slovíčko a ešte dve, bzučia   okolo uší. Neustúpia, len dobiedzajú a behajú ceruzkami po stránkach   zápisníkov, a keď sa im podarí uloviť čosi vzácnejšieho, tvária sa,   akoby obja vili Ameriku. A mne sa tak žiada v tichosti sa porozprávať   s priateľmi. Tam je Arno, má obviazané hrdlo, ale tvár veselú, čierne   oči živé ako obyčajne a kučeravú briadku bojovne vysunutú dopredu.   Medzi chlapcami z údol nej je aj Ďuro, ktorého sme nechali na   Zbojníckej, ale nemohol tam vydržať. Chcem mu ukázať skobu spod   Snežných kôp, chcem mu porozprávať, koľko som myslel na neho, keď som   prechádzal tým osudným miestom. Ale či sa môžem striasť tých   reportérov? Tam máte Lóra, on nás viedol! Ja som len teplotu meral,   nič viac. A Lóro spoza redaktorských chrbtov prosí očami i rukami,   aby som mu ich neposielal na krk, že si už svoje odtrpel a ledva   hovorí. Naostatok mi inšie neostávalo, ako sa poddať. — Veď vy ani   neviete, ako ľudia dychtivo sledovali každú zprávičku o vašom   podujatí, — vravia redaktori. — Veľkí i malí o inom nehovorili, len o   horolezcoch. Musíte niečo povedať! — Nuž rozhovoril som sa, odpovedal   som vari na stovku otázok. A nebolo by to malo konca-kraja, keby ma   nebola oslobodila trieska. Obyčajná malinká triesočka z dlážky, čo sa   mi zapichla do päty. V chate sa nesmelo chodiť v trikunoch, papuče   ostali v Starom Smokovci, nuž behal som v ponožkách. A naraz len   zjajknem, chytím sa za nohu, na druhej skackám — a krivím tvár. — Na   celom hrebeni nič, a ľaľa, v chate ma stihne nešťastie, —horekujem o   dušu. A ako počuli milí reportéri o nešťastí, už aj sa brali. Ktorýsi   mi ešte pomohol vytiahnuť drievko z päty a potom som už ostal sám —   slobodný. Prichádza mi na um domov, Ľudmila.
    </tei:p>
    <tei:p>
     Treba aspoň pozdravy napísať, že sme šťastne došli živí a zdraví.   Nuž napísal som . . .“ „ . . . a vložil do vrecka,“ skočila mu Ľudka   do reči. „Tak som tŕpla, čo je s ním, a on, keď sa vrátil, vraví: Veď   som ti predsa napísal — a vytiahol pohľadnicu z kabáta.“ „To sa aj   mne niekedy stáva,“ ospravedlňujem Ivana. Ivan sa smeje a dokončuje   svoj najväčší horolezecký príbeh: „Bolo pol desiatej, keď sme zasadli   k večeri. Za vrchstolom Milan, to ako bolestné. A keď Arno zdvi hol   prvý pohár a povedal prípitok na víťazstvo slovenských horolezcov v   zimných Tatrách a na skorú cestu na Kaukaz alebo Mont Blanc, znovu   som pocítil to, čo na Jahňacom štíte: hruď sa dmula, hlava sa dvíhala   dohora a srdce skákalo od radosti, lebo môj dávny horolezecký sen sa   stal skutočnosťou.“ Ivan prestal rozprávať, ale jeho slová mi ešte   hodnú chvíľu zuneli v ušiach. Slnko stálo v zenite a pražilo na nás i   na skaly, no ja som počas rozprávania často cítil mráz, zimomriavky   mi preskakovali po chrbte, div som nedrkotal zubami. A vôbec by som   sa nebol čudoval obelenej päte alebo palcu na nohe. Ivan vstal,   pretiahol stŕpnuté údy a povedal: „To sa nedá vyrozprávať, to sa musí   prežiť.“ „A ja som aj pri rozprávaní všetko tak prežíval, až mi zašlo   za nechty,“ vravím. Zasmial sa, ale v tom smiechu som cítil štipku   pohŕdania. Ponad chrbát Raštúna preskočilo zvonenie z dediny. „Poďme   dolu, je poludnie!“ riekol Ivan. Zišli sme k potoku a Ľudmila začala   kucháriť.
    </tei:p>
    <tei:p>
     Chceli sme jej pomôcť, no ona že nie a nie, aby sme si hľadali   dajakú inakšiu robotu. Ale akúže robotu si tu nájdeš? Sadli sme si   teda do tieňa stanu a Ivan začal snívať o svojich plánoch, ktorú   tatranskú stenu by ešte rád zliezol. Pritom ma pozval do Tatier, že   aspoň ľahšie miesta prejdeme a z Rysov mi všetko poukazuje. Ľudkine   bystré uši to začuli a mali ste vi dieť tie oči! Že veru aj ona   pôjde! „Dobre, dobre,“ privolil Ivan, „ale keď sa nebudeš nás držať .   . .!“ žartovne pohrozil prstom. Medzi rečou vytiahol z ba toha   hrdzavú skobu s pokriveným hrotom. „To je ona, tá spod Snežných kôp.   Ako talizman ju stále nosím so sebou.“ Potom mi poukazoval fotografie   zo zimného prechodu a napokon vytiahol zápisník s pokrčenými rožkami.   Začal som sa v ňom prehŕňať. Dve-tri vety o každom dni, písmo   hranaté, kostrbaté haky-baky. Priami cítiš, aké skľavené museli byť   prsty, čo držali ceruzku. Iba posledná veta: „Piateho marca 1955   padol v zimných podmienkach doteraz nedobytý tatranský hrebeň,“ bola   napísaná úhľadným, drobným písmom, iste už na Kežmarskej chate.
    </tei:p>
    <tei:p>
     Popoludní Ivan s Ľudmilou ako ľahkonohé kamzíky brúsili po   Jastrabích skalách. A ja som si ľahol k potoku. Chvíľu som očami   blúdil za nimi, potom sa mi pohľad zastavil na Medvedi. Aký ťažký sa   mi zdal pri včerajšom lezení! A dnes, po tom, čo som počul? . . . Sám   pred sebou sa musím hanbiť, že mi táto krpatá vežička dala toľko   roboty. A už som si namýšľal, že mám za sebou horolezecký krst.   Smiešne! . . . Potom som rozložil pred sebou čisté stránky zápisníka   a rozmýšľal som, ako to všetko položiť na papier. A prvá veta, ktorú   som si zaznačil, bola tá, čo som počul od Ivana, keď som mu pomohol   na rovnej ceste, a ktorá mi cez rozprávanie tak často hučala v hlave:   „Na to sa človek musí dobre podkuť tu dolu, ak si nechce hore krky   zlámať; ale potom to už stojí zato! “ December 1955.
    </tei:p>
   </tei:div>
  </tei:body>
 </tei:text>
</tei:TEI>
