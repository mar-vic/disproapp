<?xml version="1.0" encoding="utf-8"?>
<tei:TEI xml:id="slk1981577" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Ivkova biela mať : ELTeC edícia
    </tei:title>
    <tei:author ref="viaf:57427439">
     Bodenek, Ján(1911 - 1985)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     35019
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Bodenek, Ján
     </tei:author>
     <tei:title>
      Ivkova biela mať
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Mladé letá
     </tei:publisher>
     <tei:date>
      1981
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2024-11-13">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Ivkova biela ma
     <tei:hi>
      ť
     </tei:hi>
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     1
    </tei:head>
    <tei:p>
     Zhrbená ako starček pod ťarchou rokov krčila sa k zemi Ivkova   chalúpka. Vždy mu jej bolo ľúto, keď ju porovnával s ostatnými a keď   mu mať rozprávala, že ju tak tisnú do zeme ťažké roky. Nerozumel   tomuto prirovnaniu, i hľadieva zavše na hrebeň strechy - vyzerá tam   ťažké roky, čo chalúpku tisnú do zeme. Zdáva sa mu, že tam niekde   musia byť, a keď ich ani po dvadsiaty raz nenachodí, Ivko Hancík cíti   sa sklamaný a pomýlený. Keď prichádza domov z lúk a od vody, vše   zastane za plotmi susedných záhrad, pozerá na jej pokrivené údy a ona   sa ukonaná kloní k nemu ponad veľký dvor, akoby sa chcela oprieť o   jeho plecia.
    </tei:p>
    <tei:p>
     Pozerá a všelijaké myšlienky sa mu prevaľujú v hlave pri pohľade   na ňu.
    </tei:p>
    <tei:p>
     Je vari najmenšia zo všetkých v továrenskej štvrti tá ich   chalúpka. Nizučké steny ukazujú svoj smútok surovými tehlami, ktoré   vidno na miestach, kde je odpadnutá kožovka, a vysoká strecha   oravského štýlu usiluje sa zachytiť súcitný pohľad. Bledé tehly sa   vytŕčajú zo stien ako oškúlené údy čiehosi tela - pýtajú pomoc.
    </tei:p>
    <tei:p>
     Ivkovi sa zdalo, keď teraz hľadel na ňu, že by ich bolo treba   zahojiť - ale ako? Nevedel spôsob.
    </tei:p>
    <tei:p>
     Prechádzal sa po dvore, pozeral na kosodĺžnikové dvere v obrýpanom   múre a pomaly, bojazlivo vopchal hlavu do nich, lebo dnes mamku zas   nahneval. Myslel, že za poludnie, čo nebol doma, jej hnev už prešiel,   že sa jej zas môže ukázať na oči. Ale keď mať zbadala, že otvoril   dvere, čosi nezrozumiteľného mu zašomrala spod kuchynskej roboty,   zavalenej na ňu, a Ivko vedel, že ešte nie je čas. Prichlopil dvere,   akoby nič ani nebol počul, a pomalým krokom vykročil na úzky chodník   pomedzi polia k továrni.
    </tei:p>
    <tei:p>
     Továreň sa rozložila na dosť vysokom brehu rieky, ťahala sa ďalej   nahor proti prúdu a doširoka do mesta, pomedzi domy, až po železnicu,   ktorá prechádzala stredom mesta. A všade hore tokom rieky i smerom do   mesta bola ohradená došteným plotom, doska tesne pri doske, že len   ťažko sa miestami medzi doskami našla škára, cez ktorú sa dalo   nazrieť jedným okom do ohrady. Plot okolo továrne bol vysoký a   navrchu obitý dvoma radmi pichľavých drôtov, a keď si chlap stal k   nemu, nesiahal ani do pol plota, a keď si Ivko stal k nemu, bol pri   ňom ako zabudnutý pníček v stromoradí. A za vysokým plotom továrne   všetko bolo neznáme a tajomné. Spoza neho bolo vidno len niekoľko   striech vyšších budov a vysokánsky červený komín, ktorý bol navrchu   čierny od sadzí, akoby mal na hlave kominársku čiapku. Vysoký červený   komín ustavične dymil, nech hocikedy pozrel naň Ivko Hancík: či ráno,   či napoludnie, či večer - večne si len pokojne stál a pokojne dymil,   ako taký najväčší pán, čo všetci okolo neho skáču.
    </tei:p>
    <tei:p>
     Poniže továrne breh zahol od rieky hodne doľava. Hore na brehu   boli kúsky polí a domy a pod brehom na dosť širokom priestranstve až   po rieku rástli vrbiny. Kus tohto priestoru do úrovne brehu bol   zasypaný troskou a inými odpadkami, ktoré sem vyvážali z továrne. Po   výsype viedli koľajnice do továrne, k jedinej bráne na tejto strane   plota. Brána sa otvárala len vtedy, keď nádenníci viezli na výsyp   trosku alebo iné odpadky. Vozili ich vo výklopnom železnom   štvorkolieskovom vozíku, ktorý potískali po koľajniciach.
    </tei:p>
    <tei:p>
     Tu okolo tejto brány, po výsype a popri plote sa motal Ivko   Hancík, maličký, tenučký chlapec, zo desaťročný, s priehlbinkami na   oboch lícach, so širokou kostnatou tvárou, s veľkými ušami, dohola   ostrihaný, holohlavý, v krátkych zaplátaných nohaviciach a bosý.   Zavše zastal pri plote, oprel oň čelo, prižmúril jedno oko a druhým   škárou medzi doskami nazízal do továrne, a keď tam nič nevidel,   zbehol dolu brehom k rieke, kľakol si na kamene, na ľavé predlaktie,   pritisnuté k prsiam, navyberal hŕbu skál, potom si prisadol na päty a   v plytčine pri brehu rieky vyzeral ryby, ktoré ta prichádzali za   potravou. Podustvy a jalce sa len tak hmýrili poniže pri kraji v   plytčine. Ivko čakal chvíľu, kým priplávajú vyššie, potom vyskočil a   rýchlo ako guľomet jedno za druhým pošmieral kamene do rýb. Ale tam   boli ryby - umkli ako strely do hlbiny - netrafil ani jednu. Keby sa   mu tak bolo pošťastilo jednu, ako sa mu už zo dva razy, bol by utekal   s rybou domov k mamke, s horúcim víťazstvom - a bolo by po všetkom   hneve.
    </tei:p>
    <tei:p>
     Ivko sa pustil ešte dolu riekou, s kameňmi na ľavom predlaktí,   niekoľko ráz postriehol pri plytčine a hodil kamene do rýb - ale   darmo - na to bolo treba šťastie, hocikedy sa to nepodarí. Nepodarilo   sa to dnes ani Ivkovi Hancíkovi, nuž zbrúsil ešte krížom-krážom   vrbiny pri rieke - len tak, bez cieľa. Medzitým sa nebo zatiahlo   mrakmi, schyľovalo sa na dážď. Ivko sa ešte chvíľu potúlal po vrbine   a potom vošiel do kuchyne celkom smelo, lebo vedel, že mať v robote   už zabudla na jeho hriech.
    </tei:p>
    <tei:p>
     Iba trošku pozrela na neho bokom, akoby jej nemohlo prísť na um,   čo mu je dlžná, ale nepovedala ani slovo. Sadol si skromne do kúta na   stolec, hľadal v myšlienkach spôsob, ako nadviazať kamarátsky   rozhovor, a tak šťastne zakončiť všetko, čo bolo medzi nimi pred   troma hodinami. No nenachádza nič vhodného pre zmierenie. Občas   pozrie na mater, ako sa zlomí v tenkom drieku, malá, akoby detská   hlava okrútená dookola šatkou, nahne sa nad hrniec a neveľmi väčšia   ruka ako Ivkova mieša bielizeň v hrnci veľkou drevenou varechou. Sedí   Ivko skrčený v kúte na stolci, padnutý do seba, a čuší. Potom sa mu   mať prihovorila.
    </tei:p>
    <tei:p>
     - Bolo by treba ísť na drevo, - povedala, nehladiac na neho.
    </tei:p>
    <tei:p>
     Nebolo mu to po chuti, lebo vonku bolo už zima a začínalo pršať,   ale neopovážil sa odporovať; vedel, že takáto vec by jej mohla   pripomenúť jeho zabudnutý hriech a potom by mohlo byť zle. Nuž vzal   spod stola vrece a bez slova vyšiel na dvor.
    </tei:p>
    <tei:p>
     - Spravím ti praženicu, ak veľa donesieš, - zavolala za ním mať   otvorenými dverami.
    </tei:p>
    <tei:p>
     Ivkove city vzbĺkli od radosti pri tejto predstave; rozjarený   pobehol nazad k dverám a spýtal sa jej:
    </tei:p>
    <tei:p>
     - Ozaj? Z koľkých vajec, mamka?
    </tei:p>
    <tei:p>
     - Spravím, len už choď, aby si neprišiel neskoro.
    </tei:p>
    <tei:p>
     - Ale z koľkých? - naliehal.
    </tei:p>
    <tei:p>
     - Z dvoch, ale už bež!
    </tei:p>
    <tei:p>
     Žiariac od radosti, vybehol na chodník, prebehol po ňom k továrni.   Niekoľko ženičiek sedelo tam už za uhlom vysokého plota továrne.   Povťahovali sa ta do zátišia, lebo od západu sa prihnal mocný vietor,   hádzal im do tvárí veľké kvapky studeného dažďa. Popozeral na   poskŕčané ženské postavy, poprikrývané vrecami, a všuchol sa za ne,   trošku opodiaľ od ich zachmúrených tvárí, čo sa obracali na neho   cudzo a bez účasti. Zadumaný sa zahľadel pod breh, kde rozbehnutý   prúd Váhu rozhadzoval spenené vlnky proti sebe, a ony, biele a   odvážne, skackali do seba ako v súboji a potom, ustaté v boji, hodili   sa do tíšiny a nečujne tiekli hlbokým korytom.
    </tei:p>
    <tei:p>
     Hviždiaci vietor opieral sa Ivkovi do bosých nôh a po nich akoby   sa bol vyškriabal jeho nepríjemný chlad pod košeľu k pleciam.   Zamrazilo ho na chvíľu, ale plecia pritiahol k sebe mocnejšie, vrece,   prehodené na hlavu ako mníšsku kutňu, obrátil do vetra a na chvíľu sa   cítil dobre. A keď ho zima zas premohla, stiahol plecia ešte bližšie   k brade a na chvíľu bolo zasa dobre.
    </tei:p>
    <tei:p>
     Ženičky pobadali, ako sa trasie a krčí od zimy, zaškúlili v jeho   stranu.
    </tei:p>
    <tei:p>
     - Načo to len tu kvačí? Čo nesedí mamke pri sukni? - povedala   ktorási, naoko predstierajúc súcit.
    </tei:p>
    <tei:p>
     Ivko dobre vedel, že ich hryzie iba nespokojná závisť; rady by ho   videli preč odtiaľto, aby sa im dostalo viacej. Nepozeral na ne, iba   vzdor sa prebudil v ňom. Vedel, že mu budú tuhými konkurentkami, a to   zatvrdilo jeho vedomie. Pozerajúc do diaľky za valiacim sa prúdom   vody, odsekol smelo:
    </tei:p>
    <tei:p>
     - A čoby som nekvačal? Keby sme mali aspoň toľko doma ako   vy, nekvačal by som.
    </tei:p>
    <tei:p>
     Obrátil sa a cez škáru medzi doskami nazrel do továrenskej ohrady.   Po ňom i jedna zo žien.
    </tei:p>
    <tei:p>
     - Ide? - spytovala sa iná.
    </tei:p>
    <tei:p>
     - Ide, - povedala prvá.
    </tei:p>
    <tei:p>
     Všetci poskladali vrecia z hláv a hrnuli sa k bráne, ktorú o   chvíľočku znútra otvorili.
    </tei:p>
    <tei:p>
     Po úzkych koľajniciach dvaja zamastení chlapi tisli z továrne   železný výklopný vozík, ktorý mal nad kolesami hriadeľček; na ňom sa   dala vrchná časť vozíka, nádrž, vyklopiť tak, že všetky kolieska   ostávali na koľajniciach ako pri chode, ale obsah sa vysýpal pod   breh. V takýchto vozíkoch vyvážali z továrne Smeti a rozličné   odpadky, medzi ktorými sa našli i kúsky zaolejovaného dreva, súceho   položiť do pece. Preň chodievali sa sem klbčiť obyvatelia továrenskej   štvrte, lebo hora bola ďaleko a na uhlie nebolo peňazí.
    </tei:p>
    <tei:p>
     Chlapi potisli vozík až k brehu Váhu, opreli sa plecami o nádrž,   prevrátili ju a obsah vysypali pod breh. A ľudia sa hodili na výsyp   ako vrany a každý vyhadzoval kúsky dreva na svoju hŕbočku. Keď hŕbu   vysypaných smetí celú prehriabli, Ivko vyskočil hybko i do vozíka a   vyhadzoval drevko spomedzi smetí, čo v ňom ostali.
    </tei:p>
    <tei:p>
     - Bodaj ho, ešte sa človeku aj na chrbát vyštverá! - hodil ktosi   za ním poznámku, ale on si ju nevšimol, usiloval sa navyhadzovať čo   najviac. Každý z nich sa usiloval, navzájom si trhali z rúk väčšie   kúsky - Ivko ženám, aby mu mať mala za čo dať praženicu, a ony jemu s   uvzatým vedomím, že doma niet čo položiť do pece a pri čom variť.   Pritom vykrikovali na seba pre pažravosť a lakotu - ženy medzi sebou   a na Ivka, a Ivko zasa na ne.
    </tei:p>
    <tei:p>
     O chvíľu Ivko vošiel ešte hlbšie do vozíka a predchytával čo   väčšie kúsky chamtivým ženským rukám, ale naraz ktosi, náhodou alebo   zo zlomyseľnosti, chytil ho za nohu, potiahol, a on pác! - tvárou do   zamastených smetí. Zodvihol sa bystro, zagánil okolo, ale keď všetci   zbierali nervózne a náhlivo, i on sa znova pustil do roboty, aby mu   všetko nerozchytali.
    </tei:p>
    <tei:p>
     Za chvíľočku rozchytali všetko a mlčky začali drevo napchávať do   vriec, každý väčší kúsok prezerajúc so šťastnou úľubou. Každý väčší   kúsok akoby bol posvietil na nich teplým lúčom a rozohrial ich city.   Malo tenkú platničku ich srdce - i malý dobrý ohník ju chytro   rozohrial, ako Ivka rozohrial materin sľub, že dostane praženicu, keď   donesie drevo. Preto musel zápasiť so ženami o každý kúsok dreva, aby   sa materi odvďačil za jej dobrotivosť. Usiloval sa, nakoľko mu sily   stačili, a veril, že mať bude s ním spokojná.
    </tei:p>
    <tei:p>
     Keď všetko drevo z hŕby pozbieral a popchal do vreca, zohol šťúply   chrbát, spustil si vrece na plecia a šiel s ním domov, s dušou plnou   vyrovnanosti a očakávania. Ťarcha ho prikŕčala k zemi, ale Ivko   nestačil na to myslieť. Drobným, podlamujúcim sa krôčikom preberal po   úzkom chodníčku, pomedzi preorané polia k bráničke spoločného dvora.   Pred očami mu poskakoval belavý kastrólik s vajíčkami, škvarenými na   údenej slaninke; Ivko sliedil za ním očami a chcel ho zachytiť.   Cítil, ako mu udiera do nosa vôňa, jemná a dráždivá, čo chytá človeka   za srdce a dá pozabudnúť na všetko. A celý rozochvený od   netrpezlivosti rozoznával jasne vôňu praženičky. K praženičke mať dá   kúsok chlebíka a lyžičku čo najmenšiu, aby sa z kastrólika chytro   nemíňalo. Vždy si pýtal najmenšiu lyžičku, keď niekedy dostal takýto   olovrant, a azda ani nemal takú veľkú radosť z toho, že ho je, ako ho   tešilo vedomie, že ho vidí a že sa mu tak pomaly míňa spod ruky. To   bývala hračka, od ktorej Ivko Hancík nepoznal krajšiu.
    </tei:p>
    <tei:p>
     Po chvíľke cesty ho ukrutne rozbolel chrbát. Ivko prehol vrecisko   cez šiju a pác! - vrece tupo zaduňalo na zemi. Pomykal plecami,   pozeral naň zaľúbeným okom a kochal sa z jeho plnosti - ale predsa,   keby nebolo také ťažké! Akože ho dovlečie až domov?
    </tei:p>
    <tei:p>
     Takto mudrujúc, schytil vrecisko znova, postavil ho, prihol sa   podeň a spustil si ho zas na plecia. Pomaly sa dvíhal a vykročil   skrčený pod ťarchou. Ale už nemal ďaleko, predrobčil po medzi k   bráničke spoločného dvora, odkiaľ práve vyzerala mať. Vrecisko zhodil   pred ňu na zem a vypäl sa ako hrdina. Prsia sa mu zdýmali, rozbúrené   únavou, ale boli plné sebavedomia a radosti z dokonaného diela.
    </tei:p>
    <tei:p>
     Mať vzala vrece pod pazuchu a Ivko, drobčiac popri nej, rozkladal   celý uveličený:
    </tei:p>
    <tei:p>
     - Ale to sú závistlivé stvory, mamka! Keď som si vychytil spomedzi   smetí väčší kúsok, to Odprava, to odľava chmatli za ním, a už som ani   nevedel, kam sa podel. I dva razy toľko by som bol priniesol, ale   vždy mi všetko vychytili z rúk.
    </tei:p>
    <tei:p>
     Pozeral na mať a zdalo sa mu, že ho počúva so záujmom. Nadchlo ho   to, i popustil trochu uzdu fantázii.
    </tei:p>
    <tei:p>
     - Zďobali ma do chrbta, do bokov - kde mohli. Ktorási potvora ma i   z vozíka vytiahla za nohu, že som sa rozpleštil do zamastených smetí.   Ale ja som si z toho nič nerobil, vyškriabal som sa do vozíka   znova.
    </tei:p>
    <tei:p>
     Mať pohádzala po ňom očami, potom sa bezcieľne zahľadela do   susednej ovocnej záhrady a povedala mrzuto, akoby len pre seba:
    </tei:p>
    <tei:p>
     - Veď vidím, ako si sa doriadil. Ani to drievce nie je hodno za   to. Nohavice, kabát ... akože pôjdeš zajtra do školy? Iných šiat   nemáš. Ach, veď sa človek natrápi! Vždy viacej škody ako osohu   ...
    </tei:p>
    <tei:p>
     Ivko pozrel dohora na mať a počúval ohromený. Pridrhnutý a   utrápený tón v jej hlase mu odobral reč. Naraz zacítil, akoby mu   ktosi od chrbta z ničoho nič bol dal poza uši; zbadal, že jeho   rozprávanie mater vôbec nezaujíma, ba že ju dráždi. Vycítil z jej   reči, že má plnú dušu akejsi trpkosti a trápenia, a to ho znepokojilo   veľmi, lebo ony boli vždy jeho najväčšími nepriateľmi, keď od nej   niečo prosil. V takej nálade ho nemilosrdne odbila s každou   prosbou.
    </tei:p>
    <tei:p>
     Úzkostlivo hľadal iný, sľubnejší výraz v jej tvári, ale ona   ostávala stŕpnutá, nehybná a odstrašujúca. Zamĺkol a v neistotách   kráčal popri nej až do dvora. Ale keď mať hodila vrece do drevárne a   vysypala z neho hŕbu dreva, pri pohľade na väčšie kúsky zabudol na   nohavice a bežal za ňou do kuchyne. Pred očami vyskakoval mu zas   kastrólik a z neho sa šírila vôňa praženice.
    </tei:p>
    <tei:p>
     - Mamka, už si mi spravila, však? - pýtal sa roztúžený. - Vajíčka!   Som taký hladný!
    </tei:p>
    <tei:p>
     Prihovoril sa jej dosť bojazlivo, pritom jej uprene pozeral na   tvár, či ju nepokriví hnev a nervozita.
    </tei:p>
    <tei:p>
     Mať, mrzutá, sa obrátila k sporáku, potom k nemu a znova k   sporáku. Naraz sa pozrela na neho hnevno, ústa sa jej skrivili do   kŕča a spoly plačlivo, spoly hnevno sa pustila do kriku:
    </tei:p>
    <tei:p>
     - Ale čože? Čože zas chceš? Skadeže ti ja naberiem kadejakých   nestatkov, či ja kradnem peniaze? A kapusta ti nebude dobrá? Len   vajíčka! Hej, dobre jesť, nič nerobiť - to je tvoje, však ja viem   ...
    </tei:p>
    <tei:p>
     Plačlivo skrivenou tvárou urobila grimasu, čo bola spoly bôľna,   spoly smiešna, a Ivko už vedel, čo ide byť teraz, a nečakal. Zachytil   oboma rukami nohavice, čo mu stále padali, a drobčil preč. Rozbehol   sa za záhrady, do poľa, tuho, ako mu nohy stačili. Slzy mu pritom   vyhŕkli z očí a prsia sa mu triasli pocitom krivdy. Ukrutný žiaľ mu   zovrel hrdlo a stískal ho ako do klieští.
    </tei:p>
    <tei:p>
     Teraz už vedel, že mať ho oklamala, že mu len chcela narobiť chuti   do roboty, a nič mu nespravila.
    </tei:p>
    <tei:p>
     Prebehol cez chodníček, od žiaľu a krivdy ledva naberajúc dych.   Tam obďaleč zazrel v kopách oneskorené žito, ktoré ešte nestačili   spratať. Pribehol k nemu a sadol si na medzu s ťarchou zúfalstva na   duši. Nesmierna ľútosť nad sebou mu zalievala srdce, strpčila celé   žitie.
    </tei:p>
    <tei:p>
     V myšlienkach o ňom odtrhol niekoľko klasov, obtrhával ôstie - len   tak, aby odohnal dlhú chvíľu. Ale potom pomaly mrvil klasy v   dlaniach, vyfukoval plevy a zrnká kládol do úst. A keď prehltol z   nich niekoľko, uvedomil si ich chuť. Zdalo sa mu, že žuje zem, a   clivo porovnával ich chuť s chuťou vonnej praženičky. Tak ľúto mu   ešte azda nikdy nebolo ako teraz. Ukrutne nespravodliví sa mu zdali   ľudia, s ktorými žil. Ľudia, ktorých úlohou bolo, zdalo sa mu,   odopierať mu všetko, čo iní mali. Teraz v ukrivdenosti a v spurnosti   prichodilo mu na um, aký štedrý bol život k iným; iní mali hojnosť   vecí, o ktorých on ani neslýchal, ktorých mená ani nepoznal, akých   oni doma nikdy nemali. Prečo? Nerozumel príčinu; zdalo sa mu iba, že   je to neprajnosť jeho rodičov.
    </tei:p>
    <tei:p>
     Ivko Hancík si dlho unúval myseľ takýmito myšlienkami, potom vstal   a poberal sa chodníčkom popri vode - preč, preč od nízkej chalúpky, v   ktorej vládne nespravodlivosť a krivda a v ktorej jeho duša nenachodí   uspokojenie. Preč od jeho mamky, o ktorej sa začal presviedčať, že mu   odopiera na svete najviac vecí, ktorá ho nerada.
    </tei:p>
    <tei:p>
     Zišiel medzi vrbiny k Váhu; tam na lúčke zazrel chlapcov hrať   futbal. Niektorí z nich, keď ho zazreli, zastali v hre, popozerali na   neho, na tvárach im zaihrali široké úsmevy. A zo traja z nich skríkli   zborom:
    </tei:p>
    <tei:p>
     - Otrhaný Indián!
    </tei:p>
    <tei:p>
     Strhol sa, zarazený ostal stáť neďaleko ihriska, pomýlený,   ponížený prezývkou, potom si sadol na kameň a hľadel na chlapcov   behajúcich po ihrisku. S bradou podopretou o kolená behal očami za   loptou, predstavoval si, ako by pobehol, kopol aj on. Keď lopta   niekedy priskočila až k nemu, mocne sa mu žiadalo vyskočiť, pobehnúť   za ňou, zmerať s chlapcami svoju obratnosť a radovať sa s nimi z hry,   keď sa podarí dať gól, stratiť medzi nimi clivé myšlienky. Zo dva   razy vstal s úmyslom, že sa bude pýtať hrať, ale zakaždým si znova   sadol. Neodvážil sa priblížiť k nim. Medzi nimi a ním bol akýsi   rozdiel, pre neho nepochopiteľný, pre ktorý mali právo nadávať mu a   ponižovať ho, a to ho odstrašilo.
    </tei:p>
    <tei:p>
     Dlho hľadel na nich očami zvlhnutými od ľútosti, že sa nemôže hrať   s nimi, že ho vytvárajú zo svojej spoločnosti nadávkami. Bolela ho   jeho osamotenosť, jeho nikým nepovšimnutý život, jeho nepatrnosť.   Och, keby ich bol vedel niečím ohromiť, spraviť niečo neobyčajného,   čo by vzbudilo v nich záujem a priateľstvo k nemu! Koľko ráz už o tom   rozmýšľal, ale nevedel vymyslieť také niečo. Nie, ani elektrický   strojček sa mu nepodarilo zostaviť, taký, ako zostavil Ferko Ľavke,   meštiankár, ktorému Ivko ukradol kyselinu a ktorý ho preto zbil. Doma   ju má v slepom oblôčku. Nepomohla mu ohromiť chlapcov, získať ich   priateľstvo. A takto sa z neho len smejú a odháňajú ho.
    </tei:p>
    <tei:p>
     „Nechcú ma ... šepol si Ivko, rozmýšľajúc o tom, a zhlboka   vzdychol.
    </tei:p>
    <tei:p>
     Po hodinke vstal a vykročil do vŕbových húštin. S hlboko sklonenou   hlavou vykračoval medzi vrbinami, čo ho šľahali konármi medzi oči, s   páliacimi myšlienkami na urážky, ktoré musel vždy strpieť od   chlapcov. Bolo toľko horúcich túžob v jeho vnútri, neuskutočnených,   odkopnutých - toľko túžob, že vreli v ňom, dusili ho, mučili, a nikde   nemohol uskutočniť z nich ani jednu. Nevedel pochopiť prečo, len   čoraz viac sa mu zdalo, že na vine bolo to, že bol synom svojich   rodičov. Boli to ťažké myšlienky. Dlho blúdil s nimi po vŕbových   húštinách a smútil nad sebou a roztrpčený rozmýšľal o tom, prečo   práve u nich je všetkého nedostatok, pre ktorý ho vysmievajú, a   obvinenie proti rodičom, že ho ani neošatia riadnejšie, rozhorčene   rástlo.
    </tei:p>
    <tei:p>
     Neskoro popoludní, ukonaný blúdením, vyšiel na chodník vedúci   domov. Mať v robote už iste dávno zabudla, že ho chcela zbiť - myslel   - pôjde domov čítať a pri rozprávkach zabudnúť, že celý svet mu iba   krivdí. Ale keď vchádzal na veľký spoločný dvor, cez ktorý sa išlo do   ich pitvora, z druhej bráničky vchádzali naň Krupene chlapci, takí   tenkí a vytiahnutí obidvaja a vždy niečo podnikajúci. S nimi sa   najradšej kamarátil, lebo oni mu len zriedka nadávali. Potešil sa,   keď ich teraz zazrel, a odľahlo mu na duši pri pohľade na nich.
    </tei:p>
    <tei:p>
     - Štefan! - zavolal na staršieho. - Kde ideš?
    </tei:p>
    <tei:p>
     Štefan i Julko zastali stred dvora.
    </tei:p>
    <tei:p>
     - Olovrantovať, - povedal Štefan.
    </tei:p>
    <tei:p>
     Ivkovi Hancíkovi sa myšlienky zapálili clivotou pri tom slove.   Prišlo mu na um, koľko ráz bol u Krupeňov s chlapcami a koľko ráz,   keď pomáhal Julkovi robiť úlohu a keď im dávali olovrant, i jemu sa   ušiel okruch chleba s lekvárom a k tomu niekedy i hrnček kávy. Táto   predstava mu omámila myseľ, zajala jeho túžby, i neodolal - premohla   ho.
    </tei:p>
    <tei:p>
     - Idem aj ja s vami, - povedal a vykročil zarovno s nimi.
    </tei:p>
    <tei:p>
     Prišiel s nimi až na prah ich dverí, ale tam ho už smelosť   opustila. Znepokojila ho myšlienka, prečo ta ide. Zastal zmätený pred   prahom, pozeral to na Štefana, to na Julka, či ho niektorý z nich   neposmelí, aby šiel ďalej. Štefan si očistil topánky, stisol kľučku   dverí, ale boli zamknuté, preto musel búchať. Ivko bol tomu rád a za   ten čas, kým Štefanova mať prišla otvoriť, tuho rozmýšľal, ako skryť   pred ňou svoj úmysel.
    </tei:p>
    <tei:p>
     O chvíľu zaškrípal kľúč v zámke a vo dverách sa ukázala chudorľavá   vysoká ženská - Štefanova mať. Ivko sa jej pozdravil „Dobrý deň,   a keď pobadal, že uprene hľadí na neho, znepokojil sa ešte viac,   obrátil sa k Julkovi, ktorý chodil s ním do školy, a opýtal sa   ho:
    </tei:p>
    <tei:p>
     - Ako si spravil úlohu z počtov? Vedel si vypočítať príklady?
    </tei:p>
    <tei:p>
     - No poď, ukážem ti, - odvetil Julko.
    </tei:p>
    <tei:p>
     Naradovaný, ale okúňa vo vošiel za ním do kuchyne, spod obŕv   hľadiac na jeho mať, či sa nedurdí. Stal si do kúta, skrkval čiapku v   oboch rukách a s tlčúcim srdcom čakal. Mať zatiahla Julka k izbovým   dverám, do druhého kúta kuchyne, zohla sa k nemu.
    </tei:p>
    <tei:p>
     - Nevieš úlohu? - spýtala sa ho potichu, ale Ivko striehol,   zachytil jej slová a zachvel sa.
    </tei:p>
    <tei:p>
     - Ba hej, - odpovedal Julko.
    </tei:p>
    <tei:p>
     - Tak načo ho sem vyvolávaš?
    </tei:p>
    <tei:p>
     Ivka Hancíka šklblo pri týchto slovách, celý sa striasol do   klbôčka od strachu, že ho idú vyhnať. Srdce mu búchalo splašene, oči   zatisol do krajov jamôk, lebo sa neodvážil pohnúť hlavou, a tak sa   díval na Krupenku a úzkostlivo čakal, kedy mu povie, aby šiel   domov.
    </tei:p>
    <tei:p>
     Ale Krupenka mlčky vykladala na stôl všelijaké veci zo špajzovej   skrine - chlieb biely ako koláč, lekvárov dvoje, med - a Ivkovi sa   slzy tisli do očí pri myšlienke, že teraz ho od toho odoženú. A keď   všetko pokládla na stôl prikrytý čistým voskovaným plátnom, obrátila   sa k Ivkovi:
    </tei:p>
    <tei:p>
     - Ivko, - povedala, - nože zabehni k vašej mame, či by mi nemala   požičať koliesko na pirohy.
    </tei:p>
    <tei:p>
     Ivko začul jej hlas, porozumel slová a do myšlienok sa mu zvoľna   vlievala teplá radosť, že jej bude môcť niečím poslúžiť a že kúsok   chleba s maslom dá mu potom vďačnejšie. Chytro si položil čiapku na   hlavu, vybehol z dverí a utekal domov, ako len vládal. Vyšklbol dvere   na kuchyni a celý udychčaný zvolal na mater:
    </tei:p>
    <tei:p>
     - Mamka, pani Krupenka ťa prosí, či by si jej nepožičala koliesko   na pirohy. Ale chytro! - súril ju, trasúc sa od nedočkavosti, aby   zasa čím skôr bol u Krupeňov pri stole, na ktorý vábili pohľad dobré   veci.
    </tei:p>
    <tei:p>
     Mať s vysúkanými rukávmi miešala ozrutnou varechou v hrnci na   vyváranie bielizne, pozrela na neho z kúdoľa pár a odvrkla   hnevno:
    </tei:p>
    <tei:p>
     - Čo? Koliesko na pirohy? Kdeže sme my mali kedy koliesko na   pirohy? Nech si len robí posmechy! Odíď v čerty!
    </tei:p>
    <tei:p>
     - Nemáme? - pýtal sa Ivko smutný, zronený. Pozrel na mater meravo,   ruky s čiapkou mu ovisli k bokom.
    </tei:p>
    <tei:p>
     - Len odíď, odíď!... Lebo ...
    </tei:p>
    <tei:p>
     Zahnala sa na neho varechou a Ivko odskočil nabok rozhorčený, že   mu ani neodpovie poriadne; vyšiel do pitvora, privrel za sebou dvere   a pomalým krokom prešiel po dvore. Od rozhorčenia a smútku na chvíľku   pozabudol na olovrant u Krupeňov; bolo mu ľúto, že nemohol ničím   poslúžiť. Ale po chvíli mu prišiel na um chlieb s medom a s lekvárom,   čo dostal u nich onehdy, keď Julkovi pomáhal robiť úlohu, a teplá   túžba obliala mu prsia, stisla ich mocne, až oči zvlhli od nej   radosťou. Pohnala ho do behu. Rozbehol sa a o chvíľu už držal ruku na   kľučke Krupene dverí. A keď ich otvoril, prvý pohľad mu padol na stôl   a ostal na ňom od prekvapenia ako prikutý. Zo stola bolo už všetko   odpratané. V prvej chvíli Ivko už nič nezbadal, len to, že na stole   ničoho niet a že chlapci sú už preč.
    </tei:p>
    <tei:p>
     Zastal vo dverách stŕpnutý od sklamania a clivého poníženia,   nehýbal sa.
    </tei:p>
    <tei:p>
     - Veď zavri! Chlapci už odišli, - povedala pani Krupenka, ale Ivko   akoby ju nepočul.
    </tei:p>
    <tei:p>
     Ako tak hľadel na prázdny stôl a pripomínal si matkine slová, že   koliesko, po ktoré ho pani Krupenka poslala, oni nikdy nemali, naraz   mu svitlo, prečo ho poň poslala.
    </tei:p>
    <tei:p>
     „Nechcela dať, pošeplo mu srdce.
    </tei:p>
    <tei:p>
     Ľútosť mu stisla hrdlo. Ovesil hlavu a od poníženia sa zabudol i   pozdraviť. Vyšiel s čiapkou v ruke, bez pozdravenia. A keď prechádzal   po Krupene dvore, slzy mu vyhŕkli z očí. Pritisol si na tvár hrubú   čiapku a tak odchádzal.
    </tei:p>
    <tei:p>
     A z toho poníženia čudná myšlienka mu blysla hlavou: „Prečo, prečo   sa len volám Hancík? Prečo nemám iné meno, ku ktorému sa nepripína   toľko hanby a posmechov všetkých známych, toľko   odstrkovania?
    </tei:p>
    <tei:p>
     Zdalo sa mu, že pre to meno nikde niet pre neho miesta a že jeho   otec a jeho mať mu krivdili, keď mu ho dali. A vtedy prvý raz pocítil   k tým dvom ľuďom akúsi nelásku a začal veriť, že oni sú na vine, keď   mu každý krivdí.
    </tei:p>
    <tei:p>
     S touto horkou myšlienkou o nich vyšiel na ulicu, odtiaľ chcel ísť   do vŕbových húštin k Váhu a tam sa vysmútiť, ale vtom továrenská   siréna zahúkala päť a Ivkovi prišlo na um, že príde domov otec, bude   pýtať jesť a pri ňom i jemu sa niečo ujde. Vrátil sa z pol cesty a   popri hustých dvojstupoch robotníkov, ktorí vychádzali z továrne,   ponáhľal sa domov. A keď dochádzal k domu, na ľavej strane cesty   neďaleko drevenej bráničky zrazu zazrel robotníka, ktorý mal na   chrbte veľký plagát. V tej chvíli zabudol na všetko, čo sa mu dnes   prihodilo - toto lapajstvo mu naširoko roztiahlo tvár a rozosmialo   oči. Pobehol k robotníkovi, ktorému spoza veľkého plagáta bolo vidno   len nohy a hlavu, a keď bol celkom blízko pri ňom, prečítal slová na   plagáte, napísané veľkými červenými písmenami: „Otrhaný   Indián!
    </tei:p>
    <tei:p>
     Úsmev z Ivkovej tváre zmizol, akoby ho bol šľahol po nej bičom;   bola to jeho prezývka. Zastal a s trápnym nedorozumením pozeral na   robotníka, čo kráčal rovno do ich bráničky. V bráničke, keď ju   pritváral za sebou, sa obrátil a Ivko ohromený poznal v ňom svojho   otca. Hej, bol to jeho otec, nádenník v trinástom oddelení štátnej   továrne, ako sa to doma občas spomínalo. A Ivko len teraz porozumel,   prečo ho chlapci takto prezývajú: ktosi prezýval tak jeho otca, z   ktorého si robili posmech, lebo nedbal na seba, a chlapci podľa neho   prezývali Ivka. Zrazu pocítil ukrutný hnev proti otcovi, že musí   trpieť pre jeho nedbajstvo, a potom ho rozbolela myšlienka, akí sú   oni doma všetci biedni - otec, mať, bratia, on - všetci, čo majú také   meno ako on.
    </tei:p>
    <tei:p>
     „Aký to dom! Aký to dom! zaúpel Ivko a vrátil sa spred   bráničky.
    </tei:p>
    <tei:p>
     Pred jeho očami sa mihala skupina učňov, ktorí išli za otcom,   vysmievali sa z neho nahlas a šeptali nenávidenú, hnusnú prezývku.   Strhol sa, vysotil hlavu dohora, keď ktorýsi učeň zakričal za   otcom:
    </tei:p>
    <tei:p>
     - Indián!
    </tei:p>
    <tei:p>
     Nenávisť a pomsta zalomcovali ním, celým jeho vedomím. Zlomený a   bezmocný hľadel hodnú chvíľu na mihotajúcich sa učňov, potom pobehol   za tými, čo kričali na otca a za jeho chrbtom robili si z neho   posmechy. Dobehol ich, kráčal popri nich zachmúrený a odvážne im   hľadel do tvárí. Chcel si zapamätať tie tváre; uprene hľadel na ne a   opakoval si v duchu, že raz, keď bude veľký, pomstí sa im - on, zato,   že to bola i jeho prezývka a že pre ňu trpel.
    </tei:p>
    <tei:p>
     Tak šiel popri učňoch až po most ponad železnicu, cez ktorý sa   chodilo z továrenskej štvrte do mesta. Pred prvým schodom zastal,   ruky vopchal do vreciek a nenávistne pozeral za nimi, až kým nezmizli   na druhom konci mosta. Potom taký pobúrený, s rukami vzdorovito   zastrčenými do vreciek, kráčal domov.
    </tei:p>
    <tei:p>
     Prichádzajúc domov, až na ulicu začul otcov krik. Otec bol zasa   zlý. Vždy býval zlý, keď prišiel domov, zobliekol kabát a na chrbte   našiel plagát s veľkými písmenami, s prezývkou alebo posmešnou   poznámkou.
    </tei:p>
    <tei:p>
     Pomaličky, bojazlivo otváral kuchynské dvere a všmykol sa   dovnútra. Otec i mať boli v izbe, vadili sa pre čosi, traja starší   bratia sedeli v kuchyni pri zemiakových pagáčoch, ktoré mať napiekla.   Keď Ivko privrel dvere, otec práve vošiel do kuchyne a zazrel ho.
    </tei:p>
    <tei:p>
     - A ty zas kade zháňaš, lapaj?! - okríkol ho, začiahol ťažkou   dlaňou po hlave - pre nič, len preto, lebo bol nahnevaný.
    </tei:p>
    <tei:p>
     Ivko sa prikrčil a ušiel do izby, sadol si na zem k železnej   piecke, v ktorej prvý raz tejto jesene kúrili, a horko sa žaloval na   svoj osud. Otec, mať, ich dom, celý svet - všetko mu odpadlo od srdca   a bolo cudzie, lebo nikde, zdalo sa mu, nenašiel trošku lásky.   Žiadalo sa mu kamsi utiecť, kamsi veľmi ďaleko, kde človek môže byť   sám - kamsi do nepriepustnej hory, kam nezablúdi zlý človek, čo   zaviní inému utrpenie. Ale kam - kam by mohol ujsť?
    </tei:p>
    <tei:p>
     Ivko Hancík bol hlúpy. Nevedel.
    </tei:p>
    <tei:p>
     Zaboril hlavu do dlaní a tíško trúchlil pre túto svoju   nevedomosť.
    </tei:p>
    <tei:p>
     O chvíľu mu mať priniesla do izby zemiakový pagáč, položila mu ho   do lona. Vzal ho, i čiernu kávu, a hltavo jedol. Za chvíľu bol s tým   hotový. Potom vstal, vošiel do kuchyne a vrátil matke hrnček.
    </tei:p>
    <tei:p>
     - A choď spať, otec je dnes zlý, - pošepla mu do ucha, odoberajúc   od neho hrnček.
    </tei:p>
    <tei:p>
     Vrátil sa do izby, zhodil zo seba šaty a zahrabal sa do periny.   Prižmúril zvlhnuté oči a pred nimi sa zjavilo veľa smutných dní jeho   života, ktoré prežil medzi chlapcami, tu doma medzi bratmi a rodičmi   - a všade, kde kročil a kde boli ľudia - okrem školy. Všetky   poníženia prebiehali pred ním znova a znova, vracali sa mu do   myšlienok a boleli ho znova ako vtedy, keď sa mu prihodili.
    </tei:p>
    <tei:p>
     Dlho mu tak mučili myseľ, až ju premohla ukonanosť. V polosne mu   zrazu prišlo na um, že si nespravil počtovú úlohu na zajtra. Chcel sa   zodvihnúť, ísť ju robiť, ale hlava mu klesla nazad na podhlavnicu -   zaspal.
    </tei:p>
    <tei:p>
     A ráno, keď ho mať budila, bolo už pol ôsmej, nebolo kedy robiť   ju, i hanbil sa pred bratmi a matkou, lebo ešte sa mu nikdy nestalo,   že by nebol mal spravenú úlohu večer. Naraňajkoval sa znepokojený,   vzal knihy pod pazuchu a utrápený, neistým krokom kráčal do školy.   Cítil sa veľmi hriešny a ustrašený si predstavoval v mysli chvíľu,   keď učiteľka príde k jeho lavici a bude mu prezerať zošit. Úzkosť sa   ho zmocňovala tým viac, čím bližšie bol ku škole, lebo toto bolo prvý   raz, čo šiel do školy bez úlohy.
    </tei:p>
    <tei:p>
     „Čo len bude v škole? Ako sa to so mnou skončí? strachoval   sa.
    </tei:p>
    <tei:p>
     Ivko Hancík mal rád školu. Bolo to jediné miesto, kde sa mu   chlapci nesmeli vysmievať, a teraz i ju si znepriatelí. Vedomie viny   ho strašilo a do predstáv sa mu vkradla bojazlivá myšlienka, aby   školu obišiel a zajtra povedal, že bol chorý. Ale nevedel, ako sa to   robí, a keď o tom chvíľu premýšľal, videl, že nemá odvahu spraviť to.   Skrúšený, smutný pre budúcnosť, ktorá ho čakala, vošiel do školskej   budovy, do svojej triedy, sadol si do lavice, a kým ostatní skákali   po laviciach a bili sa, on trpko premýšľal o svojom hriechu a   bojazlivo čakal príchod učiteľky.
    </tei:p>
    <tei:p>
     Nesedel ani dve minúty, keď šťukla kľučka a vytrhla ho z dúm.   Strhol sa, ostatní chytro poskákali na svoje miesta. Učiteľka vošla.   Tvár, ruky, šaty, topánky - všetko na nej bolo také nové, čistulinké,   ako vídal u žien vo fabrickej štvrti len vo sviatok, a celá tak   svietila okrúhlou bielou tvárou a žiarila farbami šiat ako pekný   veľký obrázok. Ivko so stisnutými zubami pozeral na ňu spoza chrbta   spolužiaka, čo sedel pred ním, a ľakal sa každého pohľadu, ktorý   učiteľka hodila na triedu. Vyvolávala chlapcov od oka, podľa toho,   ktorý jej prišiel na um, a Ivko sa len skrýval za susedov chrbát, aby   ho nezazrela. Ale potom vošla medzi lavice a začala prezerať zošity.   Všetky Ivkove nádeje boli márne.
    </tei:p>
    <tei:p>
     „Čo robiť? Čo robiť? spytoval sa v duchu sám seba. Vtom mu   položila ruku na plece, povedala mierne:
    </tei:p>
    <tei:p>
     - Zošit!
    </tei:p>
    <tei:p>
     Ivko vstal, trasúcou sa rukou chytil zošit do prstov a podal jej   ho. Nedíval sa na ňu, keď jej ho podával, neopovážil sa. Vzala mu ho   z ruky, poprehŕňala sa v ňom a zadivená sa spýtala:
    </tei:p>
    <tei:p>
     - A kdeže máš dnešnú úlohu, Ivko?
    </tei:p>
    <tei:p>
     Ovesil hlavu, premožený strachom a vedomím viny.
    </tei:p>
    <tei:p>
     - Ja, ja ... - zajachtal sa Ivko, ale v rozrušení nenachádzal viac   slov.
    </tei:p>
    <tei:p>
     - Tak už aj ty si sa zdarebáčil? - zvolala učiteľka.
    </tei:p>
    <tei:p>
     - Sadni si! Popoludní o pol štvrtej prídeš sem, za trest budeš tu   zavretý dve hodiny.
    </tei:p>
    <tei:p>
     Ivko sa zronený spustil do lavice, ľútosť mu rozpaľovala oči. I z   tohto jediného miesta, ktoré mu bolo drahé, kde vynikal a kde sa ho   nikto neopovážil ponižovať, spravil si mučiareň. Cítil, že všetci   chlapci pozerajú na neho výsmešne, pichajú ho zlomyseľnými pohľadmi.   Neodvážil sa vrátiť im ich. Sedel s opustenou hlavou a smútil nad   tým, že teraz si znepriatelil i tento jediný dom, v ktorom sa cítil   príjemne.
    </tei:p>
    <tei:p>
     Po vyučovaní ostal v triede, očistom prehľadával svoju lavicu,   akoby v nej niečo hľadal, aby mohol ísť posledný. Chlapci prechádzali   popri ňom medzi lavicami, pichali do neho lineármi, škodoradostne   syčali:
    </tei:p>
    <tei:p>
     - Indián zavretý! - Ale Ivko bol schovaný v lavici a mlčky trpel   ich posmešky.
    </tei:p>
    <tei:p>
     Keď už boli všetci von, vzal si knižky a pomaly kráčal domov.   Rozmýšľal o tom, prečo ho učiteľka nezbila trstenicou po prstoch, ako   dávala ostatným, keď nemali úlohy, žiadal si, aby ho radšej zbila,   ako zavrela. - Bojazlivo vošiel do kuchyne, pozrel na mať i na   bratov, akoby chcel vyčítať z ich tvárí, či už o všetkom nevedia,   potom sa prešmykol do izby a tam trpezlivo čakal, kým ho mať zavolá   jesť. A keď ho zavolala, hodil do úst niekoľko lyžičiek polievky,   vrátil sa do izby, vstrčil zošit a pero pod kabát a vybehol hneď na   dvor, aby ho nemohli nijako zamestnať a znemožniť mu ísť do školy.   Stískajúc pod kabátom zošit a pero, vykročil do ulíc, na námestie,   postával pred výkladmi obchodov a každú polhodinu pozeral na veľké   vežové hodiny, kedy bude treba ísť.
    </tei:p>
    <tei:p>
     O štvrť na štyri vykročil ku škole. Placho, obzerajúc sa na všetky   strany, vošiel na chodbu. V celej budove bolo neobyčajne ticho,   nevyučovalo sa ani v jednej triede. Ivko ešte nikdy nevidel školu   takúto. Bola ako cintorín. Stiesnenosťou a smútkom účinkovalo na neho   jej ticho. Chodby boli mĺkve a nepriateľské, ani hláska odnikadiaľ.   Zlákaný týmto neobyčajným tichom chodieb, po prstoch zašiel pred   piatu triedu, zastal pred dverami, napäto počúval, a keď nič nebolo   počuť znútra, chytil kľučku.
    </tei:p>
    <tei:p>
     Dvere boli zamknuté.
    </tei:p>
    <tei:p>
     Prišiel včas.
    </tei:p>
    <tei:p>
     Podišiel k chodbovému obloku, oprel sa oň lakťom a pozrel na   začadené strechy domov.
    </tei:p>
    <tei:p>
     O štvrť hodiny začul za zákrutou chodby tiché kroky. Srdce mu   mocnejšie zatĺklo, obzrel sa v tú stranu. Bola to učiteľka.
    </tei:p>
    <tei:p>
     Skrúšený stál pri obloku a čakal ju, a keď bola blízko, sklopil   oči a pozdravil sa. Prišla k nemu celkom blízko, priateľsky mu   položila ruku na hlavu a mäkkým hlasom sa spýtala:
    </tei:p>
    <tei:p>
     - Tak si prišiel, ty fagan? Pôjdeme ku mne domov, nemám kedy tu s   tebou sedieť. Poď! - Písanku máš?
    </tei:p>
    <tei:p>
     - Mám, - odpovedal Ivko ticho.
    </tei:p>
    <tei:p>
     Chytila ho za ruku a viedla domov. Bývala neďaleko školy v bielom   domci na Priečnej ulici; okolo domca mala peknú záhradu a v nej plno   kvetov a kríkových húštin. Pri vchode bola verandička z farebných   skiel. Vábne ihrala všetkými farbami Ivkovým očiam, blinkala   radostne, vyčarúvala úsmev na jeho tvár svojou radostnou   farebnosťou.
    </tei:p>
    <tei:p>
     Vošli do maľovanej bráničky a na schodíky vedúce do verandy.   Učiteľka za plece potisla Ivka do dverí a tam ho nechala stáť. Chcela   kamsi odísť, keď vtom odkiaľsi zo záhrady pribehol chlapec -   prvoklasník mohol byť - oblečený v pekných čiernych zamatových   šatách, a pustil sa do radostného kriku.
    </tei:p>
    <tei:p>
     - Mamulienka, mamulienka!
    </tei:p>
    <tei:p>
     Dobehol k učiteľke, a keď sa k nemu zohla, zavesil sa jej na hrdlo   a začal ju bozkávať.
    </tei:p>
    <tei:p>
     - Mamulienka, kde si bola tak dlho? - vypytoval sa jej spomedzi   bozkov.
    </tei:p>
    <tei:p>
     Vyjavený, prekvapený Ivko sa díval na mať a na syna a nerozumel,   čo robia. Zdalo sa mu hlúpe, že chlapec sa tak vešia na ňu, a čudoval   sa, prečo ho učiteľka nepľasne po rukách ako Ivka jeho mať, keď bol   niekedy samopašný a zo samopaše sa jej zavesil na plecia zdrvené   robotou.
    </tei:p>
    <tei:p>
     - Musela som ísť po tohto chlapca, Ďurík, - povedala učiteľka,   vychytila synka do náručia a tuho ho bozkávala na obe líca.
    </tei:p>
    <tei:p>
     Ivkovi, ako tak hľadel na ňu, čo s ním robí, vhupla do mysle   myšlienka, že je taká samopašná ako chlapci, keď sa krbáľajú po   trávniku abo dolu vŕškom, a usmial sa v duchu, aké je to smiešne od   nej, dospelej. Ale vtom si uvedomil, že je to jeho učiteľka, o ktorej   sa nepatrí takto zmýšľať. Krv mu udrela do tváre a znepokojený sa   začal oháňať pred touto myšlienkou, aby nevybuchol v hlasný   smiech.
    </tei:p>
    <tei:p>
     - No, Ďurík, teraz ma už nechaj, - povedala napokon učiteľka   synovi, položila ho na zem, potisla k Ivkovi, ku školskej lavici,   ktorú mali v kúte verandy.
    </tei:p>
    <tei:p>
     - Sadnite si a tu si robte úlohy, - povedala.
    </tei:p>
    <tei:p>
     - On je zavretý, mamička? - pýtal sa Ďurko zvedavo, ale učiteľka   si položila prst na ústa a druhým mu pohrozila, aby čušal.
    </tei:p>
    <tei:p>
     Ivko sa cítil urazený touto otázkou, začervenal sa od hanby, ale   neodvážil sa zagániť na učiteľkinho syna, len naraz pocítil proti   nemu nevôľu. Hneval sa na neho pre tú otázku, ale zaťal zuby, usadil   sa v lavici vedľa neho, namočil pero a pomaly, pozorne začal písať   číslice.
    </tei:p>
    <tei:p>
     Učiteľka odišla a Ivko písal usilovne a nevšímal si svojho   suseda.
    </tei:p>
    <tei:p>
     Po polhodinke, keď mu už nechýbalo veľa do konca úlohy, začul   kroky v chodbičke za sklenenými dverami verandy. Zdvihol oči a zháčil   sa od prekvapenia. Zazrel učiteľku, ktorá niesla veľkú tácňu - a na   nej dve šálky kávy a zákusky. Ako magnet pritiahli zákusky jeho   pohľad.
    </tei:p>
    <tei:p>
     „Komu to len nesie? pýtal sa v duchu sám seba a rozochvel sa,   keď videl, že učiteľka kráča k nim. Tácňu položila na lykový stolík   vedľa nich a tvár i oči sa jej pritom mäkko smiali.
    </tei:p>
    <tei:p>
     - No, teraz prestaňte na chvíľu, detičky, budete jesť, -   povedala.
    </tei:p>
    <tei:p>
     Ďurko vyskočil, zas ju objal okolo hrdla a bozkával ju. Ivko teraz   nemal kedy spytovať sa, prečo to robí; pohľad mu vlhol od vzrušenia,   pozeral na zákusky a nemohol veriť, že jej slová sa vzťahujú i na   neho. Pero mu ostalo väzieť medzi prstami, priložené na papier,   triaslo sa, a tak hľadel na Ďurka, ktorý si sadol za lykový stôl na   lykovú stoličku, vzal si šálku kávy, zákusok a zahryzol doň. Ivko   čakal, že teraz si prisadne ona k druhej šálke, že tá druhá je iste   pre ňu, ale učiteľka chytila druhú šálku do prstov, potisla ju na   druhý kraj stolíka a povedala:
    </tei:p>
    <tei:p>
     - No jedz, Ivko, neboj sa, - a podávala mu zákusok. Ivko pozrel na   ňu pohľadom, na ktorý možno ešte i dnes pamätá. Bol plný prekypujúcej   vďačnosti a lásky k nej. Pomaly sa zodvihol a sadol si za lykový   stolík. Trasľavou rukou chytil šálku za uško, druhou zákusok, a   chlipkajúc kávu, blysla mu hlavou myšlienka, kedy ju ostatný raz pil   a aká dobrá je táto učiteľka, keď mu ju dala, aká skúpa jeho mať,   ktorá ho vždy vybila, keď si ju pýtal. Tajomná, podmaňujúca dobrota   ho oviala z učiteľkinej osoby a prišlo mu ľúto, že jeho mať nie je   taká. Mysliac na učiteľku teplými myšlienkami, dopíjal posledný glg a   hodil do úst posledný zákusok, potom bokom pozrel na Ďurka, ktorý mal   vypitú kávu do pol šálky. Obzeral ho zo všetkých strán, jeho pekné   čisté šaty, vysmiatu tvár, šťastné oči. Ako sa díval na neho, mocne   mu závidel, že má takú mať a že on ju nemá. A keď nazrel do jeho   šálky, vytreštil oči, lebo Ďurko ešte chlipol z nej trochu, vypitej   dopoly, a potom zvraštil tvár, odtisol šálku nabok a povedal:
    </tei:p>
    <tei:p>
     - Nie je dobrá.
    </tei:p>
    <tei:p>
     Ivko, ohromený, chcel zvolať na neho, že je hlúpy; len v poslednej   chvíli sa spamätal a nepovedal to, ale Ďurko razom klesol v jeho   predstavách na hlupáčika.
    </tei:p>
    <tei:p>
     Prichádzala učiteľka, preto si chytro presadol do lavice; chcel sa   dať do písania, ale učiteľka ho vyrušila otázkou:
    </tei:p>
    <tei:p>
     - Bolo dobré, Ivko? - a položila mu ruku na hlavu.
    </tei:p>
    <tei:p>
     - Áno, pekne ďakujem, - odpovedal Ivko a písal číslicu.
    </tei:p>
    <tei:p>
     Ale keď sa potom pozrel na list písanky, videl na ňom hodný kruh   čiernych bodiek. Hľadel na ne chvíľu, nerozumel, kde sa tam vzali.   Potom mu svitlo v hlave, že sa to akiste stalo vtedy, keď pozeral na   učiteľku prichádzajúcu k nim s tácňou a keď sa mu tak ruka   triasla.
    </tei:p>
    <tei:p>
     Smutne sa usmial na bodky a pustil sa zas do písania.
    </tei:p>
    <tei:p>
     Písali ešte zo štvrť hodiny, potom Ďurko zavrel zošit, vyskočil a   povedal:
    </tei:p>
    <tei:p>
     - Mamička, mamička! Ja som už hotový.
    </tei:p>
    <tei:p>
     Učiteľka zas prišla.
    </tei:p>
    <tei:p>
     - Dobre, Ďurík, teraz sa choď baviť do záhrady, - odpovedala, zas   ho vychytila do náručia, bozkávala na líca a v náručí ho vyniesla na   dvor.
    </tei:p>
    <tei:p>
     Ivko nijako nevedel porozumieť, prečo to robí; zdalo sa mu to   smiešne a chlapčenské od takej veľkej osoby. Musel sa veľmi   zdržiavať, aby nevybuchol v smiech.
    </tei:p>
    <tei:p>
     Keď vyprevadila Ďurka do záhrady, vrátila sa k nemu.
    </tei:p>
    <tei:p>
     - No, Ivko, môžeš ísť už aj ty domov, ale nabudúce mi buď   poriadny, - povedala mu.
    </tei:p>
    <tei:p>
     Ivko vzal svoje veci a zahanbený odchádzal. Z ulice zo desať ráz   sa obzrel na biely dom a maľovanú zelenú bráničku a zasypával jeho   obyvateľov vďakou. Jeho myšlienky čoraz mocnejšie premáhalo želanie,   aby aj on mal takúto mať, žičlivú a dobrú, vždy usmiatu, také šaty,   ako mal Ďurko, aby ho chlapci nevysmievali. Och, ako túžil byť jej   synom, volať sa jej menom, aby mohol každý deň prichádzať do bieleho   domu na Priečnej ulici, do verandičky z farebných blinkajúcich skiel   a tam jedávať kávu a neznáme dobré pečivá! A keď prichádzal do   továrenskej štvrte, keď zďaleka zazrel svoj dom obrýpaný na všetkých   uhloch, so surovými tehlami, vyzerajúcimi spod kožovky, s vysokánskou   strechou, čo sa zdala začínať hneď pri základoch, pochytil ho smútok   a ľútosť, že sa zas musel sem vrátiť, že jeho domov nie je niekde za   maľovanou bráničkou, ako je učiteľkina, a v bielom peknom domci, ako   je učiteľkin, s verandičkou, v ktorej by jedával bielu kávu s   neznámymi pečivami. Ale kde bol tento jeho druhý domov?
    </tei:p>
    <tei:p>
     Roztúžený po ňom vošiel do kuchyne, kde mať prala, ako skoro vždy,   keď prišiel domov - raz pre cudzích, raz pre svojich. Prešmykol sa do   izby, písanku i pero chytro vstrčil do kapsy, potom si sadol k obloku   a tuho rozmýšľal o učiteľke. Priezračný podvečer mu maľoval pred   očami jej dobrú tvár, lisnúcu sa tácňu, na ktorej im niesla olovrant,   jej čisté biele prsty, ktorými vzala zákusok a podala mu ho. Sladké   odpútanie od všetkých žiaľov jeho minulosti vyvolala v ňom táto   predstava, od všetkého, čo mu zaviňovalo smútok - od chlapcov, ktorí   ho prezývali, od jeho matky, otca, bratov, ktorí ho neľúbili, a bol   by ju vyvolával v predstavách znova a znova, ale o chvíľu vošla do   izby mať a zavolala na neho:
    </tei:p>
    <tei:p>
     - Čo tu kvačíš? Choď mi dreva narúbať, nemám čo priložiť do   pece.
    </tei:p>
    <tei:p>
     Usmiata, biela predstava učiteľky razom mu zmizla spred očí,   zjavila sa mu doštená dreváreň za oblokom, pri nej široký dvor. Ivko   vzal sekeru z kúta izby, vyšiel do drevárne a rúbal drevo, ale i pri   tejto robote myslel na učiteľku, ktorú chcel mať za matku. Chvíľami   ruka so sekerkou ovisla mu k boku, zahľadel sa bezcieľne na oblôčik   drevárne a pred jeho očami znova a znova zjavovala sa učiteľka s   bielou zásterou, nesúca šálky kávy, potom dvíhajúca do náručia svojho   synka a horúco ho bozkávajúca. A zrazu, ako tak hľadel na ňu v   predstavách, pritískajúcu pery na bledú Ďurkovu tvár, toto jej   chlapčenské vyčíňanie stratilo svoju smiešnosť. Predstavil sa v jej   náručí, ako ho dvíha k svojej tvári a bozkáva, a zazdalo sa mu   odrazu, že by to bolo pekné. V celej jeho rodine nikdy nikto sa   nebozkával, nikdy to nevidel ani u susedov, a preto prvý raz učiteľku   v duchu vysmial, ale teraz láskavé teplo zohrialo jeho predstavy, keď   videl seba v jej náručí.
    </tei:p>
    <tei:p>
     „Od nej by bolo všetko pekné, i toto, dumal Ivko.
    </tei:p>
    <tei:p>
     Dlho hľadel na malinký oblôčik drevárne, za ktorým videl učiteľku   a seba v jej dome, potom spoza drevárne začul kroky, ktoré ho   vyrušili z dúm. Vyšiel na hŕbu dreva, bližšie k oblôčiku, a pozrel,   kto to chodí poza drevárne, v neporiadku postavené na veľkom   spoločnom dvore. Udivilo ho, keď tam zazrel otca opierať sa o   prečnievajúcu dosku v mizierke medzi dvoma drevárňami. Tam stál otec,   malý, zavalitý, s hrčavou svalnatou tvárou, s veľkými fúzmi, ktoré mu   zakrývali pol malej tváre a v oblúkoch po oboch stranách úst mu   padali do pol brady. Bol v zamastených robotných šatách, v ktorých   chodil do fabriky a na ktorých boli veľké olejové kolesá; na hlave   mal čiapku s veľkým štítkom, ktorý bol v prostriedku nalomený, padal   mu nad čelo a zakrýval mu kus tváre, takže bolo z nej vidno len nos a   veľké fúzy.
    </tei:p>
    <tei:p>
     Otec sa opieral plecom o vyčnievajúcu dosku, postojačky skrížil   nohy, vytiahol z pravého vrecka kabáta kus klobásy, z ľavého chlieb a   jedol. Ivkovi sa zbehli sliny v ústach pri tomto pohľade, celkom   horké a zlé. Spustil sa z hŕby dreva a rozhorčený zaťal do polienka.   Otec, mať, celý dom s jeho bolesťami sa mu stávali čoraz cudzejšími,   čoraz ďalšími, takými, ku ktorým on ani nepatrí. A keď mu ľútosť   zožierala myšlienky nad tým, že všetci ho odbíjajú a krivdia mu, tým   mocnejšie sa mu tisla do predstáv učiteľka a túžba byť jej synom,   bývať v jej peknom bielom dome s maľovanou bráničkou a prijímať jej   dobrotivosť.
    </tei:p>
    <tei:p>
     S touto túžbou v srdci vzal do náručia hŕbku dreva, zaniesol do   kuchyne a cudzím pohľadom pozrel na svoju mať, ktorá stála pri koryte   a prala. Skoro každý deň takto prala - niekedy pre svojich, ale   zväčša pre cudzích, lebo z otcovho zárobku nemohli vyžiť. Ivko sa   zahľadel na jej ruky, biele, akoby rozvarené od horúcej vody, na   bielu priezračnú tvár, akoby sedela na nej vrstva usadenej pary, a   chcelo sa mu povedať, že to nie je jeho mať, keď mu nepreukazuje   lásku ako učiteľka svojmu Ďurkovi. Pravda, neodvážil sa vysloviť túto   myšlienku. Prešiel popri koryte, pozerajúc na mať bokom, vyšiel na   dvor a do vrbín k Váhu a tam dumal o tom, prečo musí bývať v tomto   dome, kde je pre neho tak málo dobrého a tak málo lásky. Akiste aj   ona, myslel na mať zahalenú kúdolom pary, v skryte robí ako otec a im   dáva na stôl ostatky. Táto trpká výčitka tisla sa mu na pery, len   komu ju povedať, komu?
    </tei:p>
    <tei:p>
     Rozhorčený a bezradný vo svojej osamelosti túlal sa po vŕbových   húštinách do večera. A večer, keď ho už zima začala mrviť, vrátil sa   domov. Všetci už sedeli pri večeri, pri cesnakovej polievke. I jeho   tanier bol na stole, ale prázdny. Mať, keď ho zazrela vo dverách,   nabrala doň polievky, a Ivko, zazerajúc na všetkých, sadol si k nej a   pomaly jedol. Položil do úst zo tri lyžice, potom otec vstal,   poutieral si ústa opakom dlane a povedal:
    </tei:p>
    <tei:p>
     - Akási je dnes nanič, - a odtisol tanier od seba.
    </tei:p>
    <tei:p>
     Ivkov pohľad zastal na ruke, čo stískala tanier, dych mu zadŕhalo   od rozčúlenia, lebo sa mu chcelo zvolať, že vie, prečo mu je dnes   nanič. Zo dve minúty tak sedel nehybne a za tie dve minúty desať ráz   mu chcel hodiť do tváre výčitku, že vie, prečo mu je dnes polievka   nanič, ale nemal toľko smelosti. Napokon spustil lyžicu do taniera,   až zazvonila. Všetci sa obzreli na neho, a Ivko znova vzal lyžicu do   ruky a odovzdane jedol, lebo bol hladný.
    </tei:p>
   </tei:div>
   <tei:div type="chapter">
    <tei:head>
     2
    </tei:head>
    <tei:p>
     Smutné, roztúžené rána vstávali s Ivkom a chodievali s ním do   školy. Chlapci v škole sa mu každý deň vysmievali, že aj on už bol   zavretý, ale Ivko im neodpovedal na zlomyseľné zádrapky.   Poloprižmúrenými očami hľadieval na učiteľku zo dva týždne. Sedávala,   ako obyčajne, za stolom na pódiu, s bielou tvárou a pekne upravenými   vlasmi, trstenicou si klopkávala pravou rukou na ľavú dlaň, ale   Ivkovi sa trstenica vždy rozmazala pred očami a videl učiteľku v   bielej zástere ako sneh, s mäkkým úsmevom na tvári, ako prichodí k   nemu s veľkou tácňou, potíska k nemu šálku kávy a podáva mu zákusky,   o ktorých ani nevedel, ako sa volajú. Nedával už pozor, o čom sa v   škole hovorí, a keď ho raz učiteľka vyvolala z lavice, strhol sa,   vyskočil, čosi vybľabotal, ale odpovedať nevedel. Poobzeral sa   prestrašený, keď začul zo všetkých strán smiech, a keď učiteľka kývla   rukou, aby si sadol, do krvi sa zahanbil a spustil na lavicu. Bolo to   prvý raz, čo nevedel odpovedať. Ani si jasne neuvedomoval, čo sa   stalo, ale keď po vyučovaní vychádzal z triedy, chlapci ho na chodbe   žďobali do rebier a syčali mu do uší:
    </tei:p>
    <tei:p>
     - Otrhaný Indián! Pätorka! Hr, hr, ako sud . . .
    </tei:p>
    <tei:p>
     Ivko zasekol zuby, lebo od zúfalstva a ľútosti slzy sa mu tisli do   očí, rozbehol sa do skupiny chlapcov tisnúcich sa do východu, prebil   sa medzi nimi a utekal domov.
    </tei:p>
    <tei:p>
     O niekoľko dní potom dostali žiaci domácu úlohu zo slohu. Keď Ivko   toho popoludnia prišiel z mesta, kde bol nakupovať, vošiel do izby s   úmyslom, že si napíše úlohu tak pozorne ako nikdy. Z poličky v slepom   obloku vzal atrament, usalašil sa pohodlne pri stole, napísal pekne,   krasopisne navrch čistého listu: „Domáca úloha. A potom,   skladajúc v hlave vety, čo mali na úlohu, vyzrel oblokom. Pohľad sa   mu zachytil na vrcholcoch vysokých bielych vŕb pri Váhu a naraz sa   pred ním zjavila učiteľka v bielej zástere, s veľkou tácňou pred   sebou a na nej plno zákuskov. Široký úsmev roztiahol Ivkovi ústa, keď   si spomínal na ich chuť, a veľká, mocná túžba mu zastavila myšlienky:   ešte raz byť u nej a dostať tak kávu so zákuskami. Oči sa mu zarosili   od tejto predstavy; pomaly ich privieral, potom položil čelo na lakeť   a tuho rozmýšľal: „Či to spraviť? Spraviť?
    </tei:p>
    <tei:p>
     Srdce mu tĺklo od vedomia viny, ale jeho túžba bola mocná a nedala   sa odohnať. Boril sa s ňou z celej sily, dlho a vzrušene, potom   zodvihol hlavu, trasľavou rukou vzal pero, napísal dve vety a zas   prestal. „Spraviť? Či to spraviť . . . spytovala sa ho stále   akási druhá jeho vôľa a naraz položil pero a pozorne, pomaly vytrhol   zo zošitu list, na ktorý začal písať úlohu. Atrament odložil do   poličky v slepom okienku a vybehol na lúku - zabudnúť, že si   nespravil úlohu.
    </tei:p>
    <tei:p>
     Prišiel domov iba večer, náhlivo sa navečeral a šiel spať. Ale   myšlienka na prečin ho hrýzla a nedala mu spať. Políhali si aj starší   bratia aj rodičia, ozvalo sa otcovo chrápanie, ale Ivko ešte stále   ležal horeznačky, rozochvený na celom tele, s úzkostlivými   predstavami, čo bude zajtra v škole. Pondusové hodiny na stene   lenivými údermi odbíjali jedenásť, pol dvanástej, a on ešte stále   hľadel na čiernu povalinu a ustrachovaný myslel na zajtrajšok. Bál sa   ho.
    </tei:p>
    <tei:p>
     Keď hodiny odbíjali dvanásť, rozhodol sa, že ráno vstane zavčasu a   napíše si úlohu. Chvejúcimi sa perami si opakoval:
    </tei:p>
    <tei:p>
     - Zavčasu vstanem, zavčasu vstanem, - a tak sa trochu upokojil a   zaspal.
    </tei:p>
    <tei:p>
     Ale ráno sa nezobudil. Dlhé bdenie večer ho ukonalo. Mať bola   navyknutá, že vstával do školy sám, iba keď videla, že je veľa hodín   a Ivko sa neprebúdza, prišla ho zobudiť. Vyskočil, keď ho chytila za   plece, pozrel na  a stŕpol: bolo pol ôsmej aj päť minút.   Ani pomyslenia nebolo na to, aby si teraz urobil úlohu! Trasúci sa,   zdrvený touto myšlienkou stiahol hlavu medzi plecia a zakrýval pred   matkou svoje vzrušenie, keď sa obliekal. Potom zjedol rascovú   polievku, schytil knižky a vybehol na dvor. Poobzeral sa, či nikto na   neho nehľadí, chytil sa za líce a zastonal úpenlivo.
    </tei:p>
    <tei:p>
     - Čo to len teraz bude? Čo to bude?
    </tei:p>
    <tei:p>
     Pomaličky, z kroka na krok kráčal do školy. Strach a pocit viny ho   zavalil tak, že celkom zabudol, že sa mu treba ponáhľať, ak chce   dôjsť načas. Začala ho znepokojovať myšlienka, aby nešiel do školy,   že si tak usporí hanbu a nestratí učiteľkinu priazeň, ale Ivko ešte   ani hodinu nevystal zo školy, ani pre chorobu ani pre nič iného, nuž   neodvážil sa to spraviť teraz úmyselne.
    </tei:p>
    <tei:p>
     Pomalým krokom sa blížil ku kostolu a pozrel na vežové hodiny:   bolo osem a desať minút. Strhol sa ako zo sna, pustil sa do behu.   Vbehol do školy celý udychčaný, po prstoch prešiel po tichej chodbe k   piatej triede. Pri dverách triedy zastal, popočúval. Znútra bolo   počuť učiteľkin hlas. Nevedel, čo si teraz počať. Ísť? Nejsť?   Neopovážil sa stisnúť kľučku, len stál bezradný, potom odišiel odo   dverí - hlavou mu preletela myšlienka: ujsť!
    </tei:p>
    <tei:p>
     Kročil po chodbe desať krokov, vtom zo schodov, čo viedli na   poschodie, začul kroky. Mráz mu prebehol po chrbte, zdúpnel na   mieste. Ostal stáť ako socha a prestrašený čakal človeka, čo schádzal   po schodoch. O chvíľu ho zazrel: správca. Ivkovi zastavilo dych,   chytro sa obrátil, pobehol nazad ku dverám svojej triedy a vrútil sa   dovnútra.
    </tei:p>
    <tei:p>
     Učiteľka, ktorá čosi rozprávala, prerušila sa v reči a hľadela na   neho prekvapená, a keď od strachu zastal vo dverách a nehýbal sa,   zavolala na neho:
    </tei:p>
    <tei:p>
     - Sem poď!
    </tei:p>
    <tei:p>
     Váhavým krokom pokročil k pódiu, zastal, poklonil sa.
    </tei:p>
    <tei:p>
     - Čože tak neskoro? - pýtala sa učiteľka, ale Ivko od strachu   naraz osprostel, neprišla mu na um nijaká výhovorka.
    </tei:p>
    <tei:p>
     - No, nevieš odpovedať? - naliehala učiteľka a Ivko v zúfalstve   vyjachtal:
    </tei:p>
    <tei:p>
     - Zaspal som.
    </tei:p>
    <tei:p>
     - Tak? - pokývala hlavou učiteľka. - Teraz si sadni, na konci   hodiny ti dám trest.
    </tei:p>
    <tei:p>
     Ukázala trstenicou, aby šiel na miesto, ale Ivko sa nehýbal. Mal   prikázané odvtedy, čo si nespravil úlohu, vždy ráno ukázať jej svoj   zošit. Chcel to spraviť aj teraz, ale nemal odvahu.
    </tei:p>
    <tei:p>
     - No, čo nejdeš? - pýtala sa udivená učiteľka a Ivko stisol päste,   pozbieral všetku odvahu a priznal sa ticho, aby ho počula len   ona:
    </tei:p>
    <tei:p>
     - Pani učiteľka, prosím, nemám dnes úlohu . . .
    </tei:p>
    <tei:p>
     - Tak! Neskoro si prišiel, úlohu nemáš, - povedala učiteľka   nahlas, aby to počula celá trieda. - Ivko, Ivko ty sa stávaš   nedbajom. Prečo nemáš úlohu?
    </tei:p>
    <tei:p>
     - Musel som doma pomáhať ... - povedal Ivko, hľadiac do zeme.
    </tei:p>
    <tei:p>
     - Pozri mi do očí!
    </tei:p>
    <tei:p>
     Neodvážil sa, bol nepokojný, oči mu lietali po stene, po pódiu, po   tabuli, len na učiteľke nezastali.
    </tei:p>
    <tei:p>
     - Cigániš! Sadni si! Popoludní o štvrtej budeš po škole. Prídeš ku   mne na byt. Rozumel si?
    </tei:p>
    <tei:p>
     Ivko prikývol a šiel do svojej lavice. Keď si sadol, jeho sused,   čo sedel za ním, žďobol ho päsťou do chrbta, až Ivko zubmi klepol, a   zasyčal:
    </tei:p>
    <tei:p>
     - Otrhaný Indián! Po škole, hehe!
    </tei:p>
    <tei:p>
     Ale Ivko tak mocne cítil svoju vinu, že sa neopovážil ani obzrieť   na neho, nie oznámiť ho učiteľke.
    </tei:p>
    <tei:p>
     V hodine strach mu pomaly poprechodil, ale horel od hanby a   poníženia, neopovážil sa zdvihnúť hlavu, aby sa nestretol s pohľadom   niektorého spolužiaka. Premožený vedomím, že bol ponížený pred celou   triedou, že celá trieda už stratila rešpekt pred ním, v duchu si   sľúbil, že to už nikdy nespraví - za nič na svete, že už nikdy, nedá   učiteľke príčinu, aby ho takto ponížila. Toto odhodlanie mu trochu   vrátilo sebavedomie. Zodvihol hlavu a začal dávať pozor na   vyučovanie. Uprene hľadel na učiteľkinu bielu tvár, na jej pravú   ruku, ktorú mu vtedy, keď bol u nej, tak láskavo položila na hlavu. A   keď tak hľadel na ňu a videl, že sa díva inde, že ani raz nezablúdi   pohľadom do jeho lavice, ako mávala vo zvyku, ľútosť mu stisla srdce,   že si ju znepriatelil.
    </tei:p>
    <tei:p>
     „Už nikdy, nikdy, opakoval si v duchu svoj sľub, „odteraz   budem zas taký dobrý, ako som býval, aby ma zas vyvolávala a mala ma   rada.
    </tei:p>
    <tei:p>
     Po vyučovaní nešiel domov. Matka mu bola pripomenula, keď ráno   odchádzal do školy, aby sa na obed ponáhľal, že bude treba staršiemu   bratovi Michalovi pomôcť drevo píliť. Ale keby teraz Ivko šiel domov,   sotva by sa oslobodil do večera. Nemohol by o štvrtej prísť, ako   rozkázala učiteľka, nepustili by ho, keď vedia, že popoludní nie je   vyučovanie. A prezradiť, že je zavretý? To sa hanbil. I rozhodol sa   oželieť obed. Išiel do mesta so zvierajúcim sa žalúdkom, bez cieľa   chodil po uliciach, potom zašiel na futbalové ihrisko, kde mali   tréning futbalisti. Sadol si na roh ihriska, knižky položil na   kolená, bradu oprel do dlaní a sledoval hru. Občas vyskočil, pobehol   na miesto, odkiaľ bolo vidno na vežové hodiny, potom sa vrátil a   díval sa zas na hru. Keď bolo pol štvrtej, vykročil.
    </tei:p>
    <tei:p>
     Bol prekrásny jesenný deň. Slnko hrialo ako v lete a lahodný   vetrík ovieval Ivkovu tvár. Ivko hľadel dohora nad vežu, na jasné   nebo a opakoval si neprestajne:
    </tei:p>
    <tei:p>
     „Ach, aký som hladný, aký som hladný ...
    </tei:p>
    <tei:p>
     Pomaličky kráčal ulicami a dumal o tom, či učiteľka sa hnevá na   neho tak veľmi, že mu dnes ani kávu nedá. Ľútostivo vzdychol pri   pomyslení, že ho takto potresce.
    </tei:p>
    <tei:p>
     Keď vkročil do uličky, kde bývala, a blížil sa k jej domu, čoraz   mocnejšie ho schytával strach pred ňou, pred jej zachmúrenou tvárou a   očami, do ktorých pozrieť nebude mať smelosti. Kráčal čoraz pomalšie,   okúňavejšie, ale dom bol už blízko, nuž jednako o chvíľu stál pri   jeho maľovanej bráničke. Zastal v jej tôni, položil ruku na kľučku,   ale neodvážil sa stisnúť ju. Dlho tak stál pri nej s ťažkým vedomím,   že jej to nemal spraviť. Naraz sa strhol od ľaku, lebo odkiaľsi   zblízka sa ozval známy, milý hlas jeho učiteľky:
    </tei:p>
    <tei:p>
     - Kto je tam? Len poď ďalej!
    </tei:p>
    <tei:p>
     Krv mu udrela do tváre od prekvapenia a zahanbenia, že ho tak   prichytila. Splašený sa poobzeral na všetky strany a cez drôtený   plôtik zazrel v záhrade učiteľku. Sedela na lavičke na výslní, v lone   jej ležal Ďurko a kolembal sa. Ivko otvoril bráničku, potichu ju zas   privrel, aby ani trošku nebuchla, a pomalým, hanblivým krokom kráčal   po vysypanom chodníčku k učiteľke. Cítil, že učiteľka hľadí na neho,   ako sa k nej blížil, ale on jej nepozrel do očí. Uprene hľadel na jej   lono, v ktorom ležal Ďurko a hojdal sa, na jej hladkú ruku, ktorú   mala pod jeho šijou a ktorou ho držala pod bradou. Bolo mu   nepochopiteľné, prečo ho tak drží v lone, mazná sa s ním, ale zdalo   sa mu, keď videl jeho usmiate oči, šťastný úsmev, že mu je tam veľmi   dobre, a závidel mu. So smutnou závisťou hľadiac na ruku ovinutú   okolo jeho šije, prišiel až na dva kroky pred učiteľku. Tam zastal   ako hriešnik, ktorý oddane čaká na svoje odsúdenie. Stál, pomaličky,   po drobných kúskoch dvíhal oči, chcel pozrieť na ňu, ale keď zodvihol   oči až do výšky jej hlavy, stretol sa s jej pohľadom. Chytro pozrel   nazad do zeme, lebo sa mu zdalo, že učiteľka vidí všetky jeho   myšlienky, keď tak pozerá na neho.
    </tei:p>
    <tei:p>
     - Bojíš sa, však? - pýtala sa učiteľka; Ivko mlčal, za široký svet   by nebol preriekol slovko. - No poď sem bližšie, - doložila, chytila   ho za ruku a pritiahla k sebe. - Však sa bojíš? No povedz! Veď   povedz! - opakovala, keď neodpovedal na otázku.
    </tei:p>
    <tei:p>
     - Ďurík, - vravela potom, - choď si prichystať písanku, budete zas   spolu písať.
    </tei:p>
    <tei:p>
     Ďurko ju obidvoma rukami objal okolo hrdla, pritiahol k sebe jej   tvár a pobozkal ju. Potom vyskočil a povedal:
    </tei:p>
    <tei:p>
     - Už idem, mamička.
    </tei:p>
    <tei:p>
     Ďurík odbehol. Ostali sami Ivko a učiteľka a Ivko jej bol   nesmierne vďačný za to, že Ďurka poslala preč, nedovolila mu byť   svedkom jeho poníženia. Chytila ho teraz i za druhú ruku a pýtala sa   znova:
    </tei:p>
    <tei:p>
     - No povedz, však sa bojíš?
    </tei:p>
    <tei:p>
     Keď bola s ním len ona, cítil sa voľne i s vedomím viny na duši,   bol odvážnejší a ľahšie znášal i vyhrešenie. Prikývol hlavou na znak   odpovede, ale nevládal zadržať dve slzy. Zacítil ich naraz stekať po   tvári a rukávom si ich zotrel z líc.
    </tei:p>
    <tei:p>
     - Vidíš, vidíš, Ivko, kto nehovorí pravdu, musí sa báť. Teraz   povedz pekne, prečo si si nespravil úlohu, lebo ja viem, že si mi   ráno cigánil.
    </tei:p>
    <tei:p>
     Smutne a bezradne jej pozrel do očí a bol presvedčený, že mu vidí   na dno duše, že o všetkom i tak vie, len jej mal za zlé, prečo ho tým   mučí. Nemal sily prezradiť jej to vlastnými ústami. Očami zaliatymi   slzami dlho hľadel na ňu, triasol sa od trpkého vedomia viny, aj by   bol chcel povedať všetko, ako bolo, ale hanba mu nedala hovoriť.
    </tei:p>
    <tei:p>
     - Neplač, Ivko, nič ti nespravím, len pekne povedz pani učiteľke,   prečo si si nespravil úlohu, - utišovala ho mäkkým hlasom. - Pekne   povedz pani učiteľke!
    </tei:p>
    <tei:p>
     Ivko si rukami zakryl tvár a zavrtel záporne hlavou.
    </tei:p>
    <tei:p>
     - Nepovieš?
    </tei:p>
    <tei:p>
     - Nemôžem ... pani učiteľka, - vyjachtal spomedzi slz, ale jej   zvedavosť sa tým len zvýšila.
    </tei:p>
    <tei:p>
     - Ivko, dostaneš dobrú bielu kávičku a zákusky, ak mi povieš, a   budem ťa mať zas tak rada v škole ako predtým. Povedz!
    </tei:p>
    <tei:p>
     Dlho sa ešte nemohol zmôcť na slovo, ale keď učiteľka neprestala   naliehať, skrúšene sa priznal:
    </tei:p>
    <tei:p>
     - Chcel som dostať u vás kávu, pani učiteľka ... keď ma necháte po   škole a zavoláte ma k sebe ...
    </tei:p>
    <tei:p>
     Ako to povedal, spoliehajúc sa na jej sľub, že mu všetko odpustí,   pozrel jej smelšie do očí a zazrel jej zmeravenú, ohromenú tvár.   Učiteľka hľadela na neho vyjavená, naraz nemala pre neho slova. Ivko   sa znepokojil, zľakol sa, že všetko pokazil, že učiteľka azda   nevedela o pravej príčine, že jej to nemal prezradiť. A znova ho   pochytil ľútostný plač. Chcelo sa mu ujsť pred touto strašnou hanbou,   ktorú nemusel mať, ujsť kdesi, kde by ho nikdy viac neuvidela ani   učiteľka, ani jeho rodičia, ani spolužiaci, ani celé toto mesto, ale   učiteľka mu po chvíli stisla ruky, pritiahla ho k sebe celkom blízko,   oprela mu hlavu o svoje prsia a mäkkou, okrúhlou dlaňou mu niekoľko   ráz prešla po vlasoch. Pod týmto dotykom Ivkov strach prechádzal, cez   ľútosť pomaly sa prebíjal lúčik nádeje, že učiteľka sa predsa len   nehnevá. A keď mu potom zodvihla k sebe tvár a povedala ticho: „No,   buď ticho, pôjdeme písať, Ivko rozradostený vycítil z jej hlasu,   že sa naozaj nehnevá, a naraz mu také šťastie zaľahlo na prsia, že   ledva dýchal. Odvážil sa i pozrieť na učiteľku, a ona hľadela na neho   láskavým, smutným úsmevom a hladkala ho po líci. Ivkovi sa teraz   zdalo, že ho bozká, ako to robievala svojmu Ďurkovi. Ale nespravila   to. Jemne ho odtisla od seba a on sklamaný hľadel na ňu, ako vstáva,   a po chvíli zbadal v jej očiach slzy.
    </tei:p>
    <tei:p>
     - Poď, - povedala, chytila ho za ruku a viedla do verandy.
    </tei:p>
    <tei:p>
     Ľavicou sa držal jej ruky, pravicou stískal pod kabátom písanku a   pero a kráčal vedľa nej šťastný ako nikdy v živote. V predstave mal   jej zaslzené oči, ako ich pred chvíľou zazrel, a obšťastňoval sa   myšlienkou, že tie slzy vyronila za neho.
    </tei:p>
    <tei:p>
     Učiteľka ho voviedla do verandy, kde Ďurko chystal na školskú   lavicu atrament.
    </tei:p>
    <tei:p>
     - No, detičky, teraz si robte úlohy a ja vám pôjdem spraviť   kávičky, - povedala učiteľka, upravila im veci na lavici a odišla do   kuchyne.
    </tei:p>
    <tei:p>
     Ivko pozeral za ňou očami zarosenými šťastím, v myšlienkach   hladkal jej šaty, sledoval jej kroky až na koniec chodbičky, kde bola   kuchyňa a kde zmizla vo dverách. Iba potom omočil pero do atramentu a   s obrazom jej mäkkej tváre, vyčarovaným na liste písanky, začal   písať. Písal po nej, po jej mäkkej tvári, hľadal na papieri jej oči a   v nich slzy, ktoré - veril - vyronila pre neho.
    </tei:p>
    <tei:p>
     A keď potom o pol hodiny vrzli dvere na kuchyni, Ivko bystro   zodvihol hlavu a vďačným, teplým okom hľadel na blížiacu sa učiteľku,   ktorá mala na sebe peknú čipkovanú bielu zásteru a prichádzala k nim   s tácňou v rukách. Na tácni boli dve šálky a zákusky ako onehdy.
    </tei:p>
    <tei:p>
     Ivko uprene pozrel na jej oči, ale nebolo v nich už slz, iba dobrý   mäkký výraz ostal v nich.
    </tei:p>
    <tei:p>
     - Detičky, tu máte olovrant, - povedala, kladúc tácňu na lykový   stolík. - Presadnite si.
    </tei:p>
    <tei:p>
     Presadli si a učiteľka potisla k Ivkovi jednu šálku, podala mu   zákusok. Ivkovi sa ukrutne chcelo jesť, ale premáhal sa, aby sa   nepustil do kávy príliš hltavo, no nedarilo sa mu to veľmi. Ďurko by   nebol ani do tridsať napočítal, a Ivko bol s kávou hotový. Keď pozrel   na Ďurka, Ďurko ešte len obhrýzal zákusok a zadumaný pozeral na neho,   ako hltavo je. Ivko sa zahanbil, keď mu vhuplo do mysle, že Ďurík za   celý čas takto hľadel na neho; v pomykove sa ho spýtal:
    </tei:p>
    <tei:p>
     - Čo neješ? Taká je dobrá!
    </tei:p>
    <tei:p>
     - Ozaj? - povedal Ďurík a pustil sa do nej aj on. Odrazu mu prišla   taká chuť, že o chvíľu aj on bol s ňou hotový.
    </tei:p>
    <tei:p>
     Učiteľka, ktorá za ten čas prezerala akési časopisy, usmiala sa a   pohladila ho po hlave.
    </tei:p>
    <tei:p>
     - Vidíš, Ďurík, takto máš vždy pojesť. A teraz, chlapci, dokončite   si úlohy, potom sa pôjdeme prejsť do lesa.
    </tei:p>
    <tei:p>
     Ďurko vykríkol od radosti. Ivko so žiarivou vďačnosťou pozrel na   učiteľku a presadol si do lavice. Kým sa ona preobliekla, chlapci   boli s úlohami hotoví. Prišla do verandy oblečená do sivého kostýmu,   klobúčik si niesla v ruke a na dvore ho dala niesť Ďurkovi. Chytila   chlapcov okolo hrdiel, a tak vykročila na slnečnú ulicu a popri rieke   do lesa. Ivko bol blažený v takejto blízkosti pri nej a radostná   túžba ho pochytila položiť dlaň na jej ruku, ktorú mala na jeho   pleci, tak ihravo, ako videl od Ďurka. Dlho, do pol cesty rozmýšľal o   tom, či to smie spraviť. Niekoľko ráz položil lavicu na svoje prsia,   celkom blízko k jej prstom, až zacítil navrch dlane teplo, ktoré z   nich vychádzalo, ale vyššie sa ju neodvážil zdvihnúť. Clivá   nerozhodnosť mu stisla srdce; pozrel na Ďurka, ktorého držala tak   isto ako jeho, videl na jeho ruke učiteľkin klobúk a prišlo mu ľúto,   že ho nedala niesť jemu. Bol by ho pritisol na líce a tak niesol s   vedomím, že je jej. Ďurko ho krútil na stisnutej pästi, ani sa   nedíval naň. Klobúk sa nadhadzoval na jeho pästi, poskakoval a Ivkovi   sa ruka načahovala za ním, len sa bál chytiť ho.
    </tei:p>
    <tei:p>
     Och, ako túžil vziať mu ho.
    </tei:p>
    <tei:p>
     A nemohol, keď Ďurík bol jej syn.
    </tei:p>
    <tei:p>
     Vyšli na kopec do brezového hája, sadli si tam na prikrývku, potom   naháňali motýle. Učiteľka sa bavila s nimi ako chlapec a potom   obidvaja si sadli k nej z dvoch strán a rozprávali sa.
    </tei:p>
    <tei:p>
     A podvečer, keď sa začalo ochladzovať, pobrali sa domov.   Rozradostnení, oviati čerstvým povetrím prišli pred maľovanú   bráničku. Tam učiteľka zastala, popozerala na Ivka prívetivo.
    </tei:p>
    <tei:p>
     - No, Ivko, teraz choď pekne domov a zajtra zas príď k nám robiť   si s Ďurkom úlohu, - povedala a vošla do bráničky.
    </tei:p>
    <tei:p>
     Ivko sa pozdravil, podišiel dva kroky, ale potom zastal na ulici,   pozeral za ňou ako verný psík a od veľkej vďačnosti k nej nevládal sa   pohnúť. Díval sa na ňu, i na Ďurka, ako krúti na pästi jej klobúk, a   ľutoval, že za celý čas sa ho nemohol ani dotknúť.
    </tei:p>
    <tei:p>
     A keď mať i syn vykročili na schody verandy, učiteľka sa obrátila,   zazrela ho tam stáť a zavolala:
    </tei:p>
    <tei:p>
     - Zbohom, Ivko!
    </tei:p>
    <tei:p>
     Strhol sa, zahanbenie mu rozpálilo tvár. Vhuplo mu do mysle, že je   to akiste hlúpe a nepatrí sa, keď tu tak stojí a hľadí za ňou, akoby   ešte čakal, že ho zavolá dnu a dá mu kávy. Prudko sa odvrátil a   pustil sa do behu. Bežal domov, na srdci s ťarchou veľkého šťastia,   ktoré zažil dnes popoludní. Vďačnosť mu ho zovrela tak mocne, až sa   mu slzy tisli do očí. Och, život bol taký sladký s týmto vedomím! Keď   tak bežiačky spomínal na podrobnosti tohto popoludnia, na slová,   úsmevy a pohladkania učiteľky, na jej ruku, ktorú mala za celý čas na   jeho pleci. Keď išli ta i nazad, zdalo sa mu, že v tom veľkom svete   nežičlivosti, ktorý ho obklopoval, predsa sa mu odplatilo žiť. Och,   nikdy netušil, že má takú veľkú lásku k životu - ako teraz, keď   bežiačky spomínal na svoju učiteľku a na popoludnie, ktoré prežil v   jej blízkosti. Nikdy netušil, že možno niekoho takto ľúbiť, ako teraz   on ľúbil svoju učiteľku. Že možno tak veľmi túžiť, aby mu položila   ruku na hlavu.
    </tei:p>
    <tei:p>
     Hej, mal ju rád a teraz túžil iba po tom, aby ho volávala k sebe   každý deň, aby mu položila tak ruku na plece i zajtra, i pozajtre, i   každý budúci deň.
    </tei:p>
    <tei:p>
     Tak veľmi túžil teraz Ivko Hancík.
    </tei:p>
    <tei:p>
     Bežal až po železničný most. Tam stíšil, blízkosť továrenskej   štvrte schladila trochu jeho roztúženie. Pomalšie a pomalšie   vykračoval po ulici, na ktorej bývali jeho rodičia, a keď prišiel do   svojho dvora, pri uhle domu zastal a oprel sa o múr. Smutné vedomie,   že je doma, odohnalo od neho na chvíľu obraz učiteľky i jeho veľké   šťastie. Stál zronený pri uhle domu, pozeral na nízke domy, na   obrýpané steny, vytŕčajúce sa surové tehly. Tichý chladivý večer sa   spúšťal na dvor; tam za strechami zachmúrili sa v ňom hory   mrakom.
    </tei:p>
    <tei:p>
     Zrazu sa ozvali kroky na dvore. Za uhlom sa zjavil Ivko v   najstarší brat Ondrej.
    </tei:p>
    <tei:p>
     Keď zazrel Ivka takého zadumaného, opretého o múr domu, začudoval   sa.
    </tei:p>
    <tei:p>
     - Čože ti je? Čo nejdeš domov? Aj tak dostaneš, neboj sa. Kade si   zháňal celé popoludnie? Čo si neprišiel Michalovi pomáhať?
    </tei:p>
    <tei:p>
     Ivko neodpovedal. Nemal mu čo po takých chvíľach, aké prežil, brat   mu bol stelesnením iného života. Pokročil povedľa neho do pitvora,   pomaly otvoril dvere kuchyne a vošiel. Matka práve zapaľovala   petrolejovú lampu, otec stál pri umývadle položenom na stolci,   naberal z hrnčeka vodu do úst, potom ju vypúšťal do dlaní, a tak sa   umýval.
    </tei:p>
    <tei:p>
     - Dobrý večer, - povedal Ivko ticho.
    </tei:p>
    <tei:p>
     Otec i mať sa obzreli na neho; otec povedal:
    </tei:p>
    <tei:p>
     - Á, lapaj, a ty kade zháňaš? Nevedel si, čo máš robiť? - Chytil   Ivka mokrou dlaňou za ucho, druhou, tiež mokrou, dal mu zaucho, ale   Ivko ani nemukol.
    </tei:p>
    <tei:p>
     Keď ho tak držal za ucho mokrými prstami, pred jeho oči, nevedel   prečo, stal si jeho druhý domov, učiteľkin biely dom na Priečnej   ulici, učiteľkina veranda so školskou lavicou a s lykovým stolíkom; a   pocit veľkej vďačnosti rozlial sa mu po myšlienkach a v nej ani   nezbadal, že ho bijú. Otec, začudovaný, že neplače, odstrčil ho ód   seba; Ivko vošiel do pološera izby, utrel si rukávom mokré líce, na   ktoré dostal zaucho, stal si pred oblok, a hľadiac cezeň na čierne   hory, hladkal si ho roztúžený a šeptal:
    </tei:p>
    <tei:p>
     „Zato nič, zato nič ... zajtra pôjdem ... zas k nej ...
    </tei:p>
    <tei:p>
     Teplé slzy mu zaliali oči, ale len preto, že ho premohla túžba,   aby učiteľka stála tu pri ňom a videla, čo sa mu stalo, aby ho   pohladkala po vlasoch ako tam vo svojej záhrade a utišovala ho. Och,   ako veľmi túžil po jej pohladkaní! Desať, dvadsať takýchto bitiek bol   by vydržal, keby mu povedali, že len potom môže prísť k nej. Bol taký   sprostučký ten Ivko Hancík! Nevedel, že mocnú túžbu po učiteľke, čo   opanúvala jeho vedomie, ľudia nazývajú láskou, že na ňu má každý   právo a že svet ju jednako toľkým odopiera. Nevedel to, iba cítil   veľkú vďačnosť k nej za jedno pohladkanie, ktoré mu dosial nikto   nedal. Smiala sa a zamieňavo plakala s ním táto vďačnosť, a keď si   líhal do postele, ona mu pritvárala oči.
    </tei:p>
   </tei:div>
   <tei:div type="chapter">
    <tei:head>
     3
    </tei:head>
    <tei:p>
     Obyčajne, keď Ivko ráno vstával, dumával o tom, čo trpkého sa mu   prihodilo predošlého dňa; dumával o svojej mamke, o svojom živote, v   ktorom mu odopierali všetko, čo vídal u iných a čo opanúvalo jeho   predstavy. Ale dnes, keď si obliekol nohavice, dávno nebolo stôp v   jeho pamäti po tom, že včera dostal. Nebolo ešte ani pol siedmej, keď   vstal, bolo ešte šero a času mnoho. Sadol si v kuchyni ku knižke a   pri petrolejke si opakoval dnešné úlohy, lebo si umienil, že nikdy   nedá učiteľke príležitosť, aby ho zahanbila pred celou triedou preto,   že niečo nevie. Čítal z učebnice úlohy a v mysli si maľoval obraz,   ako ho dnes učiteľka vyvolá, ako bude vedieť odpovedať na všetky jej   otázky a ako sa mu zas bude vracať jej dôvera. Občas pozrel na staré   kuchynské hodiny a zas čítal.
    </tei:p>
    <tei:p>
     Mať, ktorá chystala otcovi raňajky, prechádzala povedľa neho do   kuchynskej skrine to po soľ, to po cesnak do polievky, zakaždým v   náhlivosti sa potkla o stolček, na ktorom Ivko sedel, a hnevno   zamrmlala:
    </tei:p>
    <tei:p>
     - Čo to ešte neleží!
    </tei:p>
    <tei:p>
     Keď sa rozvidnelo, Ivko vyšiel na dvor ku drevárňam. Tam pri   usilovnom učení zabudol i na hodiny, až naraz ho vyrušil matkin   hlas:
    </tei:p>
    <tei:p>
     - Ivan, kdeže si tak dlho? Veď je už tri štvrte na osem! - Ivkom   šklblo, vbehol naplašený do kuchyne, pozrel na hodiny: bolo naozaj   tri štvrte na osem.
    </tei:p>
    <tei:p>
     - Prečo si ma nezavolala skôr? - vyčitoval matke, skladajúc si   knihy a písanky na kôpku.
    </tei:p>
    <tei:p>
     - A či ja mám kedy myslieť na teba, či čo? Ja periem. Tam máš   raňajky, - hodila rukou na sporák.
    </tei:p>
    <tei:p>
     Ivkovi bolo clivo. Pozrel zrazu na hodiny i na raňajky, mal veľkú   chuť na polievku, ale keď si uvedomil, že by potom prišiel neskoro do   školy a že učiteľka by zas mala príčinu hnevať sa na neho, schytil   knihy pod pazuchu a vybehol z kuchyne. •
    </tei:p>
    <tei:p>
     V pitvore zachytil matkin hlas:
    </tei:p>
    <tei:p>
     - Čože je to s tebou? A jesť nebudeš?
    </tei:p>
    <tei:p>
     Ale on neodpovedal, vybehol na dvor a bežal do školy. Udychčaný   dobehol ku škole, vbehol na chodbu. Zo všetkých tried bolo počuť krik   a hurhaj - teda vyučovanie sa ešte nezačalo. Vydýchol si uľahčene a   vošiel do svojej triedy. Trieda naraz stíchla, keď stisol kľučku, ale   keď chlapci zazreli vo dverách Ivka, zakričali zborom:
    </tei:p>
    <tei:p>
     - Indián! - a znova sa strhol hurhaj.
    </tei:p>
    <tei:p>
     A Ivko, blažený myšlienkou, že došiel včas, nevšímal si nič; so   širokým úsmevom na tvári si sadol do lavice, oči uprel na dvere a s   tlčúcim srdcom čakal, kedy učiteľka vojde do triedy.
    </tei:p>
    <tei:p>
     O chvíľu chlapci, čo sedeli v laviciach pri dverách, dali znak, že   po chodbe ktosi ide. Všetko stíchlo tak, že žiaci začuli klopkanie   opätkov na chodbe. Učiteľka otvorila dvere. Žiariaci Ivkov pohľad sa   oprel na jej šaty, tie isté, čo mala včera na prechádzke. Sledoval ju   po stôl, a keď si sadla, vzal svoj zošit a šiel jej ukázať úlohu, ako   mal príkaz. Pekne mal otvorený zošit na mieste, kde bola dnešná   úloha, podal jej ho so šťastným vedomím, že dnes ho nebude mať prečo   vyhrešiť. A za ten čas, čo prezerala jeho úlohu, hľadel na ňu s nemou   láskou, na hladké črty jej tváre prezrádzajúce spokojnosť s ním. Ale   dnes bola učiteľka akási prísna. Bez úsmevu mu vrátila zošit a   povedala:
    </tei:p>
    <tei:p>
     - Sadni si.
    </tei:p>
    <tei:p>
     Ivko pozrel na ňu sklamaný, v neistotách, či predsa ešte neostalo   v nej čosi z jej hnevu na neho. Znepokojený sa vrátil do lavice,   nespustil z nej pohľad ani na chvíľu. Hľadal včerajšiu slzu v jej   očiach a včerajší úsmev na jej tvári. Ale ona bola chladná. Clivý   pocit neistoty, či sa predsa len ešte nehnevá, rástol v ňom z minúty   na minútu. Ivko túžobne čakal už iba na to, kedy ho vyvolá, aby ju   mohol zmieriť dobrou odpoveďou. •
    </tei:p>
    <tei:p>
     Po chvíli začala skúšať veľkú násobilku. Vstala spoza stola, s   trstenicou v ruke vošla medzi lavice a skúšala rad-radom, ukazovala   na chlapcov trstenicou. Keď Ivko zo tri razy dobre odpovedal na   otázku, na ktorú iní odpovedali zle, učiteľka prišla k jeho lavici,   oprela sa o ňu ľavou rukou a tak skúšala. Ivko sa cítil vyznamenaný,   zmierený s ňou, lebo takto prichádzala k jeho lavici len v časoch,   keď býval najlepším žiakom v triede. S príjemným vedomím hľadel na   jej ruku, ktorou sa opierala o jeho lavicu. Prišlo mu na um, ako mu   ju včera ovinula okolo šije, hladkala ho ňou po vlasoch, i zatúžil   dotknúť sa jej. Keď hľadela na druhú stranu triedy, položil i on ruku   na lavicu k jej, pomaly ju priťahoval po lavici až ku končekom jej   bielych prstov a bol šťastný, že môže byť pri nej zas tak blízko. A   ostala pri ňom za celý čas, až kým nezazvonilo. Potom podišla ku   stolu. Všetci vstali na pozdrav a Ivko roztúženými očami hľadel na ňu   a s tlčúcim srdcom čakal, či ho nezavolá priniesť písanky. Včera   povedala, že budú písať úlohu. Och, tak veľmi sa mu žiadalo poslúžiť   jej niečím, preukázať jej niečím svoju bezhraničnú vďačnosť, ale   učiteľka pokročila ku dverám a ani si ho nevšimla. Zosmutnel, keď   chytila kľučku a bez slova vyšla na chodbu.
    </tei:p>
    <tei:p>
     „Nechce odo mňa, iného si zavolá ... povedal si v duchu a   stál ako stĺp a smutne hľadel na dvere, za ktorými zmizla.
    </tei:p>
    <tei:p>
     Ostatní žiaci sedeli alebo robili hurhaj, on ešte stál a pozeral   sklamaný na dvere triedy a čakal, že učiteľka ich ešte otvorí, že jej   príde na um on a ešte ho zavolá. Ale nezavolala, a Ivko, žiarliaci v   duchu na toho, koho si zavolá miesto neho priniesť písanky, stál   opretý o lavicu až do zvonenia.
    </tei:p>
    <tei:p>
     Chvíľu po zvonení učiteľka vošla - pozrel na ňu a zadivený zazrel   jej písanky pod pazuchou. Sama si ich priniesla! Zo srdca sa mu   odvalil kameň. „Nikoho nevolala miesto mňa, povedal si a bol   šťastný týmto vedomím. Kývla na neho, podala mu z nich polovicu, aby   ich rozdal žiakom, druhú polovicu dala jeho susedovi.
    </tei:p>
    <tei:p>
     Potom písali úlohu podľa diktátu a Ivko zakaždým, keď mal vetu   napísanú, pozrel na učiteľku s ťažkou otázkou na mysli: či ho dnes   zavolá k sebe? Sám, bez volania by sa nebol odvážil prísť, hoci mu to   dovolila.
    </tei:p>
    <tei:p>
     Keď zazvonilo, kázala pozbierať písanky. Pozbierali ich, položili   na jej stôl. Odišla, a písanky nechala tam. Ivko darmo čakal a   striehol, kedy mu kývne, aby ich priniesol za ňou. V neistotách čakal   poslednú hodinu. Prišla. Mali vlastivedu. S napätou pozornosťou   pozeral na mapu republiky, ale iné myšlienky sa mu hrnuli do hlavy,   ako bola dnešná úloha, znepokojovali ho. Bránil sa im z celej sily,   ale občas ho premohli. Smutne vzdychal:
    </tei:p>
    <tei:p>
     „Och, ak mi nepovie, nezavolá!
    </tei:p>
    <tei:p>
     Striasol sa od clivoty a chytro pozrel na učiteľku a na mapu, aby   mu neušlo, o čom sa hovorí. Bolo to tiché, veľké trápenie v tieto   posledné chvíle, a keď sa ozval zvonec, Ivko vytreštenými očami   hľadel na učiteľku, ktorá ešte sedela za stolom a zapisovala čosi do   triednej knihy. Trápila ho strašná myšlienka, že na neho zabudla, že   je po všetkom. Keď zatvárala triednu knihu, strach mu stískal srdce,   že ledva dýchal.
    </tei:p>
    <tei:p>
     „Nie, nezavolá, opakoval si v duchu už po desiaty raz   sklesnuto, odovzdane - ale učiteľka vtom vyvolala jeho meno.
    </tei:p>
    <tei:p>
     Vyskočil z lavice a rútil sa k stolu, hoci nevedel, prečo ho volá.   Len pri stole sa zháčil, keď zbadal jej udivený pohľad, ktorým   pozerala na neho. Zahanbil sa, sklonil hlavu a ona urovnala písanky a   podala mu ich:
    </tei:p>
    <tei:p>
     - Toto mi vezmeš, pôjdeš so mnou domov.
    </tei:p>
    <tei:p>
     Trasúce sa ruky vystrel k nej, dýchajúc šťastím a vďačnosťou, vzal   od nej písanky, obidvoma rukami ich pritisol na prsia a zaniesol na   svoju lavicu.
    </tei:p>
    <tei:p>
     A čože ho bolo teraz do všetkého! Všetky jeho neistoty sa   rozleteli ako páperie a myšlienky zradostneli. Urovnal si knihy, vzal   ich pod jednu pazuchu, pod druhú pozorne vopchal písanky a šiel pred   zborovňu čakať učiteľku. Vedel, že tam ju má čakať; vždy tak robieval   v časoch, keď bol v jej priazni. Nečakal dlho. O chvíľu vyšla, a keď   ho zazrela, usmiala sa.
    </tei:p>
    <tei:p>
     - No poďme, - povedala.
    </tei:p>
    <tei:p>
     Cupkavým drobným krokom bežkal pri nej, pred ním, za ním, okolo   neho jeho šťastie. Občas zodvihol hlavu, pozrel na učiteľku, chcel   vidieť jej tvár a v nej dobrotu, ktorá robila z nej jeho druhú mať.   Od istého času často sa pýtal sám seba, keď hľadieval na ňu, prečo   nie ona je jeho mať, a keď kráčal popri nej takto blízko, keď mu   niekedy položila ruku na hlavu, zdalo sa mu prekrásnou pravdou, že   vlastne ona je jeho skutočná, ozajstná mať.
    </tei:p>
    <tei:p>
     Zahli za zákrutu uličky a o chvíľu spomedzi plotov vyzrela zelená   bránička učiteľkinho domu. Ivko natiahol krk a usmial sa jej ako   komusi, čo mu prichádzal naproti. Vošli do záhradky a do domu.   Učiteľka ho zaviedla do jedálne, kde mala pripravený obed. Ďurko ešte   nebol doma, mal vyučovanie do jednej. Zavolala na slúžku, kázala jej   priniesť ešte jeden tanier a potom s úsmevom na tvári usadila Ivka   naproti sebe za stôl. Ivko, prekvapený, poddal sa jej rukám, ktoré ho   usadzovali na stoličku. Slúžka priniesla polievku a učiteľka mu   nabrala na tanier. S blaženým pocitom vďačnosti sledoval jej ruku,   keď mu nalievala polievku alebo kládla na tanier mäso, zeleninu.
    </tei:p>
    <tei:p>
     Najedli sa, potom si Ivko skočil domov po knihy na popoludňajšie   vyučovanie. A po vyučovaní o štvrtej ho zas zavolala, pôjde sa vraj   učiť s Ďurkom a úlohy si robiť.
    </tei:p>
    <tei:p>
     Keď dochádzali ku bráničke, vybehol z nej Ďurko, bežal im naproti,   hodil sa matke do náručia a bozkával ju. Ivko stál pri nich   závistlivý a bolo mu čudné, že také veci robia i na ulici, nedbajú,   že to  byť ľuďom smiešne. Namrzený, s odporom a hnevom   pozeral na Ďurka, ako jej visí na šiji, ale opravdivá, mučivá   žiarlivosť sa ho zmocnila iba potom, keď ju pustil a keď učiteľka,   živo sa s ním zhovárajúc, držala ho jednou rukou za plece, druhou   dlaňou pod bradou, a Ivka nechala ísť vedľa seba nepovšimnutého,   zabudnutého, chrbtom obrátená k nemu, takže sa darmo namáhal zazrieť   úsmev na jej tvári. Och, aká krutá bola v týchto chvíľach Ivkova   učiteľka! Mučila ho jej nevšímavosť - zmysel tohto odvrátenia rozumel   - to cítil, že učiteľka prejavila tak väčšiu priazeň Ďurkovi, a preto   bokom a s hnevom zazeral na neho.
    </tei:p>
    <tei:p>
     Vošli všetci do verandy; chlapci si sadli do školskej lavice a   robili si úlohy, ale Ivko ani nepozrel na Ďurka. Celé toto popoludnie   ho nemal rád. Ďurko mu bol takou strašnou prekážkou v zbližovaní s   ňou zakaždým, keď bol s nimi. Nevôľa k nemu rástla v Ivkovi pri   každej napísanej litere. Nervózne chytro písal, nedbal na to, či to   bude pekné. Od myšlienky, že jeho má radšej, triasla sa mu ruka.
    </tei:p>
    <tei:p>
     Ďurko ešte nemal ani polovicu úlohy, keď Ivko bol hotový. Strčil   pero medzi zuby, oprel sa o lavicu a zlým pohľadom sa díval na Ďurka.   Obraz, ako sa vešia na učiteľkinu šiju ešte i na ulici, neschádzal mu   z mysle, búril jeho myšlienky proti Ďurkovi, až napokon sa nezdržal -   nasilu zdržiavaným výbuchom sa ho spýtal:
    </tei:p>
    <tei:p>
     - Ďurko, a prečo teba pani učiteľka nezbije, keď sa jej tak vždy   vešiaš na krk? Prečo ťa vždy tak bozkáva?
    </tei:p>
    <tei:p>
     Ďurko od prekvapenia zadržal pero, dlho hľadel na Ivka vyvalenými   očami, potom pohodil hlavou a sebavedome sa usmial.
    </tei:p>
    <tei:p>
     - Ty si hlúpy! - povedal. - Má ma veľmi rada, preto to robí, a ja   to tiež preto robím, že ju mám veľmi rád. Tebe to mama nerobí?
    </tei:p>
    <tei:p>
     - Nie, - odpovedal Ivko bezmyšlienkovite, ale v tej istej chvíli   pocítil v tvári horuč hanby. Blyslo mu hlavou, že to je čosi   neobyčajného, panského, u nich neslýchaného a že Ďurko ho teraz bude   pokladať za veľmi nízkeho, keď mu tak hlúpo prezradil, že o tom   nevie. Zahanbený chytro doložil: - Len niekedy, - a osmutnel od tohto   cigánstva. A Ďurko nevedel, čo Ivkovi prezradil - akoby sa nič nebolo   stalo, písal ďalej. Ivko pozeral na jeho líce, na ktoré ho učiteľka   popoludní bozkávala, a naraz najväčšou jeho túžbou bolo, aby sa   učiteľka zohla k nemu, ako robievala Ďurkovi, a bozkala ho na líce.   Len teraz začal chápať šťastný úsmev, ktorý vídal na jej tvári vždy,   keď bozkávala svojho syna, a len teraz začal cítiť boľavú, bezmocnú   žiarlivosť proti Ďurkovi, keď si uvedomil, že jemu to učiteľka   nespraví azda nikdy, nikdy. Iste je príliš nehoden toho prejavu, lebo   býva vo fabrickej štvrti, lebo je biedny, chudobný, nehoden pre   všetko na svete, a najmä preto, že je Hancík.
    </tei:p>
    <tei:p>
     Pod ťarchou tejto myšlienky hlava mu padla na lakeť, tisíc smútkov   zastrelo mu líca a oči, keď si uvedomil, že jeho mať ho nikdy   nebozkala.
    </tei:p>
    <tei:p>
     - Nikdy, nikdy ... - hučalo mu v myšlienkach. Zlomilo ho to   vedomie. Naraz ako výstrel vybuchol z neho žalostný plač. Stiahol mu   hrdlo, hrdúsil ho žiaľ za svojím životom, ktorý nemal kto bozkávať,   za veľkou, veľkou - ozajstnou láskou, ktorá u nich doma nebýva.
    </tei:p>
    <tei:p>
     Ďurko sa strhol od prekvapenia, položil mu ruku na plece a mäkko   ako jeho mať sa spýtal:
    </tei:p>
    <tei:p>
     - Čo sa ti stalo, Ivko? Prečo plačeš? Veď neplač!
    </tei:p>
    <tei:p>
     Na plač pribehla k nim učiteľka, a keď Ivka videla zaliateho   slzami, prísne sa pýtala Ďurka:
    </tei:p>
    <tei:p>
     - Čo si mu spravil, Ďurko?
    </tei:p>
    <tei:p>
     - Nič, mamička. On sa ma spytoval, prečo ma nezbiješ, keď sa ti   vždy vešiam na krk, a naraz sa rozplakal.
    </tei:p>
    <tei:p>
     Učiteľka sa zohla k Ivkovi a pýtala sa ho láskavo:
    </tei:p>
    <tei:p>
     - Neplač, Ivko, stalo sa ti niečo? Povedz pani učiteľke!
    </tei:p>
    <tei:p>
     Ale Ivko len zagánil na Ďurka, že ho prezrádza, a spomedzi slz, čo   mu zaliali tvár, opakoval:
    </tei:p>
    <tei:p>
     - Nič, nič, nič . . .
    </tei:p>
    <tei:p>
     Desať, azda i dvadsať ráz opakoval to cigánstvo, lebo by sa skôr   bol dal zabiť, ako vynútiť zo seba priznanie, že plače pre ňu. Za nič   na svete by sa nebol priznal, a keď učiteľka neprestala naliehať na   neho otázkami, naraz ho premohla túžba utiecť odtiaľto.- do ulíc, do   vrbín - kamkoľvek, kde ho nikto nenájde, lebo tu mu urvú jeho   tajomstvo - a to by bola potupa a hanba, od ktorej by musel umrieť.   Premožený, biedny, ubitý vlastnými myšlienkami a ľútosťou   zavolal:
    </tei:p>
    <tei:p>
     - Musím ísť domov, musím ísť domov ... pomáhať. Schytil svoje veci   pod pazuchu, pozdravil sa trasľavým hlasom a vybehol na ulicu.
    </tei:p>
    <tei:p>
     Všetko, všetko oželel, len aby bol ďaleko od nebezpečenstva, ktoré   by odhalilo príčinu jeho žiaľu. Olovrant oželel, sladkú kávu, chlieb   s medom a s maslom - všetko, a nebolo mu ľúto ničoho, keď videl, že   je na ulici sám, že si ho nikto nevšíma, nikto sa ho na nič   nespytuje.
    </tei:p>
    <tei:p>
     Ivko bežal k Váhu, šiel sa schovať do vŕbových hustí a tam sa   vysmútiť. Túlal sa po nich do mrku. Iba keď zodvihol hlavu a pozrel   na hory očerneté večerom, pobral sa domov.
    </tei:p>
    <tei:p>
     Mať ponad plece zazrela na neho od koryta, keď vchádzal do   kuchyne, a pýtala sa:
    </tei:p>
    <tei:p>
     - Kade zas zháňaš tak dlho?
    </tei:p>
    <tei:p>
     - Bol som u pani učiteľky, volala ma, - odpovedal. Vošiel do izby,   odložil knihy, potom pomáhal matke,
    </tei:p>
    <tei:p>
     prikladal na oheň, dreva nanosil do kuchyne, sliepky pozatváral,   zabehol k obchodníkovi po krúpy na večeru. A keď nemal čo robiť,   mlčky pozeral na mať, ako s vysúkanými rukávmi, s dlaňami i prstami   rozožratými od lúhu, bielymi, mädlí bielizeň, občas podíde k sporáku,   pomieša polievku, robí do nej zápražku.
    </tei:p>
    <tei:p>
     Po jednom sa schádzali i bratia, i otec prišiel - pýtali jesť. Mať   ponaberala krúpovú polievku do tanierov, otcovi najprv, potom bratom,   Ivkovi, naostatok sebe. Ostalo jej za pol taniera; sadla si s ním na   stolček k sporáku, položila si ho do lona a jedla. Potom sa vrátila   ku korytu a zas prala.
    </tei:p>
    <tei:p>
     Ivko jedol pomaly, s nechuťou, lebo mu prichádzalo na myseľ, že   mohol mať dobrú večeru u učiteľky, keby nebol ušiel. Blúdil očami po   tesnej kuchyni, myslel na chlieb s medom a maslom a na sladké   zákusky, a keď jeho pohľad zastal na koryte vyhryzenom a vybielenom   mydlinami a lúhom, nevdojak mu vhupla do hlavy myšlienka, že ešte   nevidel učiteľku tak stáť za korytom, ako svoju mať vída skoro každý   deň. Biedne, biele, celkom uvarené bolo jej koryto, a ona, akoby sa   mu bola chcela prispôsobiť, bola taká istá. Nerozumel tejto čudnej   podobnosti, ale ten obraz sa mu zachytil v pamäti a budil v ňom pocit   menejcennosti. I kuchyňa bola celá biela, vlhká od pary. Ivko si   spomenul na peknú, čistú maľovku v učiteľkinej izbe a predstavoval si   s roztúžením, ako dobre by mu bolo, keby ta mohol ísť spať. Vošiel do   izby s tou predstavou, ľahol si do postele a zadumaný počúval duté,   jednotvárne brhlenie bielizne na starej, vydratej rumpli: hr-hr,   hr-hr, hr-hr - neprestajne, bez oddychu. Bolo ho počuť dlho do   večera, smutno vytrvalé, zaliehajúce v ušiach, ako temer každý večer.   I dnes ukolísalo Ivka do spánku svojou únavnou jednotvárnosťou.
    </tei:p>
    <tei:p>
     Hr-hr, hr-hr, hr-hr, hr-hr ozývalo sa mu v polosne, pred   zatvorenými očami zjavila sa mu mať, biela od kúdoliacej sa pary,   brhliaca bielizeň. Ako tak hľadel na ňu, v polosne, večne bielu,   zahalenú kúdolmi pár, s vysúkanými rukávmi, s rozožratými rukami od   lúhu, chcelo sa mu povedať, aká to čudná mať, čo tak vždy stojí za   korytom a večne perie, ale jazyk sa mu zaplietol a povedal:
    </tei:p>
    <tei:p>
     - Čudná učiteľka.
    </tei:p>
    <tei:p>
     Prebral sa z polosna na zvuk svojho hlasu, popozeral po tmavej   izbe, popočúval. Pri boku cítil nohy staršieho brata, s ktorým spával   - nohami proti sebe. Z ostatných postelí bolo počuť pokojné dýchanie   spiacich bratov, len otec sa ešte prehadzoval v posteli - v poslednom   čase ho bolieval žalúdok, nemohol jesť ani spávať - a z kuchyne stále   jednotvárne: hr-hr, hr-hr, hr-hr, hr-hr - brhlenie bielizne v kúdole   bielej pary. Ivko chcel rozmýšľať o tom, prečo mať ešte nejde spať,   ale sen mu privrel oči, odvrátil mu hlavu k obloku a premohol ho.
    </tei:p>
   </tei:div>
   <tei:div type="chapter">
    <tei:head>
     4
    </tei:head>
    <tei:p>
     Na druhý deň ráno Ivko vstal včas, náhlivo sa naraňajkoval a   utekal na Priečnu ulicu, kde bývala učiteľka. Keď prichádzal pred jej   biely dom, zazrel ju práve vchádzať do bráničky. Pobehol k nej   rozradostnený, pozdravil sa a povedal:
    </tei:p>
    <tei:p>
     - Nič vám netreba odniesť, pani učiteľka?
    </tei:p>
    <tei:p>
     - Nič, nič, Ivko, - usmiala sa učiteľka a chytila ho za ruku. -   Poďme chytro, aby sme sa neoneskorili.
    </tei:p>
    <tei:p>
     Ivko natešený cupkal popri nej do školy; vošli spolu do triedy,   spolužiaci sa dívali udivení a Ivko bol nesmierne hrdý na seba a   šťastný z ich údivu. Sadol si do lavice, a ako ráno po prvom zvonení   uprel oči na učiteľku, tak hľadel na ňu až do posledného zvonenia,   počúval jej vysoký, zvučný hlas a netrpezlivo striehol, kedy jej   pohľad zablúdi k nemu. Cítil sa vyznamenaný, keď ho napokon   dostriehol, ako zablúdil do jeho lavice a na chvíľu zastal na   ňom.
    </tei:p>
    <tei:p>
     Ivko bol šťastný chlapec v nasledujúce dni. Každé ráno chodieval   učiteľke naproti, popoludní býval u nej, učieval a hrával sa s   Ďurkom, a niekedy, keď učiteľka mala prácu v meste, zdržal sa až do   večera, i navečeral sa s Ďurkom a s učiteľkou a už potme šiel   domov.
    </tei:p>
    <tei:p>
     Boli to šťastné dni Ivkovho života a Ivko v nich veril, že jeho   domov je u učiteľky, v detskej izbe pri Ďurkovi. K rodičom prichádzal   ako cudzí. Keď vkročil do kuchyne svojich rodičov, presiaknutej   parou, čo vychádzala z bielizne, len čo prekročil prah, premohla ho   túžba po ráne, po Priečnej ulici, na ktorej stretne učiteľku a pôjde   s ňou do školy. S touto túžbou vchádzal do izby a zajatý ňou občas   zabudol i na večeru. Vyzliekol sa a ľahol si spať i hladný. Ona ho   ukolísala v dobrý sen o učiteľke, o jej mäkkej ruke, ktorú mu   kladievala na plece, o nežnej materinskej láske, ktorú sa naučil   poznať u nej a po ktorej teraz i on túžil. Túžil po tom, aby ho   milovala tak ako svojho Ďurka, túžil po takej nežnosti, po takom   pohladkaní, akým ho ona hladkávala. A ráno s touto túžbou v   myšlienkach vyskakoval z postele a vybehával na Priečnu ulicu.
    </tei:p>
    <tei:p>
     Také boli tieto dni pre Ivka ako nežné kolísanie. Míňali sa   nebadane a doviedli zimu na okolité vrchy. Sneh sa zabelel na Holiach   i na Hoskore, zima pomaly, krok za krokom sa spúšťala z úbočí do   dolín, až zasypala sypkým snehom aj Hancíke dvor. Na vysoké stromy,   ktoré rástli miestami za fabrickým plotom, prisťahovali sa, ako každú   zimu, vrany a kavky, na nižšie sýkorky a krásne červené hýle. Chlapci   z Ivkovho susedstva vybehávali na vŕšky sánkovať sa, poniektorí   korčuľovať na zamrznuté mŕtve ramená Váhu. Občas aj Ivka volávali   Krupene chlapci na sánkovačku, ale on nešiel. Už nemal príčinu chodiť   s nimi. Bol šťastný len v samote, v ktorej mohol nerušene dumať svoj   sen o učiteľke, ktorú si žiadal mať za mater.
    </tei:p>
    <tei:p>
     Blížili sa Vianoce a s nimi i prázdniny. Keď chlapci z piatej   triedy boli posledný deň v škole, učiteľka prišla do triedy akási   smutná, unavená. Skleslá si sadla za stôl, a keď ju Ivko i na druhej   hodine videl takú smutnú, zosmutnel aj on. Ľútostivým, prosebným   pohľadom hľadal jej oči a predkladal si otázku:
    </tei:p>
    <tei:p>
     „Čo jej len môže byť? Čo jej môže byť?
    </tei:p>
    <tei:p>
     Keď zazvonilo koniec tretej hodiny, povedala veľmi tichým hlasom,   že Ivko ju ledva rozumel:
    </tei:p>
    <tei:p>
     - Nuž, chlapci, pekne sviatkujte a buďte dobrí cez sviatky. My sa   už nestretneme, lebo po sviatkoch dostanete inú pani učiteľku. Teraz   môžete ísť domov.
    </tei:p>
    <tei:p>
     Ivko nerozumel dobre, čo to vraví. Sprevádzal ju pohľadom až do   dverí, a keď vyšla a chlapci sa hodili na svoje knihy, udivený sa   pýtal svojho suseda:
    </tei:p>
    <tei:p>
     - Čo je? Ideme domov?
    </tei:p>
    <tei:p>
     - Pravdaže, - odpovedal sused. - Čo si nepočul?
    </tei:p>
    <tei:p>
     Ivko ho počúval omráčený a prekvapený - veď učiteľka mu   nepovedala, aby popoludní prišiel k nej.
    </tei:p>
    <tei:p>
     Prečo? Azda sa hnevá na neho?
    </tei:p>
    <tei:p>
     „Zabudla, blyslo mu potom hlavou, ale nevládal veriť, že na   neho zabudla. Zdalo sa mu, že ešte príde do triedy a zavolá ho, preto   iba poskladal svoje veci, položil ich na lavicu a čakal. Všetci už   odišli, Ivko ostal v triede sám, a keď dlho čakal márne, vyšiel na   chodbu, poprechádzal sa pred zborovňou, pozeral úzkostlivo na dvere   zborovne, či učiteľka z nich nevyjde. Ale nikto z nich nevyšiel.   Všade už bolo ticho. Ivko vyšiel pred školu, chodil sem-tam pred   školskou bránou a stále ešte veril, že učiteľka príde. Ale z veľkej   školskej brány nevychádzal nikto. Ukrutne znepokojený rozbehol sa na   Priečnu ulicu, zúfalo sa spytujúc sám seba:
    </tei:p>
    <tei:p>
     „Prečo zabudla? Prečo len zabudla?
    </tei:p>
    <tei:p>
     Pribehol udychčaný pred maľovanú bráničku, položil ruku na kľučku,   a vtom v ňom heglo: bránička bola zamknutá. Zúfalo sa obzeral po   záhrade, či neuvidí v nej niekde Ďurka. No nikde nebolo vidno   nikoho.
    </tei:p>
    <tei:p>
     Prechádzal hore-dolu popri bráničke hodinu, azda i viac, a   márne.
    </tei:p>
    <tei:p>
     „Prečo zabudla, prečo len zabudla? kvílil Ivko v duchu   bezradne, a keď od konca ulice začal stúpať proti nemu večerný mrak,   nešťastný, uzimený, s ubolenými myšlienkami vykročil domov. Tešil sa   ostatnou nádejou, že učiteľka mu nejako dá znať, aby prišiel, že azda   pošle Ďurka po neho, keď jej smútok trochu prejde. Taká bola jeho   posledná nádej. S ňou vošiel do dvora i do kuchyne. S touto nádejou v   duši vykonával potom matkine rozkazy a s horúcou netrpezlivosťou   čakal, kedy už príde Ďurko a zavolá ho do bieleho domu na koniec   Priečnej ulice, do jeho milovaného domova. Nemal už odvahu ísť ta   sám, bez volania.
    </tei:p>
    <tei:p>
     Keď bol na chvíľu bez roboty, vychádzal na dvor, potom na ulicu -   podchádzal kúsok po nej. Zahľadel sa roztúžený na jej koniec -   vyzeral Ďurka. Ale Ďurko neprichádzal. Ivko sa utišoval už len   myšlienkou, že onedlho sa zas začne vyučovanie a všetko bude po   starom.
    </tei:p>
    <tei:p>
     Prázdniny sa mu míňali v robote a v clivých dumách o učiteľke.   Každý večer, keď si líhal spať, o jednu tôňu smútku cítil menej v   srdci, lebo myslel, že každý takýto večer je bližšie ku škole a k   učiteľke. A keď si líhal spať Ostatný deň prázdnin, vydýchol si v   posteli zhlboka, uľahčene, roztúžene, tvár zaboril do podhlavnice a s   teplou radosťou zašeptal do nej:
    </tei:p>
    <tei:p>
     „Zajtra ju zas uvidím ...
    </tei:p>
    <tei:p>
     A dlho do noci mu nedalo spať toto vedomie. Rozochvievalo mu   myseľ, zadržalo mu dych. S tvárou zaborenou do podhlavnice bájil si   zajtrajšok, pripomínal si črty učiteľkinej tváre, dobrý pohľad,   ktorým zajtra pozrie na neho spoza stola, jej úsmev, ktorým sa na   neho usmeje, mäkkú dlaň, ktorou ho pohladí, keď príde k jeho lavici.   Dlho do noci ho rozochvievalo toto snívanie o zajtrajšku. Potom sa mu   predstavy začali rozmazávať, začal sa mu pliesť do nich Váh, chlapci   od susedov, otec, mať, celá ich rodina, a keď hodiny odbíjali pol   dvanástej, Ivko začul úder už len v polosne. Ale i potom jeho spánok   bol nepokojný a túžba ho zobudila veľmi zavčasu.
    </tei:p>
    <tei:p>
     Dookola bolo tma ako v rohu, keď sa prebral. Nadvihol hlavu,   pozrel do obloka, cez ktorý bolo vidno biele škvrny snehu na streche   drevárne. Vtom hodiny odbili pol. Ivko naradovaný myslel, že bijú pol   ôsmej, a chcel zavolať na mať, prečo už nevstáva. Niekoľko ráz   otvoril ústa, ale bál sa ozvať. V tme znepokojený hľadal očami   matkinu posteľ a striehol, či sa mať už nehýbe, či ešte nejde   vstávať. Nehýbala sa. Ivka znepokojovala myšlienka, že príde neskoro   do školy. Prehadzoval sa v posteli z boka na bok, nevedel, čo robiť.   Vtom hodiny znova začali biť. Ivko pozorne počítal:   jedna-dva-tri-štyri-päť ... A ticho.
    </tei:p>
    <tei:p>
     „Iba päť! vzdychol sklamaný a utrel si perinou oči. Potom si   vydýchol uľahčene, že to nie je osem, že nezamešká, potíšku sa   vytiahol spod periny, sadol si v posteli, oprel sa o hlávik. Myslel   na svoje úlohy a umienil si, že keď vstane, ešte raz si ich   poprezerá, aby nebolo v nich ani jednej chybičky, aby učiteľka mala z   neho radosť. Teraz mu už nikde nesmie nájsť chybu, tak úzkostlivo   dával pozor na všetko, keď si robil úlohy.
    </tei:p>
    <tei:p>
     „A pôjdem ju čakať na Priečnu ulicu, rozmýšľal. „S ňou prídem   do školy ako pred prázdninami. A ak sa ma spýta, čo som robil cez   sviatky, budem jej rozprávať, koľko som sa učil, koľko dreva som   narúbal mamke a že ani raz som sa nebol hrať s chlapcami, lebo u nás   bolo vždy čo robiť. Chodil som po bielizeň do domov a vypranú som   zanášal nazad. A že cestou, keď som niesol batoh, myslieval som na   školu. Ale to jej nepoviem, že na ňu - možno, že sa to nepatrí, mohla   by sa nahnevať. Poviem, že na školu.
    </tei:p>
    <tei:p>
     Skladal si v duchu otázky, ktoré mu učiteľka bude dávať cestou do   školy, a slová, ktorými jej on odpovie. Ani pritom nezbadal, ako mu   ušlo pol hodiny. Hodiny odbili pol šiestej; len čo úder doznel, mať   sa pohla. Ivko sa tomu začudoval. Počul, ako mať odhadzuje zo seba   perinu, vstáva. Zazrel ju v tme celú bielu v dlhej bielej košeli,   začul, ako macia čosi v tme popri sebe po stole. Potom vošla do   kuchyne, zažala lampu. Úzky pás svetla padol do izby cez poodchýlené   dvere. Mať rozkladala oheň, pripravovala otcovi raňajky. Ivko chvíľku   rozmýšľal, či už má vstať, potom sa odkryl, vstal na posteli,   prekročil bratove nohy a čupol na dlážku. Namacal na stoličke svoje   nohavice, obliekol sa a bosý vošiel do kuchyne. Mať akiste myslela,   že je to otec; prikladajúc na oheň, povedala:
    </tei:p>
    <tei:p>
     - Hneď bude polievka, hneď.
    </tei:p>
    <tei:p>
     - To som ja, mamka, - povedal ticho Ivko.
    </tei:p>
    <tei:p>
     Mať sa obzrela, a keď videla jeho, zmŕštila tvár.
    </tei:p>
    <tei:p>
     - Nuž a tebe že sa čo robí? Ideš ho drichmať!
    </tei:p>
    <tei:p>
     - Chcem si ešte raz prezrieť úlohy, kým pôjdem do školy. Nechaj ma   tu, - prosil Ivko.
    </tei:p>
    <tei:p>
     - Veď je ešte len pol šiestej, čo si sa spochabil, či čo?
    </tei:p>
    <tei:p>
     - Nech, prezriem ich ešte dva razy, nechaj ma tu.
    </tei:p>
    <tei:p>
     Mať hodila na neho rukou, nepovedala už nič a Ivko si sadol do   kúta na stolček, vzal písanky a knižky a prezeral si úlohy.
    </tei:p>
    <tei:p>
     O chvíľu vstal aj otec, ale on si Ivka nevšimol. Naraňajkoval sa,   obliekol si veľký kabát a odišiel do továrne. Potom povstávali aj   bratia, aj oni sa najedli a odišli. Mať ostala pri sporáku, na ktorom   sa hrial lúh vo veľkom hrnci. Miešala v ňom veľkou drevenou varechou   a vše pozrela na Ivka. Ivko videl jedným okom, ako jej pohľad ostáva   na ňom, a znepokojoval sa, že ho zas bude vyháňať z kuchyne. No   nepovedala už nič.
    </tei:p>
    <tei:p>
     Pomaly sa brieždilo. Keď sa v izbe trochu rozvidnelo, Ivko vbehol   pozrieť, koľko je hodín. Bolo štvrť na osem. Pýtal si polievku,   náhlivo ju zjedol a poskladal si knihy.
    </tei:p>
    <tei:p>
     - Vari ideš drevo nosiť do školy, či čo? - divila sa mať. - Veď   máš ešte tri štvrte hodiny času.
    </tei:p>
    <tei:p>
     - Musím už ísť, mamka, - povedal Ivko z dverí a vybehol na   dvor.
    </tei:p>
    <tei:p>
     Bežal na Priečnu ulicu naproti učiteľke. Keď dobehol pred zelenú   bráničku, zastal tam udychčaný, chvíľku rozmýšľal, či sa má odvážiť   vojsť, potom okúňavo opáčil kľučku.
    </tei:p>
    <tei:p>
     „Ešte je včas, povedal si, s teplým úsmevom pozeral na   verandičku, v ktorej dostával kávu, a zašeptal: „O pol hodiny   vyjde.
    </tei:p>
    <tei:p>
     Potom zašiel kúsok povyše a vrátil sa, podišiel zas pred bráničku,   hľadel do záhrady a znova prešiel zo tri razy hore-dolu po ulici.
    </tei:p>
    <tei:p>
     Na ulici sa ukázali prví chlapci, ktorí šli do školy. Boli Ivkovi   neznámi, nevšímal si ich, ani oni jeho. Potom sa ich vyrojili zo   dvorov celé skupiny a robili besy po ulici. I z veľkého   železničiarskeho dvora na konci ulice sa ich vyrojila veľká skupina.   Niektorý z nich Ivka akiste poznal, lebo keď Ivko prechádzal povedľa   nich, zakričal na neho:
    </tei:p>
    <tei:p>
     - Indián!
    </tei:p>
    <tei:p>
     Ivka heglo od urážky, ale neobzrel sa, nechcel sa púšťať s   chlapcami do zvady. Stál práve pred učiteľkinou bráničkou a myslel   si:
    </tei:p>
    <tei:p>
     „Teraz už musí vyjsť, už idú chlapci do školy.
    </tei:p>
    <tei:p>
     Zašiel len kúsok za bráničku, aby mu učiteľka neušla, a vrátil   sa.
    </tei:p>
    <tei:p>
     Ale učiteľka nevychádzala.
    </tei:p>
    <tei:p>
     Ešte niekoľko ráz prešiel sem a ta po ulici, a nevychádzala.   Chlapcov, čo šli do školy, bolo čoraz menej. Naraz Ivko zbadal, že   nevidí ani jedného. Znepokojený sa obzeral na všetky strany. Ozaj, už   nebolo vidno ani jedného. Ivko bezradne zastal stred ulice. - Prečo   už nejde? - povedal nahlas, pomaličky pokročil ku bráničke, položil   ruku na kľučku, stisol. Bolo ešte zamknuté.
    </tei:p>
    <tei:p>
     - Och, že sa mi tak nedarí, - vzdychol Ivko. - Či už azda odišla?   Nemohla odísť!
    </tei:p>
    <tei:p>
     Prebehol ešte dva razy hore-dolu po ulici, vtom siréna továrne   zahúkala pol deviatej. Zastavilo ho na mieste, sklesnutého,   zroneného, ako vhlobeného do ulice.
    </tei:p>
    <tei:p>
     - Bože, už išla, a ja som ju nezbadal, a teraz jej prídem neskoro   ... Och, prečo sa mi tak nedarí... Tak sa mi nedarí... - úpel nahlas   a rozbehol sa do školy. S tlčúcim srdcom vbehol do školskej budovy,   po prstoch prebehol po chodbe. Pred dverami piatej triedy zastal   nervózny.
    </tei:p>
    <tei:p>
     „Čo jej len poviem? Len čo jej zas poviem? starostil sa, ale   potom pozbieral odvahu, povedal si: „Pravdu jej poviem, že som ju   čakal pred jej domom ...
    </tei:p>
    <tei:p>
     Stisol odhodlane kľučku, všmykol sa do triedy.
    </tei:p>
    <tei:p>
     - Aj, už prvý deň tak neskoro? Ako sa voláš?
    </tei:p>
    <tei:p>
     Na prahu dverí ho zastavil hlas, ktorý mu bol cudzí. Ivko,   ohromený ním, pozrel na stôl, a tam sedela neznáma učiteľka. Blyslo   mu hlavou, že vošiel do cudzej triedy, popozeral na lavice, ale v   nich všade boli známi spolužiaci.
    </tei:p>
    <tei:p>
     - Poď len sem! - hovorila učiteľka, ukazujúc prstom pred   pódium.
    </tei:p>
    <tei:p>
     Celý zmätený prišiel pred pódium, poklonil sa.
    </tei:p>
    <tei:p>
     - Čo tak neskoro? - pýtala sa, ale Ivkovi ani za svet sa nechceli   otvoriť ústa. Mlčal.
    </tei:p>
    <tei:p>
     - No, nevieš rozprávať? - naliehala učiteľka a Ivko v úplnom   pomykove, nerozumejúc, čo sa stalo, vybľabotal:
    </tei:p>
    <tei:p>
     - Ja .. . ja .. . ja som čakal pani učiteľku . . .
    </tei:p>
    <tei:p>
     Nová učiteľka pozrela na neho prekvapená.
    </tei:p>
    <tei:p>
     - Pani učiteľku? Akú pani učiteľku?
    </tei:p>
    <tei:p>
     - Našu pani učiteľku, čo učí piatu triedu.
    </tei:p>
    <tei:p>
     - To si ju ty vždy tak čakával?
    </tei:p>
    <tei:p>
     - Áno.
    </tei:p>
    <tei:p>
     - No, tak teraz ju už nečakaj, ona už neučí na našej škole.   Preložili ju. Teraz si choď sadnúť.
    </tei:p>
    <tei:p>
     Ivko pozrel na novú učiteľku ako hlúpy, nemohol si napochytre   urovnať v hlave zmysel toho, čo vravela. A keď napokon porozumel,   zaúpel žalostne:
    </tei:p>
    <tei:p>
     - Neučí?
    </tei:p>
    <tei:p>
     - Nie, a sadni si teraz.
    </tei:p>
    <tei:p>
     S podlomenými kolenami kráčal na svoje miesto, zhodil sa do   lavice, a tupo hľadiac na veľkú čiernu tabuľu, úpel v duchu bez   prestania:
    </tei:p>
    <tei:p>
     „Odišla . . . odišla ... odišla ...
    </tei:p>
    <tei:p>
     Naraz všetko mu bolo cudzie v škole, ďaleké, nezaujímavé - celá   trieda - všetko, keď si k tým veciam nemohol primyslieť prítomnosť   svojej učiteľky. Bol nešťastný. Nešťastie razom zrútilo všetku jeho   radosť, zmysel jeho snaženia, jeho usilovnosti. Všetko razom stratilo   význam. V celom svojom detstve Ivko nepoznal taký nešťastný deň, ako   bol tento. V celom svojom detstve nepocítil tak mocne ako dnes, že   jeho život je za nič nehoden. Nič nemalo chuti pre neho v škole. Ani   vlastiveda, ani počty, ani mluvnica - celkom nič, hoci všetko vedel   naspamäť, a keď ho nová učiteľka vyvolala na niečo, nepočul svoje   meno. Sused ho drgol lakťom do boka, Ivko vstal a stál ako stĺp.   Učiteľka nedostala od neho ani slovo. Posadila ho, a Ivka netrápilo,   že nevedel odpovedať. Myslel na to, ako naraz všetkému nastal koniec:   olovrantom v učiteľkinej verande, hrám s Ďurkom, prechádzkam, pri   ktorých učiteľka im obom položila ruky na plecia a tak ich viedla. A   keď si ju teraz tak predstavoval idúcu s nimi na prechádzku, držiacu   ho za ruku, všetko by bol oželel: i kávu, i neznáme sladké zákusky, i   chlieb s medom a s maslom, i hry s Ďurkom, len aby ho ešte zavolala   na prechádzku, chytila ho za ruku, ako mávala vo zvyku, a vyšla s ním   za mesto, do brezového hája. Och, všetko by bol oželel za jej   pohladenie, lebo ju mal rád a veril, že ona je jeho opravdivá   mať.
    </tei:p>
    <tei:p>
     Tupý, beznádejný bol jeho život od tohto dňa. Nikto pre neho   nežil, iba predstava učiteľky, o ktorej nemohol veriť, že ho tu   nechala opusteného. Utekával z domu, len čo položil lyžku na tanier.   Materi, čo volala za ním, že ho potrebuje, odpovedal z dverí, že musí   ísť k pani učiteľke. A rozbehol sa na Priečnu ulicu a od obeda do   večera tam smútil v blízkosti bieleho domu, hľadel na blinkavú   verandičku, vyzeral učiteľku a jej Ďurka. Občas podišiel ku bráničke,   ľútostivým, zvlhnutým pohľadom sa zahľadel na záhradnú lavičku   zapadnutú teraz snehom - na tú lavičku, na ktorej sedávala učiteľka a   pri ktorej sa s Ďurkom hrávali v jej prítomnosti. Nič nebolo už tam z   toho všetkého, nič z jeho šťastných dní. Dom bol tichý, zavretý,   neobývaný, ale Ivko jednako prichádzal k nemu každý deň znova a znova   so svojou veľkou láskou, vysmútiť svoju veľkú túžbu, ktorá sa už azda   nikdy viac nesplní: byť pri učiteľke tak blízko ako kedysi, byť jej   miláčikom. Učenie mu zaviňovalo muky odvtedy, ako odišla; nešlo mu.   Nemal sa pre koho učiť. Všetky voľné chvíle prezháňal po uliciach a   neučil sa.
    </tei:p>
    <tei:p>
     A raz ráno, keď nová učiteľka vošla do triedy, pozerala na Ivkovu   lavicu už odo dverí, kývla na neho prstom a kázala mu prísť ku stolu.   Prišiel k nej, neprítomne pozrel na jej tvár.
    </tei:p>
    <tei:p>
     - A čože ty robievaš každý deň na Priečnej ulici, há? Veď ty tam   nebývaš. Vždy ťa tam vidím, keď tade idem. Čo sa radšej neučíš, há?   Predtým si bol dobrý žiak, a v novom štvrťroku budeš celkom   priemerný, ty darebák. Aby som ťa tam už nevidela. Sadni si.
    </tei:p>
    <tei:p>
     Ivko šiel na svoje miesto a spytoval sa v duchu celý zúfalý, prečo   ho toľko trápi. Ale vedel, že darmo mu prikazuje nechodiť na Priečnu   ulicu. Chodil ta i potom, no skrýval sa poza uhly domov, po susedných   dvoroch a dával úzkostlivý pozor, kto ide po ulici.
    </tei:p>
    <tei:p>
     Raz podvečer akosi koncom februára, niekoľko dní po tom, ako   dostal tento príkaz, išiel zas na Priečnu ulicu. Celá ulica bola   tichučká, jednako Ivko sa obzeral na všetky strany a skrýval sa za   uhly domov, aby ho nikto nevidel. A keď prišiel k zelenej bráničke,   naraz mu srdce prestalo biť: dvere na verande učiteľkinho domu boli   otvorené.
    </tei:p>
    <tei:p>
     „Učiteľka! blysla mu hlavou radostná myšlienka.
    </tei:p>
    <tei:p>
     Radostný ston mu vykĺzol z úst - Ivko skočil ku bráničke, vysotil   ju a bežal k verande, ale keď pribehol k nej, vo dverách sa zjavila   staršia vysoká pani a odmeriavala ho prísnym pohľadom. Ivko zastal   zarazený, hľadel na ňu s otvorenými ústami, bez slova, v pomykove. A   pani sa spýtala:
    </tei:p>
    <tei:p>
     - Čo chceš, chlapče?
    </tei:p>
    <tei:p>
     Hlas jej bol dobrý, nuž Ivko pozbieral odvahu a povedal:
    </tei:p>
    <tei:p>
     - Prišiel som k pani učiteľke. Už sa vrátila naša pani   učiteľka?
    </tei:p>
    <tei:p>
     - Ktorá učiteľka?
    </tei:p>
    <tei:p>
     - Pani učiteľka Jozefková, čo tu bývala a učila piatu triedu.
    </tei:p>
    <tei:p>
     - Veru nebýva už tu, chlapče, ona býva teraz na dedine, vo   Vrchovanoch. Tam jej umrel apa, nuž išla na jeho miesto, lebo má tam   ešte mamičku.
    </tei:p>
    <tei:p>
     - Nebýva? - pýtal sa Ivko sklesnuto.
    </tei:p>
    <tei:p>
     - Veru nie. A čo by si chcel od nej?
    </tei:p>
    <tei:p>
     Ivko ovesil hlavu, opustil ruky, neodpovedal. Veľké, ťažké   sklamanie privalilo jeho radosť. Odišiel, už navždy sám, opustený   všetkými, keď jej jedinej, čo ho mala rada, už tu niet.
    </tei:p>
    <tei:p>
     Bolo zima, nemal kde ísť a vysmútiť svoj žiaľ, nuž vykročil domov.   Potichu otvoril kuchynské dvere, vošiel. Pri sporáku sedel otec,   práve otváral dvierka sporáka, vyberal z neho polienka dreva a kládol   ich do popolníka. Vtom vošla zvonku mať, prichytila ho pri tejto   robote.
    </tei:p>
    <tei:p>
     - Nuž ale čo to zas robí? Či už nemáš inej roboty? - zahriakla   ho.
    </tei:p>
    <tei:p>
     - Nakládla si ta plno, sporiť treba trochu s drevom. Kto ti ho   bude vždy nosiť? - povedal otec.
    </tei:p>
    <tei:p>
     - Sporiť! Sporiť! Akože dačo pri ňom navarím, keď bude blinčať ako   sviečka? Ta, choď si do svojej roboty!
    </tei:p>
    <tei:p>
     Odohnala ho od sporáka, polienka z popolníka pokládla zas na oheň.   Ivko vošiel do izby zadumaný, počúval ich zvadu, oprel sa o oblok a   pozeral neprítomne na ulicu prisypanú snehom. Vonku nebolo ani   človiečika, vietor fúkal, hvižďal po uhloch domov. Občas schytil   plachty snehového prachu, vyfúkol ich dovysoka, až zastrelo nebo a   nebolo vidno ani ulicu ani veľké začadené svrčiny v továrenskej   záhrade. Potom prišiel vietor z druhej strany, odfúkol biele plachty   snehu a na chvíľu bolo zas jasno.
    </tei:p>
    <tei:p>
     Keď asi o pol hodiny zas takto zakrylo nebo a potom vietor odfúkol   sneh kamsi za ploty, Ivko zazrel na ulici pokrčeného, zúboženého,   otrhaného žobráka. Kráčal krivkajúci, sám v štipľavej fujavici, s   kapsičkou pri boku, vyhnaný odkiaľsi, kde mal kedysi domov. A Ivko   hľadel na neho, ako sa bokom obracia proti vetru, borí sa s ním s   napätím všetkých síl, pritíska na slabinu rožtek otvoreného kabáta,   čo mu bol vietor vychytil a pohrával sa s ním; prišlo mu ho ľúto.   Zdalo sa mu, že je taký opustený ako on, Ivko, a on ako ten žobrák,   že i jeho život je taký biedny po odchode učiteľky. Akési bratstvo   cítil k tomuto človeku, ktorým každý pohŕdal, ktorého nikto   nemiloval. Och, ako mocne cítil jeho osud teraz, keď márne túžil po   učiteľkinom pohladení, po dotyku jej ruky, po jej peknom slove,   teraz, keď ho nemal kto pohladiť po tvári a povedať mu, že ho má   rád.
    </tei:p>
    <tei:p>
     A naraz, ako hľadel rozľútosteným pohľadom na žobráka, z kuchyne   začul otcov hlas:
    </tei:p>
    <tei:p>
     - Aha, žobrák! Ešte i teraz chodí po pýtaní, chudák.
    </tei:p>
    <tei:p>
     Ukrutne sa mu zapáčili tieto slová, tak veľmi sa ponášajúce na   tie, čo zavše počul od učiteľky, lebo boli mäkké. Díval sa uprene na   žobráka a videl, že mieri do dvora. O chvíľku zaklopal na ich dvere,   pootvoril ich a prosil almužnu, a Ivko prekvapený počúval ten istý   otcov hlas:
    </tei:p>
    <tei:p>
     - Ale, strýko, čože vám my dáme, keď sami nič nemáme? Len vy   choďte ďalej.
    </tei:p>
    <tei:p>
     „Akí sme to my ľudia? spytoval sa Ivko v duchu. „Akí čudní   ľudia, keď nič nemáme! Učiteľka by mu bola dala všeličo.
    </tei:p>
    <tei:p>
     Vošiel do kuchyne, oprel sa o zárubňu a zahľadel sa na ľudí, čo   sedeli v kuchyni. Traja starší bratia sedeli na stolčekoch okolo   stolca, hrali sa v karty, mať hladila bielizeň na stole, dvaja mladší   sa hrali v kúte kuchyne s fazuľami a v kúte pri obloku sedel na   stolci otec, opieral sa lakťom na podokenicu a vyzeral oblokom do   fujavice. A nič, keď tak hľadel na nich, mu nepripomenulo jeho domov,   dobrý, prítulný, láskavý domov. Akými cudzími sa mu stali od tých   čias, čo mal rád učiteľku! Och, a tak mu ktosi chýbal odvtedy, čo sa   nemohol hrávať s Ďurkom, hľadieť na učiteľku a čakať jej pohladenie!   Ukrutne sa mu žiadalo byť pri niekom, čo by mu vždy nenadával,   neodstrkoval ho. Tam u učiteľky navykol na milú ľudskú spoločnosť,   preto teraz prišiel sem a dobre sa cítil, keď mohol hľadieť na   bratov, čo i len tak bez hovoru a zobďaleč.
    </tei:p>
    <tei:p>
     - No, čo je, ty fifikus? - spýtal sa posmešne Ondro, najstarší   brat, keď ho zazrel. Bol už dva roky učňom a z diškrécií si nasporil   na šaty. Proti Ivkovi bol veľký pán ...
    </tei:p>
    <tei:p>
     Ivko neodpovedal, len hľadel na nich, ako sedia v hŕbke, vyhadzujú   karty, zhovárajú sa o korčuľovaní, sánkovaní, o športe. Zachcelo sa   mu sadnúť si k nim, i prišiel bližšie a oprel sa o stenu.
    </tei:p>
    <tei:p>
     - Ber sa spať, čo počúvaš? - zavrčal na neho aj Michal, od Ondra o   rok mladší, a Ivko pozrel na nich zdĺhavo a smutno a ťahavým krokom   odišiel. Podišiel k mamke, sadol si pri nej a s trpkým vedomím   odstrčenosti si opakoval v duchu:
    </tei:p>
    <tei:p>
     „Nechcú ma ... Nikde ma nechcú ...
    </tei:p>
    <tei:p>
     Nemal ku komu ísť, nemal s kým stratiť slovko, a on tak veľmi   túžil po priateľstve, akému ho naučila učiteľka. Clivú túžbu posielal   za ňou kamsi za hory, kam odišla. Och, tak mocne si žiadal ísť za   touto svojou túžbou! Videl učiteľku pred sebou v krátkej bielej   zásterke, ako im nesie kávu, videl ju, ako sa blíži k nemu s   vystretou rukou, kladie mu ju na hlavu, láskavú a mäkkú, a on ľúbi   jej predstavu, keď ho takto hladká. Ľúbi i v neskutočnosti, a keď   teraz hľadí na svoju mať, znenazdajky hľadá v jej tvári učiteľkinu   podobu.
    </tei:p>
    <tei:p>
     Dlho v nej hľadal učiteľkine okrúhlasté črty, no nenašiel ich;   potom naraz, ani si nestačil uvedomiť otázku, spýtal sa matky:
    </tei:p>
    <tei:p>
     - Mamka, kade sa ide do Vrchovian?
    </tei:p>
    <tei:p>
     Mať pozrela na neho udivená a spýtala sa:
    </tei:p>
    <tei:p>
     - A čože ty chceš s Vrchovanmi?
    </tei:p>
    <tei:p>
     - Nič, len chlapci sa ma pýtali, a ja som nevedel odpovedať, -   hovoril Ivko.
    </tei:p>
    <tei:p>
     - Kade sa ide! Zájde sa na dolumestie, na hradskú, a potom stále   po hradskej až za tunel, a za tunelom potom hneď sú Vrchovany.
    </tei:p>
    <tei:p>
     Ivko sklopil oči, srdce mu prudko udrelo niekoľko ráz od ukrytého   tajomstva, keď to počúval. Keď mať zmĺkla, pozrel oblokom na   zasnežené stromy za fabrickým plotom, a tam, za ich vrcholcami,   zjavila sa mu biela hradská do Vrchovian. Po nej možno prísť k   učiteľke ... A v duchu, strhnutý veľkou, nepremožiteľnou túžbou, si   opakoval:
    </tei:p>
    <tei:p>
     „Na dolumestie, a potom stále po hradskej, až za tunel, a za   tunelom potom hneď sú Vrchovany...
    </tei:p>
    <tei:p>
     Vyšiel do pitvora, odchýlil dvere a smutným pohľadom sa zahľadel   na snehovú metelicu. Hvižďala, zúrila, metala sa po dvore a   zarmucovala Ivka.
    </tei:p>
    <tei:p>
     „Akože ísť do metelice? povedal si ticho a vrátil sa do   kuchyne.
    </tei:p>
    <tei:p>
     Od toho dňa čoraz mocnejšia bola túžba pustiť sa do doliny vo   vysokých fatranských horách, za ktorými sú Vrchovany, tam niekde   nájsť nový učiteľkin biely dom a chodiť doň na návštevu, ako chodil   doň v meste. Ale predpoludním chodieval do školy, a keď sa vrátil,   mať ho pripriahla vždy do roboty, a potom už bol podvečer. Vyšiel   niekoľko ráz na polia, rozhodnutý, že teraz ta zájde, lebo samota a   odstrčenosť mu nedali žiť. Ale keď zastal na chodníku na konci rolí a   zahľadel sa na Veterné hole, za ktorými boli Vrchovany, z končiarov   vrchov prudko sa valila do údolia noc a Ivka schytával pred ňou   strach a tajomná hrôza. Chvíľu stál, díval sa na chmúrne hory, čo   boli každú chvíľu černejšie od tmy, a potom zbadal, že i okolo neho   všetko pohltila temnota. Zamrazilo ho od strachu pred ňou, lebo v   šírom poli bol sám, nikde ani človiečika ani hláska. Obrátil sa a   tuho, ako len vládal, bežal nazad domov. Zastal až v pitvore,   udychčaný, utíšený, že je tam, blízko ľudí, ktorých sa tak veľmi   nemusí báť ako mĺkvej samoty v temnote. Oddychoval chvíľu opretý o   dvere, potom potichu vošiel do kuchyne, odtiaľ do izby, zronený si   sadol do kúta k peci a smútil nad svojou zbabelosťou. Sám, len sám   bol celkom, všetci ho odbíjali od seba, a Ivko tak horúco túžil po   ľuďoch, po ich dobrom pohľade a po ich pohladení...
    </tei:p>
    <tei:p>
     Raz tak prišiel do izby i Michal, v miske niesol zemiaky, a   nadávajúc, že niet nič iného na večeru, strúhal z nich krúžalky   a kládol na horúcu platňu. Zo dva razy ich poobracal na nej, potom si   ich posolil a jedol. Prišiel i Ondro, hodil do popolníka niekoľko   zemiakov a trpezlivo čakal, kým sa upečú. Naraz vbehol do izby i Šaňo   a náruživo začal čosi šeptať ostatným dvom bratom. Zvedavosť premohla   Ivka, potichu sa priplichtil k bratom, chcel vypočuť, o čom sa   rozprávajú. Ale vtom všetci traja priskočili ku skrini, povyťahovali   z nich svoje lepšie šaty, čo nosievali na sviatky, a vyšli z izby.   Ivko chvíľu stál nerozhodný, nemal miesta takto v samote; potom   vybehol za bratmi. Na ulici ich dobehol a pomaly, nebadane kráčal za   nimi.
    </tei:p>
    <tei:p>
     - Pôjdeme na Tom Mixa, - hovoril Ondro.
    </tei:p>
    <tei:p>
     - Nie, na Hary Piela, - vravel Michal. - Ten je lepší.
    </tei:p>
    <tei:p>
     A Ivkovi blyslo hlavou: „Do kina idú!
    </tei:p>
    <tei:p>
     Premohla ho veľká túžba ísť s nimi - do kina, och, do kina -   vidieť, ako to tam hrá! Ešte nikdy nebol v kine. Nemohol odolať   mocnej predstave, ohlásil sa:
    </tei:p>
    <tei:p>
     - Aj ja idem s vami.
    </tei:p>
    <tei:p>
     Všetci traja sa naraz obzreli zadivení, zastali a ako jedným   hlasom zvolali:
    </tei:p>
    <tei:p>
     - Ideš ho domov, Indián!
    </tei:p>
    <tei:p>
     - Vezmite ma, ja som ešte nebol v kine, - prosil Ivko.
    </tei:p>
    <tei:p>
     - Ale už aj domov! - okríkol ho Ondro. - Šaty si choď pýtať od   mamky, v takých zaplátaných nemôžeš ísť s nami.
    </tei:p>
    <tei:p>
     Chytil Ivka za plece, posotil ho. Ivko zahabkal rukami v povetrí,   kým našiel rovnováhu, oprel sa o plot továrenskej záhrady, ale nešiel   domov. Bol taký bezvládny proti túžbe, ktorá premohla jeho predstavy:   byť pri nich, v niečej spoločnosti zabudnúť na svoje žiale.
    </tei:p>
    <tei:p>
     Stál opretý o vysoký doštený plot, a keď bratia zašli na dvadsať   krokov, znova sa pohol za nimi. Oni sa občas obzreli, pohrozili mu   päsťami, no Ivko len išiel, akoby len za svojím cieľom, ale za nimi.   A bratia, keď videli, že je stále rovnako ďaleko od nich, spomalili   kroky, potom zastali. Ivko sa okúňa vo priblížil k nim, skúmal ich   tváre, či neprezrádzajú hnev. Usmievali sa všetci, čosi si šuškali, a   naraz, keď Ivko prišiel k nim na dva kroky, Ondro skríkol:
    </tei:p>
    <tei:p>
     - Ideš domov, či nie?
    </tei:p>
    <tei:p>
     - Ale veď ja nejdem za vami, - bránil sa Ivko chabo.
    </tei:p>
    <tei:p>
     Pokúsil sa usmiať, ale nešlo mu to.
    </tei:p>
    <tei:p>
     - Ja idem do mesta.
    </tei:p>
    <tei:p>
     A Michal, keď videl, že len stojí, nehýbe sa, povedal:
    </tei:p>
    <tei:p>
     - Budeš nám robiť hanbu, sopliak, - a naraz vytiahol z vrecka   pištoľu na zátkový náboj a strelil do Ivka.
    </tei:p>
    <tei:p>
     Ivko zvýskol od ukrutného ľaku, chytil sa za stehno, do ktorého mu   strelil, a bratia sa pustili do behu. Kým sa Ivko spamätal z   ohromenia, boli preč.
    </tei:p>
    <tei:p>
     Smutný, nešťastný hľadel Ivko na koniec ulice, kde zmizli, ale už   sa neodvážil ísť za nimi. Vrátil sa domov, sadol si zas do izby k   malej okrúhlej železnej piecke, strúhal krúžalky zo zemiakov, piekol   ich na platni a jedol. Clivá túžba prenášala ho v predstavách za   zasnežené vysoké hory, ta kamsi za veľký železničný tunel, kde sú   Vrchovany a kde teraz býva učiteľka. Podišiel k obloku a pohľadom   zvlhnutým od túžby pozeral do tmy, v ktorej sa trblietali tuhobiele   plôšky snehu. Roztúženie ho dlho držalo pri obloku a šeptalo mu   neprestajne:
    </tei:p>
    <tei:p>
     „Pôjdem... pôjdem... len čo nebude toľká zima ...
    </tei:p>
    <tei:p>
     Potom sa vyzliekol a ľahol si. Posteľ bola oddávna kolískou jeho   snov. Ľahol si horeznačky, oči oprel o tmavú povalu a tvrdošijne   vyvolával pred ne obraz učiteľkinej tváre. Keď tak pol hodiny maľoval   pred sebou jej tvár, dvere izby sa otvorili a vošla mať.
    </tei:p>
    <tei:p>
     - Poď jesť, Ivan, - povedala, ale Ivan sa robil, že spí; nič už   nechcel dnes od nikoho.
    </tei:p>
    <tei:p>
     - Spíš? - pýtala sa mať, a keď neodpovedal, pokračovala: - Veď si   ešte nejedol.
    </tei:p>
    <tei:p>
     Ivko sa neohlásil, iba dobre mu robilo, keď vycítil z jej hlasu,   že ju to trápi, a myslel si v duchu: „Nechcem od nej.
    </tei:p>
    <tei:p>
     Dlho si ešte maľoval na povalu učiteľkinu tvár a umieňoval si, že   zajtra k nej pôjde. Veľmi dlho - vrátili sa i bratia z kina, políhali   si, za nimi i otec a napokon i mať. O chvíľu pozaspávali. Ivko   počúval pravidelné dýchanie spiacich a opakoval si v duchu:
    </tei:p>
    <tei:p>
     „Pôjdem ... zajtra pôjdem ... až kým ho únava nepremohla.
    </tei:p>
   </tei:div>
   <tei:div type="chapter">
    <tei:head>
     5
    </tei:head>
    <tei:p>
     Ivko nevedel, koľko mohlo byť hodín, keď sa prebudil na akýsi krik   a nadávanie. Ktosi zlostne dupotal po izbe, mrmlal, potom Ivko začul   otcov plačlivý hlas.
    </tei:p>
    <tei:p>
     - Kde v parome sú zápalky?
    </tei:p>
    <tei:p>
     Počul, ako ťažko, stonajúc od ustatosti, zobúdza sa mať.
    </tei:p>
    <tei:p>
     - Čože zas búriš? - pýtala sa. - Veď nechaj spať ...
    </tei:p>
    <tei:p>
     - Zápalky daj, nech zapálim, zle mi je. Kýsi čert čosi položil do   police - vypil som to miesto borovičky. Jój, črevá mi skrúca .. . Tie   zápalky!
    </tei:p>
    <tei:p>
     Mať vstala, vykutala odkiaľsi zápalky, zapálila petrolejovú lampu.   Ivko pozrel do svetla: za stolom, krčiac sa od kŕčov, čupel otec,   držal sa za žalúdok a kvílil. A na stole pred ním bola fľaštička, čo   Ivko ukradol Ferkovi Ľavke, keď si chcel urobiť elektrický strojček.   Ivka ovalil tento pohľad. Striaslo ho, keď ju poznal, úzkosť mu   roztiahla oči naširoko, zadrhla mu dych. Naraz pochopil, čo sa stalo:   otec v tme miesto borovičky, z ktorej si chodieval v noci glgnúť do   poličky, keď mával bôle v žalúdku a nemohol zaspať, napil sa   kyseliny.
    </tei:p>
    <tei:p>
     - Doktora, doktora! - zaúpel otec, privliekol sa k svojej posteli,   zvalil sa na ňu ako vrece a hlasno kvílil: - Och, och, ale mi dali...   ale mi dali...
    </tei:p>
    <tei:p>
     Mať mu priniesla cukrovej vody, lebo mlieka v dome nebolo, a   zavolala na chlapcov:
    </tei:p>
    <tei:p>
     - Vstávajte, bežte po doktora! Och, ešte aj toto sme potrebovali   ...
    </tei:p>
    <tei:p>
     Bratia, čo sedeli dosial na posteliach a prestrašení hľadeli na   zvíjajúceho sa otca, povyskakovali z postelí a chytro sa poobliekali.   Aj Ivko vstal, obliekol si nohavice, stal si za roh stola a díval sa   na mať, ako podáva otcovi cukrovú vodu. Triasol sa na celom tele, bol   zdrvený strachom z toho výjavu.
    </tei:p>
    <tei:p>
     Keď bol Michal oblečený a chystal sa vybehnúť po lekára, žďobol   Ivka do boka a zasyčal:
    </tei:p>
    <tei:p>
     - To si ty ta dal, čo?
    </tei:p>
    <tei:p>
     Ivko pozrel na neho preľaknutý, poskŕčal sa od pocitu viny, aby ho   ani vidieť nebolo. Slzy sa mu tisli do očí od veľkého strachu.
    </tei:p>
    <tei:p>
     Keď sa otec napil cukrovej vody a trochu stíchol, mať si sadla na   svoju posteľ, spustila ruky do lona a ukonaným pohľadom pozrela na   Ivka. On sa stiahol do klbka pred týmto pohľadom. Dobre, ho poznal.   Tak hľadievala na neho vždy, keď spravil niečo zlého. Mrvila ho zima   od myšlienky, čo bude s ním, keď otcovi prejde. Bude ho biť. Veľmi,   zúrivo. Stislo mu hrdlo od ľútosti nad sebou. Bokom pozrel na svoj   kabát prehodený na stoličke, vzdychol v duchu:
    </tei:p>
    <tei:p>
     „Och, čo sa mi to všetko stáva! Bože môj! Čo tu teraz so mnou bude   ...
    </tei:p>
    <tei:p>
     Znova pozrel na svoj kabát, ale neodvážil sa prikročiť k nemu   bližšie, keď mať tak uprene pozerala na neho. Naraz začul kroky v   pitvore – do izby vošiel lekár s najstarším bratom. Mať vstala,   podišla k nemu, a Ivko vtom náhlivo schvatol svoj kabát, vybehol   potichu do kuchyne a odtiaľ na dvor. Zastal stred dvora, pozrel na   nebo. Nevidel ani hviezdičky: tma bolo dookola ako v rohu. Úzkostlivo   sa poobzeral na všetky strany, či sa na neho nevyrúti odkiaľsi nejaká   obluda a nezadusí ho ...
    </tei:p>
    <tei:p>
     „Och, ísť, ísť ... preč, ďaleko ... k učiteľke, volala na   neho jeho nádej, ale strašná temnota mu odobrala dych, bál sa hnúť,   aby sa neprezradil, že je tam.
    </tei:p>
    <tei:p>
     Také strašné nočné ticho ešte nikdy nepocítil. Ženie na neho   hrôzu. Ale keď sa zas spýtal v duchu, čo bude s ním, keď sa otcovi   uľaví, nohy ho pomaličky, váhavo niesli napred, za záhrady.   Tmavobiela šírošíra tma sa rozprestierala pred ním ako ozrutná mäkká   stena. V hlbokom snehu zazrel čierne škvrny číchsi stôp, ktoré sa   obďaleč strácali. Pozeral na ne s otvorenými ústami, roztúžený zastal   pohľadom na mieste, kde sa mu strácali, a zašeptal: - Ten bol   smelší...
    </tei:p>
    <tei:p>
     Urobil zo desať krokov po stopách, potom naraz zbadal, že už niet   okolo neho ani drevární ani búdok, nič. Hrôza ho striasla, zakryl si   oči rukami, obrátil sa a náhlivo sa vrátil do dvora.
    </tei:p>
    <tei:p>
     Ale keď prišiel doprostred neho, na kuchyni vrzli dvere - ktosi z   nich vychádzal.
    </tei:p>
    <tei:p>
     „To bude on! blyslo Ivkovi hlavou, mysliac na otca, a naraz   sa pustil behom do poľa, po čiernych škvrnách-stopách kohosi   smelšieho, ako bol on.
    </tei:p>
    <tei:p>
     Bežal, bežal po čiernych stopách, prudko dýchal od strachu a   neprestajne si opakoval:
    </tei:p>
    <tei:p>
     - Idem ... idem ... k nej ...
    </tei:p>
    <tei:p>
     Dávno zmizla ich chalúpka kdesi v hustej noci, dobehával za mesto   a občas videl svetlá áut, čo bežali kamsi do hôr, a iné svetlá, čo   bežali sem do mesta.
    </tei:p>
    <tei:p>
     - Hradská, - zašeptal Ivko. - Hradská, hneď tam budem ...
    </tei:p>
    <tei:p>
     Strach i nádej mu tuho zvierali hrdlo, oči sa mu rozpaľovali od   rozochvenia.
    </tei:p>
    <tei:p>
     Och, nie, nikto nepochopí, aká to bola mocná túžba, ktorá ho   vyhnala sem do polí, do noci, na neznáme chodníky, do blízkosti jeho   učiteľky ...
    </tei:p>
    <tei:p>
     Prebehol krížom cez polia, vhúpajúc po pás do snehu, a zastal na   hradskej. Tam pred ním černeli sa ozrutné steny vrchov ako velikánske   chrbty, čierne v tme a tajomne obrovské. Ivko si položil obe dlane na   hádžuce sa srdce a pozrel na ne, na roztiahnuté čierne vrchy, za   ktorými boli Vrchovany ...
    </tei:p>
    <tei:p>
     - Azda to už nie je ďaleko, - vzdychol a mimovoľne pozrel na mesto   za sebou, kde blikalo množstvo elektrických svetiel.
    </tei:p>
    <tei:p>
     Tam kdesi medzi nimi tušil vysoký továrenský komín a obrýpaný   domec zo surových tehál. Chvíľu ich hľadal v tme, potom sa prudko   obrátil a rozbehol sa po hradskej, lebo ho zmrvila zima. Bežal   vytrvalo ako stroj: pred očami mal usmiatu tvár učiteľky, na ňu   myslel, nie na únavu.
    </tei:p>
    <tei:p>
     Iba po hodinke zbadal, že mráz mu vchádza do úst, sťahuje mu   nozdry. A keď toto pripútalo na seba jeho pozornosť, ohlásila sa i   únava. Spomalil beh, potom už len kráčal. Dávno zabehol do doliny   medzi vrchy, do tichej záplavy noci. Dookola ťažká tma sedela na   bielom snehu a zunivé ticho mocne búchalo Ivkovi do rozpálenej tváre,   zaliehalo mu v ušiach. Ticho všade, len jeho kroky vržďali do noci a   naháňali mu úzkosť. Chvíľami zastával, aby sa presvedčil, že to nie   sú kroky niekoho iného, obzeral sa na všetky strany, preniknutý   temnom, strachujúci sa, či odniekadiaľ sa nevyvalí na neho skaza,   potom pomaly zas vykročil, rozbehol sa a bežal, kým stačili sily. Keď   sa unavil, zas kráčal pomaly.
    </tei:p>
    <tei:p>
     A dlho tak zamieňal beh krokom. Prišiel k tunelu, vykročil do   priesmyku, v ktorom hučal Váh. Neprestajný huk vody mal v sebe tisíc   otázok, tisíc výstrah, ale Ivko sa už nemohol vrátiť - bol už ďaleko   od domu. Pomaly, pozerajúc dolu pod breh, kde v tme hučala voda,   kráčal napred a stále napred a navykal na huk vody, ktorý akoby ho   bol uspával. Ivkova predstava učiteľky sa roztierala pred ním, bola   stále nejasnejšia a nejasnejšia. Hlava mu padala na prsia a   vyprázdňovala sa. Kráčal už ako stroj. Nad jeho hlavou, nad cestou v   korunách stromov zahučal vietor, zhašteril sa s hukotom vody, ale   Ivko už nevnímal, že je to strašné. Občas zacítil, ako mu metelica   šibla do tváre oblak snehu a vydrhla mu líca ako chladným vechťom.   Ale on len šiel a šiel a pod jeho nohami akoby na kolieskach   potískala sa pri každom kroku rozmazanejšia dobrá tvár učiteľky. Šiel   za jej obrazom, zabočil za ním na kraj cesty, zakopol do kameňa alebo   pníka a spadol do hlbokého snehu, obrátil sa v ňom, ale bol taký   vyčerpaný a bolo mu tak mäkko a dobre, že sa mu zazdalo, že je v   posteli pod perinou, a ostal ležať.
    </tei:p>
    <tei:p>
     Keď zavčas rána šiel gazda z Vrchovian do hory po drevo, našiel ho   driemať v snehu na svahu cesty. Obrátil voz, vzal chlapca do lona,   zakrútil do kožucha a zaviezol domov.
    </tei:p>
    <tei:p>
     Keď Ivko otvoril oči, padli mu na hrubé hrady povaliny a okolo   seba v polomútnom vedomí videl akýchsi ľudí. Díval sa na hrubé   hranoly hrád a medzi nimi, keď sa život pomaly začínal vracať do jeho   vedomia, ukazovala sa mu a zasa mizla nejasná podoba čejsi tváre.   Dlho na ňu uprene pozeral, potom jeho pery samy od seba   zašeptali:
    </tei:p>
    <tei:p>
     - Pani učiteľka ...
    </tei:p>
    <tei:p>
     Okolo Ivka zašumeli hlasy: pomaly rozoznával postavy ľudí.
    </tei:p>
    <tei:p>
     - Aká učiteľka? Ktorá učiteľka? - vnímal po chvíli otázky.
    </tei:p>
    <tei:p>
     Obrátil hlavu a videl, že leží v posteli - kdesi v neznámej izbe.   Nad ním sa zohýnala akási žena, položila mu dlaň na čelo a spýtala   sa:
    </tei:p>
    <tei:p>
     - Aká učiteľka, chlapec?
    </tei:p>
    <tei:p>
     Pred Ivkovými očami pri tejto otázke mocnejšie sa vynoril obraz   učiteľky Jozefkovej, a ako hľadel naň uprene, len tak pre seba   povedal:
    </tei:p>
    <tei:p>
     - Pani učiteľka Jozefková ... - a očami chytal jej podobu medzi   hradami.
    </tei:p>
    <tei:p>
     Potom naraz na jeho sluch udrel hlas, v ktorom sa nemohol mýliť.   Tento hlas mimovoľne vynútil z jeho úst slová:
    </tei:p>
    <tei:p>
     - Pani učiteľka ...
    </tei:p>
    <tei:p>
     Obrátil hlavu smerom, odkiaľ prichádzal, a jeho očiam sa zjavili   jasné črty učiteľkinej tváre. Stála pri ňom a on, blažený a pomýlený,   nevládal rozoznať sen od skutočnosti. Ale bola to naozaj ona. Oči sa   mu rozpálili šťastím, chcel k nej vystrieť ruku, ale ukrutná slabosť   mu ju zhodila späť na perinu. Ona ju vzala teplo do oboch rúk, a   hladkajúc ju, vravela ticho.
    </tei:p>
    <tei:p>
     - Ivko, Ivko, si chorý? Hej?
    </tei:p>
    <tei:p>
     Od pocitu šťastia Ivko jej nevládal odpovedať, iba jeho pery sa   hýbali, neprestajne nečuj ne opakovali:
    </tei:p>
    <tei:p>
     - Pani učiteľka ... pani učiteľka ...
    </tei:p>
    <tei:p>
     Možno, že to neboli ani slová, iba jeho rozochvené myšlienky   ...
    </tei:p>
    <tei:p>
     Keď mu niekoľko ráz opakovala svoju otázku a on ani potom nevládal   odpovedať na ňu, položila mu ruku na perinu a odvrátila sa od neho.   Chystala sa vari odísť ...
    </tei:p>
    <tei:p>
     Ivko to pochopil, chcel skríknuť, aby neodchádzala od neho, ale   akási ťarcha mu ležala na hrdle. Zachrčal čosi, čo ani sám nerozumel,   a ona odišla. Všetci odišli, čo tu boli pred chvíľou: Ivko ostal sám.   Chcel vyskočiť, bežať za ňou, ale nevládal sa hnúť. Necítil si telo.   Cítil len toľko, že jej tu už niet a že ľútosť za ňou mu kruší   srdce.
    </tei:p>
    <tei:p>
     Niekoľko ráz sa pokúsil vstať, kým sa mu podarilo sadnúť si v   posteli. Ale len čo si sadol, oťažkavel ako klát a zhodilo ho nazad   na podhlavnicu. Zronený uprel oči na dvere, v ktorých učiteľka   zmizla, a trpezlivo dúfal, že sa v nich zas zjaví. Dlho, dlho dúfal,   nespúšťal oči z dverí, potom badal, že dvere sa mu strácajú pred   očami čoraz viacej. Večerné šero ich zakrylo. Stratili sa mu celkom.   A vtedy ktosi vošiel do izby, za ním ktosi iný s lampou v ruke. Akýsi   človek pristúpil k Ivkovej posteli, odkryl ho, obracal v nej - potom   zas odišli. Ivka premohla ukonanosť a tma; zaspal.
    </tei:p>
    <tei:p>
     Keď sa zas zobudil, cítil sa viac pri sile. Myšlienky boli   jasnejšie a hlava ľahšia. Udivený sa obzeral po neznámej izbe,   spomínal na minulé dni a na to, čo spravil. Strach ho začínal   preberať, čo sa vlastne s ním stalo. Oprel sa o hlávik postele, chcel   vstať, ale vtom vošla do izby staršia žena v dlhej sukni. Podišla k   nemu a pýtala sa láskavo:
    </tei:p>
    <tei:p>
     - No, Ivko, akože sa cítiš? Už lepšie?
    </tei:p>
    <tei:p>
     Pozeral na ňu s nedorozumením a len po hodnej chvíli   odpovedal:
    </tei:p>
    <tei:p>
     - Dobre, a kde som to?
    </tei:p>
    <tei:p>
     - U nás, u Hantiarov, môj muž ťa našiel v snehu, keď išiel ráno na   drevo, a priviezol ťa k nám. Ale už je všetko dobre, povedali pán   doktor. Budeš niečo jesť?
    </tei:p>
    <tei:p>
     Pokrútil záporne hlavou.
    </tei:p>
    <tei:p>
     - I tvoja mama príde, pani učiteľka jej poslali telegram.
    </tei:p>
    <tei:p>
     - Moja mama? - Ivko temer zhíkol, ukrutný strach mu stisol srdce.   Chcel zavolať, aby nechodila, že chce ísť k pani učiteľke - len on   sám, ale hanbil sa pred touto cudzou ženou. Tuho rozmýšľal, čo teraz   spraviť, ale nemal veľa času na rozmýšľanie. Dvere na izbe sa zas   otvorili a Ivko celý bez seba zazrel v nich svoju mať. Váhavým krokom   prišla k nemu, ťažko sa spustila na posteľ a zašeptala bojazlivo:
    </tei:p>
    <tei:p>
     - Ivko môj!
    </tei:p>
    <tei:p>
     Prekvapený pozrel na ňu. Nikdy nepočul od nej takto vysloviť svoje   meno, preto jej teraz pozrel do očí zarazený a zmeravel: v jej očiach   zazrel slzy - veľa slz, naraz sa jej vyrútili po tvári a stekali po   nej veľkými prúdmi. Jeho mať plakala! Pritisla si vreckovku na tvár,   ticho vzdychala, sklonená nad ním, a on, zmeravený od prekvapenia,   pozeral na ňu a pýtal sa sám seba:
    </tei:p>
    <tei:p>
     „Prečo plače? Pre mňa?
    </tei:p>
    <tei:p>
     Nikdy nevidel slzy v jej očiach, nikdy ju nevidel takúto   rozcítenú. Nerozumel jej. Chcelo sa mu veriť, že to nie je jeho mať,   iba akýsi hlas, čo ho chce pomýliť bohvieprečo. Ale keď jej záchvat   plaču trochu prešiel, položila mu dlaň na čelo - ťažkú a drapľavú, a   pýtala sa ticho:
    </tei:p>
    <tei:p>
     - Budeš vládať ísť, Ivko? Pôjdeme k pani učiteľke - rozlúčiť   sa.
    </tei:p>
    <tei:p>
     Ivkove oči zažiarili radostným ohňom a oduševnením pri týchto   slovách; zhodil zo seba perinu a povedal:
    </tei:p>
    <tei:p>
     - Pravdaže! K pani učiteľke? Veď mne nič nie je.
    </tei:p>
    <tei:p>
     Hlava sa mu krútila, keď zišiel z postele, ale o chvíľu bol už aj   oblečený. I mať mu pritom pomohla. Chytila ho za ruku a vyšli do   kuchyne, kde mať ďakovala gazdinej, zdalo sa mu, za to, že ho   pritúlila.
    </tei:p>
    <tei:p>
     A pretože sa mu zdalo pridlhé to ďakovanie, potajomky poťahoval   mať za rukáv.
    </tei:p>
    <tei:p>
     Gazdiná a mať sa rozlúčili a Ivko s matkou vyšli na zaviatu cestu.   Snehové záveje boli na nej miestami po pás, ale Ivko sa boril s nimi   zo všetkých síl, udychčaný, nemysliaci na ne, lebo pozeral uprene na   všetky okolité domy a hľadal medzi nimi zelenú maľovanú bráničku, akú   učiteľka mala na Priečnej ulici v meste, a za bráničkou jej biely   dom. I tu, myslel, bude mať takú bráničku, tu v niektorom z týchto   domov, tak blízko! Nijako sa mu nechcelo veriť, že je tak blízko nej   - hej, bolo to neuveriteľné po toľkom čase, čo ju nevidel.
    </tei:p>
    <tei:p>
     Prešli na druhý koniec dediny a mať zamierila k veľkému murovanému   domu zafarbenému na žlto.
    </tei:p>
    <tei:p>
     - Tam býva pani učiteľka? - pýtal sa dychtivo.
    </tei:p>
    <tei:p>
     - Tam, - odpovedala mať.
    </tei:p>
    <tei:p>
     - V takom dome? - začudoval sa Ivko.
    </tei:p>
    <tei:p>
     - A čože mu je? Veď je to pekný dom, - povedala mať.
    </tei:p>
    <tei:p>
     - Ale taký inakší, ako mala pani učiteľka v meste.
    </tei:p>
    <tei:p>
     - No pravdaže, na dedine nemôže byť taký ako v meste, - povedala   mať.
    </tei:p>
    <tei:p>
     Ivka to zarmútilo. Veru nebol taký, ako si ho vymaľoval v   predstavách.
    </tei:p>
    <tei:p>
     Nebolo pri ňom zelenej bráničky, nijakej bráničky, len múr, v ňom   vráta a v nich bránka.
    </tei:p>
    <tei:p>
     Vošli cez bránku na veľký dvor, na ktorom bol postavený   dvojkrídlový dom. Na všetkých stranách boli obloky. Ivko si ich   obzeral po jednom, nemohol uhádnuť, v ktorom by mohla bývať pani   učiteľka.
    </tei:p>
    <tei:p>
     Nespravil ani desať krokov po dvore, keď sa ozval za nimi radostný   krik:
    </tei:p>
    <tei:p>
     - Ivko! Ivko! Ivko!
    </tei:p>
    <tei:p>
     Ivko sa prudko obrátil a spoznal chlapca, čo bežal k nim:   učiteľkin Ďurko.
    </tei:p>
    <tei:p>
     - Ďurík, - povedal ticho, celkom ticho, lebo rozochvenie mu   odoberalo hlas.
    </tei:p>
    <tei:p>
     Ďurko pribehol, chytil ho za ruku a viedol do domu. Keď vošli do   úzkej chodbičky, jedny z dverí sa otvorili a Ivko hľadel celý trasúci   sa na osobu, čo vyšla z nich, a nechcel veriť svojim očiam. Bola to   učiteľka. Srdce mu búchalo, nedalo dýchať; celý oslabol od pohľadu na   ňu. Zastal a hľadel na ňu zmeravený ako stĺp. A ona sa mu usmiala v   ústrety, podišla k nemu, oboma rukami ho chytila za tvár, a Ivko od   rozrušenia zabudol sa jej pozdraviť.
    </tei:p>
    <tei:p>
     - Ivko, tak si už zdravý? - povedala známym mäkkým hlasom.
    </tei:p>
    <tei:p>
     Ivko chcel zvolať, že hej, že nikdy mu nič nebolo, ale   nevládal.
    </tei:p>
    <tei:p>
     Pohladkala ho niekoľko ráz po tvári, potom podišla k matke,   zvítala sa s ňou a zaviedla ich do izby. Usadila ich za stôl - za ten   istý, za ktorým Ivko sedával v meste. Mať s učiteľkou besedovali, on   s príjemnou triaškou pozeral na náradie a poznával ho: bolo to isté   ako v bielom dome na Priečnej ulici.
    </tei:p>
    <tei:p>
     Ďurko mu čosi živo rozprával do jeho pohľadov, ale Ivko nevnímal   jeho rozprávanie; pozeral po kútoch peknej izby a neodpovedal mu.   Potom naraz v rozhovore matky s učiteľkou zachytil svoje meno.   Obrátil k nim oči.
    </tei:p>
    <tei:p>
     - I za toho doktora, čo zaplatili, mala by som im vrátiť, -   vravela Ivkova mať, - ale veria, pri toľkom nešťastí všetko sa   minulo, čo bolo.
    </tei:p>
    <tei:p>
     - Ale len sa o to netrápte, - upokojovala ju učiteľka. - To nech   už ostane tak. Veď ja by som si aj Ivka nechala u seba, uľahčilo by   sa vám, ale i na nás teraz doľahla tvŕdza. Otec umrel, a detí doma   ešte mnoho odo mňa mladších, a všetky sú v školách, musím im pomáhať.   Nuž nemôžem si ho nechať. Škoda. Veľmi sa mi páči, a on by tiež rád   ostal tu, však, Ivko? - obrátila sa k Ivkovi.
    </tei:p>
    <tei:p>
     Ale Ivko naraz pocítil, ako mu krv uchodí z tváre, keď si v duchu   opakoval jej slová. Nič nerozumel z jej reči, len toľko, že si ho tu   nenechá, že bude musieť ísť domov. Zmučeným pohľadom pozrel na ňu,   bol by chcel prosiť, aby si ho nechala, že bude žiť pri nej ticho, že   to ani nezbadá - slúžiť jej alebo čokoľvek robiť, čo by ho udržalo v   jej blízkosti. Ale boli tu štyria, hanba mu nedovolila otvoriť ústa,   a keď už ona vyslovila, že si ho nenechá, aj sa bál.
    </tei:p>
    <tei:p>
     Och, ako sa všetko zrútilo na neho v tejto chvíli!
    </tei:p>
    <tei:p>
     Privrel oči pred učiteľkiným pohľadom, za ktorým išiel toľké   diale, zatajil dych s napätím všetkých síl, aby sa mu nevyrútil z pŕs   ako ťažký ston, a mlčal - nešťastný, skrúšený, so zúfalstvom si   opakujúc v duchu:
    </tei:p>
    <tei:p>
     „Nechce ma ... nechce ma ... nechce ...
    </tei:p>
    <tei:p>
     Naraz všetko stratilo pre neho svoju krásu: staré vyrezávané   skrine, ktoré tak obdivoval na Priečnej ulici, knihy, stôl, na ktorom   dostával kávu a zákusky, i Ďurko, čo mu dvadsiaty raz predkladal tú   istú otázku a žiadal odpoveď ... Všetko, všetko mu naraz odpadlo od   srdca. Oprel hlavu o zaťaté päste a premožený vedomím, že všetko bolo   márne, s napätím všetkých síl sa boril s kŕčom plaču. Och, ako sa mu   chcelo nežiť v tejto chvíli, alebo aspoň byť kdesi ďaleko od všetkých   známych, túlať sa po horách, kde celý rok nepočuť ľudského   hlasu...
    </tei:p>
    <tei:p>
     - Ivko, - začul potom svoje meno.
    </tei:p>
    <tei:p>
     Zodvihol hlavu, lebo to bol jej hlas, ktorý vždy vzbudzoval v ňom   nádeje.
    </tei:p>
    <tei:p>
     - Nesú nám kávičku, vidíš? - hovorila. - Budeš pekne jesť, ako keď   sme bývali na Priečnej, však?
    </tei:p>
    <tei:p>
     Slúžka vošla do izby, niesla tácňu, na nej štyri hrnčeky kávy a   zákusky, ale Ivkovi bolo teraz tak nepochopiteľne ľahostajné, či má   tam aj on svoj hrnček. Och, keby bola vedela, ako by ho to málo bolo   bolelo, keby mu nič neboli doniesli! Zubmi si mocne pritisol peru,   pokrútil záporne hlavou na jej otázku a sám nerozumel, prečo tak   robí. Ani vtedy necítil rozrušenie, keď slúžka položila hrnček pred   neho a na tanierik mu nadelila dva červenkavé zákusky.
    </tei:p>
    <tei:p>
     Nie, ani on sám nerozumel, čo sa s ním udialo, iba keď hľadel na   ostatných, ako chlipkajú bielu kávu, keď pozrel na učiteľkinu tvár -   vtedy, keď sa nedívala na neho, naraz tak mocne pocítil, že nie tento   hrnček kávy prišiel k nej pýtať .. . Nie, nie, prišiel pýtať jej   dobrý pohľad, jej mäkké pohladenie, jej lásku, ktorú vídal v záhrade   v bielom dome na Priečnej ulici. Lásku, akú dávala svojmu Ďurkovi. A   keď si teraz opakoval jej slová, že ho musí poslať domov, keď   precítil svoju nesplnenú veľkú túžbu po jej poláskaní, miesto ktorého   mu dali tento hrnček kávy, rozhorčený ho odtisol od seba na   prostriedok stola. Darmo sa ho spytovala učiteľka, prečo nechce,   nemal pre ňu slova. Všetky jeho nádeje boli stratené, všetky jeho   túžby nesplnené ...
    </tei:p>
    <tei:p>
     Kvílil v duchu nad nimi, a keď mať vstala a zberala sa odísť,   tupo, neprítomne sa jej dal vyviesť na dvor.
    </tei:p>
    <tei:p>
     - No, povedz pani učiteľke zbohom; - pripomenula mu mať na dvore,   a Ivko ešte raz pozrel do učiteľkiných očí, sledoval pohyb jej ruky,   ktorú mu išla položiť na hlavu, a opakoval duto, neprítomne matkine   slová:
    </tei:p>
    <tei:p>
     - Zbohom ...
    </tei:p>
    <tei:p>
     Vyšli na ulicu do snehových závejov, predierali sa cez ne na   stanicu. Ivko občas zastával v záveji zapadnutý vyše kolien do snehu,   obracal sa a ostatnými pohľadmi pozeral na obloky, v ktorých bývala   učiteľka, na dlhý dom, do ktorého ho neprijala. A iba keď zastali na   stanici, prišlo mu na um, kde ho mať vedie. Mysľou mu prebehlo   všetko, čo sa stalo, a striasol ho strach pred otcom. Naraz sa   vzoprel pred vchodom do staničnej budovy a zaúpel:
    </tei:p>
    <tei:p>
     - Nejdem, nejdem domov, otec ma bude biť ...
    </tei:p>
    <tei:p>
     - Nebude, Ivko, nebude už, - povedala mať trpko a položila mu ruku   na plece. - Včera dokonal v nemocnici.
    </tei:p>
    <tei:p>
     - Umrel? - pýtal sa Ivko ohromený.
    </tei:p>
    <tei:p>
     - Umrel, len poď a nerob mi, biednej stvore, toľko trápenia. Ach   ...
    </tei:p>
    <tei:p>
     Nejasné, zvírené pocity strhli Ivkove myšlienky. Ľútosť a strach,   ťažký pocit previnenia, bojazlivé, prekvapujúce uľahčenie - všetko sa   zmiešalo v jeho mysli. A naraz, keď doznievala v jeho ušiach matkina   výčitka, pocítil ostrú bolesť. Pozrel dohora na jej tvár a len teraz   si všimol jej strhané črty a veľké utrpenie, ktoré ležalo v brázdach   jej líc a jej čela. Nevdojak poddal sa jej ruke pri tomto pohľade.   Akási zmučenosť vychádzala z jej tváre a ona ho premohla.
    </tei:p>
    <tei:p>
     Prišli na stanicu a tam pri svetle staničnej lampy Ivko občas   ukradomky pozrel na matkinu tvár a zakaždým zazrel v širokých   vráskach jej líc stŕpnutú bolesť. Cítil ju vo svojom smútku za   učiteľkou, ktorá ho neprijala, a mrazilo ho od nej. Čosi živelne   smutného prechádzalo doňho z jej nakrivených úst, prichystaných každú   chvíľu na plač, z jej chmúrneho, vráskavého čela. Celý smútok svojej   duše videl i v jej tvári.
    </tei:p>
    <tei:p>
     Och, nikto ho nechcel, nikto na tom svete, o ktorom vravievali, že   je široký a veľký, a keď ho teraz mať tak držala za ruku, pozerajúc   do diaľky, či už prichádza vlak, prišla mu na myseľ otázka, čo by   bolo s ním, keby nebola prišla po neho, aký ukrutne sám, všetkými   opustený bol by ostal vo svete ... keby nebolo ruky, čo ho držala,   človeka, čo myslel na neho, že ho treba zaviesť domov . .. Boli to   čudné, nezvyčajné myšlienky v Ivkovej hlave, nepochopiteľná vďačnosť   k tejto biednej žene, čo bola jeho materou. Rozochvela ho, rozohriala   jeho cítenie k nej, nútila ho znova a znova zodvihnúť k nej oči,   pozrieť na jej vrásky a na jej smútok. Pomaly, potajomky dvíhal k nej   oči, ostával visieť pohľadom na jej tvári, ktorá bola teraz v   polotôni, a veľký, tlačiaci balvan nepokoja zavalil sa na jeho   myšlienky. Ivko nevedel, čo to je, len cítil, keď hľadel na túto   tvár, v ktorej čoraz jasnejšie videl pološerom zatienený, stuhnutý   bôľ, že oni dvaja sú nejakí rovnakí.
    </tei:p>
    <tei:p>
     Bolo to podivné poznanie. Nedalo mu odtrhnúť oči z matkiných   líc.
    </tei:p>
    <tei:p>
     Potom prišiel vlak. Ivko i jeho mať nastúpili a o chvíľu rušeň sa   zaboril do tmy a hôr. Štvrť hodinky šiel do mestečka. Ivka schytávala   úzkosť a zlý pocit viny a neistoty, keď zastali a keď zas mal ísť   medzi ľudí, ktorí ho poznali. Ovesil hlboko hlavu a s týmto ťažkým   pocitom a s vedomím, že všetci na neho hľadia, kráčal uličkami pri   matkinom boku. Zdalo sa mu, že každý chodec, čo prešiel povedľa nich,   vie o všetkom, čo spravil a čo sa mu stalo. Hanba ho hnala do   rýchleho kroku tak, že mať ledva vládala kráčať za ním. A keď   vchádzali do robotníckej štvrte, Ivko pocítil veľkú vďačnosť, že je   večer, že ulice sú tiché a nikto ho nevidí.
    </tei:p>
    <tei:p>
     Váhavo kráčal za matkou do dverí rodičovského domu, do kuchyne.   Sedem párov očí pocítil na sebe, keď vkročil dovnútra - pichľavé oči   svojich bratov. Ale nikto mu nič nepovedal. Bratia boli akísi   neobyčajne tichí.
    </tei:p>
    <tei:p>
     Ivko zastal stred kuchyne ako cudzí, čakajúc, že ho ktosi ponúkne   ísť ďalej, ale nezdvihol oči. Mať si vyzliekla kabát, úsečne povedala   bratom:
    </tei:p>
    <tei:p>
     - Spať choďte!
    </tei:p>
    <tei:p>
     Potom sa obrátila k Ivkovi.
    </tei:p>
    <tei:p>
     - Budeš niečo jesť? - pýtala sa.
    </tei:p>
    <tei:p>
     Ale Ivkovi sa nič nechcelo, len zájsť kamsi do tmavého kúta, kde   nikto neuvidí jeho tvár a kde on nebude musieť hľadieť na ničiu.   Pokrútil záporne hlavou.
    </tei:p>
    <tei:p>
     - Teda choď aj ty spať, - povedala mať.
    </tei:p>
    <tei:p>
     Bojazlivým krokom vošiel do izby, kde bratia si už odstieľali   postele, rozhľadel sa po izbe. Izba bola nezmenená. Staré skrine na   krivej dlážke sa nakláňali k Ivkovi z kútov izby, naprostriedku sa   rozložil veľký dubový stôl, v jednom kúte sa učupila malá liatinová   piecka - všetko ako obyčajne. Iba otcova posteľ bola neodostlaná.   Ivko sa bez slova vyzliekol, vošiel do postele a zakryl si i hlavu,   aby ho nikto nevyrušoval. Bol smutný pre osud, ktorý ho zasa sem   doviedol. Dumal clivo, prečo sa mu tak nič, celkom nič na svete   nevydarí, keď začul, že bratia v susednej posteli si čosi šeptajú.   Pomaly, pozorne si odkryl tvár a napäl sluch.
    </tei:p>
    <tei:p>
     - Aj četníci? - pýtal sa ktorýsi brat. - A čo chceli?
    </tei:p>
    <tei:p>
     - Mater vypočúvali, nechceli veriť, že to Ivan spravil, hádam ju   chceli vziať do väzenia.
    </tei:p>
    <tei:p>
     - Ale nevrav.
    </tei:p>
    <tei:p>
     - Na moj dušu. Počúval som za dverami, a potom aj nás vypočúvali;   aj vás budú, aj Ivana.
    </tei:p>
    <tei:p>
     Ivko naširoko otvoril oči na ťažkú visiacu tmu, ktorá zapĺňala   izbu, a veľký, dusivý smútok mu stal na prsia. V tej chvíli za ťažkou   tmou videl svoju mať, ktorú četníci držia za plecia a vlečú do   väzenia. Strkali ju pred sebou a Ivko bol vinný a díval sa na ňu, ako   miesto neho trpí. Ako úder päsťou do tváre pocítil túto   nespravodlivosť - teraz, keď jeho myšlienky blúdili ešte za   učiteľkou. Chcelo sa mu bežať k četníkom a vykričať, že on bol na   vine, ale ako to mal urobiť? Nevedel, i stúlil sa do klbôčka a smútil   nad svojou bezmocnosťou. Tichými slzami rosil podhlavnicu dlho do   noci, kým mu sen neprivrel oči.
    </tei:p>
    <tei:p>
     Ráno, len čo ich otvoril, pokorne, ticho vstal a začal si chystať   veci do školy, aby nejako nepohneval mať. Chvíľu popočúval a divil   sa, že nepočuť mater v kuchyni prať alebo hladiť. Inokedy o tomto   čase už dávno bola v robote. Už mal všetko pripravené do školy,   knižky pod pazuchou, ale bál sa vojsť do kuchyne a pýtať si raňajky.   Čakal, že ho mať zavolá. No iba po dlhej chvíli mať vošla do izby   odkiaľsi zvonku, a keď ho videla s knižkami pod pazuchou,   povedala:
    </tei:p>
    <tei:p>
     - Dnes nepôjdeš do školy. Ideme do nemocnice na pohreb.
    </tei:p>
    <tei:p>
     - Na pohreb? - pýtal sa Ivko nechápavo, potom sa spamätal, že na   pohreb otcovi.
    </tei:p>
    <tei:p>
     Odložil knihy, sadol si do kúta izby a tam ticho presedel do   popoludnia. Bratia sa potĺkali po dome a on čakal, kým mať zavolá,   aby už išli. Mať odišla kamsi do mesta, ani obed neprišla navariť.   Vrátila sa o tretej, vybrala si zo skrine novšie šaty, obliekla sa;   Ivko hľadal v nej akési stopy po tom, ako ju četníci strkali pred   sebou, chceli odviesť do väzenia. Hľadel uprene a s ľútosťou, ktorá   ho hnala k nej, celkom blízko k nej, ako nemával vo zvyku k nej   prichádzať, a vyspovedať sa jej zo všetkého, čo cítil, povedať jej,   ako ho všetko bolí, čo sa stalo, ako by chcel všetko napraviť. Ale   medzi nimi dvoma a vôbec medzi deťmi a rodičmi u nich neboli vo zvyku   nijaké nežnosti, preto i táto jeho nežnosť ostala len v jeho   myšlienkach; neodvážil sa prejaviť ju. Keď mať bola oblečená,   prehodila si na hlavu šatku a povedala:
    </tei:p>
    <tei:p>
     - Tak poďme.
    </tei:p>
    <tei:p>
     Ale vtom ktosi zaklopal na dvere. Mať ich pootvorila, Ivko nazrel   cez ne do kuchyne, a zľakol sa: v kuchyni zazrel belasé uniformy   četníkov. Mať sa chvíľu s nimi zhovárala, potom sa vrátila do izby,   vyvolala z nej bratov a Ivka nechala tam samého. Dvaja četníci vošli   do izby, privreli za sebou dvere, sadli si na stoličky a zavolali   Ivka.
    </tei:p>
    <tei:p>
     Triasol sa na celom tele od neistoty, čo teraz bude, ale keď si   pripomínal včerajší rozhovor bratov, premáhal sa, odhodlával sa, že   povie všetko tak, ako bolo, a zachráni ju, svoju mať, pred krivdou, a   potom spraví hocičo.
    </tei:p>
    <tei:p>
     Jeden z četníkov mu láskavo položil ruku na plece a pýtal sa   prívetivo:
    </tei:p>
    <tei:p>
     - Ivko, nuž odkiaľ si priniesol tú kyselinu? Povedz smelo, my ti   nič nespravíme, len vrav tak, ako bolo.
    </tei:p>
    <tei:p>
     Keď sa ho spýtal takto, pokoj sa pomaly vracal do Ivkových   myšlienok: hlas sa mu len trochu triasol, keď odpovedal:
    </tei:p>
    <tei:p>
     - Ukradol som ju Ferkovi Ľavke.
    </tei:p>
    <tei:p>
     - A načo ti bola?
    </tei:p>
    <tei:p>
     - Chcel som si spraviť elektrický strojček ako Ferko Ľavke,   ukazovať ho chlapcom, aby ma vzali medzi seba.
    </tei:p>
    <tei:p>
     - A nikto ti ju nekázal priniesť?
    </tei:p>
    <tei:p>
     - Nie, len ja som si chcel urobiť strojček, - povedal Ivko a slzy   ho zaliali.
    </tei:p>
    <tei:p>
     Pozrel na prívetivú tvár četníka, čo mu dával otázky, a zaprosil   ticho:
    </tei:p>
    <tei:p>
     - Nerobte nič našej mamke - to len ja sám som spravil, a už nikdy   to nespravím.
    </tei:p>
    <tei:p>
     Četník ho hladil po tvári, o čomsi sa pritom zhováral potichu so   svojím druhom, potom obaja vstali a odišli. Ivko si chytro poutieral   tvár, aby mať a bratia nevideli, že plakal, a vyšiel do kuchyne.
    </tei:p>
    <tei:p>
     Mať hodila na neho očami, vstala zo stoličky a povedala ticho:
    </tei:p>
    <tei:p>
     - Teda poďme.
    </tei:p>
    <tei:p>
     Bratia vykročili prví, Ivko dočkal, kým vyjde mať, a usiloval sa   kráčať pri nej veľmi blízko. Díval sa jej celou cestou na ruky, na   tvár a rozmýšľal o tom, aké sú celkom inakšie ako učiteľkine.
    </tei:p>
    <tei:p>
     Keď vyšli na ulicu, pridalo sa k nim niekoľko susied, ktoré ich   tam čakali. Išli za nimi do nemocnice a cestou sa zhovárali.
    </tei:p>
    <tei:p>
     Ivko sa cítil pri nich ako v kliešťach. Zdalo sa mu, že cíti, ako   ho na celom tele pichajú ich pohľady, ako ukazujú na neho a   vravia:
    </tei:p>
    <tei:p>
     „To chlapčisko je všetkému na vine, to ono . . .
    </tei:p>
    <tei:p>
     Zavše sa bojazlivo obzrel, úzkostlivo a opatrne, či nejdú za ním   veľmi blízko, a veľmi túžil po tom, aby bol aspoň večer, tma, v   ktorej by ho nikto nepoznal.
    </tei:p>
    <tei:p>
     Tisíc takýchto myšlienok mu hrýzlo vnútro, kým došli do nemocnice   a zastali pred umrlčou komorou. Akísi chlapi vyniesli z nej na   nemocničný dvor nezafarbenú truhlu, položili ju na máry a jeden z   nich sa spýtal kohosi, či ešte nie je tu farár. Ivko skleslo pozeral   na truhlu z bielych dosák, a nijako nechcel veriť, že v nej leží jeho   otec. Prezeral dosku po doske, zastával pohľadom na škárach, ktoré   boli medzi nimi, chcel pozrieť dovnútra, či tam naozaj je ten toľko   ráz videný otec, či ho naozaj zvalilo to nepochopiteľné čosi, čo   volajú smrť. Naraz, keď bol zabratý v myšlienkach o hlave truhly,   spoza chrbta začul ženský hlas:
    </tei:p>
    <tei:p>
     - Tak je to! Hla, čo také decko narobí! Čože si už teraz počne tá   biedna stvora s toľkými deťmi? Chytiť sa žobráckej palice a ísť   ...
    </tei:p>
    <tei:p>
     Akoby ho bola chytila za holý krk chladnou rukou sťa ľad - tak sa   zacítil Ivko. Srdce sa mu rozbúchalo kamennými, tvrdými údermi a bilo   na jeho svedomie, na všetky jeho predstavy, ktoré mu maľovali mať so   žobráckou palicou, zhrbenú, chodiacu z dverí do dverí...
    </tei:p>
    <tei:p>
     Pálčivá ľútosť mu rozpálila oči, zatriasla mocne jeho svedomím.   Tvár si skryl až kamsi na prsia, od bokov zakryl plecami, aby ju   nikto nevidel. A tak stál a v ušiach mu hučalo bez prestania,   nemilosrdne: „Čo také decko narobí... Čo také decko narobí...   Ani nezbadal, že prišiel kňaz, iba keď začal spievať, strhol sa od   laku a prekvapenia. Kňaz i rechtor odspievali krátke piesne, potom   štyria chlapi zodvihli truhlu a niesli na cintorín.
    </tei:p>
    <tei:p>
     Ivko s podlamujúcimi sa nohami kráčal za matkou, kolená sa mu   nechceli zohýnať od slabosti a rozochvenie mu nedovolilo zdvihnúť   pohľad od zeme.
    </tei:p>
    <tei:p>
     Vyšli na blízky vŕšok, kde kňaz a rechtor ešte krátko zaspievali.   Potom prvá hruda hliny zaduňala na nezafarbenej truhle v hrobe; Ivko   začul mať, ako dusí vreckovkou plač; opatrne zdvihol oči k jej tvári,   a naraz sa mu zachcelo hodiť sa jej k nohám a uprosiť ju, aby   prestala, aby sa nehnevala na neho, že za nič nemôže; tak veľmi sa mu   chcelo prosiť, ale nikto ho nenaučil vyslovovať prosbu o odpustenie,   nikto ho nenaučil nehanbiť sa za ňu, a on sám mal tak málo smelosti,   nuž len stál ako stĺp a nenašiel slovo ani pre mať ani pre nikoho   iného.
    </tei:p>
    <tei:p>
     Keď ľudia poodchádzali od hrobu, aj Ivko s materou a jeho bratia   sa pohli domov. Bol už mrk, na strechy domov pod cintorínovým vŕškom   sadala ľahká tma.
    </tei:p>
    <tei:p>
     Všetci kráčali bez slova, v mysliach ešte odprevádzali   nebohého.
    </tei:p>
    <tei:p>
     Ivkovi sa veľmi žiadalo spýtať sa niekoho, či ozaj spravil také   veľké zlo, ktoré nemožno napraviť; túžil po tom, aby mu to niekto   prezradil, ale nikto nemal pre neho slova.
    </tei:p>
    <tei:p>
     Keď prišli domov, mať si vyzliekla šaty a o chvíľu stála pri   koryte a brhlila bielizeň. A bratia si posadali na veľkú truhlu pri   sporáku a hrali sa v karty. Ivko vošiel do izby, ale prenasledovaný   trpkými myšlienkami vrátil sa do kuchyne, a keď videl bratov tak   spokojne vyhadzovať karty, prišlo mu ľúto, že nemá také ľahké   svedomie ako oni. Zatúžil byť medzi nimi, vycítiť z ich hlasov, že sa   na neho nehnevajú, i pokročil k nim, vzal si stolček a prisadol k   veľkej truhle. Ale najstarší brat vyvalil na neho okále ako päste,   nahol sa mu k čelu a zavrčal:
    </tei:p>
    <tei:p>
     - Choď stadeto, čo tu chceš?
    </tei:p>
    <tei:p>
     Ivko pozrel na neho rozhorčený a dopoly sa zodvihol zo stolčeka s   úmyslom, že odíde. Ale vtom sa obrátila k nim mať a povedala:
    </tei:p>
    <tei:p>
     - No čože ho zasa odháňaš? Veď ho nechaj, nech sa díva, keď ti nič   nerobí.
    </tei:p>
    <tei:p>
     Ivko, prekvapený, pozrel na svoju mať, pocit vďačnosti mu vohnal   horuč do očí a teplo sa mu rozlialo po vedomí, že sa ho zastala.   Znova si sadol a sledoval hru karát. Ale keď o chvíľu mať vyšla po   čosi, Ondro, najstarší brat, naraz ho prudko chytil za nos, pomykal.   sem-ta a povedal:
    </tei:p>
    <tei:p>
     - No, čo sa tak dívaš, no? Ber sa stadeto!
    </tei:p>
    <tei:p>
     Ivko, preľaknutý a smutný, nasilu zdržiavajúc plač od ľútosti,   zdvihol sa zo stolčeka a odplichtil sa ku korytu a odtiaľ roztúžený   hľadel na bratov.
    </tei:p>
    <tei:p>
     „Nechcú ma, nikde ma nechcú... vravel si.
    </tei:p>
    <tei:p>
     Vrátila sa mať s plným náručím bielizne, a keď ho videla stáť   zlomeného pri koryte, povedala:
    </tei:p>
    <tei:p>
     - Už ho zasa odohnali, títo drábi! Tak si sadni sem a seď, -   povedala potom Ivkovi trochu miernejšie.
    </tei:p>
    <tei:p>
     Ivko potiahol stoličku celkom ku korytu a zadumaný pozeral na   biele, lúhom vyžraté matkine ruky, čo behali s bielizňou hore-dolu po   starej rumpli, na bledú tvár rozleptávanú parami a biedou. Mať občas   ustala v praní, zahľadela sa na prázdnu stenu naproti sebe, potom   odvrátila od Ivka tvár, spakruky si utrela oči, vzdychla a zas   prala.
    </tei:p>
    <tei:p>
     Bola to smutná mať, a Ivko o tom nevedel. Keď ju videl takú, aký   bol i on, cítil sa k nej bližšie, ale keď teraz rozmýšľal o tom, za   kým smúti, stŕpalo mu srdce. Pred očami sa mu zjavil nemocničný dvor   s otcovou truhlou z nefarbených dosák a za ním akási žena hudúca mu   do ušú:
    </tei:p>
    <tei:p>
     „Žobrácka palica... Žobrácka palica... To chlapča je všetkému na   vine ... To chlapča ...
    </tei:p>
    <tei:p>
     Och, keby Ivko bol mal viac slov k svojim myšlienkam! Chvíľami ho   strhlo pokušenie povedať materi niečo potešujúceho, mäkkého, ale   zakaždým sa mu ústa otvorili len dopoly, potom sa mu myšlienky   zasekli v strachu a v neobvyklosti. Bál sa, a tak potom len v duchu   pohladil matkinu bielu tvár, do ktorej on nalial toľko smútku, a jeho   pery nečujne zašeptali:
    </tei:p>
    <tei:p>
     „Mamka moja...
    </tei:p>
    <tei:p>
     Videl, že mať zas odvracia od neho tvár a utiera si oči opakom   dlane. Nie, nechcela mu ich ukázať zaslzené.
    </tei:p>
    <tei:p>
     Vstal premožený vedomím svojej nesmelosti, vošiel do izby a ľahol   si do postele. Oprel lakeť o podhlavnicu, počúval jednotvárne hr-hr,   hr-hr, ktoré doliehalo sem z kuchyne, a ono vymaľovalo pred jeho oči   matkinu tvár, neveľkú bielu ruku, ktorej opakom si vytierala z očí   slzy. A pri tomto jednotvárnom hr-hr, hr-hr počínal chápať, že bieda   rozryla tú tvár a že on jej pomohol vyryť do nej ten veľký   smútok.
    </tei:p>
    <tei:p>
     - Ako by som jej chcel pomôcť, ako by som jej chcel pomôcť, -   šeptal si Ivko a ešte dlho počúval jednotvárne hr-hr, hr-hr a   predstavoval si pritom matkin knísajúci sa driek: hore-dolu, hore   dolu - neprestajne, neúnavne - aký to život!
    </tei:p>
    <tei:p>
     Keď sa ráno zobudil, počul z kuchyne už tak zavčasu: hr-hr, hr-hr   ako večer.
    </tei:p>
    <tei:p>
     Cez pootvorené dvere padal na stenu izby pás svetla, kde viseli   pondusové hodiny. Pozrel na ne: bolo pol šiestej.
    </tei:p>
    <tei:p>
     „Prečo tak včas vstala dnes? znepokojovala Ivka   myšlienka.
    </tei:p>
    <tei:p>
     Chvíľu rozmýšľal, potom skočil z postele, obliekol si nohavice a   vošiel do kuchyne. Dvere vrzli, keď ich otváral; mať sa obzrela a   zadivila:
    </tei:p>
    <tei:p>
     - Čože tak včas vstávaš? - pýtala sa.
    </tei:p>
    <tei:p>
     Ivko žmúril na začadený cylinder petrolejovej lampy, ktorá stála   pred matkou, a rozmýšľal, čo odpovedať.
    </tei:p>
    <tei:p>
     - A ty prečo? - spýtal sa naraz, ani si neuvedomiac zmysel   otázky.
    </tei:p>
    <tei:p>
     Mať sa zahľadela na neho dlhým pohľadom a vzdychla.
    </tei:p>
    <tei:p>
     - Ja - bude treba viac robiť, keď už nebude otcových peňazí, -   povedala po chvíli ustato, a Ivko ostal stáť prekvapený, očami visel   na jej nevyspatej tvári. Smútok mu zovrel dušu, keď si predstavil, že   teraz každý deň bude musieť takto včas vstávať, aby ich mohla   uživiť.
    </tei:p>
    <tei:p>
     Sadol si do kúta na veľkú truhlu a díval sa na jej zamydlené biele   ruky, na kypiace biele mydliny v koryte a povedal si v duchu:
    </tei:p>
    <tei:p>
     „Aká to mať ... Aká to mať ...
    </tei:p>
    <tei:p>
     Mihalnice mu po kúsku padali na oči pri týchto myšlienkach, hlava   klesla na prsia, spánok ho premáhal.
    </tei:p>
    <tei:p>
     A keď sa mu brada oprela o prsia, ostala tam opretá; vtom mať   zavolala:
    </tei:p>
    <tei:p>
     - Čože si prišiel sem driemať. Choď spať.
    </tei:p>
    <tei:p>
     Ivko sa strhol, otvoril oči doširoka, pozrel na kypiace mydliny v   koryte a na biele ruky, čo v nich mädlili bielizeň; povedal:
    </tei:p>
    <tei:p>
     - Nechce sa mi, - a pre seba: „Keď ani ona nespí.
    </tei:p>
    <tei:p>
     - Tak choď dreva doniesť, - povedala mať a Ivko hneď striasol zo   seba spánok, vyskočil, schytil košík i rozradostnený, že od neho   niečo pýta, vybehol do drevárne. Vrátil sa s kopcovitým košom dreva,   a pretože mať už nemala pre neho inej roboty, sadol si k sporáku a   prikladal na oheň až do raňajok.
    </tei:p>
    <tei:p>
     Keď mu potom mať kládla na stolček tanier s rascovou polievkou,   mal príjemný pocit, že si ho zaslúžil a že jej spravil dobre.   Odchádzal do školy spokojný so sebou a sľuboval si cestou, keď jej   tak ukrutne zaťažil život, že odteraz jej pri všetkom bude pomáhať a   všetko jej spraví po vôli. Zo školy sa vracal domov behom, nevšímal   si chlapcov, ktorí postávali po uliciach a dohadovali sa. Nevšímal si   ich ani vtedy, keď vykrikovali za ním nadávky alebo volali ho k sebe   kamarátsky. Chcel byť čím skôr doma, lebo za celý čas, čo sedel v   škole, trápili ho myšlienky na mať, na veľkú ťarchu, čo jej zavalil   na plecia, a sníval o tom, ako jej bude odteraz pomáhať.
    </tei:p>
    <tei:p>
     Raz tak udychčaný dobehol do pitvora a začul zdnuka tresk a krik.   Vošiel potichu do kuchyne. Matky nebolo doma, iba bratia Ondro a   Michal, ktorí prekutávali celú kuchyňu: hľadali niečo zjesť a   nadávali, lebo nikde nič nenašli. Prehádzali všetko v kuchynskej   skrini, kde mať mávala kuchynské potreby a zásoby, i v izbe v každom   kúte, ale všetko márne. Napokon si sadli v kuchyni na veľkú truhlu,   podopreli sluchy dlaňami a mlčali.
    </tei:p>
    <tei:p>
     Boli hladní, a o materi a obede ani slychu. Čakali na ňu dlho,   potom bolo počuť v pitvore čiesi kroky. Všetci traja upreli oči na   dvere, Ivko so strachom, čo teraz bude, ale vstúpila len suseda.
    </tei:p>
    <tei:p>
     - Čakáte mať? - pýtala sa.
    </tei:p>
    <tei:p>
     - Pravdaže, veď obeda nemáme, - odvetil Ondro.
    </tei:p>
    <tei:p>
     - Tá vám išla do mesta, volali ju napochytro prať, a u mňa vám   nechala fazuľu na obed. Donesiem vám ju.
    </tei:p>
    <tei:p>
     Odbehla a o chvíľu sa vrátila s hrncom fazule, čo ostala odvčera   večera. Bratia sa hltavo pustili do nej. Ivkovi nedali z nej ani za   lyžičku.
    </tei:p>
    <tei:p>
     - Ty dočkáš, kým príde mať, a my musíme ísť do roboty, - povedal   Ondro.
    </tei:p>
    <tei:p>
     Hladný, zronený Ivko vyšiel na dvor a do polí. Od hladu cítil kŕče   v žalúdku, ale nebolo mu zato smutno, len pálčivo ho bolela   myšlienka, ako sa všetko zmenilo u nich od otcovej smrti. Najmladší   bratia boli kdesi po susedoch, každý u iného, starší v robote, a mať   chodila celý deň po praní, na obed sa nevracala domov a večer prišla   urobená a stonajúca od únavy, ale stala si ku korytu a zas prala.
    </tei:p>
    <tei:p>
     Ivko pochodil po vŕbových húštinách, potom mu prišli na um úlohy;   vrátil sa domov. Dvere boli zavreté, kľúč v drevárni pod hradou.   Odomkol si, vošiel do bytu presiaknutého parami a vlhčinou. Zastal   stred kuchyne, obzeral vlhké kúty stien a horúco si prial, aby sa sem   vrátil život a trochu radosti - aspoň toľko, ako bývalo v ňom   nedávno. Zatúžil spraviť čosi veľkého, čosi hrdinského, čo by   zachránilo ich rodinu. Stál tu stred pustého domu a blúznil o tom,   ako doniesť odkiaľsi hŕbu peňazí a hodiť ich matke do lona a zmieriť   ju tak s osudom - vtom mocný kŕč v žalúdku zohol ho v páse. Pálilo ho   v žalúdku ako oheň. Podišiel ku dverám, kde boli na lavičke dve vedrá   s vodou, napil sa vody, aby utíšil kŕčovité obraty žalúdka, a sadol   si v izbe za stôl k úlohám. Vhĺbil sa do nich a zabudol pri nich na   hlad. Na stole mal hrnček vody, z neho si občas upil, keď sa hlad zas   ohlásil.
    </tei:p>
    <tei:p>
     Pri písaní a učení zabudol na svet i na seba a spamätal sa iba   vtedy, keď vrzli kuchynské dvere. Ktosi prešiel cez kuchyňu, vstrčil   hlavu do izbových dverí. Ivko zodvihol oči a zazrel mať.
    </tei:p>
    <tei:p>
     - Ty si? - pýtala sa, vošla do izby, akýsi balíček z novinových   papierov položila na stôl a sadla si naproti Ivkovi. - U Mariankov   som vám nechala obed, obedoval si? - pýtala sa.
    </tei:p>
    <tei:p>
     Ivko pozrel na ňu s nedorozumením, prišlo mu na um, že nejedol, a   pri tejto myšlienke kŕč mu znova prevrátil žalúdok. Pokrútil záporne   hlavou a zašeptal trpko:
    </tei:p>
    <tei:p>
     - Nedali mi.
    </tei:p>
    <tei:p>
     - Nedali? Potvory. No zjedz si z tohto, to mi dali v meste.
    </tei:p>
    <tei:p>
     Položila pred neho balíček z novinového papiera. Ivko ho rozbalil,   zazrel v ňom zopár koláčikov, kúsok mäsa, chlieb. Chtivo sa pustil do   jedenia a zabudol pritom na mať - na všetko.
    </tei:p>
    <tei:p>
     A keď všetko pojedol, nevdojak zodvihol oči a zazrel mať, ako   sleduje očami jeho ruku, ktorou kládol do úst posledný zákusok.
    </tei:p>
    <tei:p>
     Zháčil sa.
    </tei:p>
    <tei:p>
     - A ty si jedla? - spýtal sa a pomýlený hľadel na jej tvár   prepadnutú od únavy.
    </tei:p>
    <tei:p>
     Mať hodila rukou, pozrela kamsi do kúta izby a povedala   polohlasom, akoby len sama pre seba:
    </tei:p>
    <tei:p>
     - Zato nič.
    </tei:p>
    <tei:p>
     Potom vstala, vošla do kuchyne, a o chvíľu Ivko počul, jednotvárne   hr-hr, hr-hr, hr-hr na starej rumpli. Ivkovi len teraz prišlo na um,   že akiste všetko, čo jej dali, priniesla domov, aby sa s nimi   rozdelila - a on to zjedol sám.
    </tei:p>
    <tei:p>
     Zahanbil sa sám pred sebou a mocne si uvedomil, že to nemôže byť   obyčajná mať, keď takto na nich pracuje a vždy na nich myslí, svoj   obed im prinesie, a nepovie ani slova, nehnevá sa, keď jej ho zje.   Nové a nové myšlienky na ňu vytrhávali ho z učenia, znepokojovali ho.   Nemohol sa už učiť. Znova a znova dobývala sa k nemu myšlienka o jeho   matke. Kto je ona? Aká je? Nikdy im ani slovom ani posunkom nevyjaví   svoje city, nepomazne sa s nimi, nezavolá ich peknými menami - ničím,   ničím neprezradí, že ich má rada, len robí, ukrutne robí na nich od   rána, keď oni ešte nevstali, a do večera, keď už spia.
    </tei:p>
    <tei:p>
     - Aká to mať, aká čudná mať ... - vzdychol Ivko a zachcelo sa mu   vidieť ju zblízka, pohladiť očami jej opadnutú tvár.
    </tei:p>
    <tei:p>
     Podišiel pomaly ku dverám, pootvoril ich, všmykol sa do kuchyne.   Mať stála pri koryte ako obyčajne, neúnavne brhlila dlaňami   hore-dolu, a nič, celkom nič neprezrádzalo v jej tvári väčší smútok,   ako inokedy v nej Ivko vídal, nič neprezrádzalo, že dnes nemala   obed.
    </tei:p>
    <tei:p>
     Ivka to zmiatlo.
    </tei:p>
    <tei:p>
     Či azda preto nič nevidieť na nej, že sa jej to často stáva?
    </tei:p>
    <tei:p>
     „Mať moja čudná, zašeptal Ivko v duchu a veľmi sa mu žiadalo   ospravedlniť sa, povedať jej, aby prepáčila. Niekoľko ráz i pootvoril   ústa, ale nedalo mu vyriecť také slová. Boli si takí ďalekí ústnymi   prejavmi, boli takí nenavyknutí na ne, že Ivko sa nemohol odhodlať   vysloviť ich. Nechceli mu ísť na jazyk. Roztrpčený sám sebou sadol si   k sporáku, prikladal na oheň, myslel na zverskú robotu, s ktorou sa   mať každý deň takto ruje, na ich smutnú domácnosť, na zvady, ktoré   boli vždy, keď nemohla dať bratom to, čo si žiadali - a bolo mu   zúfalo. Chaos mu nastal v hlave o jeho materi. Predstavy, ktoré mal o   nej dosiaľ, sa zrútili, keď mu takto ukázala, že nevie, kto je, že   býval s ňou pod jednou strechou dvanásť rokov, a nepoznal ju. Nie,   nevedel, kto je, len s bojazlivou úzkosťou začal tušiť, že čosi   veľkolepého je v nej, čosi ohromujúceho, čo nevládal porozumieť pre   svoju neskúsenosť. Videl, že je tajomná, uzavretá do svojich   myšlienok v bôli i v radosti, a táto tajomnosť vzbúrila teraz jeho   predstavy dohadmi. Koľko asi pretrpela za nich, a nepovedala ani   slova... Koľko odvrhnutí zniesla len od neho, koľko ráz odbehol z   domu a neposlúchol ju ...
    </tei:p>
    <tei:p>
     Bolo mu trpko, keď teraz vyratúval tieto prípady, a čosi sa mu   chcelo spraviť pre zachránenie jej pokojných dní, ale nevedel, čo by   to malo byť.
    </tei:p>
    <tei:p>
     O piatej prišiel domov Ondro, odhodil už z dverí čiapku na   prípecok, a že všetko bolo v kuchyni založené bielizňou a nemal si   kde sadnúť, zavrčal na Ivka:
    </tei:p>
    <tei:p>
     - Ber sa odtiaľ!
    </tei:p>
    <tei:p>
     Ivko vstal zo stolčeka a Ondro si sadol na jeho miesto.
    </tei:p>
    <tei:p>
     Potom prišiel i Michal, odložili bielizeň z truhly a začali sa   kartovať. Ivko hľadel na nich dnes bez záujmu, prehŕňal sa v   myšlienkach na svoju mať.
    </tei:p>
    <tei:p>
     Naraz mať prestala brhliť bielizeň, ohlásila sa:
    </tei:p>
    <tei:p>
     - Ondro, boli ste s nábytkom, dostali ste diškréciu, dajte mi z   nej niečo. Veľmi potrebujem.
    </tei:p>
    <tei:p>
     Ondro, zadivený, zodvihol hlavu a zadíval sa na mať nechápavo.
    </tei:p>
    <tei:p>
     - A to že od koho? Kto ti to povedal? Nič sme nedostali.
    </tei:p>
    <tei:p>
     - Ale hej, dostali ste, viem. Dajte mi z nej niečo, nemám peňazí,   a variť nieto čo.
    </tei:p>
    <tei:p>
     - Veď sme nikde nezanášali nábytok, nie, Mišo?
    </tei:p>
    <tei:p>
     - Pravdaže nie, - prisvedčil Michal. - Len kto ti to zas   povedal?
    </tei:p>
    <tei:p>
     - Ach, správcovi školy ste zanášali, veď som tam prala, povedali   mi. Čože tajíte? Dajte, pomôžte aspoň trošku.
    </tei:p>
    <tei:p>
     Ondro sa na chvíľu zháčil, keď ho takto prichytila pri cigánstve,   ale potom odvrkol zanovite:
    </tei:p>
    <tei:p>
     - Ale daj pokoj. Potrebujeme na klobúky, aj ja aj Mišo. Či budeme   chodiť ako žobráci, keď sa iní riadne obliekajú?
    </tei:p>
    <tei:p>
     - Aspoň niečo, - prosila mať ustato, hlas jej slabol od vysilenia.   - Nevládzem sama.. .
    </tei:p>
    <tei:p>
     Ivko ustarostený hľadel na mať, ako sa jej preťahovala tvár od   vysilenia, a s úzkosťou čakal, čo Ondro odpovie.
    </tei:p>
    <tei:p>
     Ale Ondro mlčal, nevšímal si ju.
    </tei:p>
    <tei:p>
     - Veď sa nemusíte tak parádiť, my sme len chudobní ľudia. Aspoň   niečo dajte, chlapci, na stravu, majte uznanie, - prosila mať, a   Ondro naraz zhrnul karty, vstrčil ich do vrecka a hlavou kývol na   Michala:
    </tei:p>
    <tei:p>
     - Hybaj, nemáme tu pokoja, - povedal a strmo vyšiel z kuchyne.   Michal za ním.
    </tei:p>
    <tei:p>
     Mať pozrela za nimi zúfalá, ruky jej odvisli k bokom. Premožená   únavou a myšlienkami klesla na stoličku, čo stála za ňou, a ostala   sedieť ako kamenná.
    </tei:p>
    <tei:p>
     Pálčivá ľútosť zatriasla Ivkom, keď hľadel na jej zlomenosť.   Rozhorčenie ho mykalo pri pomyslení, že ju takto odbavili.
    </tei:p>
    <tei:p>
     Sedela dlho takto nehybná, s bielou tvárou, bielymi rukami   vyžratými lúhom, a Ivko nevydržal hľadieť na ňu a cítiť, ako trpí.   Vbehol do izby, hodil sa na posteľ. Slzy ho zaliali od rozhorčenia a   horúce stekali mu po tvári, lebo nevedel sa oslobodiť od myšlienky,   že on je všetkému na vine, že nebolo u nich tak zle, kým otec žil a   prinášal do domu trochu groša. Boril sa s clivými myšlienkami do   večera, potom podoprel lakeť o posteľ a cez oblok zastretý hustou   tmou pozrel do noci a povedal si odhodlane:
    </tei:p>
    <tei:p>
     - Pôjdem za učňa - a budem jej dávať diškrécie, keď dostanem . . .   Pôjdem za učňa ... - opakoval si Ivko, a napodiv: uľahčilo sa mu na   duši a zacítil sa dobre, voľne pri tomto odhodlaní.
    </tei:p>
    <tei:p>
     Vstal, vyzliekol sa a s týmto odhodlaním si ľahol spať. V   predstave mu hučali stroje, okolo ktorých chodí opásaný zásterou a   pomáha hobľovať. Od pondelka do soboty potíska dosky do hobľovačky,   brodí sa po kolená v stružlinách. A v sobotu večer, keď sa všetci   poumývajú, učni idú s nábytkom, vezú ho na veľkom vozíku, ako Ivko   vídal Ondra s Michalom, on napredku pri oji, starší učni potískajú.   Dovezú nábytok do panského domu a pani im dá za to po desať korún.   Ivko uteká domov, rozradostený stíska vo vrecku diškréciu a myslí na   mať, že jej pomôže. A keď vchádza do dverí, vyťahuje peniaze, v ruke   ich nesie cez kuchyňu, kladie na stôl zbelený od mydla a horúcej   bielizne a na matkinej unavenej tvári zahrá úsmev - dobrý, vďačný   úsmev, ktorý Ivka obšťastňuje.
    </tei:p>
    <tei:p>
     - Učňom... budem učňom... - opakuje si Ivko, počúva huk hobľovačky   a s ním usína.
    </tei:p>
   </tei:div>
   <tei:div type="chapter">
    <tei:head>
     6
    </tei:head>
    <tei:p>
     Minulo štyri-päť dní, čo sa Ivko posmeľoval a hľadal príležitosť,   kedy by matke oznámil svoje rozhodnutie. Nenachádzal ju a   znepokojoval sa preto a roztrpčoval, že vo všetkom je taký   nerozhodný. Zato aspoň chodil každý deň na drevo na fabrický výsyp,   aby mali doma čím kúriť, a kde mohol, aj inak mamke pomohol, aby jej   uľahčil.
    </tei:p>
    <tei:p>
     Ale v sobotu večer starší bratia šli do kina, doma ostali iba   mladší a mať. Zjedli zemiaky s kyslým mliekom, potom sa mladší bratia   pobrali spať a mať si urvala hodinu na plátanie bielizne. Sadla si na   veľkú truhlu k sporáku, lampu si položila na otvorené dvierka rúry a   šila.
    </tei:p>
    <tei:p>
     V kuchyni bolo šero, tichučko a voľne, keď nebolo doma starších   bratov. Ivko sedel v kúte na stolčeku, lakte opieral o kolená a tuho   rozmýšľal o veľkej hobľovačke, o ktorej bratia zavše rozprávali a ku   ktorej chcel ísť pomáhať. Občas pozrel na mater a zakaždým si   opakoval v duchu:
    </tei:p>
    <tei:p>
     „Teraz jej to poviem.
    </tei:p>
    <tei:p>
     Ale dlho sa bál otvoriť ústa, až napokon mať zodvihla hlavu od   šitia a zadivila sa, že tam ešte sedí.
    </tei:p>
    <tei:p>
     - A čože už nejdeš spať? - spýtala sa.
    </tei:p>
    <tei:p>
     Ivko sklopil oči, tuho bojoval v duchu so svojím predsavzatím a   napokon váhavo vyhŕkol:
    </tei:p>
    <tei:p>
     - Mamka, ja pôjdem za učňa, keď nám je tak zle ...
    </tei:p>
    <tei:p>
     Mať sa strhla od prekvapenia, doširoka roztvorila oči, ruky so   šitím spustila do lona a dlho nepovedala ani slova. Hľadela kamsi cez   oblok, akási ťarcha jej naraz zaťažila myseľ a zastrela oči.   Znepokojilo ho to, lebo už tušil, že toto je jej obvyklá reč a že   slova od nej nikdy nedostane. Ale čo mal tušiť, čo tým chcela   povedať? Darmo sa trápil uhádnuť to.
    </tei:p>
    <tei:p>
     Mať hľadela, hľadela cez nezastretý oblok a Ivko pozeral na jej   tvár znepokojený, potom konečne sklonila hlavu a povedala ticho:
    </tei:p>
    <tei:p>
     - Veď, keď ti nechcú dať ani na školské potreby... Myslela na   bratov, a Ivkovi sa balvan odvalil z pŕs, keď počul od nej aspoň   toľkoto.
    </tei:p>
    <tei:p>
     Vyskočil od radosti, podišiel k nej a rozkročmo si zastal pred   ňou.
    </tei:p>
    <tei:p>
     - Nebudeš proti tomu? - pýtal sa.
    </tei:p>
    <tei:p>
     Mať zasa šila, nepozerala na neho, len tak so sklonenou hlavou sa   spýtala:
    </tei:p>
    <tei:p>
     - Ozaj by si chcel ísť?
    </tei:p>
    <tei:p>
     - Pravdaže.
    </tei:p>
    <tei:p>
     - Spýtam sa majstra Zongera, - povedala, - on je dobre známy vo   fabrike, poradí, za čo ťa dať. Ale teraz už choď spať, je   neskoro.
    </tei:p>
    <tei:p>
     - Ale ešte zajtra sa spýtaj.
    </tei:p>
    <tei:p>
     - Dobre, zajtra sa spýtam.
    </tei:p>
    <tei:p>
     Rozradostnený vbehol Ivko do izby a sníval v perinách o svojom   pasovaní so strojom.
    </tei:p>
    <tei:p>
     A keď ráno vstal, jeho prvá myšlienka bola pripomenúť matke, aby   nezabudla spýtať sa majstra Zongera. Raz, dva, tri razy jej to   pripomenul, a len potom utekal do školy.
    </tei:p>
    <tei:p>
     V škole cez všetky hodiny myslel na to, čo jej majster Zonger   povie, a po poslednej hodine utekal nedočkavo domov a už zo dverí sa   spytoval:
    </tei:p>
    <tei:p>
     - Mamka, čo ti povedal majster Zonger? Bola si?
    </tei:p>
    <tei:p>
     - Bola. Ešte si vraj mladý, len dvanásťročný, a do fabriky smú   prijímať len štrnásťročných. Ale povedal, že správca majera, jeho   známy, by vzal takého chlapca na menšie roboty. Chcel by si?
    </tei:p>
    <tei:p>
     Ivko neodpovedal; zosmutnel. V jeho predstave boli veľké stroje,   čo behajú ako ľudské ruky - sem habnú, ta habnú, tajomne,   neprestajne, a robia peknú robotu. Stroje mal rád pre ich pohyb, pri   nich by bol chcel robiť - a čože majer? Stislo mu srdce od ľútosti,   že pri strojoch nebude. Položil knihy na truhlu, sklamaný vyšiel na   dvor do tichého popoludnia, k továrenskému plotu. Zarmútený pozrel na   vysoký komín továrne, na budovy vysoko vyčnievajúce ponad nízke domce   robotníkov. Obchádzal okolo plota, počúval huk továrenskej   elektrárne.
    </tei:p>
    <tei:p>
     „Stroje, stroje, stroje, húdla mu do ušú ľútosť.
    </tei:p>
    <tei:p>
     „I plat tam dostávajú učni, vo fabrike, riadne každý mesiac, tam   by som chcel robiť od rána do mrku ...  hútal Ivko.
    </tei:p>
    <tei:p>
     Zašiel popri plote hodný kus, dva-tri kilometre - do polí. Za nimi   v úbočí hory bolo vidno biele nizučké staviská - to bol majer. Tichý   ako na spaní, nič ta nepriťahovalo Ivkove predstavy - iba vzbudzovalo   clivotu. Ale ako tak hľadel na biele staviská majera, pred oči mu   svojou bielosťou vyvolali predstavu bieleho koryta, v ňom polozodratú   rumpľu a pri nej jeho mať, ktorej bratia odopreli dať diškréciu a   ktorú on, Ivko, uvrhol do biedy. V popoludňajšom tichu videl pred   sebou jej biele ruky vyžraté lúhom, jej vpadnutú tvár a jej   bezmocnosť, keď klesla onehdy na stoličku odvrhnutá bratmi. „Vari ani   robiť už nebude vládať, blyslo mu mysľou, a tu naraz videl pred   sebou nemocničný dvor a za svojím chrbtom akúsi ženskú, strašnú,   divú, až ho mráz prechodil od myšlienky na ňu, a tá žena len stojí   pri ňom a opakuje neprestajne: „Chytiť sa žobráckej palice, a ísť ...   žobráckej palice, a ísť ...
    </tei:p>
    <tei:p>
     Ivko zasekol zuby a s úzkosťou sa poobzeral dookola. Nikde nikto,   len on sám tu stojí a myšlienky ho takto strašia; hovorí si   šeptom:
    </tei:p>
    <tei:p>
     - Nie, nie, nie... naša mať nesmie ísť žobrať ... budem robiť .. .   ako kôň .. . ako otec . .. prinášať jej peniaze ... - Potom nahlas,   so zatrpknutou odovzdanosťou:
    </tei:p>
    <tei:p>
     - Pôjdem ja. Aj na majer.
    </tei:p>
    <tei:p>
     A pocítil, ako mu pribúda síl s týmto odhodlaním, ako vyrastá v   chlapa, čo zdrží všetko, všetko - v takého, ako bol jeho otec.
    </tei:p>
    <tei:p>
     Utešoval sa i myšlienkou, že to bude len dva roky, kým podrastie a   dosiahne štrnásť rokov, potom pôjde do továrne ku strojom. Zmierený s   touto myšlienkou vrátil sa domov. V kuchyni bola iba mať. Možno,   bratia zas ušli, keď pýtala od nich peniaze. Vyvárala bielizeň vo   veľkom plechovom hrnci, miešala ju veľkou drevenou varechou,   neprestajne, vytrvalo, akosi kŕčovite. Biele kúdoly pary zahaľovali   ju celú, prevaľovali sa pod povalou, tisli sa do otvoreného obloka a   nachochlené, náhlive vylietali cezeň. Ivko pozrel na zvlhnuté steny   kuchyne, potom na mať, potom na pary náhlivo vyletujúce cez oblok a   povedal:
    </tei:p>
    <tei:p>
     - Pôjdem i na majer, mamka.
    </tei:p>
    <tei:p>
     Mať neodpovedala: zdalo sa mu, že nepočula, i pristúpil k nej   bližšie, postál pri nej chvíľu a opakoval:
    </tei:p>
    <tei:p>
     - I na majer pôjdem, mamka.
    </tei:p>
    <tei:p>
     Teraz pozrela na neho spomedzi kúdolov pár a pokývala hlavou.   Nemala pre neho zas slov. Zdalo sa mu, že čosi sa jej nepáči, ale   nebol navyknutý vypytovať sa.
    </tei:p>
    <tei:p>
     „Čo zas má? trápil sa myšlienkami. „Prečo nikdy nezradí ani   slovom, keď ju niečo trápi, len tvár jej väčšmi obelie a po nej   poznať, že je smutnejšia ako obyčajne.
    </tei:p>
    <tei:p>
     Ustarostený pozeral na ňu. Bolela ho jej zamĺknutosť, lebo ona   bývala znakom akejsi neobyčajnej, veľkej ťarchy, čo sa zvalila na ňu.   Hľadal príčinu v jej tvári, keď mu dávala jesť, a znepokojoval sa   preto ešte i večer v posteli. Nemohol zaspať. Dlho sa prehadzoval z   boka na bok, potom napokon i mať nechala robotu a vošla do izby.   Bratia boli kdesi na zábave a bez nich v izbe bolo tichučko. Mať   nezapálila ani lampu, len tak potme podišla ku svojej posteli, sadla   si na ňu; Ivkovi sa zdalo, že sa vyzlieka. Poskŕčaný pod perinou   hľadal ju očami v tme, chcel rozoznať, čo robí tak dlho, prečo si   ešte nelíha, vtom sa mu zazdalo, akoby počul tlmené vzdychy a dusený   plač. Srdce sa mu rozbúchalo od znepokojenia, naširoko otvoril oči,   napäl sluch a snažil sa nájsť ju v hustej tme. O chvíľu dusený plač   začul hlasnejšie a zdalo sa mu, že vidí mať schúlenú na podhlavnici,   s rukami na tvári, v kŕčovitom plači. Nadvihol z líca perinu a smutný   počúval. Potom mu vhuplo do hlavy, že takto azda plakáva každý večer,   keď niet doma starších bratov, a nikomu nepovie, čo ju trápi.
    </tei:p>
    <tei:p>
     Čoraz mocnejšie trápili Ivka myšlienky o tom, aká nepochopiteľná   je jeho mať, koľko neprejavenej bolesti mučí jej myseľ a jej   každodenný život. Bolelo ho vedomie, že toto všetko sú azda ešte   dozvuky nešťastia, ktorému bol on na vine, a bolelo ho vedomie i   preto, že mať nemá dôveru k nim, keď sa nikomu nepožaluje; prišlo mu   ľúto i jej, i seba, i celej ich rodiny, celého ich života, v ktorom   niet ani štipky dôvernosti. Oči mu zaliala horúčosť od ľútosti, potom   sa vhrnuli do nich slzy. Zaboril hlavu do podhlavnice a tíško, tlmene   smútil s ňou, so svojou nepoznanou materou, zakrytý tmou ako ona, len   sám a skryte ako ona. Nikdy tak bôľne necítil, aká mu je ďaleká jeho   mať, ako málo ju pozná. Bol by chcel čítať v jej duši ako v knihe,   kohosi by bol chcel poprosiť, aby mu ju otvoril, a nebolo sa ku komu   obrátiť. S výčitkou, ako málo si ju dosiaľ všímal, premohol ho sen. A   v polosne sa utešoval myšlienkou, že sa rozhodol ísť na majer, pomôcť   jej. Hladila ho po tvári táto myšlienka a uľahčovala mu predstavy o   jeho budúcom živote.
    </tei:p>
   </tei:div>
   <tei:div type="chapter">
    <tei:head>
     7
    </tei:head>
    <tei:p>
     Ešte mesiac chýbal do konca školského roku. Ten Ivko ešte chodil   do školy, lebo majiteľ majera to matke vraj poradil. Ale chodil do   nej už nepokojný, nevedel sa dočkať, kedy dostane vysvedčenie. No jún   sa jednako chytro míňal, i ušiel, a keď žiakom napokon vydali   vysvedčenia, Ivko rozradostený utekal domov a blúznil cestou o novom   živote, ktorý teraz ide začať, o peniazoch a o robote, o chlapovi,   ktorý teraz bude z neho, keď už bude zarábať.
    </tei:p>
    <tei:p>
     Mať sa ani nespytovala na vysvedčenie; nezaujímalo ju, čo v ňom   má. Keď ho položil pred ňu, zamyslená ho poskladala na štvoro,   vzdychla a povedala:
    </tei:p>
    <tei:p>
     - Nuž zajtra pôjdeme na majer.
    </tei:p>
    <tei:p>
     Tej noci Ivko temer nespal od rozčúlenia. Včasráno prvý zo   všetkých bol hore. Slnce ešte driemalo kdesi za horami a v izbe bol   polosvit. Ivko pozeral na mať - ešte spala. Potichu vyšiel z postele,   natiahol si nohavice a vyšiel na tichý dvor. I susedia ešte spali a   na tráve sa blyšťala biela rosa. Prebrodil sa po nej cez lúku k   rieke, zahľadel sa ponad ňu proti prúdu na staviská majera; oči mu   zažiarili sebavedomím.
    </tei:p>
    <tei:p>
     „Tam budem, pošepol si v duchu, „robiť za peniaze. I   zdalo sa mu, že je už vyrastený chlap ako jeho starší bratia a ako   všetci susedia. Úsmev mu ihral na tvári od tohto vedomia; bolo to pre   neho veľké povýšenie. Už nebudú hľadieť na neho ako na decko, nebudú   ho odstrkovať od seba, ale prijmú ho za seberovného.
    </tei:p>
    <tei:p>
     Vracal sa domov sebavedomý. Mať už bola hore, keď vošiel do   kuchyne, a udivená sa obrátila k nemu.
    </tei:p>
    <tei:p>
     - Kdeže ty chodíš tak včas? - pýtala sa.
    </tei:p>
    <tei:p>
     - Len tu som bol na lúke, - odpovedal Ivko. - Si už oblečená? Kedy   pôjdeme?
    </tei:p>
    <tei:p>
     - Hneď, veď sa už tak nenáhli, ešte sa ti to aj zunuje, -   povedala, a Ivko nerozumel, prečo to vraví.
    </tei:p>
    <tei:p>
     Uvarila raňajky, prichystala na taniere pre bratov, obliekla si   najmenej ošúchanú sukňu a šli. Ivko s papierovým balíkom pod   pazuchou, v ktorom mal zabalené staré robotné šaty a topánky - na   preoblečenie do roboty.
    </tei:p>
    <tei:p>
     O hodinku boli pred veľkou murovanou ohradou majera. Vošli na   veľký dvor s hospodárskym náčiním. Mať vykročila k úhľadnej budove   stred ovocného sádku a Ivko s tlčúcim srdcom a neisto kráčal za ňou.   Prišli k poschodovej vilke, odpoly drevenej. Predo dvere práve vyšla   slúžka so džberom špinavej vody, zastala na schodoch a zahľadela sa   na nich.
    </tei:p>
    <tei:p>
     - Dobré ráno, - povedala mať, - milosťpána hľadáme. Je doma?
    </tei:p>
    <tei:p>
     - Do poľa išli pred chvíľou, - odpovedala slúžka. - Musíte ísť ta   za nimi, ak chcete byť s nimi, lebo do večera sa sotva vrátia.
    </tei:p>
    <tei:p>
     Ukázala im chodník, ktorým majú ísť.
    </tei:p>
    <tei:p>
     - Ľahko ich tam nájdete, budete vidieť kopáčov v poli, pri nich   budú.
    </tei:p>
    <tei:p>
     Ivko a jeho mať vykročili na chodník do polí. Širočizné údolie   rozprestrelo sa pred ich očami, v ňom raže, pšenice, ovsy,, jačmene,   zemiaky - čo len na um prišlo. Zrejúce klasy sa hompáľali v slabučkom   vetríku, čo pofukoval od zahmlených hôr v prvých lúčoch ranného   slnka.
    </tei:p>
    <tei:p>
     Prišli k veľkému zemiačnisku, na ktorom skupina chlapov a žien   ohŕňala zemiaky. Medzi zhrbenými kopáčmi postával akýsi človek,   prechádzal sa od robotníka k robotníkovi a vypytoval sa na čosi. Bol   vysoký, s vyholenou peknou tvárou a oblečený v pekných šatách, aké   iní chlapi nosia v nedeľu a vo sviatok.
    </tei:p>
    <tei:p>
     - Tam je milosťpán, - povedala Ivkova mať a pomedzi hriadky   vykročila k nemu.
    </tei:p>
    <tei:p>
     Ivka pridŕhala neistota a strach pred týmto neznámym človekom a   pred tým čudným oslovením - azda preto, že nikdy nepočul tak menovať   nikoho. Kolená sa mu trošku triasli, ako kráčal za matkou medzi   hriadkami, neistota ho premáhala čoraz väčšmi. Hľadel do zeme a tisíc   pochybností mu prelietlo mysľou a tisíc obáv.
    </tei:p>
    <tei:p>
     Mať naraz zastala, a on v zamyslení to nezbadal, buchol sa do nej,   naľakal sa.
    </tei:p>
    <tei:p>
     - Pánbohdaj dobré ráno a pomáhaj, - pozdravila sa mať.
    </tei:p>
    <tei:p>
     Kopáči ponadvihovali hlavy, odpovedali zborom:
    </tei:p>
    <tei:p>
     - Uslyš . . .
    </tei:p>
    <tei:p>
     I milosťpán sa obzrel, poobzeral zo všetkých strán najprv mať,   potom Ivka; povedal:
    </tei:p>
    <tei:p>
     - Dobré ráno. Čože dobrého nesiete, Hancíčka?
    </tei:p>
    <tei:p>
     - A tuto, milosťpán, prosím, doviedla som im tohto chlapca, čo im   pán majster Zonger spomínali, - hovorila akýmsi čudným, rozochveným   hlasom Ivkova mať, chytila Ivka za ruku a potiahla ho pred seba.
    </tei:p>
    <tei:p>
     Ivko hanblivo sklonil hlavu, predstúpil pred ňu, ukradomky   zodvihol oči a pozrel na milosťpána.
    </tei:p>
    <tei:p>
     - Ach tak, - povedal milosťpán, - pristúpil k nim a položil Ivkovi   ruku na plece. - Tak ty by si chcel u nás robiť?
    </tei:p>
    <tei:p>
     Ivko prikývol a mať hovorila:
    </tei:p>
    <tei:p>
     - Veru, aj včas mu je ešte, aj zo školy ho je škoda brať, dobre sa   učil, ale nevládzem už, sily uchodia - staroba prichádza. Možno dlho   už nevydržím, nuž deti sa budú musieť samy starať o seba.
    </tei:p>
    <tei:p>
     Ivko, prekvapený a prestrašený touto rečou, pozrel na svoju mať. V   jej vpadnutých očiach ihrali slzy, jej tvár bola belšia a smutnejšia   ako inokedy. A v jeho ušiach doznievali jej slová, ozývali sa znova a   znova - prekvapený tušil, že tento jej neobyčajný smútok je pre neho,   a predsa nevládal tomu veriť. Veď jej ruka nikdy nepohladila jeho   tvár, jej ústa ho nikdy nezavolali maznavým menom - a teraz pre neho   smúti.
    </tei:p>
    <tei:p>
     Och, ako nijako nemohol porozumieť svojej materi!
    </tei:p>
    <tei:p>
     „Aká je? Kto je ona? pýtal sa v duchu už azda tisíci raz v   poslednom čase, a milosťpán mu medzitým položil ruku i na druhé plece   a povedal:
    </tei:p>
    <tei:p>
     - Nuž len ho teda tu nechajte, zíde sa nám.
    </tei:p>
    <tei:p>
     Ivko pozrel na mať, oči sa im stretli. Tak zriedkavo sa to   stávalo, že sa zmiatol i on i ona. Zamihala mihalnicami ako   prichytená pri prečine, privrela ich, ale potom znova pozrela na Ivka   a povedala:
    </tei:p>
    <tei:p>
     - Nuž pekne sa drž, Ivko, a v sobotu príď domov. Zbohom sa   porúčam, milosťpán, - povedala potom obrátená k milosťpánovi a   náhlivým krokom vykročila pomedzi hriadky domov.
    </tei:p>
    <tei:p>
     - Zbohom, - zašeptal Ivko tak neskoro a ticho, že to už ani   nemohla počuť.
    </tei:p>
    <tei:p>
     Rozochvenie mu zadŕhalo hlas, nevládal to povedať hlasnejšie. Och,   nie, ešte vždy nevedel, kto je jeho mať, len sa mu zdalo, že je v nej   čosi, čo by mal veľmi milovať, čosi, čo v nikom inom nie je, len v   nej. Hľadel za ňou pozabudnutý v myšlienkach, ako vchádza medzi   stromy sádku, a bol by hútal o nej ešte dlho, ale milosťpán ho   vyrušil z dúm.
    </tei:p>
    <tei:p>
     - No, chlapče, robotníkov potrebujem. Dnes budeš ohŕňať zemiaky,   lebo do večera už nejdeme domov, a zajtra ešte uvidíme, čo budeš   robiť.
    </tei:p>
    <tei:p>
     Poslal ho k šafárovi po motyku a Ivko sa pustil do roboty.   Zabudnutý tu v šírej rovine! Bolo mu ľúto samého seba, ale pracoval   zo všetkých síl, pozorne počúval ponaučenia starších robotníkov,   ktorí mu ukazovali, čo a ako treba robiť. Mlčky, s myšlienkami pri   svojej materi a jej čudáctve, pracoval nový robotník Ivko Hancík. Jej   slová prichádzali mu na um znova a znova a zakaždým znova sa pýtal   sám seba s nedorozumením, či ozaj ich povedala o ňom - také precítené   a láskavé. Potom prišlo poludnie. Kopáči pozhadzovali kabáty, lebo   začalo pražiť slnko, a pracovali do jednej. Krátko pred jednou bolo   vidno prichádzať od majera po poľnej ceste voz s jedným koňom. Keď ho   kopáči zazreli, poodhadzovali motyky a vyšli na medzu.
    </tei:p>
    <tei:p>
     - Obed nesú, - povedal Ivkovi jeden z nich. - Hybaj!
    </tei:p>
    <tei:p>
     Ivko hodil motyku na medzu a išiel s ostatnými. Robotníci obstali   voz, gazdiná im rozdávala hrnčeky s jedlom. Aj Ivkovi dala. Poodišiel   s hrnčekom obďaleč od ostatných, jedol a hľadel do diaľky, kde sa   vytŕčal továrenský komín a kde bol ich dom. Keď sa najedol, vyvalil   sa na medzu; ustatosť mu pritvárala oči. Položmúriac očami, hľadel na   široké belasé nebo, a opačujúc si boľavé kríže, rozhútal sa o tom,   aký ťažký je ľudský život. . .
    </tei:p>
    <tei:p>
     „Staroba prichádza, dlho už ani nevydržím ... pripomínal si   matkine slová a predstavil si ju pri koryte, od rána do večera   brhliacu bielizeň, v pare a v súžení, potom na posteli, premoženú   starobou, robotou a neľudským životom, a ich všetkých okolo nej   bezradných, dívajúcich sa na jej smrť. A keď si uvedomil, že pre nich   si zodrala takto život, bolestne ho obšťastnilo vedomie, že aj on je   v takej ťažkej robote a že jej v sobotu prinesie peniaze - pomoc.
    </tei:p>
    <tei:p>
     Veľa takýchto predstáv preletelo jeho mysľou, a boli dve. Kopáči   vstávali, brali motyky, chystali sa zas do roboty. Silou vôle, s   veľkou námahou aj Ivko sa zodvihol a vzal svoju motyku. Boľavo cítil   ešte kríže, keď sa vystrel, drúzgalo ho v chrbtovej kosti, akoby ho   boli v kole lámali. Ako málo bolo oddychu! Medza mocne vábila zhodiť   sa ešte na ňu, pritvoriť oči a snívať. Ale nebolo možno líhať si   znova, bol tu gazda, poháňal do roboty, nuž Ivko si stal k ostatným a   robil jedným dúškom do šiestej večer. Vtedy priniesli olovrant.   Kopáči si na desať minút oddýchli, zahryzli si a pracovali do   ôsmej.
    </tei:p>
    <tei:p>
     Na západe sa už zapaľovali zore, keď sa robotníci začali   zhromažďovať na medzi.
    </tei:p>
    <tei:p>
     Ivko radostne vytušil, že konečne sa ide domov. Chytil sa obidvoma   rukami za kríže, s námahou sa dopoly vystrel a taký zhrbený kráčal na   samom ostatku, mlčky, na smrť zgniavený robotou. Idúcky hlava mu   odkväckávala od únavy na prsia, oči sa mu pritvárali a tak v   polodriemotách kráčal iba za hlasmi zhovárajúcich sa ľudí.
    </tei:p>
    <tei:p>
     Keď na dvore majera zodvihol mihalnice, videl, že závoj ľahučkého   súmraku sa spúšťal na šíre polia a zápasil s tuho rozpálenými zorami.   Ivko pozeral doň zunovaný a tupý, kým mu hlava zas neovisla na prsia   ako kôš piesku. Robota ho poovaľovala po celom tele, nebolo žilky,   ktorú by nebol cítil. Tackajúc sa vliekol za ostatnými do veľkého   dreveného staviska na kraji dvora. Poobzeral sa po baraku a po celej   dlážke videl vyležanú slamu. Neodolateľne ho vábil tento pohľad,   pritiahol ho k ležiskám do kúta baraka, tam ho zvalil na otep slamy,   a potom ho už darmo budili i na večeru - neprebudil sa. Iba včasráno   pred východom slnka pocítil, že ho ktosi myká za plece. Dlho cítil na   pleci ťažkú ruku, čo odháňala od neho sen, ľakala ho v ňom, a len   potom otvoril oči.
    </tei:p>
    <tei:p>
     - Vstávaj, chlapče, my sme sa už aj najedli, - hovoril mu kopáč,   čo spal pri ňom.
    </tei:p>
    <tei:p>
     Ivko sa pozbieral zo slamy, zabehol do kuchyne po raňajky, zhltol   ich a bežal za ostatnými. Telo mal ešte boľavé, ale povinnosť bola   ísť, a Ivko sa nechcel dať zahanbiť, keď všetci šli do roboty bez   slova a rezkým krokom. Iba keď prichádzali k zemiačnisku, ktoré   ohŕňali, a v mysli sa mu predstavil zas celý deň borby s ním, pošepol   si v duchu:
    </tei:p>
    <tei:p>
     „Och, ťažká vec je robota, a zakopol do zeme.
    </tei:p>
    <tei:p>
     Potom kopal a občas zodvihol oči na dvoch chlapcov vedľa seba, čo   boli asi v jeho veku a na ktorých nebolo znať únavy. Páčili sa mu   títo chlapci bledých tvárí, s ťažkými úsmevmi na perách,   prihovárajúci sa starším kopáčom ako seberovným. Letmo zachytával z   ich rozhovorov, že jeden z nich sa volá Adam, druhý Belko, ale keď sa   mu prihovorili, iba pokýval hlavou. Únava mu prilepila jazyk o   podnebie; och, tak sa mu žiadalo nič nehovoriť, údom nehnúť ... Adam   i Belko robili žarty pri robote, šklbali sa za kabáty, aj Ivka občas   šklbli, a keď im ani potom nepovedal slova, urazili sa a prestali si   ho všímať.
    </tei:p>
    <tei:p>
     - Je zdutý, - pošepol Adam Belkovi a šantili len dvaja. Večer sa   robotníci zhŕkli okolo kuchyne, on si stal opodiaľ, oprel sa o plot a   bezmyšlienkovite oddychoval. Mládenci robili žarty s dievkami,   naťahovali sa s nimi, i Adam a Belko ich napodobňovali, a Ivko, ako   tak hľadel na nich s mihalnicami polospadnutými od únavy, divil sa,   že sa im to chce po takej robote. Jemu sa nechcelo ani prstom hnúť,   ani ústa otvoriť, len čím skôr sa navečerať a zahrabať sa do teplej   slamy. Keď sa im po smelších kúskoch tu a tam dostalo od starších   dievok poza uši, Adam i Belko sa utiahli nabok. Zazreli Ivka stáť pri   plote, podišli k nemu. Adam ho plesol dlaňou po pleci, spýtal sa:
    </tei:p>
    <tei:p>
     - Čože si taký smutný?
    </tei:p>
    <tei:p>
     Ivko sa vytrhol z dúm, splašený sa poobzeral, a keď videl pred   sebou usmiate tváre chlapcov, zodvihol ruku, chcel sa dotknúť tých   tvárí, ale z polovice cesty ruka mu spadla nazad k boku nevládne.   Páčili sa mu tie tváre a chlapské úsmevy na nich, chlapčensky   nepokojné oči, ale nechcelo sa, nie, ani slovo sa nežiadalo s nimi   stratiť, len tak očami čušky ich hladiť. Nemal sily na viacej. Nič sa   mu nechcelo, len ležať v prítmí na teplej otepi slamy a nevedieť o   svete a o ťažkej robote.
    </tei:p>
    <tei:p>
     Ale Adam zmŕštil tvár na takúto odpoveď, pozrel na Ivka hnevlivo a   zašomral:
    </tei:p>
    <tei:p>
     - Ech, zdutý je ako sud, darmo je! Ani sa s nami nerozpráva. Čože   si myslíš, že si už milosťpán, keď si z mesta?
    </tei:p>
    <tei:p>
     Chlapci odišli na druhú stranu a Ivko naširoko otvoril oči i ústa,   opakoval si Adamove vety, a nerozumel im. „Zdutý? Prečo? divil   sa a nerozumel.
    </tei:p>
    <tei:p>
     Veď sa mu páčil ten chlapec, potichu ho mal rád, iba ukonanosť mu   bránila prihovoriť sa mu a povedať mu to. Ale na druhý deň polovica   robotníkov vedela o tom, že Ivko je nevravný z nadutosti. Keď si   večer líhal na slamu, starý kopáč, čo spával pri ňom, povedal:
    </tei:p>
    <tei:p>
     - Ivko môj, pýcha nie je cnosť, Len si ty toľko nenamýšľaj, že si   inakší ako ostatní.
    </tei:p>
    <tei:p>
     Ivka vytrhla táto reč z polodriemot. Oprel sa lakťom o slamu a pri   bledom svetle olejového lampáša, čo visel na hrade, ukonanými očami   sa zahľadel na staríka.
    </tei:p>
    <tei:p>
     Trápili ho tie, slová, rozmýšľal chvíľu o tom, ako mu nimi krivdí,   potom pozbieral sily a opýtal sa:
    </tei:p>
    <tei:p>
     - A ktože vám to vravel, že som pyšný?
    </tei:p>
    <tei:p>
     - Adam i Belko vravia, že sa nechceš s nimi ani zhovárať.
    </tei:p>
    <tei:p>
     Ivko odkväcol od únavy na slamu a nechcelo sa mu ani   ospravedlňovať. Bolo tak dobre nič nehovoriť a nič nepočuť,   poloprivretými očami hľadieť na povalu, na hrubé hrady, na ktorých   tancovalo matné svetlo lampáša.
    </tei:p>
    <tei:p>
     Ale výčitky staríka mu ostávali v hlave. Boli mu veľmi milí títo   chlapci, i bolo mu čudné, že ho vyhlasujú za nafúkanca. Nedala mu   spať táto myšlienka, búrila jeho city.
    </tei:p>
    <tei:p>
     A naraz ako rozmýšľal o Adamovi a o Belkovi, spomenul si na svoju   mať. Horúčkovité myšlienky mu lietali hlavou, lebo zrazu začal   rozumieť, kto je ona. Tu v kúte baraka pri staríkových výčitkách ako   bleskom pochopil, že bol k svojej matke taký, ako je k nemu Adam a   Belko i tento robotník; teraz, zdalo sa mu, pochopil jej hlbokú,   tvrdošijnú mlčanlivosť. Och, celá záhada jeho mamky bola mu naraz   jasná ako deň, i celý jej život i všetka jej nevyslovená láska:   zgniavená robotou nevládala im povedať, že ich má rada - tak ako on   teraz Adamovi a Belkovi ... S horúčkovitou túžbou si ju predstavil   pri veľkom koryte, brhliacu bielizeň na polozodratej rumpli- bielu,   ukonanú, urobenú svoju mať. Och, áno, taká bola jeho mať . . .   Obetovala im svoje roky i svoju tvár v nevravnej ukonanosti,   obetovala svoje dni v robote za nich a svoje noci v starostiach o   nich. Áno, milovala ich jeho mať, keď im vedela priniesť toľkoto   obetí a odrobiť na nich toľko dní roboty, a Ivko teraz prvý raz v   živote si bol istý, že ju má rád. Ach, teraz si už vedel predstaviť,   ako jeho mať stratila reč v ustavičnej robote a silu prezradiť im, že   ich má rada . . . Celú, celú tú jej nepochopiteľnú bytosť teraz jasne   chápal a tisíc svojich nevďačných myšlienok o nej z minulosti   odvolával. V mihotavom svetle lampáša videl ju stáť pri sebe dotlčenú   robotou a so zarosenými očami rátal chvíle minulosti, keď mal o nej   zlé myšlienky. A keď mu prišlo na um, ako ju dochytil plačúcu, keď   všetci spali, ticho, v ústraní, aby ju nikto nepočul, do myšlienok sa   mu natískalo neodolateľné presvedčenie, že takto plakávala pre neho,   pretože ju nechápal, a schytil ho mocný kŕč plaču.
    </tei:p>
    <tei:p>
     Starý kopáč, čo spal pri ňom a začal už chrápať, zobudil sa na   Ivkov plač. Zodvihol sa na ležisku, položil Ivkovi na hlavu ťažkú   ruku a pýtal sa láskavo:
    </tei:p>
    <tei:p>
     - Čože ti je, Ivko?
    </tei:p>
    <tei:p>
     Ale Ivko nemohol povedať, čo ho bolí. Odvrátil od neho tvár,   zakryl si ju rukami a nasilu dusil v sebe plač. Kopáč pozeral na neho   hodnú chvíľu, potom povedal:
    </tei:p>
    <tei:p>
     - Ty si čudný chlapec. Ja som ťa len tak po otcovsky vyhrešil,   zato neplač.
    </tei:p>
    <tei:p>
     Nevedel, prečo plače ... a Ivko bol tomu rád ...
    </tei:p>
    <tei:p>
     Bol to ťažký večer, ale Ivkovi sa zdalo, že je najkrajší v jeho   živote, lebo v ňom našiel svoju ozajstnú mať. Mlčky počúval starcove   slová a naučenia, spolovice vnímal ich zmysel, ale v duchu bol ďaleko   od majera - pri začadenom továrenskom komíne, pred svojím rodičovským   domom: vyzeral oblôčikom baraka do noci a šeptal si neprestajne:
    </tei:p>
    <tei:p>
     - Budem ju mať rád ... budem ju mať rád ...
    </tei:p>
    <tei:p>
     A v budúce dni hovoril ešte menej ako dosial. Onemený od ťarchy,   čo zvalila na neho nezvyčajná robota, s myšlienkami pri obrýpanom   dome zo surových tehál, v ktorom mať od rána do večera brhlila   bielizeň, čakal sobotný večer. Túžil vidieť ju pred sebou blízko a   obnoviť si v pamäti jej črty, čítať z nej tie isté city, ktoré mal   pri výčitkách starca-kopáča.
    </tei:p>
    <tei:p>
     A keď napokon prišla sobota a robotníci, ustatí, pomalým krokom   kráčali na majer, Ivko ich predbehol a s myšlienkami na skoré   stretnutie s matkou ponáhľal sa do kancelárie. Keď vchádzal na veľký   dvor majera, z druhej strany práve vchádzal naň pekný ľahučký panský   koč, na ktorom sedela statkárova žena. Slúžky zazreli koč cez   kuchynský oblok a porobili krik po dome. O chvíľu vybehlo z vily   chudučké dievčatko asi v Ivkovom veku, s rozhodenými rukami pribehlo   ku koču, hodilo sa matke na prsia a hlasno volalo:
    </tei:p>
    <tei:p>
     - Mamulienka, mamulienka, - a bozkávalo svoju mať. Ivko zastal pri   plote a zadumaný hľadel na tento výjav. Akási ľútosť ho premohla, keď   videl nežnosť, s ktorou dcéra prejavovala matke svoju lásku.
    </tei:p>
    <tei:p>
     - Ako sa vedia mať rady, - zašeptal a šiel ďalej. Náhlivo sa   preobliekol v baraku, zašiel do kancelárie po peniaze a vykročil   domov. Cestou myslel na chudé statkárske dievčatko objímajúce a   bozkávajúce svoju mať, a keď sa mu tak vracalo do predstáv znova a   znova, prišlo mu na um, že takúto lásku prejavoval i Ďurko učiteľke,   a azda všetky deti svojim matkám - len on a jeho bratia nie.   Rozcítilo ho toto vedomie a uvedomil si, aký je surový a hlúpy. Život   a svet ukazovali sa mu celkom v inom svetle pri týchto myšlienkach a   pri pomyslení na Adamka a Belka, ktorí ho neprestávali prezývať   zduteľom a ohovárať ho pred ostatnými; začal tušiť, že len jedna   osoba je na zemi, ktorá nikdy nespraví ľuďom žiaľ z ľahkomyseľnosti   alebo nenávisti: mať, ktorej on za celý život nepovedal pekné   slovo.
    </tei:p>
    <tei:p>
     V takýchto myšlienkach ani nezbadal, že v predstavách sa túli k   nej ako statkárova dcéra k svojej matke schádzajúcej z koča, že   stíska jej hrdlo a bozkáva jej bielu tvár. Radostné teplo pocítil z   tejto predstavy a potom celou cestou sa posmeľoval, že jej to spraví   celkom tak, ako vídal od učiteľkinho syna a dnes od statkárovej   dcéry.
    </tei:p>
    <tei:p>
     Snivé dumy šli s ním po zaprášenej ceste, a keď zodvihol hlavu,   pred očami mu vyhúkol do podvečera vysoký továrenský komín. Ivko bol   v meste. Zabočil do svojej ulice a o chvíľu bol doma. Vchádzal do   pitvora s tlčúcim srdcom a zaumieňoval si, že jej povie   „mamička, keď jej bude dávať peniaze, povie tak mäkko a s takou   veľkou láskou a oddanosťou ako Ďurko a statkárova dcéra - za všetky   zlé myšlienky, ktoré sa kedysi zrodili o nej v jeho hlave.
    </tei:p>
    <tei:p>
     Váhavo položil ruku na kľučku kuchynských dverí, otvoril. Na stole   blikala lampa a pri nej, chrbtom proti nemu stála mať, hladila   bielizeň a v kúte bratia hrali karty.
    </tei:p>
    <tei:p>
     - Dobrý večer, mamka, - pozdravil sa Ivko, a len keď vyslovil tie   slová, čo vyhŕkli z neho zo zvyku, uvedomil si, ako mať oslovil. Ale   už nemal smelosti opraviť sa, ani preto nie, že tam boli bratia.   Namrzený na seba sadol si na stoličku, zaškúlil na bratov. A mať   obrátila k nemu bielu tvár, široké vrásky, v ktorých ležali pásiky   únavy a smútku, pokrčili sa do úsmevu:
    </tei:p>
    <tei:p>
     - Vitaj, - povedala. - Nuž ako sa ti vodilo?
    </tei:p>
    <tei:p>
     - Obstojne, aj peniaze som priniesol, - povedal Ivko, pozerajúc na   ňu nerozhodne. Vytiahol z vrecka červenú päťdesiatkorunáčku a položil   ju pred ňu na vlhký stôl. Vrásky v jej tvári zakryl úsmev, pozrela   teplým pohľadom na peniaze, potom na Ivka a povedala:
    </tei:p>
    <tei:p>
     - Nedávaj ich do vlhka.
    </tei:p>
    <tei:p>
     Vzala ich do bielych prstov a odložila.
    </tei:p>
    <tei:p>
     - Fajn si ty chlapec, - doložila po chvíli.
    </tei:p>
    <tei:p>
     Keď Ivko videl radostný svit v jej očiach, cítil sa dobre: pocit   uspokojenia mu zohrial oči.
    </tei:p>
    <tei:p>
     - Ale spal by som, ustatý som veľmi, - povedal, vošiel do izby a   ľahol si do postele.
    </tei:p>
    <tei:p>
     Zaboril sa do perín, premýšľal o poli a ťažkej robote, o mamke a o   svojom predsavzatí.
    </tei:p>
    <tei:p>
     „Aký som ja surovec! Prečo som jej nepovedal ,mamička, ako   vravieval Ďurko a statkárova dcéra?
    </tei:p>
    <tei:p>
     Ľúto mu prišlo, že je taký, že jej neukázal, ako ju má rád -   teraz, keď ju poznal, kto je ona.
    </tei:p>
    <tei:p>
     Počúval udieranie hladidla na bielizeň, hľadel na povalu zastretú   večerom a umieňoval si, že v pondelok ráno, keď bude odchádzať do   roboty a keď pri tom bratov nebude, povie jej: „Zbohom,   mamička.
    </tei:p>
    <tei:p>
     Tak jej povie, naozaj už potom povie - naberal Ivko odvahu a   predstavoval si, ako mať bude stáť vo dverách kuchyne udivená od   vďačnosti, zaslzeným pohľadom bude pozerať za ním a bude šťastná z   tohto slova.
    </tei:p>
    <tei:p>
     Keď v pondelok včasráno vstal, pri obliekaní za celý čas myslel na   to, striehol na príležitosť, pri ktorej by jej mohol tak povedať - na   akúkoľvek príležitosť, len aby pri nej mohol vysloviť toto slovo.
    </tei:p>
    <tei:p>
     Keď sa obliekol, díval sa na ňu, ako stojí zamyslená stred izby,   nehýbe sa, a mal na jazyku, že jej povie:
    </tei:p>
    <tei:p>
     „Mamička, chytro, musím sa ponáhľať, ale to bolo v izbe a   bratia boli už pozobúdzaní, a pred nimi akási hlúpa hanblivosť a   nerozhodnosť ho schytávali. Premáhali ho, i pomyslel si, že v kuchyni   bude lepšie miesto na to, tam jej to povie. Obliekol sa chytrejšie   ako ona, vošiel do kuchyne a čakal ju. Srdce mu nepokojne bilo, akoby   šiel niečo ukradnúť. Prečo to len bolo u nich také nezvyčajné?   Vzdychol, pochybnosť a okúňavosť ho znova premohli.
    </tei:p>
    <tei:p>
     Mať vošla do kuchyne, rozložila oheň a o chvíľu mala zohriatu   polievku. Ivko pozeral na jej rozstrapatené vlasy, nevyspatú tvár,   mútne oči s polospadnutými mihalnicami a bolo mu jej ľúto. Čosi sa mu   žiadalo pomôcť jej, preukázať jej ochotu. Chcel sa jej spýtať, či   nepotrebuje doniesť dreva z drevárne, chcel jej povedať:
    </tei:p>
    <tei:p>
     „Mamička, donesiem ti dreva, chceš?, ale keď už otvoril ústa,   mať zrazu prestala prikladať do sporáka, položila si ruky na prsia a   zhlboka vzdychla.
    </tei:p>
    <tei:p>
     - Ach, bože, akí sme len biedni...
    </tei:p>
    <tei:p>
     Ivkovi odumrelo slovo na perách pri tomto vzdychu, neodvážil sa ju   teraz vyrušiť, a potom mu naraz, ani nevedel prečo, prišlo na um, či   jej to nebude smiešne, či to nebude pokladať za hlúposť, keď jej tak   povie, tak celkom ináč, ako jej hovorievajú ostatní - a táto   myšlienka ho celkom zmiatla.
    </tei:p>
    <tei:p>
     Pomaličky chlipkal polievku, ktorú mať položila pred neho na stôl,   chcel tak pretiahnuť svoj odchod, chcel ešte vyčkať príležitosť. Ale   mať vošla do izby a o chvíľu sa z nej vrátila s ručníkom na hlave.   Ivko sa ani nestačil spamätať, a povedala:
    </tei:p>
    <tei:p>
     - Zbohom sa maj, Ivko, ja už musím ísť do mesta, - a bola   preč.
    </tei:p>
    <tei:p>
     Ivko zronený spustil ruky do lona a dlho hľadel na zatvorené   dvere. Potom vstal, nedojedenú polievku nechal na stole a odišiel.   Rozbehol sa, aby nahradil čas zameškaný vyčkávaním, klial si do   surovcov a bol nešťastný.
    </tei:p>
    <tei:p>
     Dobehol na dvor majera udychčaný, ale na ňom už nebolo nikoho -   kopáči už odišli. Vbehol do baraku, prehodil motyku na plece a spýtal   sa statkárskej služby, kde sa dnes robí.
    </tei:p>
    <tei:p>
     - Na repniskách, -. odpovedala.
    </tei:p>
    <tei:p>
     Rozbehol sa na repnisko. Vbehol do polí, spustil sa do údolíčka,   zazrel v ňom veľkú skupinu robotníkov pokrčených na repnisku.   Pribehol k nim, gazdu nevidel nikde; odišiel kamsi. Ivko sa natešený   zamiešal medzi nich, myslel, že gazda nezbadá, ako neskoro prišiel.   Ale o hodinku, keď sa gazda vrátil k nim, Adamko, Ivkov milý chlapec,   prvý ho zazrel, vystrel sa a ozval:
    </tei:p>
    <tei:p>
     - No, už prišiel zduteľ!
    </tei:p>
    <tei:p>
     Na túto poznámku gazda prišiel k Ivkovi, zastal si pred ním.
    </tei:p>
    <tei:p>
     - Nuž a ty, pačmaga, len teraz prichádzaš? No počkaj, to sa ti   odráta! - povedal a značil si čosi do zápisníka. Ivko pozrel na   Adamka roztrpčený - ach, od neho by to nebol čakal...
    </tei:p>
    <tei:p>
     Nebolo mu smutno, že mu strhnú z výplaty, len pre Adamkovu zradu   smútil, preto, že sa tak odpláca za jeho tichú lásku k nemu. Ale   potom i ten smútok prešiel; bol rád, že gazda nevraví nič viac, že   neruší jeho myšlienky na domov a na mať. Ohŕňal repu a v myšlienkach   bol pri vzdychajúcej matke.
    </tei:p>
    <tei:p>
     Celý týždeň dumal o nej rozcitlivený, bol mĺkvejší ako predtým a   smutnejší pre svoju nerozhodnosť. Gazdovi sa znepáčil od toho rána,   keď prišiel neskoro. Poháňal ho do roboty a hrešil ho pri každej   príležitosti. Ivko videl, že tu sa s ním nikto nebude maznať, nikto   ho tu nepoľutuje, a ako poznával čoraz lepšie tento cudzí svet,   ktorému bolo treba večne slúžiť a u ktorého človek jednako nič   nevyslúžil, čoraz väčšmi miloval svoju mať. Ticho, bez reptania plnil   všetky rozkazy,, znášal výčitky a myslel pritom, že to robí pre ňu,   ako ona slúžila pre nich toľké roky cudzím ľuďom.
    </tei:p>
    <tei:p>
     A keď v sobotu večer, necítiac si telo, blížil sa k domu, bol   celkom, slabý a vedel, že to meno ani teraz nevysloví nahlas, že   medzi ním a týmto slovom je mnoho rokov zvyku a ťažkej výchovy, ktorá   mu ho nedovolila vyriecť.
    </tei:p>
    <tei:p>
     Vošiel do kuchyne, ale matky tam nebolo, iba mladší bratia. Hrali   sa na vlkov s fazuľami.
    </tei:p>
    <tei:p>
     - Dobrý večer, - pozdravil sa Ivko. - A mať je kde?
    </tei:p>
    <tei:p>
     - Leží, - povedal Imro, od Ivka mladší.
    </tei:p>
    <tei:p>
     - Leží? - spýtal sa Ivko zarazený. Tak včas si nikdy nelíhala.
    </tei:p>
    <tei:p>
     Vošiel do neosvetlenej izby a opakoval pozdrav:
    </tei:p>
    <tei:p>
     - Dobrý večer.
    </tei:p>
    <tei:p>
     - Dobrý večer, - odpovedal slabý hlas z kúta izby.
    </tei:p>
    <tei:p>
     Ivko priniesol z kuchyne lampu, položil ju na kraj stola, podišiel   k posteli.
    </tei:p>
    <tei:p>
     - Chorá si?
    </tei:p>
    <tei:p>
     - Chorá, zunovaná týmto životom, Ivko. Dokedy to len vydržím? -   vravela, hľadiac do povaly.
    </tei:p>
    <tei:p>
     Ivkovi zovrelo prsia, stislo hrdlo!. Prišli mu na um jej slová, Čo   povedala milosťpánovi, keď ho priviedla k nemu do roboty, a zachvel   sa strachom o jej život. Hľadel na ňu roznežnený, ale nevládal jej   povedať nič nežného. Pokročil ku dverám, pred nimi ,sa obrátil a   pýtal sa:
    </tei:p>
    <tei:p>
     - Nie je ešte zakúrené? Spraviť niečo na večeru?
    </tei:p>
    <tei:p>
     Pýtal sa takto, a naschvál vynechal slovo mamka, aby ju nemenoval   ani takto, keď inak sa ju neodvážil.
    </tei:p>
    <tei:p>
     - Zakúr, sprav niečo, - odpovedala mať.
    </tei:p>
    <tei:p>
     Preniesol svetlo do kuchyne, vybral popol z popolníka, zakúril,   postavil na platňu kapustu so zemiakmi, lebo nič iného v dome nebolo.   Uvarenú jej priniesol k posteli na stoličku, ale mať len oblizla zo   dve lyžičky a vzdychla:
    </tei:p>
    <tei:p>
     - Nechce sa mi, nič sa mi nechce.
    </tei:p>
    <tei:p>
     Odkväcla na podhlavnicu, oči uprela do povaly a hľadela nepohnute,   biela ako ľalia, až Ivka pochytila úzkosť, že je mŕtva, že tak   nebadane vydýchla dušu. Stál pri nej zronený a clivá myšlienka mu   prebehla mysľou:
    </tei:p>
    <tei:p>
     „Prečo ma nenaučila byť inakším? Och, prečo? Prišiel by som teraz   k nej celkom blízko, hladil by som jej ruku, pekne ju volal - o koľko   by jej bolo ľahšie... Chcel zašeptať „mamička, ale vtom sa   pohla, i vyslovil len druhú časť svojich myšlienok:
    </tei:p>
    <tei:p>
     - Nič nebudeš jesť? - a bol smutný, že ju teraz už nijako nevolá,   vyhýba sa oslovovať ju.
    </tei:p>
    <tei:p>
     - Nebudem, Ivko, len sa vy , - odpovedala mať.
    </tei:p>
    <tei:p>
     Poschodili sa i starší bratia. Ivko vošiel k nim do kuchyne,   ponaberal im do tanierov kapusty so zemiakmi, podišiel k obloku,   pozeral do začadeného večera a dumal o tom, že už nikoho nemá rád na   tomto svete, iba túto zodratú mať, a ani jej to nevládze povedať.   Rozmýšľal o, tom, koľké kopy bielizne oprali tie jej biele ruky,   koľko nočných hodín prebdeli jej smutné oči - len pre nich žila v   každej minúte, každou myšlienkou. A keď pritom pomyslel na majer, na   celodennú kopačku V smrteľnej únave, ktorú cítieval vždy po robote,   pochopil, aká veľká to bola láska, čo takto obetovala za nich svoje   dni a roky, radosť svojich očí, svoje sny - všetko, za dlžizné roky   roboty - v sviatok v piatok, neprestajne, stále, stále, stále... A za   všetky tie roky nikomu neprezradila, že ho má rada, len zarábala v   tvrdej robote na chlieb pre nich a kládla im ho na stôl - bez nároku   na odplatu ...
    </tei:p>
    <tei:p>
     - Och, aká to mať! - šeptal si Ivko, vyšiel na dvor, zahľadel sa   na blikajúce hviezdy očami rozhorúčenými od rozcítenia. Teraz si   uvedomil, že toto dlhé robotovanie na nich zvalilo ju do postele, do   choroby, z ktorej možno už ani nevyjde, a od ľútosti mu kŕč stisol   prsia. Chytil sa za ne mocne, lebo ho v nich zabolelo, a horúco si   želal spraviť pre túto mať čosi Veľkého, čo by ju oslobodilo od   všetkých bied a sňalo z nej všetky ťarchy. ,
    </tei:p>
    <tei:p>
     - Och, keby ,som vedel, čo jej spraviť! -• hovoril si Ivko, ale   márne o tom rozmýšľal, nič nevedel vymyslieť.
    </tei:p>
    <tei:p>
     A ukrutne sa mu žiadalo spraviť pre ňu niečo, čo by bez slov   dokázalo jeho lásku k nej, čo by bolo ešte viac ako to pekné   oslovenie, ktoré mu nechcelo ísť na pery. Od tých čias, čo   chytil do rúk motyku a zápasil tvrdo s robotou, celý svet bol v jeho   predstavách inakší. I vrchy i doliny, i voda i vzduch a všetko,   všetko bolo inakšie. Nič už nebolo pre zábavu chlapcov, pre   rozveselenie ich myslí, ale všetko pre akýsi ukrutný, nemilosrdný   zápas človeka s prírodou, tvrdošijný zápas s vypätím všetkých síl   oboch bojujúcich. A predstavil si svoju mater... a zľakol sa, že   človek v tomto zápase môže podľahnúť. Stával sa smutnejším, ako bol.   I ten kúsok veselej mysle, ktorý v ňom bol, ustúpil smútku, keď i na   budúcu sobotu prišiel domov a mať bola ešte v posteli.
    </tei:p>
    <tei:p>
     Bola schudnutá, oči sa jej zamútili a hlas oslabol.
    </tei:p>
    <tei:p>
     Ivko zastal ustrachovaný pred jej posteľou, pozeral na ňu dlho, a   ona ho nezbadala, že je pri nej. Poloprižmúrenými očami hľadela do   povaly, vzdychala neprestajne, a Ivko nemal slova pre ňu, len stál s   prsami zovretými ľútosťou. Keď po hodnej chvíli obrátila k nemu oči,   niekoľko minút hľadela na neho, kým ho poznala, potom opustila hlavu   nabok a zašeptala:
    </tei:p>
    <tei:p>
     - Ivko môj; ja už vari nevydržím. Nič nevládzem...
    </tei:p>
    <tei:p>
     Rozpálili sa mu oči od týchto slov, srdce mu utíchalo, keď   pochopil, že hovorí o smrti.,.
    </tei:p>
    <tei:p>
     „Umrie... Umrie ... blyslo mu hlavou a ohromený touto   predstavou hodil sa bezradne na peľasť postele k jej hlave, schudnutú   tvár jej chytil do dlaní a mimovoľne zašeptal:
    </tei:p>
    <tei:p>
     - Mamička...
    </tei:p>
    <tei:p>
     A ona otvorila oči na také slovo, prekvapené, veľké, hmlisto   svietiace, a nechala ich visieť na ňom, lebo ešte nikdy nepočula   takto vysloviť svoje meno. Ivko sa len pri jej pohľade spamätal a   uvedomil si, čo povedal. Do líc mu udrela horuč, ale keď pozrel do   jej smutných mútnych očí, bol vďačný sám sebe za svoje prerieknutie.   Hľadel na ňu so slzami v očiach a ona ho pohladkala vyschnutou rukou   po tvári a úsmev jej pootvoril biele pery.
    </tei:p>
    <tei:p>
     - Ty si dobrý synček, - povedala ticho, a Ivko sa už nepremohol.   Slzy mu udreli do očí od šťastia, rozplakal sa ako decko;   rozľútostene vzdychajúc povedal:
    </tei:p>
    <tei:p>
     - Mamička, mamička, ja ťa rád, och, neumri, ja ťa rád ... .
    </tei:p>
    <tei:p>
     Prudké vedomie šťastia ho premohlo, že jej to zrádza po toľkom   čase váhania, a želal si už len toľko, aby zas vstala, aby jej mohol   ukázať, že jej chce pomáhať pri práci a uľahčiť jej život. Hladil   očami jej šťastný úsmev a naraz sa rozhovoril o všetkom, čo k nej   cítil a nevládal dosiaľ prezradiť. Usmievala sa na neho pri tomto   rozprávaní a Ivko jej videl na očiach, že každé slovo jej dodáva   sily; už mu nepotrebovala slovami prezrádzať, že ho má rada, cítil to   z jej úsmevu, z jej pohľadu...
    </tei:p>
    <tei:p>
     Mal niečo peňazí a niečo vydrankal od bratov. Dali, keď videli, že   s materou je zle, a zavolali k nej lekára, Keď ju pozrel a upokojil   ich, že je to len z vyčerpania a že oddych a pokoj jej pomôžu, Ivko   si vydýchol šťastný a  plnými očami vďaky vyprevádzal s bratmi   lekára ku dverám. Potom presedel pri materi celú nedeľu, rozprával   jej o budúcnosti, aká bude inakšia, keď bude veľký a keď bude ešte   viac zarábať ako teraz - a v pondelok ráno sa s ňou rozlúčil.
    </tei:p>
    <tei:p>
     - Zbohom, mamička, pekne sa mi maj, - vravel jej na rozlúčku,   ticho, lebo bratia ešte spali. - A ak budem môcť, prídem i stred   týždňa pozrieť.
    </tei:p>
    <tei:p>
     Nepovedala ani slova, len jej oči ho starostlivo sprevádzali až do   dverí, a Ivkovi ony povedali viac ako slová.
    </tei:p>
    <tei:p>
     Och, teraz im už rozumel, vedel čítať z nich a vedel i to, že   nijakým slovom by sa nemohla s ním tak teplo rozlúčiť ako týmto   pohľadom. S ním pred očami prišiel až na majer a i pri práci dumal o   tom, ako dlho trvalo, kým sa naučil ich abecedu. Pracoval celý týždeň   s myšlienkami na mať a každý večer si líhal s nimi k starému   robotníkovi na slamu.
    </tei:p>
    <tei:p>
     A v sobotu večer, hnaný netrpezlivosťou, dlhými krokmi sa náhlil   domov, s neistotou na duši, či sa doma nestalo niečo zlého. Čím   bližšie bol k domu, tým nepokojnejší bol, a keď kládol ruku na kľučku   dverí, triasla sa mu od rozochvenia.
    </tei:p>
    <tei:p>
     Vošiel do kuchyne - bola prázdna. Horúci strach ho oblial od zlého   tušenia. Vbehol do izby s tlčúcim srdcom - a tam za stolom zazrel mať   sedieť pri petrolejovej lampe, štopkať ponožky. Zmeravel od   príjemného prekvapenia a nemohol preriecť slova. A ona, keď ho   uvidela Vo dverách, pustila robotu do lona a bielu tvár jej zalial   ustatý úsmev.
    </tei:p>
    <tei:p>
     - Ty si? - povedala - a nič viac okrem toho.
    </tei:p>
    <tei:p>
     Ivko podišiel k nej, položil jej ruky na plecia, povedal   ticho:
    </tei:p>
    <tei:p>
     - Mamička, ty si hore! Aký som rád, ale ešte si mohla ležať,
    </tei:p>
    <tei:p>
     - Doktor kázal tak, ale mne to nedá, veľmi ma trápi dlhá chvíľa,   musím niečo robiť. A ty sa ako máš?
    </tei:p>
    <tei:p>
     - Ach, dobre, mamička, celkom nič ma už netrápi, keď si ty zdravá.   Len aby ti to prešlo celkom, - povedal Ivko a pohladil jej ruku.
    </tei:p>
    <tei:p>
     Vzdychla, pozrela na jeho ruku, na ktorej už bolo vidno stopy   roboty, položila mu na ňu svoju drapľavú dlaň, obrátila ju, obzerala   na nej mozole.
    </tei:p>
    <tei:p>
     - Už aj na tebe vidno, že robíš, - povedala smutne.
    </tei:p>
    <tei:p>
     Ivkovi sa zdalo, že by ho chcela vidieť kdesi inde, nie v ťažkej,   tvrdej robote, kdesi, kde by ruky nedostávali mozole, ale ostávali by   hladké a jemné. Zdalo sa mu, že myslela na jeho školenie;   trápila ju myšlienka, že ho musela vziať zo školy a že ho do nej   nebude môcť vrátiť, ale nevyslovila ju. Bol jej i za to vďačný...
    </tei:p>
    <tei:p>
     Sedeli spolu do neskorého večera, mlčky, bez rečí, len kedy-tedy   mať pohodila otázku, ako sa na majeri žije, akí sú tam ľudia a ako s   ním zachádzajú. A Ivko odpovedal tiež krátko, dvoma-troma vetami, a   potom zas sedeli dlho mlčky, šťastní len tým, že sú spolu.
    </tei:p>
    <tei:p>
     Takto sa im potom míňali týždne. Prišla i jeseň, s ňou školský   rok, ale Ivko sa už do školy nevrátil. Ostal na majeri. Pracoval   stále v poli a zo dňa na deň viac sa učil poznávať ťažkú robotu a jej   účinok na ľudí. Videl, ako ťažká celodenná robota z veselých chlapov   robila smutných, nezhovorčivých odľudov, zo samopašných chlapcov   tichých, nehybných, z dobrých ľudí mrzutých, a pri tomto pozorovaní   často mu prichádzal na um jeho otec, nádenník v trinástom oddiele   fabriky, kde sa vraj najtuhšie pracovalo, lebo tam robievali na   akord, a celý jeho život zjavoval sa mu v inom svetle, ako ho vídal   kedysi. Začal na neho hľadieť očami ťažkej roboty a porozumel   všeličo, čo mu predtým zazlieval.
    </tei:p>
    <tei:p>
     Keď raz tak v sobotu večer sedel s matkou pri petrolejovej lampe,   bez rečí, len so Šťastným vedomím, že je zas pri nej, naraz pozrel na   ňu a spýtal sa:
    </tei:p>
    <tei:p>
     - Mamička, povedz, a ťažko robieval náš otec vo fabrike?
    </tei:p>
    <tei:p>
     Prekvapená pozrela na neho, povedala:
    </tei:p>
    <tei:p>
     - Veru ťažko, synček môj. Tam museli robiť ani kone, mašiny ich   hnali.
    </tei:p>
    <tei:p>
     Smútok zaľahol Ivkovi na dušu z tejto jej odpovede, že stále sa   vynára Čosi z jeho minulosti, čomu neporozumel vtedy, keď bolo treba,   prečo krivdil svojim blízkym...
    </tei:p>
    <tei:p>
     Tam kdesi v trinástom oddiele železničnej fabriky videl teraz   svojho otca v potu tvári ruvať sa s robotou, medzi strojmi, ktoré mu   nedovolia oddýchnuť si. A keď ho napokon večer pustili domov   omámeného únavou, prišiel medzi nich, i k nemu, k Ivkovi, a on mu   vyčitoval, že si niekedy kúpil niečo len pre Seba a zjedol v skryte,   aby nabral síl do novej bitky so strojmi, že nedal z toho aj im,   ktorí robili tak málo v porovnaní s ním...
    </tei:p>
    <tei:p>
     Teraz, keď pozeral na svoje ruky s čerstvými mozoľmi, taký celkom   inakší sa mu zjavil otcov život, ukrivdený ním, a preto tá trpkosť mu   sadla na dušu...
    </tei:p>
    <tei:p>
     Nepýtal sa už na nič, ale toho večera prvý raz po dlhom čase   odišiel od matky. Myšlienka na ťažkú robotu, s ktorou sa otec ruval   za celý život, vyviedla ho do chladného večera, do vrbín a k   rieke.
    </tei:p>
    <tei:p>
     Prechádzal sa po nábreží, zadumaný pozeral na vlnky trblietajúce   Sa v slabom svite zastretého mesiaca, a obnovoval si v pamäti črty   otcovej tváre. Vyvolával z minulosti všetky príhody, ktoré s ním   prežil, spomínal, ako niekedy na obed prichádzal domov zhrbený ako   pod bremenom, zvalil sa na posteľ a hneď zadriemal – bez obeda, tak   ako on, Ivko, v prvé dni na majeri chodieval spávať bez večere. A bol   by spal do večera, keby ho mať nebola zobudila a pripomenula mu, že   už prvý raz zatrúbilo vo fabrike, lebo keď druhý raz zatrúbilo, otec   už musel byť pri svojej robote.
    </tei:p>
    <tei:p>
     Vtedy otec vstal, popretieral si spadnuté mihalnice, náhlivo sa   najedol a vlečúcim sa krokom vyšiel na ulicu a stratil sa na jej   zákrute vo vchode fabriky.
    </tei:p>
    <tei:p>
     Ivko nerozumel vtedy tej vleklej chôdzi - a teraz vedel, že kdesi   v tých nohách hromadila svoju ťarchu robota, a preto sa tak vliekli,   Keď sa mu znova a znova zjavoval pred očami otcov vlečúci sa, tackavý   krok, povedal si:
    </tei:p>
    <tei:p>
     - Nemohol byť zlý, keď tak ťažko robil...
    </tei:p>
    <tei:p>
     A po chvíli doložil:
    </tei:p>
    <tei:p>
     - Ale už je tam ..., už mu to nepoviem .
    </tei:p>
    <tei:p>
     Na celý týždeň odpútal sa myšlienkami od matky a v sobotu   myšlienka na otca priviedla ho domov včaššie, ako obyčajne chodieval.   Neistou, trasľavou rukou vytiahol v pitvore výplatu z vrecka, odrátal   z nej dvadsaťpäť korún a vložil ich do druhého vrecka; s ostatnými   vošiel do kuchyne, položil ich na stôl pred mater.
    </tei:p>
    <tei:p>
     Mať ich chytila do bielych prstov a palcom druhej ruky prešla po   okrajoch peňazí. Zdalo sa jej to akosi málo.
    </tei:p>
    <tei:p>
     - A to len toľko si dostal? - spýtala sa.
    </tei:p>
    <tei:p>
     - Len, - odpovedal Ivko a začervenal sa.
    </tei:p>
    <tei:p>
     Aby sa ho nemohla vypytovať na podrobnosti, prečo len toľko   dostal, odišiel.
    </tei:p>
    <tei:p>
     • - Idem sa prejsť do mesta, - povedal z dverí.
    </tei:p>
    <tei:p>
     Vykročil do mesta, na Hlavnej ulici zastal pred kvetinárskym   obchodom. Dlho pozeral na bohatý výklad. Všelijaké neznáme kvety boli   v ňom, plný výklad, lebo na druhý deň bolo Všechsvätých.
    </tei:p>
    <tei:p>
     Ivko sa zastavil pohľadom na každom kvetníku, poobzeral v ňom   každý kvietok, potom vošiel do obchodu, okúňavo prestupoval z nohy na   nohu za chrbtami kupujúcich, čakal, kým ho oslovia. A keď sa ho   predavačka spýtala, čo si želá, odpovedal ticho, neisto:
    </tei:p>
    <tei:p>
     - Chcel by som nejaký, kvet.
    </tei:p>
    <tei:p>
     Vybrali mu za dvadsaťpäť korún kvet i s črepom. Trochu sa mu   triasli ruky, keď zaň platil a bral ho, rýchlo vyšiel z obchodu a   vykročil ulicou na cintorín. Bolo na ňom už veľa ľudí. Obzerali   hroby, prekopávali, okrášľovali kvetmi.
    </tei:p>
    <tei:p>
     Tam ďalej na novom cintoríne bol hrob Ivkovho otca. Ivko podišiel   do vŕšku, zastal pred nízkym dreveným krížom, pozeral dlho na   okrúhlastú železnú tabuľku pribitú na kríži, preciťoval otcovo meno   na nej. Obracal v rukách črep s bielymi kvetmi, šeptal si to meno z   tabuľky. Potom položil črep s kvetom doprostred hrobu a zašeptal:
    </tei:p>
    <tei:p>
     - Nehnevaj sa ...
    </tei:p>
    <tei:p>
     A ako tak stál nad zarasteným hrobom s bielymi kvetmi, sľuboval si   v duchu, že už nikdy nikoho neodsúdi ani slovom, ani myšlienkou, ani   pohľadom - nikoho zo svojich ľudí ani z cudzích, keď nebude vedieť,   prečo robia to, čo robia.
    </tei:p>
   </tei:div>
  </tei:body>
 </tei:text>
</tei:TEI>
