<?xml version="1.0" encoding="utf-8"?>
<tei:TEI xml:id="slk1929763" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Víťazný pád : ELTeC edícia
    </tei:title>
    <tei:author ref="viaf:50020047">
     Jilemnický, Peter (1901 - 1949)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     39156
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Jilemnický, Peter
     </tei:author>
     <tei:title>
      Víťazný pád
     </tei:title>
     <tei:pubPlace>
      Praha
     </tei:pubPlace>
     <tei:publisher>
      L. Mazáč
     </tei:publisher>
     <tei:date>
      1929
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-01-14">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Víťazný pád
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     Kysuce.
    </tei:head>
    <tei:p>
     Na veži bieleho kostola usadnú oči ani bludní vtáci...
    </tei:p>
    <tei:p>
     A veža kostola — to je vojvodcovský budzogáň, ovládajúci celú   dedinu.
    </tei:p>
    <tei:p>
     Dedina je 312 hnijúcich chalúp.
    </tei:p>
    <tei:p>
     Dedina je 1627 ľudí možského i ženského pohlavia.
    </tei:p>
    <tei:p>
     Dedina je 86 novorodzeniat, z ktorých 50% zomiera do roka   prirodzenou i neprirodzenou smrťou.
    </tei:p>
    <tei:p>
     Starci a babky odchádzajú pod zem vďačne a bez protestu.
    </tei:p>
    <tei:p>
     V dedinských kostoloch bývajú dojemné, do dreva rezané výjavy   krížovej cesty. Zmučený Kristus padá pod ťažkým krížom a podobá sa   tak nápadne vlasatým kysuckým sedliakom. Ich život je ťažký ako   smútok Kristovej tváre na XII. zastavení.
    </tei:p>
    <tei:p>
     Organy dávno vydýchly svoju hlbokú dušu a onemely, kňaz požehnal.   Ale mäkkým priestorom, zošľahaným farbistými pruhy svetla   predierajúceho sa krikľavými oblokmi, ide znova Kristus   modlitbou:
    </tei:p>
    <tei:p>
     Trpel pod pontským Pilátom, umrel i...
    </tei:p>
    <tei:p>
     Tak.
    </tei:p>
    <tei:p>
     Dedina modlí sa sama ku sebe.
    </tei:p>
    <tei:p>
     Dedina trpí pod akýmkoľvek Pilátom a trpí vždy a každý.
    </tei:p>
    <tei:p>
     A každý zomrie, keď dlane starobou zmäkly.
    </tei:p>
    <tei:p>
     Mäkké dlane veštia smrť, lebo život sa dobýva z kameňa a preto   dlane musia byť tvrdšie kameňa.
    </tei:p>
    <tei:p>
     I tá radosť, ktorá sa túla po rozosmiatych kopcoch, musí byť   tvrdá. Sedí v zatrpklom srdci a rozpráva rukami. Dievčatá, dievčatá   povedzte, sú dosť pevné tie ruky, aby vám podostlaly veselú   pažiť?
    </tei:p>
    <tei:p>
     Noci ,umeleckí tkáči, prečo ten nádherný pokrovec so zlatými   hviezdami, keď príde slnko ako vrah a zabije ich britkým lúčom? V   jeho blysku zjaví sa zas žobrácka chalupa a kameň kopaníc, pluh   škrípe svoju večnú pieseň piesní, pieseň hladu. Či všetko krem toho   svetského utrpenia je iba zdanlivé a prchajúce, či len ten hlad a   bieda je jedinou skutočnosťou dedinského života? V mestách sa ľudia   smejú širokými úsmevami víťazov, ktorí sputnali silu prírody do   železných kolies a transmisií. Tu sa usmieva príroda nevinným belasým   okom, lebo je pánom, vyživuje a drtí. A človek sa hrabe a vŕta a   stavia, mizerný mravec, ktorého umočí dážď, zahubí sucho, zabije   blesk. Pohanskými bohoslužbami strachu, napĺňa sa každý deň, lebo   človek cíti tú bezmocnosť a závislosť, rád by kšeftovať s jediným   bohom, ale ten je čistý.
    </tei:p>
    <tei:p>
     Človek je sám, sám a slabý.
    </tei:p>
    <tei:p>
     Silní sa spojujú so silnými. Neni len príroda, ktorá ovláda a   gniavi. Falošníci, figliari, rečníci, zákonníci, paragrafy a   rovnošaty. Obchodníci s poctivosťou ľudí, ktorú rozkrádajú a   zapredávajú a ktorou si mažú hlavy.
    </tei:p>
    <tei:p>
     Na dedinách spievajú škovránci, pinky a škorce, ale ten základný   tón je celkom iný. Hlboký bolestný ston ztrápenej Kristovej hlavy z   XII. zastavenia, ktorý posledný raz padol pod krížom.
    </tei:p>
    <tei:p>
     A predsa ešte vstal...
    </tei:p>
    <tei:p>
     Tak i Kysuce, večne bité, večne padajúce, vždy znovu vstanú, vždy   znovu víťazia.
    </tei:p>
    <tei:p>
     Pokolenie za pokolením prichádza, aby premenilo kameň kopaníc v   chlieb. Tvrdí ľudia rastú na kameni — a sú to dve sily, medzi ktorými   ide večitá borba, a žiadna z tých síl sa nepoddá.
    </tei:p>
    <tei:p>
     Kysuce...
    </tei:p>
    <tei:p>
     Každým rokom padnú, aby mohly vstať a zvíťaziť — pre nový pád.
    </tei:p>
    <tei:p>
     Kysucká jar je víťazstvo.
    </tei:p>
    <tei:p>
     Kysucká jeseň — pád.
    </tei:p>
    <tei:p>
     Rok...
    </tei:p>
    <tei:p>
     Víťazný pád.
    </tei:p>
   </tei:div>
   <tei:div type="chapter">
    <tei:head>
     Časť I.
    </tei:head>
    <tei:div type="chapter">
     <tei:head>
      KAPITOLA I. Román začína:
     </tei:head>
     <tei:p>
      ...a keď sa milý Maťo vracal z vojny domov, napil sa najprv dobrej   slivovice a potom vzal svoju úbohú batožinu, ktorá ho ťahala s kopca   do doliny, akoby vedela, že bude doma zle-nedobre. Ale Maťo bol vojak   vyslúžilý a silný, páni ho na vojne spravili čatárom, poneváč mal   hlas silný ako trúbka-signálka, srdce vojnou podnapité a preto   zvíťazil nad čiernym kufrom na chrbte a vyniesol ho až na kopanice,   kde sa v plači krčila chalupa otcovská. Zelené hory ho zo všetkých   strán privítaly, boly v nich sýkorky a vrtké veverice, smreky voňaly   a zem bola ospalá smutným októbrom. A či ste to vy, kopce vysoké, čo   ste sa otriasaly spevom goralských pesničiek, keď som chodil za milou   na zálety?
     </tei:p>
     <tei:p>
      Maťo prišiel k chalupe, chalupa sa shrbila ako stará babka pod   ťarchou chvojiny, ani pes nezabrechal, kroky ťažko dlávily zvučný   kameň na podstení a keď sa dvere rozletely a kufor ako ťažké   zakliatie padol na čiernu zem, bolo počuť:
     </tei:p>
     <tei:p>
      „Pochválen buď!“
     </tei:p>
     <tei:p>
      To bolo strmé slovo a bolo cudzie, syn sa štyri roky honil po   vojnách a teraz prišiel, teraz prišiel:
     </tei:p>
     <tei:p>
      „Pochválen buď!“
     </tei:p>
     <tei:p>
      Starý Horoň sedel na lávke pri peci, do zapekačky si pchal tabaku   a po sivých vlasoch tieklo mu striebro šesťdesiatich štyroch   rokov.
     </tei:p>
     <tei:p>
      „A vy, otec, ešte stále v tom kožuchu, na nový ste si cez celú   vojnu nezarobili? To som k vám prišiel ja, Maťo, zdvihnite svoje   plesnivé oči a pozrite sa predsa na mňa, či som to ja, či som to ja   po štyroch rokoch strašnej vojny.“
     </tei:p>
     <tei:p>
      „Vítaj mi, syn môj!“
     </tei:p>
     <tei:p>
      „Ako sa tu máte, otecko, veď už ani neviem, či ste to vy. Bolo to   tak dlhé — bože, taká dlhá bola tá vojna!“
     </tei:p>
     <tei:p>
      „No a posaď sa aspoň, zakiaľ mamka nepríde, išla voľakde do   susedov.“
     </tei:p>
     <tei:p>
      „A detiská kde sú? Janko, Ondrej, Verona...“
     </tei:p>
     <tei:p>
      „Ej, veru ťažké časy. Janko aj Verona sú v službe a Ondro teraz   ešte v škole. Chlapče, snáď nikdy nebude ako bolo. A záhony akoby   just nie — zemiakov najesť sa dľa chuti nemožno. Neurodí sa ti nič.   Nemáš čím pohnojiť — a večne z toho záhona brať nemôžeš bez   náhrady.“
     </tei:p>
     <tei:p>
      „No, spoločne sa do roboty pochytíme. Snáď sa nám podarí niečo z   toho vytrepať.“
     </tei:p>
     <tei:p>
      „Darmo je. Taký zodratý krpec, ako som ja, ten už nič nezmôže. Ten   už len pátričky aby preberal a cintorín si obzrel, kde by preňho   voľaké suché miesto bolo.“
     </tei:p>
     <tei:p>
      „Horkýže, také reči som ja počúvať neprišiel. Viete, otecko, to   všetko, čo sa na vojne robilo a čo bolo také strašné, že prečo to   bolo? Aby bolo ľuďom na svete lepšie. Aby dostali inakší rozum. Aby   poznali cenu ľudského života.“
     </tei:p>
     <tei:p>
      „A ty myslíš...“
     </tei:p>
     <tei:p>
      „Nemyslím, viem. Videl som mnoho rôzných ľudí. Mnoho rečí zlých i   dobrých som počul. A videl som zeme, krajiny, — oh, otecko, čo sú   naše Kysuce! A všade oheň a železo, oheň a železo, očistec za živa.   Modlieval som sa, aby som do hriechu neupadol a aby ten očistec pre   mňa stvorený nebol, zakiaľ som bol doma. Viete, pán farár ako o ňom   nám kázali a my sme sa báli. Ale som očistcom prešiel a nemôže byť   horšieho nad ten, čo ľudia sami sebe pripravia. Keď kone umieraly a   ľudia zdochýňali a nebo sa otváralo hrmením kanónov, hja, otecko, to   nie je možné, aby to všetko nadarmo bolo vyšlo a aby ľudia z toho   rozumu nenabrali.“
     </tei:p>
     <tei:p>
      „Nerozumiem tomu, chlapče. Nikdy som vo vojne nebol. Viem len, že   sú ľudia dobrí i zlí.“
     </tei:p>
     <tei:p>
      Na podstení bolo počuť duté zvuky bosých nôh. Tá chvíľka znamenala   príchod mamy, tá chvíľka bola prázdna a zapadla až po uši do hĺbky   ticha.
     </tei:p>
     <tei:p>
      „Mamka moja!“
     </tei:p>
     <tei:p>
      „Ježíši Kriste! Vítaj mi, Maťo, môj Maťko! Tak znenazdania si   došiel, kto by si bol pomyslel, že sa z vojny prinavrátiš. A zdravý,   bez škody. Chvála Bohu!“
     </tei:p>
     <tei:p>
      A ten kríž, ktorým sa stará Horoňkula prežehnala, bola vďaka   dobrotivým bohom za ochranu jej Maťka.
     </tei:p>
     <tei:p>
      „Ach, ale tá hlava moja sprostá! Odrazu by som zabudla, že budeš   akiste hladný. No, vezmi si trocha kýšky so zemiakom, zakiaľ   nezakúrim a nepripravím niečo teplejšieho.“
     </tei:p>
     <tei:p>
      Maťo sedí na lávke za stolom, nad hlavou smutný, čierny rad   obrazov s vycivenými svätými, uprostred v papierových ozdôbkach a   ružičkách Matka Božia. Díva sa naň úprimnými očami. — Matička Božia,   tvoj obrázčok som po celú vojnu za čiapkou nosieval, teba som   spomínal. Ale raz taká gulôčka oceľová, potvorka, čapicu prevŕtala, a   prevŕtala aj tvoje srdce sedembolestné, bol som bez ochrany. Potom   som na teba zabudol, ani svojej rodnej mamky som nespomínal, prepadol   som rudém diablu s čiernou dušou, to bola povodeň, hluk a streľba.   Mŕtvi medzi živými, živí medzi mŕtvymi, a nad všetkým tvrdá ruka   tlačí, tisne k zemi. To nebol sen, to nebol sen, a predsa sme tu,   zabudnutá mamka ožila, zemiaky škrabe, zemiaky trie tak ako kedysi   dávno, a oči Matky Božej dosiaľ sú také presmutné. Tatko ssajú svoju   smradľavú fajočku ako boží dar, tatko unavený, prepitý, shrbený.   Všetko je staré, všetko je známe, bez zmeny. Ale Maťko, Maťko či sa   nezmenil?
     </tei:p>
     <tei:p>
      Maťko je nový, úplne nový. Rudý diabol ho premenil.
     </tei:p>
     <tei:p>
      Ale keď prišiel večer, ten známy tmavomodrý večer na Kysuciach,   kedy staré goralské pesničky rozvážajú sa po súhvezdí Malého či   Veľkého Voza a pod maličké oblôčky dievčenských komôr, kedy hory sa   trasú a zem zuní a hviezdy si padajú láskou do náručia, volalo v   Maťkovi mladé srdce spomienku dávnych a zabudnutých lások, bolo to   také čudné volanie s ohlasom otcov a dedov a všetkých predkov, ktorí   tak Kysuce milovali, že sa tu na tom kameni aj zomrieť odvážili, krv   sa v Maťovi rozohnala od srdca až do najjemnejších ciev a stalo sa   toto:
     </tei:p>
     <tei:p>
      Stará čapica vojenská prikryla milosrdne zahojené rany Maťkovej   hlavy, mala strašnú silu, k zemi tlačila, ale srdce sa hrnulo ústami   von až k povale. Maťko by ku hviezdam doletel, a výslednica týchto   dvoch protivných síl kopla do dubových dverí, čo v železoch plakaly,   a Maťka vytiahla von, aby ako radostný zvonár búšil svojimi   pesničkami o hrdý zvon nadutých nebies.
     </tei:p>
     <tei:p>
      „Ak sa vrátiš, necháme dvere otvorené.“
     </tei:p>
     <tei:p>
      „Netreba, mamička, ja neviem... ja... ja idem dnes milovať!“
     </tei:p>
     <tei:p>
      Zem bola tvrdá, sťa dlaň sto razy prírodou oklamaného sedliaka,   spievala jednotvárny pochod v rozpätí dvoch tónov: raz-dva, raz-dva;   a to bol pochod nepravidelný, lebo kamene a pastviská zvonily,   lámaly, tlumily krok a Maťo si našiel takú piesničku, čo sa vedela   tackavému kroku dobrovoľne prispôsobiť:
     </tei:p>
     <tei:p>
      Čiaže to dživečka
     </tei:p>
     <tei:p>
      ej — hore cestou idže,
     </tei:p>
     <tei:p>
      je pekne učesaná
     </tei:p>
     <tei:p>
      ej — veru moja bedže!
     </tei:p>
     <tei:p>
      Priestor bol čierny, taká neznáma strašideľná mláka tmy, do očí,   do srdca sa pchala, hviezdy sa akosi studeno a na diaľku milovaly a   stromy potajomky týčily svoje zohýbané konáre do výšky k veľkej   prísahe. Po vydutých kopcoch sa rozhovorily ožiarené oblôčky „v   placoch“, zdalo sa, ako by kus hviezdnatej oblohy sa na zem posadil,   boly to samostatné svety s obyvateľstvom tvrdej Kysuckej krajiny,   ktorých srdcia boly zkrvavené ranami ťažkého života. Niekde sa tma   nebezpečne rozdrapila zabrechaním psa, a hneď na to všetky „placy“   ozývaly sa týmto odvekým spevom v túžbe po slobode, psi prebehúvali   vzdialenosti a odprevádzali sa po mrtvých záhonoch a mrazom   zinovätelých pašienkoch.
     </tei:p>
     <tei:p>
      Ej, piščolečka moja
     </tei:p>
     <tei:p>
      o dževinčich džurkach,
     </tei:p>
     <tei:p>
      ej, nechcela’š mi piskač
     </tei:p>
     <tei:p>
      pri bohatých džievkach.
     </tei:p>
     <tei:p>
      S kopca na proti ozvalo sa zahvizdnutie.
     </tei:p>
     <tei:p>
      „Héééj, kto je tam?“
     </tei:p>
     <tei:p>
      „Len ja.“
     </tei:p>
     <tei:p>
      „Kto ja?“
     </tei:p>
     <tei:p>
      „Živý.“
     </tei:p>
     <tei:p>
      A zas koniec, hvizd neznámeho chlapca ako pitevný nôž rozkošnícky   sa zarezával do vnútornosti studenej mŕtvoly noci, chalupy niekde   zažmúrily petrolejové oči a učúpily sa pod kvetistú perinu vyklenutej   oblohy. Zem oddychovala.
     </tei:p>
     <tei:p>
      Prišol jech ku chudobnej,
     </tei:p>
     <tei:p>
      ej, tam ši zapiskala,
     </tei:p>
     <tei:p>
      piščolečka moja,
     </tei:p>
     <tei:p>
      ej, jakož mie poznala!
     </tei:p>
     <tei:p>
      Maťko bol s pesničkou u konca. Cesta, čo pred ním bežala ako psík,   sadla si prosiaca ku dverám chalupy, a tá chalupa to bol hrad,   zakliata princezná v ňom býva. Ale prečože tu nemáte 99-hlavého   šarkana s ohnivými papuľami, Lapaj, čuš, a do búdy sa vopchaj, veď je   to ohavné, ako ty brešeš. Tu je to okienko sťa dobrotivá dlaň.   Zakliatej princezné o princovi sa sníva a nevie, že pod okienkom   stojí Maťko, čo ďaleké krajiny pochodil a s rudým diablom sa bil, aby   si ku tomuto oblôčku chodníček s pesničkou vybojoval.
     </tei:p>
     <tei:p>
      A Maťko už princom nie je, ale doktorom s ohromnými okuliarmi,   komôrka, komôrka, láska v tebe ako nevyliečiteľná ťažká nemoc býva,   tvoju hruď preklepem, uzdravím
     </tei:p>
     <tei:p>
      ťuk ťuk ťuk
     </tei:p>
     <tei:p>
      Láskou nemocná komôrka sa svíja, aký čert zas prichádza obklady   horúce dávať. — Ale veď otvor, dievča, otvor, to som ja k tebe zo   strašnej vojny prišiel, ranený som bol, rany sa mi zahojily, len   jedna jediná bola silnejšia, ako všetci doktori sveta, otvorená   zostala a je to snáď láska. Máme jednakú chorobu a keď v ňu veriť   budeme ako v samotného Pánaboha, naša viera nás uzdraví.
     </tei:p>
     <tei:p>
      „Maťko, ty ma ešte rád máš!”
     </tei:p>
     <tei:p>
      Dvere sa otvorily ako bezzubé ústa. A na tej posteli, kde ležala   neznámou chorobou nemocná Magdaléna, zápasil a bojoval Maťko ako   lekár s najťažšou chorobou ľudských sŕdc celú noc.
     </tei:p>
    </tei:div>
    <tei:div type="chapter">
     <tei:head>
      KAPITOLA II. O prázdnom   žarnove.
     </tei:head>
     <tei:p>
      Nikde nie je život tak ťažký, ako na Kysuciach. Nikde nie sú noci   tak krásne ako na Kysuciach. A tieto dva kontrasty, od samého   pánaboha dané, to je rana a obväz, bolesť a liek. Keby na celom svete   narástla úroda plodného Egypta, u nás si sadne s gazdom na stôl   bieda. Keby na celom svete noc obrátila sa v nekonečné a   nevyčerpateľné žriedlo jačiacich bolestí, naša noc bude tichá sťa   ovca a teplejšia matkinej dlane. Naše hviezdy vždy majú zrenice   jasnejšie svetiel na kolotoči, ktorý vozí radosť v kolese bez   konca.
     </tei:p>
     <tei:p>
      Tá bieda dala ľuďom príliš tvrdé dlane, než aby nemuseli myslieť   na zajtrajší chlieb. Lebo keď povieš: „Kysuce“, ako keby si cítil   tvrdosť kameňa, ktorý má síce mäkké zakončenie, ale jeho jadro zraní   alebo aspoň nič nedáva. Malé bolo nešťastie r. 79 po Kristu, kedy sa   Vesuv rozsoptil a zalial horúcou lávou päť miest v svojom lone. Náhla   bolesť, ktorá donáša smrť, zďaleka nie je tak hrozná jako tá, čo   berie ti prst za prstom, aby stiskla celú ruku. A tu je láva biedy a   tečie každou dolinkou, so všetkých vrchov fialovými prameňami pomaly   sostupuje, oblokmi do izieb sa vlieva, aby raz každému gazdovi od úst   sa urvalo ťažké slovo:
     </tei:p>
     <tei:p>
      Neni čo jesť.
     </tei:p>
     <tei:p>
      A toto slovo padá tu každým rokom v každej chalupe a darmo sa čupí   kdesi do kúta studený žarnov, ktorému chce sa zrno mlieť. Nemýľte sa,   aj kameň má dušu, tá môže byť dobrá, alebo zlá, a tieto žarnovy v   kútoch sedliackych izieb majú dušu dobrú, lebo hrubo rozomielajú zrno   minulej žatvy z kameňa vykúzlenej, aby chalupa nezomrela hladom. Hlad   — to je ten strach. Boha sa neboja. Boja sa hladu na Kysuciach,   človek vždy akosi vyhľadáva niečo, čo by v ňom budilo bázeň a úctu. A   keď čeľusti Kysúc spokojne prežúvajú, zmizne strach z hladu a treba   hľadať nový strach, najde sa Boh trestajúci hriechy a nepravosti.   Preto sú Kysuce také fialové, také tajomné, potrebujú sa cez deň   triasť, kolená ohýbať a nariekať a lkať, lebo len vo dne cítia   potrebu strachu a Boha. Noci sú toho druhého boha. —
     </tei:p>
     <tei:p>
      Boh nocí. A hoci sú Kysuce malé, tieto dve slová kričí ich   velkosť. V kráse a biede. Každý skôr uverí, že krásou rastie človek,   ako by uveril, že krásou rastie bieda. A predsa je to pravdou na   Kysuciach. Ó, aké nesmyseľné! Prečo len sú tie noci tak tmavé a   krásne, keď v nich rastie strach z biedy v chalupe starých   Horoňovcov?
     </tei:p>
     <tei:p>
      „Syna sme si vychovali a kdesi sa nám tratí.“
     </tei:p>
     <tei:p>
      Horoňkula len vzdychla na posteli, prevrátila kosti suchým zvukom   a neodpovedala.
     </tei:p>
     <tei:p>
      „Z vojny sa vrátil a zas už odišiel. Tak ani čo by nebol Maťo   prišiel, ale ktosi cudzí. Čuješ?“ Starý Horoň hovoril zpod periny.   Bolo mu čohosi ľúto. Ale ľudia nevedia hovoriť o tom, čo ich najviac   bolí.
     </tei:p>
     <tei:p>
      „Prišiel. Odišiel. Ani neviem ešte, ako vyzerá. Svetom sa nabehal,   veľký kus sveta videl a mnoho ženských. Mohol dnes sedieť doma.“   Stará konečne uspokojila muža týmito slovami.
     </tei:p>
     <tei:p>
      „Na zálety išiel. Rozumu ešte nenabral. A keby aspoň — no boh vie,   ku ktorej. Ani sa nepýtal a išiel. Mnoho sa zmenilo od tých čias, čo   sa z domova do vojny pobral. Šťastie ešte, že Magda sa bude už   vyhovárať. Chodí za ňou ktorýsi druhý — ale dobre tak. Peňazí nemá a   ani kúštik súcej role.“
     </tei:p>
     <tei:p>
      „Bože chráň,“ pokrižovala sa pod perinou Horoňkula. „Dosť je toho,   že sa sami na roli horko-ťažko uživíme. Ešte jeden krk do chalupy, to   aby sme sa na seba iba dívali. Lásky by sme sa nenajedli. Ani by jej   nebolo.“
     </tei:p>
     <tei:p>
      „Veď tak. Sú ešte inakšie dievčatá. Roľu dostanú. Aj dve kravy aj   peniaze venom. A Maťo je veru chlapec, stojí za to a nie jedna sa za   ním obzre v nedeľu pri kostole!“
     </tei:p>
     <tei:p>
      Slová padaly ako ťažko vybojované zjavenia lepších svetov,   odrážaly sa od zeme a stúpaly ku povalí v jasných podobách. Lebo len   noc je schopná vykúzliť teplé predstavy zahrievajúce a omladzujúce   ťažkú krv, ktorá dohára. A v kúte tam, kde stál na lavici studený   žarnov, svedomie celej chalupy, krčil sa a žlté zuby ceril strach,   plávajúci ako prízrak celou krajinou a prestupujúci múrami tých   chalúp, v ktorých dosiaľ nespali.
     </tei:p>
     <tei:p>
      Noc bola modrá z ťažkého brokátu, a zas ani tmavá záponka pečlivej   gazdinej, to neni náhoda, že je Veľký a Malý Voz, veď do jedného by   sa nezmestila všetka láska takej noci. V horúcich minutách rodily sa   nové tajomstvá a počínaly sa nové životy, aby zostarely, ale to   všetko bolo tak obrovské a veľké, poneváč z jednoduchého   najjednoduchšie, všetky hmoty ztrácaly svoju podstatu a rozplývaly sa   v kráse oslobodenia pod hviezdami. To už neboly teraz Kysuce so   vzdúvajúcimi sa prsami strapatých kopcov; to neboly pašienky so   zhmotneným volaním železných zvoncov, ktoré zďaleka neznejú ako   striebro básnických vidín, ale v chrapľavom kašli sa zalievajú krvou;   to neboly chalúpky čisto vybielené v záhradách zelených, o ktorých sa   píše v románoch, a neboly to chalupy rozvalené a hnijúce, aké tu   skutočne sú:
     </tei:p>
     <tei:p>
      bol to jediný modrý prúd noci; veci sa premenily v mlieko   mesačného svetla, ktoré zalialo kraj.
     </tei:p>
     <tei:p>
      S krásou sa rodí láska, hovorí sa, že láska je jedna čudesná   pieseň s najkrajšími variaciami tónov. Čert vie, kto si tú hlúposť   vymyslel. Neni to ani výstižné ani básnické. Ale keď už sme pri tom,   zastaňme, 99 tónov bolo sladších banánu a ten posledný hlboký sťa   priepasť, ktorá varuje. Spodný tón. Tá všetka krása, tá všetka láska   na ňom stála jako balancujúca barevná tyč na nose clowna, a keby nie   clowna, tyč spadne a zláme sa. Ten spodný tón varoval:
     </tei:p>
     <tei:p>
      „Až ráno príde Maťo domov, poviem mu. Musí mať rozum, chlapčisko,   a nechodiť ta, kde sa mu nepatrí. Zuzka Pajonkovie, to by už bolo   dačo, hoci je staršia. Roba z nej bude šikovná a starý nebude ľutovať   vena.“ Horoň svojím starým zrakom sledoval novú vidinu, ktorá stúpala   od zeme biela ku povali. A stará, z driemot vytrhnutá, dodáva:
     </tei:p>
     <tei:p>
      „Tak. Povedz mu.“
     </tei:p>
     <tei:p>
      „A ešte to mu poviem, že za Magdou druhý chodí, a aj keby   nechodil, on za ňou chodiť nesmie, chleba neni a zemiakov málo a   jeden nový hladový krk by nás už zabil. A že keby aj u nás bolo dosť,   ani vtedy nesmie, musí sa mať k takej, čo má toľko, koľko my, ináč   nám nikdy nebude lepšie. A je tu ešte Janko, Ondrej, Verona, všetkým   treba rozdeliť, čo by z nich bolo, po žobraní ich vari nepustí, keby   nás už na cinter odviezli. Ehm — hm. A so starým Pajonkom ešte   prehovorím. Ohľadom Zuzky — a Mateja.“
     </tei:p>
     <tei:p>
      Horoňkula sa krčila pod perinou ako zlé svedomie. Dávno nepočula   starého tak sa rozrečniť. Sám Horoň by sa bol čudoval, keby si nebol   dačo pripomnel. Vyliezol tíško zpod periny, hoci stará do toho   hundrala, a šramotil riadom v polici.
     </tei:p>
     <tei:p>
      „Hu — zima. Prichodia mrazy.
     </tei:p>
     <tei:p>
      Horoňkula sa striasla odkrytá. Vyhriakla z driemoty:
     </tei:p>
     <tei:p>
      „Čo — tam hľadáš?“
     </tei:p>
     <tei:p>
      „I nič. Zima je. A ten chlapec huncútsky..“
     </tei:p>
     <tei:p>
      Všetko v izbe bolo tiché ani v augustové poludnie. Noc ju   prestúpila. Predmety ztratily ostrosť a tvrdosť hrán. Od pece viala   vôňa máčanej kúdele s vtierajúcim sa pachom spálenej masti. Mŕtvota.   Nočný čas dávno prekročil svoj zenit. Hodiny sa zastavily a nikto   toho nezbadal. Horoňka mala oči zavreté. Horoň len oči privieral,   odmeriavajúc čierny čas tupými a hluchými zvukmi, dľa ktorých cítime   prítomnosť pijúceho človeka.
     </tei:p>
     <tei:p>
      Keď sa otočil kľúčik v zámke poličky, bol to práve tak prudký   pohyb ako ten, ktorý zvrtnul Horoňkulu na druhý bok. Noc, ktorá   kráčala ako láskavý zlodej na západ, vykrádať nové krajiny o kľud a   nové srdcia o lásku, nemohla jej zabrániť, aby suchou nohou neudrela   svojho muža pod perinou, kde sa dalo a aby ho nepoctila mrmlaním:
     </tei:p>
     <tei:p>
      „Sviňa! Už zas si slopal! Ani v noci nedá pokoja!“
     </tei:p>
     <tei:p>
      Ale pálenka hreje tých, ktorí na lásku zabudli, a Horoň pije   preto, lebo jeho roba je už dávno tak strašne studená...
     </tei:p>
     <tei:p>
      Za Kolibačkami s poľskej strany sa brieždilo. Svetlo rástlo   podobne ako rastie strom a kvet, ale nemalo hraníc na obzoroch.   Svrčiny sa začerveňaly zimou tejto hodiny a nad nimi vznášalo sa   príliš hmotné a vyhrážajúce kvákanie vrán, než aby nebolelo. V   chalupách pohlo sa ticho ,zkrvavené východom. Zdálo sa, ako by malo   všetko staré drevo chalúp vzplanúť jediným slávnostným ohňom. Ale   boly —4° C a oheň nehrial, lebo bol október a krajina sa otriasala   žobrácky holá.
     </tei:p>
     <tei:p>
      Do Magdinej komôrky vodralo sa svetlo malomocným, poloslepým   okienkom. Bolo to hrozne bolavé, lebo tá láska, ktorej sa poddaly   všetky veci i bytosti v nej, bola kvetinka krehká, za dlhé roky bez   slnka pestovaná, vojna jej korienky užierala a chlapci slnka v   svalnatých rukách nedoniesli. Bol len Maťo a ten sa svetom naháňal,   boh vie po ktorých krajinách a ktorým cudzím dievčaťom rozsieval   modrú lásku kysuckých nocí. Magda je človek z mäsa a krvi a toto bolo   jediné, čo určovalo zákony jej života. Vernosť? Zabite mesiac, aby v   noci nesvietil, odoberte všetkých chlapcov do tej strašnej vojny, aby   po kopcoch chodiac nespievali, sneste všetky divoké muziky sveta tu   na Kysuce a spustite nádhernú hudbu ľudskej vášne a radosti, aby sa   tu nerozlievalo ticho s nebies do dolín, to jemné a tajomné ticho,   svierajúce mladé srdcia do bezcitnej náruče túžby po živote. A keď sa   toto všetko nestane, Ježiši Kriste, potom nežiadajte vernosti od   dievčat z mäsa a krvi!
     </tei:p>
     <tei:p>
      Maťo sa príjemne usmieval. Tak robievajú ľudia, ktorým je teplo v   láskavej posteli. Hovoril:
     </tei:p>
     <tei:p>
      „Keď sme chodili vojnou, spali sme tiež dakedy so ženskými. Ale to   boly už opotrebované handry. Šialely spolu s granátmi, pálenkou a s   nami. Vieš, človek tam ztratil mnoho, o čom hovorili, že je ľudské.   Ale to bolo len také blysknavé, ligotavé a vymýšľané, to, čo v   školách učili. Zostalo len to čisté ľudské, zvieracie, keď už tak   povieme. Zákon mäsa a krvi. To, čo nám nikto nevezme, z čoho sme   vyšli. Každý bol taký. A najviac tie ženy, ktoré s nami spaly.“
     </tei:p>
     <tei:p>
      „Maťko, veríš ty vernosti?“
     </tei:p>
     <tei:p>
      „Eh, čo sa tak pýtaš? Tu verím. Tu je niečo iného. Tam bola   vojna.“
     </tei:p>
     <tei:p>
      Posteľ sa pohla, aby složila a postavila Maťa na zem. Ale práve to   nebolo možné, lebo Magda ho sovrela do náručia. Jej hlava padla mu na   prsia a ožila tichým plačom. Celé telo prepadlo kŕčovitému pohybu   plaču. Ale snáď to nebol ani plač. Ktosi mu stisol hrdlo mocnou   rukou, aby ani zvuk nevyšiel z čierneho kotla živelnej bolesti. Jej   srdce sa varilo v horúčke strachu a to vrenie vznášalo ho od hrudi k   ústam a zpäť. Ale Maťo povedá:
     </tei:p>
     <tei:p>
      „Pusť ma! Treba ísť. Dávno sa rozbrieždilo.“
     </tei:p>
     <tei:p>
      Magda ho pustila. Ľudia sa často púšťajú opory. A ona už opory   nepotrebovala, ztratila vieru a čosi ju bolí. Nie je to srdce, ani   hlava, ani celé telo. Čosi vonkajšieho, čo s ňou stále chodilo, ako   zem má svoj vzdušný obal. Taká dobrota, nádej, viera.
     </tei:p>
     <tei:p>
      Keď Maťo z komôrky vyšiel, ležala Magda ako biely obláčik na   modrom nebi perín. Ztratila sa. Keď zhorí drevo, premení sa, rozlomí   na prvky, z ktorých povstalo. Neztratí sa. Ale keď horí človek   bolesťou, mení sa celý v novú bolesť a ztratí sa tak, ako sa sama   sebe ztratila Magda v linajkách chudobných perín.
     </tei:p>
     <tei:p>
      Za dvermi ozval sa šuchot bosých nôh. Dvere sa otvorily večnou   ranou a do nich vošiel hlas:
     </tei:p>
     <tei:p>
      „No — ešte si sa nevygabala? Vstávaj hore!“
     </tei:p>
     <tei:p>
      Ale tento hlas starej Kotryzkule nebol z ďaleka v jadru taký   tvrdý. Celý úbohý život na kameni Kysúc prežitý, musel si stvoriť   novú nehu a mäkkosť, ktorá by nebola zjavná a na dlani.
     </tei:p>
     <tei:p>
      „Koho si prenocovala? Gregora z chalupy?“
     </tei:p>
     <tei:p>
      „Nie, mamičko, nie!“ A Magda skryla hlavu do perín. Až vtedy   vyslovila meno „Maťa“, aby tak príliš neudrelo mamku, keďže mu bolo   prejsť cez dobrotivú podušku starého peria.
     </tei:p>
     <tei:p>
      Stará Kotryzová mala sa srútiť. Jej duté zvučné kosti v starej   koži sviazané boly by padly na zem, ako mizerné vreco. Tak vyzerajú   ľudia, ktorí očujú o prebudených nepriateľoch. Dolná čeľusť odpadla a   objavila sa hrozná rana nechápajúcich úst. Dva žlté zuby stály tam na   stráži.
     </tei:p>
     <tei:p>
      „Maťa!...“
     </tei:p>
     <tei:p>
      Toto slovo znelo práve tak ako zrodenie veľkého tajomstva.   Kotryzová bola príliš jednoduchá, než aby očakávala podobné   prekvapenia. Ale keď už tu to tajomstvo bolo, príď zvedavosť všetkých   žijúcich žien, aby bola odkrytá táto záhada!
     </tei:p>
     <tei:p>
      „A on neni mŕtvy! Veď sa také dačo povrávalo! Čert!“
     </tei:p>
     <tei:p>
      Magda len plakala a boh milý vie, že boly silné a cez mnohé slzy   preplávať musely tie slová ktorá odpovedala:
     </tei:p>
     <tei:p>
      „Nebojte sa, mama, veď Maťo mi iste neodpustí, že som púšťala k   sebe Gregora z chalupy. Bola som neverná a až sa dozvie...“
     </tei:p>
     <tei:p>
      Vynaložila poslednú silu, a teraz už bola u konca. Padla do perín,   ruky sa jej ako kvety zlomily, ruky ako kvety, ktoré sa modlia:
     </tei:p>
     <tei:p>
      „Bože môj, bože môj!“
     </tei:p>
     <tei:p>
      „Čert!“
     </tei:p>
     <tei:p>
      Nohy, mrtvé trávy starého herbára, šušťaly z komôrky do   pitvora.
     </tei:p>
     <tei:p>
      Nohy, kladivá bijúce do zvučnej kovadliny zmrzlej zeme, nad ktorou   sa rozbrieždilo, zakončily posledným tušom vojanského pochodu.   Horoňkula už bola hore. Maťovi zavoňal chliev, bola mu milá tá vôňa a   vdychoval zhlboka. Rysuľa a Jahoda obrátily naň svoje tupé oči, plné   odovzdania a rezignácie.
     </tei:p>
     <tei:p>
      „Už si doma?“
     </tei:p>
     <tei:p>
      Maťo sa musel rozhľadeť, aby v čiernom kúte chlieva pri rebrinách   našiel mamku s otázkou, na ktorú treba odpovedať:
     </tei:p>
     <tei:p>
      „Už!“
     </tei:p>
     <tei:p>
      Obrátil sa na pätách a odišiel do izby. Starý ešte spal pod   ochranou čiernych obrazov, na ktorých sa lepil zápach nevyvetranej   izby. Maťo, zdá sa, pochopil, prečo sú takí bledí ti svätí.
     </tei:p>
     <tei:p>
      Otvoril oblok a sadol na lavičku. Hlavu složil na studený žarnov a   zavrel oči. Do tých dvoch tmavých komôr z podvedomia vplávaly dva   obrazy. Akýsi svetlý kotúč víril krútňavou a okolo zlatá žiara   prachu. Druhý obraz bol kameň na vysokej hore, kde dosiaľ nikto   nevystúpil. Bolo tam prázdno a hlucho a zima. A zdalo sa Maťovi,   akoby sa mal rozhodovať pre jeden z týchto obrazov. Ale poneváč bol   ustatý ešte po veľkej ceste zo svetovej vojny, poneváč láska mu   roztancovala srdce a modrá noc nasiala náruč strieborných kvetín,   ktoré v duši tancujú akýsi neznámy rytmický tanec, poneváč všetko   tancuje v novom šate na starých Kysuciach, ktoré sú len jediné na   svete, je treba mať aspoň jeden bod, ktorý je pevný a udrží človeka.   Maťo sa rozhodol sivý kameň na vysokej hore, kde je mŕtvo, studeno,   ticho...
     </tei:p>
     <tei:p>
      Keď sa vrátila stará do izby, Maťo už spal.
     </tei:p>
     <tei:p>
      „Chlapče, chlapče, kývala nad ním hlavou, cti otca svojho aj matku   svoju a poslúchaj ich. Zuzka je dobrá dievka, ba veru dobrá, a Magda   nemá nič. Večne by ste spolu mohli hlavu na žarnov klásť, ani raz do   roka by sa vám nepohol, nezakrútil. Ja tak — chudáci sme, väčších z   nás nerob.
     </tei:p>
     <tei:p>
      Táto reč trvala dosť dlho. Žarnov oddychoval kamennými pľúcami ako   vášnivý spáč, neužitočný a mrzutý.
     </tei:p>
     <tei:p>
      Maťo o ničom nevedel.
     </tei:p>
    </tei:div>
    <tei:div type="chapter">
     <tei:head>
      KAPITOLA III. Veľké   rozhodnutie.
     </tei:head>
     <tei:p>
      Keď ráno starý Horoň stiahol s postele svoje biedne telo,   začudoval sa príliš, vidiac Mateja spiaceho, opretého o tvrdý kameň   žarnova.
     </tei:p>
     <tei:p>
      „hlapčisko. PCo nociach lozí a ráno by gabal.“
     </tei:p>
     <tei:p>
      Bosé nohy šúchaly sa po hlinenej dlážke izby akoby hľadaly   príhodný okamih zobudiť Maťa z priepasti spánku. Zlá noc sadla mu do   hlavy, čosi hučalo veľkými víchricami a oči sa rozbehly beznádejne   oblokom do kopca, čo sa týčil za chalupou. Ruky by chcely zatriasť   Maťom, slová sa draly hrdlom von, ale starý stískal bezzubé ďasná a   násilne potlačil reč, ktorá sa za nimi váľala po jazyku bezmocná.
     </tei:p>
     <tei:p>
      Z chlieva sa múrom predieral suchý zvuk prežúvania, podrezávaný   čas od času ostrým hlasom reťazí. Horoňová nakŕmila a teraz sa ozýva   zurčiace mlieko, bubnujúce na steny bľachového žochtára. A tieto nie   dosť úrodné tri chvíle znamenaly polovicu odbavených starostí dňa,   naplneného hladom až po večernú modlitbu.
     </tei:p>
     <tei:p>
      Chalupa bola celá akási najašená. Ťažké myšlienky, plávajúce   ovzduším, vyrušily ju z dlhoročnej lenivej pohody. Včerajšia radosť   menila sa príliš rýchle, než aby sa nepodobala obavám. Ktosi prišiel   z ďaleka. Voňal cudzím vzduchom a širokými lúkami. Žil iným životom,   ktorý sa nezmestí v čiernom dreve chalupy. Tajomná ruka zasadila sem   nový strom, ktorý kvitne inakším kvetom, osoží neznámym ovocím.   Trpkým? Sladkým? Parom vie!
     </tei:p>
     <tei:p>
      „A raňajky kedy navaríš?“ privítal Horoň starú.
     </tei:p>
     <tei:p>
      Tá neodpovedala. Jej ustarané telo bolo zvyklé nereagovať na   každodennú prázdnotu hovoru. Len pri peci sa krútila, živiac oheň   šindlovými trieskami a nazerajúc do hrnca, z ktorého sa hrnula   nahnevaná para k uplakanej povale.
     </tei:p>
     <tei:p>
      „Všetci ste čerti. Syn sa z vojny vráti a ani sa poriadne   neprivíta, za dievkou ide. A ty — moceš sa, moceš a kde nič, tu nič,   všetka práca daromná. Groša v chalupe neni —“
     </tei:p>
     <tei:p>
      „O peniazoch nevrav nič, hovorí stará, o peniazoch nevrav nič,   vieš kde sa kotúľajú. Pred synom budeš nariekať, Pánubohu dušu   odovzdávať, a kto ti káže do Sliezska posielať pre špiritus? Kto ti   káže slopať? Taký trúnok! Špiritus na pálenie pije — také hovädo!   Inde na tom kávu zahrievajú, on si na ňom dušu pripaľuje. Čertu si   ju, čiernu, zapredal, ty bezbožník!“
     </tei:p>
     <tei:p>
      Starý bol ako socha. Ani sa nepohnul. Vedel, že sa stará vyhovorí,   vedel, že sa on zas napije. To bolo vždy tak.
     </tei:p>
     <tei:p>
      „Čo ja robím, do toho nič. Chcem len vedieť, kde sa vždy peniaze   potratia. Maslo predáš, vajcia. A z mesta nedonesieš ani peňazí, ani   tovaru. No? —“
     </tei:p>
     <tei:p>
      Vyrástol akosi o hlavu, ale bolo to smiešne, lebo sa pri tom   triasol pohybom suchej trávy.
     </tei:p>
     <tei:p>
      Stará znova neodpovedala. Doniesla raňajky na stôl a jemu bolo iba   snížiť sa opäť o hlavu, prehltnúť zlosť ako zelený nechutný pokrm a   oddať sa rozkoši sýtenia.
     </tei:p>
     <tei:p>
      Z misy vystupovala para. Zemiaky s kapustou dosiaľ boly príliš   vrelé. Ale hlad je hlad, ťažkú noc treba zahlušiť akýmkoľvek činom,   čeľusti prevzaly túto úlohu, aby miešaly potravu so vzduchom   mechanicky ako stroj. A tento jednoduchý stroj odvekým pohybom   zachraňuje ľudské bytosti, aby mohly vychutnávať všetky radosti i   strasti života, ktoré sú kdesi ďaleko v svete iste lepšie kysuckých   jedál.
     </tei:p>
     <tei:p>
      Prv, než by sa zabral Horoň do jedla, udrel sa trikrát krížovým   pohybom a dostal podobu starého žltého topoľa, ktorému sa podzimný   vietor preberal v beznádejne žltých mrtvých lístoch. Tá pieseň bola   stará čo hral, niekoľko razy za deň sa opakovala, aby zachraňovala   hriešnu dušu starého Horoňa lebo ďakovala za čierny zemiak   kamenistých kopaníc.
     </tei:p>
     <tei:p>
      „Maťko, Maťko, raňajky nebudeš chcieť?“
     </tei:p>
     <tei:p>
      Tá tvrdá, životom oklamaná ruka predsa len vedela, že je to syn.   Matky majú jemný hmat a pohyb, ktorým zobúdzajú svoje dieťa, podobá   sa bozku, z ktorého tečie láska.
     </tei:p>
     <tei:p>
      „Dajte!“
     </tei:p>
     <tei:p>
      Ale to prehovorilo podvedomie, lebo Maťo dosiaľ žmurkal červenými   očami, ktoré nemohly vyplávať z hĺbky ružového sna. To more sna bolo   hlboké a ťarcha okamihu nedovolila Maťovi, aby sa postavil s   otvorenými očami pred skutočnosť. Tá vojna bola príliš neobyčajná a   každodenne nová, než aby človek prijímal toto prebúdzanie bez   zvedavosti a bez otázky: kde sme a čo je nového? Ale nestrachuj sa   nič, môj milý, sme tu doma v tej čiernej chalupe a mnoho svätých za   lacné peniaze sostúpilo do tejto diery, aby nás chránilo od všetkého   zlého. A nového nič, na Kysuciach nesmie byť nič nového, tu nieto   žiadneho merítka pre obsah dňa, tu sa meria od Vianoc ku Veľkej noci,   ku sv. Jánovi a Všetkým svätým. A teraz je čas po Michalovi, preto   ten zápach máčanej kúdele a kolovrat, čo v kúte izby čaká sťa sytý   pes, aby vrčal v dobe večerného hladu. A toto je teda čas istý svojím   kľudom.
     </tei:p>
     <tei:p>
      „Keď sme boli v tej veľkej vojne, nežrali sme často celé dni ani   kúska repy. A inokedy bol čas, že človek ľutoval všetkých chudákov,   ktorí po svete hladajú.
     </tei:p>
     <tei:p>
      A Maťo sadol za stôl a bral zemiak za zemiakom na železnú lyžicu,   aby kŕmil svoje čatárske telo pokrmom príliš chudobným, než aký sa   predkladá podobnej vojanskej hodnosti.
     </tei:p>
     <tei:p>
      „Ani si nám nepovedal, kde si všade pochodil. Domov prídeš, ani sa   neobzrieš a už do noci vyjdeš, ani čo by si za tie roky ku ženskej   neprivoňal. Ej, chlapče, len s rozumom, aby si kedy neobanoval! A   vyprávať nebudeš nič?
     </tei:p>
     <tei:p>
      „Vojna nás naučila jesť. Každú storazy obhrýzanú kosť mohol nám od   gamby urvať granát. Neznali sme brata. Ten hnusný pokrm, ktorý nám   dali, lebo sme ukradli, bol celý svet. A ja teraz jem a bol by som   veľmi zlým vojakom, keby som pri tom tratil rozumy. Dajte mi teraz   pokoj.“
     </tei:p>
     <tei:p>
      „Len jedno mi povedz, chlapče. Čatár — to je viac ako generál? Bol   čas, kedy aj ja som sa do vojny zahryzol a vedel som akiste dobre   päty k sebe postaviť, generál so mnou vtedy hovoril. Až po krky v   zlate sa topil a so mnou sa vyprával. Môj vlastný syn zo sveta   prišiel a otca nechce znať.“
     </tei:p>
     <tei:p>
      Čosi ostrého sa mu v hrdle vzpriečilo, slová sa odrezávaly veľmi   britko a hlava im pomáhala vyskakovať, lebo boly priťažké.
     </tei:p>
     <tei:p>
      „Nie, otecko, nerozumiete ma. Videl som ľudí, ktorí zomreli   hladom. Preto sme poznali cenu jedla. Naučili sme sa konať čistú   prácu. Keď sme strieľali, bolo to na cieľ. Keď sme jedli, bolo to do   žalúdka, čosi ťažkého. Odvykli sme pri jedle hovoriť, vzduchom sa   človek nenaje a voľakade to potom vyjsť musí.“
     </tei:p>
     <tei:p>
      Táto chvíľa teda bola zasvätená čistej práci. Jediná mucha, ktorá   sa udržala v smradľavej izbe dosiaľ pri živote, spadla na stôl v   strašlivých kŕčach. Ale náhla dávka duchaprítomnosti nadniesla ju do   výšky, ktorá nie tak ľuďom ako muchám je nebezpečná. Chalupa sama ani   čoby pohybovala neviditeľnými ústami, ktoré sa sýtily k budúcej   práci. Tento stôl znamenal čosi v dome, mal svoj presne vymeraný účel   a zdalo sa, že si ho títo ľudia viac oceňují ako všetko, čo zráňalo   priestor ostrými hranami chudobného zariadenia.
     </tei:p>
     <tei:p>
      „A ešte nám povedz, syn môj, kde si to dnes vlastne nocoval?“
     </tei:p>
     <tei:p>
      „Tak veľmi vám záleží, otecko, na mojich skutkoch?“
     </tei:p>
     <tei:p>
      „Ku Magde ti neradím,“ hovorí starý, „ku Magde mi nechoď. Do   pokušenia prídeš, do veľkej hanby. Druhý za ňou chodí.“
     </tei:p>
     <tei:p>
      Matej iba zrenice rozšíril. Mlčal.
     </tei:p>
     <tei:p>
      „Druhý za ňou chodí, a to taký, čo jej dobre pristane. On nemá   nič; ani ona nič. A tak to má byť. Vrana ku vrane nech si sadne.“
     </tei:p>
     <tei:p>
      „Zle ste sa dnes asi vyspal.“ A Maťo sa usmieva a zuby cerí príliš   vedome, než aby to otec nezbadal.
     </tei:p>
     <tei:p>
      „Ťažko spať, keď Pánboh nezvedené deti na svet posiela. Ale má   každý rady svojich otcov dbať, na to je prikázanie.“
     </tei:p>
     <tei:p>
      „Otecko, na vojne sa toho viac rozbilo krem tých prikázaní. Čosi   nám tam naočkovali. Každý svoj rozum dostal. Podľa toho, aké mal oči.   Koľko videl. A ja som videl mnoho. Mnoho som vytrpel. Chcel by som   tiež aspoň chvíľku v svojom živote žiť, viete, bez predpisu. Myslím,   že mám Magdu rád a že si ju za ženu vezmem.“
     </tei:p>
     <tei:p>
      Horoňkula sa v bázni pokrižovala a ťažko zo seba vysypala:
     </tei:p>
     <tei:p>
      „Ale Maťo, snáď by si predsa nemusel.“
     </tei:p>
     <tei:p>
      „Mamka, viete, ono je to tak. Vy ma vidíte vždy len takého, aký   som bol pred tou vojnou. A že si dám všetko nahuckať a beriem rozumy   od druhého. Herrgott, my sme tam nabrali rozumov až nad hlavu a mne   samotnému sa už zdá, že nikoho nepotrebujem. Že už sám si môžem   rozkázať. Vy ste tu aspoň žili bez bázne, že vás granát rozmliaždi a   guľka pošteklí. Ale my si teraz musíme všetko vynahradiť, čo sme   zameškali. A ja mám Magdu rád, Magdu, a môžete byť radi, že som sa   nezpľuhačil a nerobím vám hanby. A dievča mi neberte, lebo...“
     </tei:p>
     <tei:p>
      „Dočkaj, chlapče, dačo ti poviem. Som tvoj otec a je dobre vážiť   slová otcove poctive, aby doniesly osohu. Lásku cítiš len v noci. Ver   tomu. A keď príde deň, cítiš hlad. To je veľký zápas medzi týmito   dvoma potvorami. Rujú sa ani psi a každá chce zvíťaziť. Chráň sa, aby   zvíťazil hlad. Ztratíš lásku.“
     </tei:p>
     <tei:p>
      Horoň odkašlal a ďalej pokračoval:
     </tei:p>
     <tei:p>
      „Je tu také dievča jedno. Azda ju poznáš. Zuzka, Zuza Pajonkovie.   Šikovné dievča. A peniaze má. Starý Pajonk nebude skúpy, až ju budeš   chcieť.“
     </tei:p>
     <tei:p>
      „Veru, on nesmie byť skúpy k tomu, kto ju bude chcieť. Ale pozrite   sa, otecko: ja ju nechcem. Neviem už ako vyzerá. A žiadnej mi   nenahovoríte. Viete — srdcia nám akosi rozkazujú a tvrdé hlavy.“
     </tei:p>
     <tei:p>
      „Chlapče, pamätaj, chudobní sme a...“
     </tei:p>
     <tei:p>
      „Otecko, zavýjate ani pes. Ste druhým sedliakom v dedine a robíte   zo seba žobráka. Je to hnusné nariekať tak babsky. Nie je viac ľudí   mnohokrát chudobnejších? Žijú, poneváč sú spokojnejší a neužiera im   svedomie taká čierná mátoha. Veľmi by ste ma asi ľúbil, keby som sa   oženil aspoň s desiatimi takými Zuzkami. Na krky mi hada vešiate, len   aby pribudla krava do chalupy. A to prečo? Zemäni dávno vymreli a na   našich poliach večne len zemiaky sa budú rodiť s ovsom. Do duše sa   vám čosi zažralo, taký črviak hnusný. Chcel by ste myslím na   Kolibačky vyjsť, rukami rozhodiť a zavolať do sveta, že ani s toho   vrchu svoje záhony všetky neprezriete .Každý sa vám vysmeje. Na čo je   vám všetka tá roľa? Robiť už nemôžete, nič jej nedáte, ako potom   chcete žalúdok naplniť? Z vašej práce už je ťažko vyžiť, hoci by vám   pol sveta patrilo.“
     </tei:p>
     <tei:p>
      Starého čosi zabolelo. Ale krv bola veľmi horúca, než aby nevedela   vysušiť slzy. Skôr zlosť ním vnútri triasla.
     </tei:p>
     <tei:p>
      „Maťo, starý to dobre myslí. Keď nie Zuzka — iná sa najde, ale   Magda, vieš, druhý ku nej chodí, neverná ti bola.“
     </tei:p>
     <tei:p>
      „Nie, mamka, neverím. Ona je dobrá dievka. Tak to bolo, keď som od   nej mal odchádzať: až do plaču jej prišlo. Dobrá je.“
     </tei:p>
     <tei:p>
      A po chvíli, ktorá ztvrdla onemelá uprostred čiernej izby,   dokončil:
     </tei:p>
     <tei:p>
      „Bude mi dobrá žena....“
     </tei:p>
     <tei:p>
      Ku Kolibačkám do vrchu ťažko kráčal zvuk chrapľavého zvonca. Kopec   bol príliš strmý a deň príliš dlhý, tá cesta nebola prvá ani   posledná. Zo všetkých zvierat najlepší je kôň. Má krásne múdre oko a   jeho sval zapríčiní, že hlboké brázdy napĺňají sa čiernym hnojom, aby   sa uskutočňovaly s novým jarom staré zázraky. A Maťo sa veselo   rozkrikoval na kopci, lebo mal dobrý kus práce pred sebou a nebo   svietilo do modra zkalenou oceľou.
     </tei:p>
    </tei:div>
    <tei:div type="chapter">
     <tei:head>
      KAPITOLA IV. Zlý vietor.
     </tei:head>
     <tei:p>
      „A ja ti zas hovorím, že je sloboda. Veď sme Slováci a nebojíme sa   ani čerta-diabla. Ktože nám nechce naliať?“
     </tei:p>
     <tei:p>
      Chlap rozhodil po krčme svoje lopaty tvrdých rúk, a oči sa mu   zakotúľaly kdesi po zemi až pod lavicu, červené. Vyzeral ani zjavenie   čierneho kríža s rozpätými rukami, v hustej omáčke smradľavého dymu,   sovretého neúprosne šiestimi plochami hostinskej miestnosti.
     </tei:p>
     <tei:p>
      „Ale veď nehovorím, bože chráň, nič nehovorím že nenalejem. Len si   myslím, že už by si mohol mať dosť. Máš ďaleko domov a cesta zlá,   pamätaj, Ondriš!“
     </tei:p>
     <tei:p>
      Židovi se brada triasla. Boly nepokojné časy a bezpečnosť prepadla   sa do horúcich pekieľ. Páni museli dať ľuďom slobodu, a ľudia sa   bijú. Za slobodu —? nie. Akási bolesť a omámenie ich hryzie a oni   sami nevedia. Storočia dávno v prach rozpadnuté, falošne v histórii   opísané v nich volajú, všetky rany korbáčom a kyjom, dávno zahojené,   znova ožívajú a bolia v spitom modzgu. Na zapáchajúcich bojištiach   dosiaľ sa krvavie ukrižované svedomie národov a kanóny zavýjajú   čiernými gambami na mesiac, rozbité. Všetka krv, ktorá nevytiekla na   smädných frontoch a nezošalela sa v jedinečnej symfónii ľudskej zloby   a beštiality, prišla sa znovuzrodiť a kriesiť do zachovaných dedín a   miest, prišla hľadať ozvuky pulsu, ktorý štyri roky na prázdno bil v   prekliatych končinách Poľska, Ruska, Rumunska, Talianska a   Francúzska. Musí sa zrýchlene žiť, pred vojnou pol, dnes celý liter   vypijeme, lebo ešte dnes bolí hrozne tá rana v roztrhaných črevách a   chvála bohu už nikdy neuvidíme hnusného divadla minulých rokov.
     </tei:p>
     <tei:p>
      Krčma bola plná dymu, ťažko sa tam zmestilo tých dvanásť chlapov v   bizarnom šate, hune s uniformou, kamašne, krpce.
     </tei:p>
     <tei:p>
      Rum a pálenka prelievala sa zachrípnutými hrdlami, nastupujúc   cestu najkrajšieho premeňovania. Anjelská atmosféra sa šírila celým   priestorom a už nebolo rán a nebolo nariekania. Šťastie sa rozpačite   smialo na rudých lícach gazdov spoločne so smrteľným svetlom   petrolejovej lampy, čo sa usadila pohodlne v dusivom vankúši   najhustejšieho dymu.
     </tei:p>
     <tei:p>
      „A spievajte, chlapi, či ste už baby? Nie dávno skončila vojna, a   už to sedí ani sliepky v kuríne!“
     </tei:p>
     <tei:p>
      Šedivý vzduch sa roztrhol suchým zvukom, sťaby ktosi trhal žlté   kaliko, a tou dierou vyletel jačiaci opilý hlas:
     </tei:p>
     <tei:p>
      HU bort ittam az este,
     </tei:p>
     <tei:p>
      angyalom, ragyogós csillagom.
     </tei:p>
     <tei:p>
      Most is részeg vagyok tőle,
     </tei:p>
     <tei:p>
      Angyalom/lang
     </tei:p>
     <tei:p>
      Teraz celá krčma otvorila papuľu, z ktorej vyrážal vtieravý zápach   rumu, a kotúče dymu zavialy naraz ako svinuté zástavy, do ktorých   skočil vietor:
     </tei:p>
     <tei:p>
      HU lábamon alig, alig állok,
     </tei:p>
     <tei:p>
      mégis szeretnek a lányok/lang
     </tei:p>
     <tei:p>
      Nebol to spev, nikto nevedel čo je to. Všetci sa smiali a   bezhlasne objímal druh druha po tej veľkej vojne. Lebo táto riava tak   veľmi sa podobala útoku a ľuďom bez hlavy.
     </tei:p>
     <tei:p>
      „Počúvajte, ale slovenské už neviete? Je sloboda a ešte sa   maďarsky rozdrapujete! Za čo ste na vojne bojovali? Že sa nehaň   —“
     </tei:p>
     <tei:p>
      Ktosi mu zavrel hubu tvrdou rukou. Sťaby dlaň na dlaň padla.   Nadšený a karhajúci rečník sa zakýval na jednej nohe a musel sa   zachytiť stolu, aby nespadol. Proti nemu stál Maťo Horoň. Nikto   nevedel ani o ňom, že je tu, až teraz, keď s úľubou pozoroval svoje   dielo.
     </tei:p>
     <tei:p>
      Celá krčma ztichla. Očakávala pokračovanie tejto príhody, ktorá sa   akosi vymykala programu večera, ale dávala záruku lepšej a pestrejšej   zábavy.
     </tei:p>
     <tei:p>
      „Bol si ty aspoň na vojne?“ pýta sa Maťo a druhí prízvukujú:
     </tei:p>
     <tei:p>
      „Áno, áno, bol si na bojišti?“
     </tei:p>
     <tei:p>
      Žiadna odpoveď. Gregor, ktorému Maťova ruka zavrela ústa, nevedel   nájsť ani jedného vhodného slova na túto otázku.
     </tei:p>
     <tei:p>
      V krčme kývala sa vášeň sťa ťažké kyvadlo, a odpočitovala čas,   vymeraný presne tomuto ultimatu.
     </tei:p>
     <tei:p>
      „Nebol, na vojne on nebol, s dievkami po nociach sa váľal, zakiaľ   ste vy v ohni sa bili. Nie, na vojne on nebol,“ ozval sa z kúta starý   gazda, ktorý bol svedomím dediny.
     </tei:p>
     <tei:p>
      „Tak čuš, lebo to zle odnesieš. Ľa-ľa, pán! Za pecou doma sa váľal   a kde-čo predával, a nám tu — z frontu! No povedzteže, kamaráti!
     </tei:p>
     <tei:p>
      „Tak,“ prikyvujú Maťovi.
     </tei:p>
     <tei:p>
      „A či sme my nespievali na fronte slovenské, a Nemci, Maďari,   Rumuni s nami?“ hovorí druhý. „A nik sme sa druhého nepýtali, kde ho   mama porodila, či v Žiline ači v Debrecíne.“
     </tei:p>
     <tei:p>
      „A čo mu vy budete rozprávať, bumbajovi sprostému. Na fronte sme   si všetci jednako remeň uťahovali. Jednako do všetkých guľky   strieľaly, nech už mal črevo nemecké alebo slovenské? Tak je?“ — A   Maťo sa obzerá po svojich.
     </tei:p>
     <tei:p>
      „Tak,“ potvrdzujú prítomní.
     </tei:p>
     <tei:p>
      A Maťo s opovržením končí:
     </tei:p>
     <tei:p>
      „Starý si dosť capek, ale na vojne si nebol, zelený si. A prac sa   ztadiaľto, dokiaľ si celý!“
     </tei:p>
     <tei:p>
      „No veď dočkaj, ešte sa dakde stretneme!“
     </tei:p>
     <tei:p>
      Ale táto hrozba málo účinkovala. Maťov nervový systém, povrazište   javiska, vedel včas otvoriť i skončiť scénu, zakiaľ pôsobí. Táto   príhoda trvala už príliš dlho, a preto otvorenými dverami krčmy   vyletel Gregor ako smutný, zhaslý meteor, ako pleva, ktorá nič   kladného nemôže znamenať v zrnitom živote tejto rušnej   miestnosti.
     </tei:p>
     <tei:p>
      „Úbohý zázrak!“
     </tei:p>
     <tei:p>
      Tým posledný raz rozosmial Maťo uspokojenú spoločnosť.
     </tei:p>
     <tei:p>
      Krčma už bola nabitá dymom, ktorý sa ľahostajne povaľoval   omedzeným priestorom. Žltá lampa zobrazila sa v kaluži, kaluž bola na   stole a pýšila sa týmto žltým priateľstvom. Vzduch presýtený zápachom   liehu a obličaje prepadúvaly sa do beznádejnosti. Vlna, ktorá dávala   rozkyv celému konaniu, opadla za skaliská tupých modzgov. Všetko tu   ztŕplo, hlivelo nečinnosťou, ktorá nastúpila miesto vydráždenia.
     </tei:p>
     <tei:p>
      „Treba sa brať domov. Ideme spať. Záverečná hodina.“
     </tei:p>
     <tei:p>
      Žid bol ešte vždy nesmelý, ačpráve mŕtvota, ktorá zaliala celú   spoločnosť, pridala hlasu sily a rozhodnosti.
     </tei:p>
     <tei:p>
      „Somár. Ale si mu dal! a voľakto potľapkal Maťovi po pleciach.“   Maťo len máchnul rukou a neodpovedel. Nič sa nestalo, celkom nič,   boly väčšie veci, ktoré človek musel zmôcť a prehltnúť.
     </tei:p>
     <tei:p>
      „Aspoň ti viac na oči nepríde a až pôjde ku Magde na zálety, tak   sa učupí pod perinu, ani psík.“
     </tei:p>
     <tei:p>
      Teraz hľadaly Maťove oči toho, kto hovoril. Päste sa sovrely a   trhala nimi akási sila, ktorá by chcela von. Každá ruka jeho bola   košatý strom, zlý a zlobný vietor vpadnul im do korún a cuchal. Ale   vietor zavanie a uletí preč, hoci bol zlý, netrvá večne.
     </tei:p>
     <tei:p>
      „Sakra, — — — a to som mu dal len jednu!“ Kopec sa v tej noci   akosi shrbil, aby tým ľahšie vyniesol Maťo svoje srdce do domova.
     </tei:p>
    </tei:div>
    <tei:div type="chapter">
     <tei:head>
      KAPITOLA V. Astrologická.
     </tei:head>
     <tei:p>
      Na druhý deň bola nedeľa. Siedmy deň je dňom odpočinku. Celé   Kysuce boly v bielych nohaviciach. Ľudia akosi tichšie kráčali   vinutými chodníčkami a ztrácali na nich naivné modlitby sťa peniažky   starej zkrachovanej valuty. Chlapcom pohasly divé ohne v očiach, lebo   mali predstúpiť pred čisté zraky Matky Božej, a dievčatá aspoň raz do   týždňa ľutovaly nocí, v ktorých sa vzdávaly. Nedeľa bola dňom pokory   a očistenia od všetkých neprávostí, idúcich ruka v ruke s ťažkým   robotným dňom.
     </tei:p>
     <tei:p>
      Gazdovia tisli zababrané groše v sukovatých dlaniach, počítajúc   poháriky, ktoré vypijú, a gazdienky vopred prehrabávaly sa v   rodokmene mŕtvych, s ktorými sa Pánboh bude zaoberať dnes odpoludnia,   až doznejú všetky obetované „Zdrávasy“.
     </tei:p>
     <tei:p>
      Len kopce stály nemé a tiché a niako sa nepohly. Neučesané hlavy   dosiaľ v hmlách, ani čo by ťažký sen okolo nich plával, a to len   jednotlivé smreky poškriabaly sa pod pazuchou, keď ich ktorási   opozdená veverička dráždila. Chodníčky vinuly sa striebornými   pokrivenými stuhami, videlo sa, že to akýsi prameň putuje nečujne s   vrchu do doliny. A dole čakala riečka, vody v nej ani po kolená   nebolo, taký žobrák nemohúci, o brehy sa opierala a krívala, od vŕby   k jelši a zpät. Čierne, ešte žobráckejšie chalupy načúvaly jej   vzdychom a rady by snáď aj pomohly, ale čo keď je tu tá bieda a hnijú   životy a hnijú chalupy, neslobodno sa rúšať, brvná by sa rozpadly a   nových zdravých nieto, hory sú riedke a pán Loewi hovorí, aby sa   všetky súce stromy chystaly na veľký marš, na Dolniaky, do ďalekých   krajov.
     </tei:p>
     <tei:p>
      Dole pri rieke sedel kostol. Vyzeral ani baba v bielej fertuche,   čo sedí nad vodou perúc šaty. Nebolo v ňom nádhery a nebolo tej   svätožiare, ktorá omamuje unavené hlavy a ubité nervy, nevedel   hovoriť tajomné slová, filtrované s nebies cez maľované obloky. Jeho   reč bola prostá a jednoduchá, každému zakýval: vítajte, predsa ste   prišli? A zdraví ste, zdraví, nuž sa pochváľte, akože sa máte? — Tak,   ako ľudia hovorili, vyprával aj on. Preto im bol blízky, preto v ňom   veriaci hovorili s Pánombohom; dóm sv. Petra v Ríme alebo katedrála v   Remeši by im dala iba svoju krásu a ohromnosť. Boha nie. —
     </tei:p>
     <tei:p>
      Aj Maťo si obliekol čisté nohavice, klobúk pošinul na bok, dal zaň   kytku z voskovaného papiera a tá bola tak nádejne zelená a tak   úsmevne ružová, že znova sa mu snilo o tých mladých časoch, kedy ešte   nevedel, čo je svet a nezakúsil vojny.
     </tei:p>
     <tei:p>
      Práve keď sa chystal z chalupy vykročiť, vtiahol sa do izby malý   Ondro. Bol týždeň za vrchami pri strýkovi, s kúdelou tetke pomáhal a   deti opatroval, ničoho nevedel o Maťovi.
     </tei:p>
     <tei:p>
      Čosi ho vo dverách primrazilo. Kysučania pomaly zvykajú cudzím   ľuďom, a deti sa ich boja. Zostal stáť s otvorenými ústami a všetko   ticho, koľko ho v chalupe bolo, sa mu do nich nasťahovalo.
     </tei:p>
     <tei:p>
      „Čo na mňa civíš a jazyk vyplazuješ?“
     </tei:p>
     <tei:p>
      Nič. Len zrenice sa rozšírily a strach dal očiam ničotnosť   mastného papiera, po ktorom sa prechádza slepá lampa.
     </tei:p>
     <tei:p>
      „Nože povedz! Či si ty Ondro?“
     </tei:p>
     <tei:p>
      „Hej!“ Ale to kratúčke slovo predsa len bolo dosť veľké, aby sa   zachytilo a uviazlo v slúčke krku a tam sa uškrtilo.
     </tei:p>
     <tei:p>
      „No tak teda vítaj, vidíš, ja som Maťo, tvoj brat a z vojny sam sa   vrátil. Už sa vari nepamätáš na svojho brata?“
     </tei:p>
     <tei:p>
      Stará sa vrátila od susedov. Líca sa jej začerveňaly iba raz do   týždňa. Bolo to vždy v nedeľu. Celý týždeň znamenal pre ňu tvrdú   robotu. Bolo dobré zadržať si božie prikázania. Keby siedmy deň   neodpočívala, dávno bola akiste pod drnom. Lebo tu práca na vidomočú   užiera človeka, a z tých starých už sú len také plevy ľahúčke, vietor   si s nimi hrá.
     </tei:p>
     <tei:p>
      „Ideš, Maťo? Myslím, že už bude čas. Ešte pátričky...“
     </tei:p>
     <tei:p>
      „Pôjdem sám, mamka, sám pôjdem bučinkami. S bohom sebe   choďte!“
     </tei:p>
     <tei:p>
      Horoňkula sa vytratila z chalupy, poznamenajúc sa veľkým dojemným   krížom.
     </tei:p>
     <tei:p>
      Druhou stranou sa vybral Maťo — a predsa mali s matkou spoločný   cieľ.
     </tei:p>
     <tei:p>
      Na všetky rany, ktorými pracovný týždeň zráňa chudobných ľudí,   kladie sa omša sťa mäkká dlaň. Triezve steny udržia všetky vzdychy,   ktoré vyplávajú z úst ani sivé chmáry bolestí, a pán kaplan má jakúsi   čudnú moc, jeho reč je srozumiteľná. Ľudia ohmatávajú pánaboha   ťažkými rukami a vstupují s ním do úzkeho priateľstva, lebo majú   veľkú potrebu takéhoto priaznivého priateľstva, ktoré vie zaistiť   šťastie a spokojnosť aspoň v jednom dni z celého týždňa. Nedeľa je   veľkým požehnaním pre Kysuce. A ony to vedia a preto sa každú nedeľu   obliekajú do bielych giat.
     </tei:p>
     <tei:p>
      Odpoludnia plávajú ešte hlavou rôzne reči. V krčme sa nachytajú,   žltým kepienkom únavy a omámenia sa prikryjú, aby neušly a aby čím   dlhšie hrialy v modzku, ktorý je ináč studený a nehybný. A preto je v   chalupe ticho, obed už dávno prechádza v krv a hodiny jednotvárnym   zvukom naťahujú čas na dlhé ľakte, aby pripamätaly každému jeho   bezmocné jestvovanie.
     </tei:p>
     <tei:p>
      Chalupa spí pod ochranou svätých. A celý život spí, lebo je   november a vonku zmrzla zem, aby sa ľudia držali doma. U Horoňov bylo   ticho. Starý sedel za stolom a bubnoval tvrdými palci po stole,   nenachádzajúc vhodnejšieho zamestnania v tomto lenivom dni. Stará ale   vždy vrtká chodila z izby do chlieva, z chlieva do pitvora a hneď zas   na dvor, lebo poriadok ležal na jej bedrách a ona bola príliš   starostlivá, než aby sniesla akési klebety a výčitky.
     </tei:p>
     <tei:p>
      Maťa dosial doma nebolo. Z kostola sa nevrátil a nikto nevedel,   kedy príde. Hoci starý nevedel ospravedlniť v svojej duši túto   ľahkomyseľnosť a potajomky zúfal nad samopašným svojím synom, predsa   len dnes bol spokojný a pohodlný a nijako nezavádzal reči na túto   záležitosť. Len Horuňkala sama v sebe hľadala spojitosť medzi Maťom z   roku 1914 a Maťom z roku 1919, hoci to boly jej vnútorné city a   myšlienky, o ktorých s nikým nehovorila.
     </tei:p>
     <tei:p>
      Vzduch v izbe bol ťažký a nijako neprispieval ku veselšej zábave a   nálade. Všetko ztŕplo v akomsi očakávaní, a predsa tu bolo všetko   jasné a vopred vypočítané, Kysuce dávno odvykly prekvapeniam. Okrem   toho sa starému čosi do duše zavesilo, taký netopier čierny a hnusný,   ťažko ho z hlavy vyhnať, keď sa tam ostrými pazúrami zadrapil a   popustiť nechce. Akési vyplašené dni teraz chalupou chodia, nieto   pokoja a vždy ráno aby sa človek na najhoršie pripravil. Čertove   chlapčisko — staré účty potrhalo a rozpočty uznávať nechce. A každý   deň novým hladom do chalupy sa díva, už nie je možné pred všetkými   nariekať a o pomoc prosiť. Každý povie: sedliak si, staraj sa ako   vieš, každý tak robí!
     </tei:p>
     <tei:p>
      V pitvore živý zvuk. Bolo to nezvyklé v nedeľnom odpoludní, okrem   známych pohybov starej Horoňkule. A naraz sa do hlavy vrazilo čosi,   taká prázdnota, spravila miesto pre okamih, ktorý donášal obsah a   dej.
     </tei:p>
     <tei:p>
      „Pochválen..
     </tei:p>
     <tei:p>
      „Na veky! Vítajte. A čo nám to nesiete?
     </tei:p>
     <tei:p>
      Veru, my nie sme zvyklí na vaše návštevy, milá poštárka! A zlá je   cesta, zlá?“
     </tei:p>
     <tei:p>
      Poštárka zadupkala nohami o hluchú hlinenú dlážku, tak ako bola   zvyklá v zime sneh s krpcov striasať, otrela nos rukávom červenej   kabanice, a pritiahnuc čierny vlňák cez plece, počala rozbaľovať   šatku s poštou. Bože môj! V tej šatke koľko žialu sa už nanosila! Tu   sa nenosí radosť po kopcoch. Všetko, čo zapácha úradom, je veľmi   bolestivé a ľudia sa chvejú posviatnou úctou pred každým zdrapom   papiera, na ktorom sa zachytila pečiatka v kruhu.
     </tei:p>
     <tei:p>
      „Ale, neviem ani, dačo z Hameriky vám nesiem,“ hovorí poštárka, a   vyníma konečne biele písmo, plné poezie, hoci pre starého Horoňa   niakej ceny nemala tá záplava pečatí a milo hovoriace barvy   cudzokrajných známok.
     </tei:p>
     <tei:p>
      Trúc ruky jednu o druhú, snažila sa priviesť do nich teplej krvi.   Ale pri tom predsa mala ešte toľko času a zručnosti, aby podala   starému Horoňovi doručenku k podpisu a prijala ju nazad s mizernou   korunou, ktorá bola honorárom cesty do vrchu a zpät do dediny ku   rieke.
     </tei:p>
     <tei:p>
      Zriedkavo stávajú sa udalosti na kopaniciach. Ľudia sú zvyklí žiť   bez vytrženia a podvoľovať sa ustáleným zvyklostiam.
     </tei:p>
     <tei:p>
      Zástava U. S. of America prikryla Horoňovu chalupu ani hlboké   hviezdnaté nebo. Jedna hviezda (tá najväčšia) padla Horoňovi priamo   do lačného srdca, lebo čs. konzulát v Chicagu oznamoval starému   Horoňovi smrť jeho brata a jeho vyznačil za jediného právoplatného   dedica 200 dolárov, ktoré v pozostalosti mrtvého Jána Horoňa boly v   posteli najdené.
     </tei:p>
     <tei:p>
      Tá hviezda, čo padla do Horoňovho srdca bola šťastlivá hviezda   štátu Illinois, to musí byť hrozne dobrá zem a starý Horoň Matej do   smrti chce na ňu spomínať. Prekvapením sa zabudol pokrižovať a zbožne   pomodliť za brata Jána, ktorý sa odhodlal v ďalekej cudzine zomrieť,   aby na veky zaistil blahobyt jednej chalupy na chudobných Kysuciach,   kde rastú iba zemiaky s ovsom.
     </tei:p>
     <tei:p>
      Radosť Horoňova vôbec sa nevyrovnala obnosu, ktorý v skutočnosti   predstavoval neočakávané dedíctvo. Horoň nikdy v živote doláru   nevidel a čerta sa staral o to, že dolár mal cenu 93 Kč. To vedeli   iba židia na Čadci a starý Horoň vedel, že inej cesty voliť nemôže   ako tej, ktorá k nim vedie.
     </tei:p>
     <tei:p>
      Židia zas vedeli, že chudobný kopaničiar nikdy neočul slovíčka o   burzových obchodoch a cudzích valutách.
     </tei:p>
     <tei:p>
      „Kde je Ondriš?“ vyhriaknul zo seba starý, keď sa Horoňkula   vtiahla tíško do chalupy.
     </tei:p>
     <tei:p>
      „A čože mu chceš? Vonku sa s deťmi hrá.“
     </tei:p>
     <tei:p>
      „Do dediny zaskočí — piť budeme dnes, starká!“
     </tei:p>
     <tei:p>
      Ona valila oči von, nechápajúc. Groša nebolo v chalupe a krčmár už   na knižku nedal.
     </tei:p>
     <tei:p>
      „A veď, ako? Peňazí niet!“
     </tei:p>
     <tei:p>
      „Ale budú, peniaze budú! Ľa-ľa — toto písmo! Nikdy sa nám o   toľkých peniazoch ani nesnívalo.“
     </tei:p>
     <tei:p>
      „Eh, čo ma do písma, čítať neviem. A to jaké písmo?“
     </tei:p>
     <tei:p>
      „Ano, vieš, no veď poznáš, Jano, brat môj, zomrel. V Hamerike. A   peniaze po ňom zostaly. Americké peniaze.“
     </tei:p>
     <tei:p>
      „A ty si už taký hriešnik, brat mu zomre a on nekľakne, aby sa za   jeho dušu pomodlil. Do dediny na pálenku posiela — to je jeho prvá   myšlienka! Pánboh buď,“ hovorí Horoňkala cez prsia sa križujúc,   „pánboh buď tvojmu bratovi Jánovi milostivý!“
     </tei:p>
     <tei:p>
      A takým spôsobom sa stalo, že doláre, ktoré akosi zďaleka už   nahliadaly do čiernej kopanickej chalupy, zanevrely na Horoňcov a   umienily si, že nikdy nebudú k dobrému slúžiť ľuďom, prejavujúcim tak   málo nadšenia a úcty pred najväčšou mocnosťou tohoto sveta — peňažnou   Amerikou.
     </tei:p>
     <tei:p>
      Noc veľmi tmavá, hoci svietilo plno malučkých hviezd, končila   nedeľu. Nezdalo sa, že by niektorá z hviezd podobala sa tej šťastnej   hviezde štátu Illinois, ktorá doniesla toľko bohatstva pod Horoňovu   strechu. Skôr každý z chodcov, ktorí merali cestu pod čiernym nebom,   dostával nápady astrologické, chcejúc vyčítať v tej kvetnatej lúke   osudy, ktorých mu život neobjasnil.
     </tei:p>
     <tei:p>
      Až čudne prišlo človeku, že hory sa nebály. Na holých úbočiach   smutno, všetko až v nahotu obnažené. Rôzne hlasy preťahovaly krajinou   a nikomu nepatrily, nič sa nehýbalo krem jednotlivých konárov, na   ktorých sa obesil zúfalý vietor. Celý kraj tupo hľadel ku oblohe,   bolestne vypuklej nad ničotnosťou úbohého sveta, sťaby tam hľadal   ospravedlnenie tejto najsmutnejšej noci bez života.
     </tei:p>
     <tei:p>
      „Hm... Tak... Ožobráčili...“
     </tei:p>
     <tei:p>
      A čierna hora načúva .Načúva ani čo by rozumela, ani čo by to jej   patrilo. Lebo to posledné slovo sa veľmi dobre hodilo na ňu. Stojí tu   sama, trasúca sa, ruky žiadajúce naťahuje. Ale neni na svete srdca a   do vztiahnutých zelených dlaní len studený sňah sa jej onedlho   nasype. Žobrácka almužna nie je inakším darom.
     </tei:p>
     <tei:p>
      „Ožobráčili a vyhnali... Hm... A detiská budú trpeť... Hviezdy sa   dívajú... hehe! He... Na žobráka...“
     </tei:p>
     <tei:p>
      Zdalo sa, ani čo by ten hlas odkiaľsi shora sa sosýpal. Kde-tu   suché raždie sa vydesilo a naľakalo. Bolo to veľmi strašidelné v tej   tme, uzavretej spletitými korunami stromov.
     </tei:p>
     <tei:p>
      Naraz sa ozval na dvadsať krokov hvizd. A hluchý zvuk, ako keď   človek zakopne ťažkou nohou o strom. A teraz už sa ticho kdesi   odsťahovalo, ozvaly sa nepravideľné, tackavé a neisté kroky a   pohvizdovanie.
     </tei:p>
     <tei:p>
      Žobrácky hlas vpredu sa uškrtil.
     </tei:p>
     <tei:p>
      „Čerti... Mátohy akési... No — veď ja... hehe...“
     </tei:p>
     <tei:p>
      Tackavé kroky sa blížily. Dosiaľ boly nevedomé práve tak ako hlas,   ktorý meditoval. Jediná nepochybná istota bola: čierna, trpezlivá   hora, zuniaca zem, bezhlasé vysoké nebo.
     </tei:p>
     <tei:p>
      „Čerti... Na koho sa to ženiete...“
     </tei:p>
     <tei:p>
      „Héj — kto tam? Ozvi sa, keď si dobrý!“ A kroky sa zastavily.
     </tei:p>
     <tei:p>
      Ticho.
     </tei:p>
     <tei:p>
      „No? Kto je predo mnou?“
     </tei:p>
     <tei:p>
      „Čerti... Omámiť by človeka chceli... Ešte viac ožobráčiť...“
     </tei:p>
     <tei:p>
      „Kto to hundre? Stoj a nehýbaj sa!“
     </tei:p>
     <tei:p>
      A opitý hlas zamieril tam, kde cítil druhého človeka. Ale hora   bola čierna a ťažko bolo chodiť chodníkom, dláždeným hrbolatými   koreňami starých stromov.
     </tei:p>
     <tei:p>
      „Nepribližuj sa ku mne!... Čert... Dušu ti nedám a viac   nemám!“
     </tei:p>
     <tei:p>
      Výkrik, nabitý strachom ani strelná zbraň, rozbehol sa horou. Bolo   to príšerné, ako si ho stromy podávaly.
     </tei:p>
     <tei:p>
      „Veď nerevaj! Blázon. Človek sa u žida v krčme zdrží a už z neho   čerta narobia. Kresťanskú dušu mám tak ako ty. Kto si?“
     </tei:p>
     <tei:p>
      Dve postavy stály proti sebe, čierne ako okolité stromy. Ale bázeň   už opadla, len slová nemohly cez hrdlo vystúpiť von. Išli chodníčkom,   dvaja neznámi, ruky si nepodali a tiel svojich neznali. A bolo treba   sa ohmatať, bolo treba sa prežehnať, aby človek nepadol do zlých rúk   a nedal sa zaviesť mátohami.
     </tei:p>
     <tei:p>
      „Nech ťa parom vezme. Človeka tak naľaká. Dosť čierna je hora,   neveselá, ešte také kriky do nej zanášať. To aby už človek od súmraku   doma sedel.“
     </tei:p>
     <tei:p>
      A druhá postava hovorí:
     </tei:p>
     <tei:p>
      „Sedel. Doma sedel. A žrať — kto ti dá? Zo sveta človek domov   príde — a brat sa ti v chalupe rozťahuje, ani zemiaka nedá. A teraz   choď, robotu hľadaj, drevo v meste rúbaj za hrniec žbrndy a kus   starého chleba. Keď sa človek na zlej hviezde zrodí...“
     </tei:p>
     <tei:p>
      Keď sa mu táto hviezda na jazyku narodila, práve z hory na poľanu   vyšli. Nebo im nasypalo na hlavy troška svetla, ale hviezdy boly   dobre prišité na tmavom závoji nebies, žiadne im do dlaní napadať   nechcely. Preto ich reč zostala naďalej jednoduchá a zvedavosť   nevystúpila zo svojich brehov. Stačilo vedomie dobroty a bezpečnosti,   aby spoločne merali cestu k chalupám.
     </tei:p>
     <tei:p>
      „Neznáš ma, chlapče, akiste ma neznáš. Dlhé roky som sa svetom   túlal, a keď som pred tromi rokmi domov prišiel, nemal som kde spať.   Chalupu, čo mi po otcovi zostala, brat nevlastný zobral a polia   obrábal. Niekedy také čudné myšlienky mi hlavou chodia. Povrávajú, že   som blázon. He-he! Blázon. Ja zas myslím, že mám rozumu viac ako   všetci tu tí dovedna. Ale ja už ľudí nemám rád. Čerti sú to. Čerti.   Len hviezdy — tie človeku ublížiť nemôžu.“
     </tei:p>
     <tei:p>
      Maťo Horoň tackal sa za ním a dával mu za pravdu. Mal lenivý   modzog, lebo dnes zapíjal nedeľu a zapíjal všetko, čo nechal v   ďalekej zemi, z ktorej sa vrátil. A jeho srdce bolo sladké ani   hrkútanie holuba, celý svet sa mu doň priateľsky nasťahoval. Objal   svojho spoločníka a navalil sa naň celým bezvládnym telom.
     </tei:p>
     <tei:p>
      „Vidíš — čerta si vo mne, strýko, videl, a ja som dobrý   človek!“
     </tei:p>
     <tei:p>
      „Dobrý — dobrý. Neni dobrých ľudí. Len hviezdy človeku neublížia.   Môj brat bol tiež kedysi dobrý. Ale vieš — hlad, hlad. Čím viac zeme.   A keby už dávno hladu nebolo a žrádlo krkom von liezlo, ten strach tu   zostane. U nás ľudia aj vlastných rodičov ocigánia. Roľu im zaberú. A   neni to nič platné. To je hotové nenešťastie. S každým nespravodlivým   záhonom nový kus nešťastia. Óh — môj brat bude nešťastný. A keď už   nie on — však je starý — ale má deti, deti má. Ja rozumiem hviezdam.   Šlabikár nepoznám. Ale hviezdam sa rozumiem. Jeho deti budú   nešťastné... Z nich som to vyčítal. Vidíš?“
     </tei:p>
     <tei:p>
      Maťov rukáv sa zastavil a s ním aj on. Dvihol hlavu za čiernym   tieňom vztiahnutej ruky, ukazováku nalepilo sa niekoľko magnetických   hviezd ako strieborný prach.
     </tei:p>
     <tei:p>
      „Vidíš? Tam tá hviezda je to! Tá znamená to nešťastie, ktoré   navštívi deti môjho brata. He-he!“
     </tei:p>
     <tei:p>
      Maťovi bolo úzko v spoločnosti blázna. Konečne zabrechal pes,   oznamujúc svoje strážne heslo. A všetci psi sa rozhlaholili svojou   najašenou hudbou. Jeden z nich smutne zavýjal. Chalupy sa objavily   ako beztvárne tmavé hmoty v zajatí vychudlých stromov.
     </tei:p>
     <tei:p>
      „A ktorou stranou idete vy, strýko?“
     </tei:p>
     <tei:p>
      „No len choď, so mnou choď, odprevaď ma. Hoci ti neverím.“
     </tei:p>
     <tei:p>
      A šli ďalej. Čím čiernejšia bola noc, tým jasnejšie sa jagaly   hviezdy. Zem hovorila pod nohami v dvojštvrťovom takte.
     </tei:p>
     <tei:p>
      Konečne tu bola Horoňova chalupa. Maťovi naraz zachcelo sa spánku.   Rád by sa odlúčil od bláznivého astrológa.
     </tei:p>
     <tei:p>
      „No, strýko, ja už s vami ďalej nepôjdem. Chce sa mi spať.“
     </tei:p>
     <tei:p>
      „Veď ani netreba. Ja som už doma. Tu mi je Horoň, nevlastný brat.   Daj ti pán boh dobrú noc, chlapče!“
     </tei:p>
     <tei:p>
      Ten nemohúci blázon nevedel ani, že jeho slová zasiahly Maťovo   srdce priam uprostred ani žeravý, paľčivý blesk. Dvere sa za ním   zavrely, oddelivši tak od seba týchto tajomných pútnikov.
     </tei:p>
    </tei:div>
    <tei:div type="chapter">
     <tei:head>
      KAPITOLA VI. Drevo spieva...
     </tei:head>
     <tei:p>
      Zdalo sa Maťovi, akoby dosiaľ neskončila lostí a nekonečného   ruchu. Ale tie dni, ktoré začínaly novým životom po strašných   útrapách a nebezpečných krásach, nevedely sa upokojiť. Od konca vojny   nebolo dňa, který by nemal svoj pôvabný pohyb a útočnú reč, ktorá   nedovoľuje unaveným srdciam pravidelne biť a žiť.
     </tei:p>
     <tei:p>
      A bolo to snáď aj dobre, myslieval Maťo, Netreba pretnúť všetko   naraz. Pekné sú aj spomienky vyvolávané skutočnosťou, ktorá sa podobá   minulosti.
     </tei:p>
     <tei:p>
      Táto skutočnosť valila sa ponad hlavy Horoňovcov príliš horúcim   krokom a krv musela biť v napiatých žilách, aby sa nárazy zoslabily,   rozvedené po celom tele. Človeku zaškodí veľká dávka šťastia, keď   celý život sa naň škľabilo pohŕdanie a zbytočnosť. Veci sú už také,   že neukazujú vždy svoju tvár v pravom svetle, a udalosti zdajú sa   niekedy zabijácke, hoci vytrubujú slávne zvuky do rohu hojnosti.
     </tei:p>
     <tei:p>
      V chalupe Horoňovej spievalo drevo. Snáď málokto vie, ako drevo   spieva. Neni to spev sýkorky v hore, to jednotvárné sí-sí-sí, ktorým   prepichuje zelenú zástavu hory ako krajčírka nahou a svietiacou   ihlou, aby sa pod ním sladko spalo milencom po milovaní. Neni to spev   dievčat, ktoré doň vkladajú svoju osamotenú chvíľu, osamotenú sťa   jedľa na poľane, prosiaca smutné nebesá. A nie je to spev chlapcov,   ktorý sa roztráca v čiernych nociach, keď títo hľadajú lásku bez   vzdychania.
     </tei:p>
     <tei:p>
      Šššš — šššš — šššš
     </tei:p>
     <tei:p>
      Takto drevo spieva.
     </tei:p>
     <tei:p>
      Oh, ako pripomína tá pieseň cigáňskeho primáša, ktorý vie na   E-strune zlomiť svoje srdce na dve polovičky, jednu svojej černookej   milej, druhú polovičku tomu smútku šírošírej pusty, ktorú má v duši   rozloženú, hoci ju nikdy nevidel. Na E-strune rozlomí srdce a na   G-strune sám seba pochová a zahrabe do čierneho hrobu hlboko a   oddane, so zavretými očami. Oh — kúzelníci, odvážni zbojníci   lásky!
     </tei:p>
     <tei:p>
      Husle sú drevo a tuto je tiež drevo. Lež ono je biele ani   nepoškvrnené telo panny, hladké sťa jej modré oči a láskavé ako jej   ruky, krásne panny spievajú...
     </tei:p>
     <tei:p>
      Drevo spieva.
     </tei:p>
     <tei:p>
      Maťo sedí za šindelárskou stolicou a to je teda on, čo strúha   šindelky tým hladkým, dlhým pohybom, ani čo by hladkal Magdalénu od   ramien dolu k hrubým červeným rukám.
     </tei:p>
     <tei:p>
      Šššš — šššš — šššš
     </tei:p>
     <tei:p>
      „A tak si myslím, chlapče — teraz ma už poslúchneš a obzreš sa po   takej dievke, čo by ti pristala.“
     </tei:p>
     <tei:p>
      Starý Horoň leží na posteli v špinavých nohaviciach, oči červené   ako reklamy v noci. Je deväť hodín z rána, deň nazerá do kvetistého   okna ani žobrák, ktorému mrzne nos, nie je to nos, je to ešte   pozostatok slnka, čo zmeravelo nad Kolibačkami v opare striebornej   inoväte. On je slabý tvor a nemá v sebe žiadnej viny, prečo len   zomierajú bratia v Amerike, nezanechávajúc žiadnych potomkov? Ich   mizerná, nepovšimnutá smrť je veľkým šťastím, aké nie sú zvyklé   znášať horali na Kysuciach, lebo vždy najde sa pod slamníkom   studeného lôžka niekoľko barevných papierikov, s ktorých sa pozerajú   Washington či Lincoln do chudobného sveta.
     </tei:p>
     <tei:p>
      „Otecko, keď ste sa hneď zrána napil, spite. Lepšie vám na obed   zachutí.“
     </tei:p>
     <tei:p>
      „Blázon si, chlapče! Blázon. Nechcel som veriť tomu písmu. Ale čo   je to platné, dedictvo mám v hrsti, veľmi rýchle to išlo a rýchlejšie   ako čas, veď do Vianoc som ich nečakal, doliarky. Vianoce sú o   týždeň, veselé sviatky, peniaze máme a ty ešte šindeľ zastruhuješ. A   či na cigaretle zarábaš, neborák?“
     </tei:p>
     <tei:p>
      „Nie na tabak,“ odpovedá podráždene Maťo, „nie na tabak zarábam.   Ale strecha vám na jar na hlavu sletí, jestli ju nevyspravíte. Ja by   som sa tiež vedel každý deň borovičky lebo rumu napiť. Aj tak vám tie   peniaze k úžitku nepôjdu.“
     </tei:p>
     <tei:p>
      Starý prežúval na posteli kus mäsa v bezzubých ďasnách. Od tých   čias, čo ho navštívil zlatý duch starého Washingtona, žil nepomerne   dobre. Dodávalo mu to sebavedomia a povýšenosti, ale stal sa   darmožráčskym a nerozumným až k plaču. Založil celý život na jedle a   liehu, lebo to bolo v celku nenamáhavé rozhodnutie.
     </tei:p>
     <tei:p>
      „Ešte si mi neodpovedel“, zarýva znova do Maťa.
     </tei:p>
     <tei:p>
      „Ani neodpoviem. Peňazí máte teraz dosť, takže sa nemusíte obávať   hladového krku, ktorý vám do chaluhy priviedem. Len s nimi musíte   ináč gazdovať.“
     </tei:p>
     <tei:p>
      „Máš tvrdú, chlapče,“ hovorí Horoň, „tvrdú hlavu máš, a ja som   múr. Neprebiješ múr hlavou. Práve teraz, keď sme najbohatšími v   dedine, nesmieš sa s Magdou oženiť. Práve teraz nesmieš. Každý by sa   ti vysmial.“
     </tei:p>
     <tei:p>
      „Tak málo mi záleží.“
     </tei:p>
     <tei:p>
      Maťo bol ani boh v bielom obláčku, ktorý sa snáša na zem. A ešte   lepšie: bol to taký pekný predmet, drahý dosť, aby sa oplatilo   zabaliť ho do bezpečných a pružných triesok, v ktorých sa nemôže nič   poškodiť.
     </tei:p>
     <tei:p>
      Šššš — šššš — šššš
     </tei:p>
     <tei:p>
      Konečne treba, aby sa raz cítil dobre;. A dnes bolo také čisté   ráno, do okien sa vtieralo tíško po nedotknutej perine sňahu, čo sa   nasypal na pol metra výšky. Mačička biela, o nohy, o lýtko sa pružným   chrbtom ovíja, pradie. Pradie? A či to sneh vŕza pod obrovskými   papučami premrznutej mamky, čo sháňa drevo do kuchyne a vodu zo   studne váži?
     </tei:p>
     <tei:p>
      „Nesmieš, nesmieš, nesmieš. A ešte raz: nesmieš! Ešte ja   rozkazujem. Aj tebe rozkážem. A jestli ma poslúchneš, všetko ti dám.   Myslel som vždycky, Maťovi celé gazdovstvo odovzdám, aby nariekať na   otca nemusel. Všetko ti dám...“
     </tei:p>
     <tei:p>
      „Nepotrebujem žiadnych predností, otecko. Sme na to štyri deti.   Jednaké právo máme na dedictvo. A konečne myslím, že aj strýkovi,   Michalovi, sa ešte dačo ujde. Ja sa mám hanbiť vziať si chudobné   dievča, keď vy ste sa nebál brata ocigániť? Haňba by mi bolo pýšiť sa   bohatstvom, o ktoré ste druhých pripravil!“ —
     </tei:p>
     <tei:p>
      Starému sa otvorily oči ako vráta:
     </tei:p>
     <tei:p>
      „Čo to hovoríš, čo to táraš, chlapče nešťastný?“
     </tei:p>
     <tei:p>
      „Že ste nevlastného brata okradol. Že ste mu majetok zobral.   Človek len leskoršie, keď vstúpi do rozumu, sa dozvedá, že akého má   otca. Haňba je mi. Haňba. Ani som ho neznal, neboráka. Svetom sa   túlať musel za to, že bol pochabý. Toho ste vedel využiť. A teraz,   keď zo sveta príde, lebo ho nikde potrebovať nemohli, ani najesť mu   nedáte. Do Čadce chodiť musí, drevo rúbe, aby si psovskú obživu   našiel. To už ste ho mal celkom vyhnať, aby ani prístrešku u vás   nenašiel. Oh, kde vás skúposť zaviedla, otecko!“
     </tei:p>
     <tei:p>
      „Netáraj, chlapče. Alebo keď sa ti doma nepáči, môžeš ísť. Svet je   široký a ešte v ňom bude pre teba miesta. Iď, iď, iď, z chalupy sa mi   prataj!“
     </tei:p>
     <tei:p>
      Maťo vstal z bielych triesok sťa oživená bábka zo škatuľky.   Vláčnym pohybom vystrel ruky, ktoré mu zas ovisly, a hovorí:
     </tei:p>
     <tei:p>
      „Otecko, nesvolávajte nešťastie do domu! Máte toho dosť na svojom   čiernom svedomí, než aby ste sa musel čudovať, keby všetko vaše   šťastie a bohatstvo šlo dole vodou kedysi. Pamätajte na moje slová a   radšej sa dajte na pokánie!“
     </tei:p>
     <tei:p>
      A tu starý s postele vstal a vyhriakne:
     </tei:p>
     <tei:p>
      „Dobre!“
     </tei:p>
     <tei:p>
      Nohy handrami omoce, krpce obuje. A cez plecia kožuch, halenu.   Starý, mastný širák, ťažký ani čierná myšlienka pod čelom, usadil na   hlave v podobe rozklesnutého habešského pánaboha. Oprel čakan svojou   rukou, aby stál, vztýčil sa vprostried izby a povýšiac hlas akosi   falošne, utratil posledné slová:
     </tei:p>
     <tei:p>
      „Tak to býva s rodičmi. Na vlastných prsiach hada chovajú.   Materské mlieko sa premení na jed.“
     </tei:p>
     <tei:p>
      A dverami rozdelil svet na dve polovice.
     </tei:p>
     <tei:p>
      V kúte pri peci plakala stará Horoňkula. Tá búrka bola príliš   silná a náhla, ktorá sa poslednou dobou preháňala čiernou izbou.   Mrákavy sa netrhaly, skôr sa hromadily a bolo cítiť, že akási veľká   ťarcha padá s nich dolu do srdca.
     </tei:p>
     <tei:p>
      Maťo knej pristúpil, oči dosiaľ hnevivé, a pýta sa:
     </tei:p>
     <tei:p>
      „Mamka moja, neplačte. Život je taký špinavý! Musí sa vyčistiť.   Pravda: vy ste vedela, že nie je všetka roľa naša. Že polovička patrí   strýkovi, Michalovi.“
     </tei:p>
     <tei:p>
      Horoňkala tým viac sa zalykala plačom. Bože, búrka neprestala,   hromy azda budú biť? Kto ju uchráni?
     </tei:p>
     <tei:p>
      „Vidíte, mamka, o nič iného sa mi nejedná. Majte si vy svoje   bohatstvo, aj tak je na nič, nič z neho nemáte, ale prečo práve pre   to bohatstvo mi chcete zbraňovať? Nikto ma myslím neodhovorí. Ja si   Magdu vezmem, aj čoby otec podedil milión. A svoj diel si vezmem. To   dostanem. A jestli my budeme zdochýňať od hladu a otecko od trunku,   zas na tom nezáleží. On mi nepomôže.“
     </tei:p>
     <tei:p>
      Maťo oddychoval po prudkom hovore. Ale jeho zlosť mu nedovolila   dlhý odpočinok.
     </tei:p>
     <tei:p>
      „Veru som nevedel, že je otecko taký krkúň. Veď pravda — na vojnu   ma, chlapčisko, odobrali, takého ciciaka, čerta som sa vtedy staral o   otecka. A strýka doma nebolo. Až tam — na vojne som nabral rozumu,   lebo som mnoho trpel.“
     </tei:p>
     <tei:p>
      „A čo, čo chceš robiť?“
     </tei:p>
     <tei:p>
      Horoňke to vypadlo z pŕs ani ťažká nákova.
     </tei:p>
     <tei:p>
      „Hovorím: Magdu si za ženu vezmem — po sviatkoch.“
     </tei:p>
     <tei:p>
      Teraz už zas sadol na šindelársku stolicu. Triesky sa svíjaly sťa   hady, syčiace neviditeľnými rozporami jazýčkov. A ten šindeľ jeden ku   druhému, do kopy sa kládol, a keby mal inakší, okrúhly tvar, istotne   mohol slúžiť za biele hostie. Voňal horou a živicou práve tak, ako   keď smolné poleno obetuje sa za spásu ľudských životov, aby vrely   zemiaky s kapustou...
     </tei:p>
     <tei:p>
      Starý Horoň sa veľmi napajedil. Cesta horou bola nepohodlná.   Záveje boly vysoké. Sňah sa sosýpal pod nohami a človek v ňom plával   ako v snách. Ale on nepozoroval ničoho. Vrana preletela mu ponad   hlavu zdesene vykrikujúc.
     </tei:p>
     <tei:p>
      „Tak, reveš. A predsa len ti je dobre. Tucet detí do roka vychováš   — a viacej ti ma krky neprídu. A tuto človek: trápi sa, trápi a   majetok nadobúda, aby deťom život zabezpečil — potom ti syn všetko   vyčíta. Hore nohami poprevracia celú chalupu. Ej — veď len aby   nebanoval!“
     </tei:p>
     <tei:p>
      „Čo si tak hundrete pre seba, azda vám je zle?“
     </tei:p>
     <tei:p>
      Horoňovi vypadly oči do snehu. Našly tam Kotryzovu, Magdaleninu   mať. A vtedy zmrzly údivom. Lebo vidiac ju v tom hlbokom sňahu hory   až po kolená zapadlú, plnú inoväte na čiernom vlniaku, s rukami a   nosom premrznutými, pripamätaly Horoňovi ten mizerný čas, do akého sa   vyhnal z domu.
     </tei:p>
     <tei:p>
      „Tak. Hundrem. Veď či má človek dačo dobrého na svete?“
     </tei:p>
     <tei:p>
      „A komuže,“ pýta sa Kotryzová, „komuže sa má lepšie vodiť ako vám?   Role máte, ani obrobiť ju nemôžete, a peňazí o málo menej ako my   všetci dohromady dlžôb.“
     </tei:p>
     <tei:p>
      „Veď, konečne — nehovorím, nenariekam. Ale aj deťom dačo treba.   Maťo sa čo chvíľa bude chcieť oddeliť, a tomu sa ujde pekná   porcia!“
     </tei:p>
     <tei:p>
      „A čože, ženiť sa vám ide?“
     </tei:p>
     <tei:p>
      „No, obzerám sa, obzerám, ktorá by mu tak bola. Pravda, môže si   teraz vyberať, kde sa mu páči. Myslím, že nebude hlúpy.“
     </tei:p>
     <tei:p>
      Kotryzová zažmurkala a dodala:
     </tei:p>
     <tei:p>
      „No veď!“
     </tei:p>
     <tei:p>
      Ale tieto dve slovíčka z nej vyrazily príliš rýchle a nakrátko,   než aby sa z nich dala vycítiť zlosť a hnev, s ktorým sa rozlúčila.   Horoň išiel dolu horou do krčmy, ona hore horou domov.
     </tei:p>
     <tei:p>
      A pri tom nastal obrat.
     </tei:p>
     <tei:p>
      Horoň mlátil čakanom do zmrzlých stromov od radosti, že tak   popichol Kotryzkulu. Vyvŕšil sa touto príhodou.
     </tei:p>
     <tei:p>
      Ale v Kotryzovej miešaly sa inakšie pocity. Prišla domov a nedala   si ani času, aby riadne striasla sňah s vlnených nohavíc a zmrzlých   krpcov-. Magda sedela pri obloku. Kolovrat bol plný radosti,   prejavujúc ju podobným zvukom ako mačka, ktorú hladkáme po čiernom   pružnom chrbte. Zlatá niť riasila do dĺžky, navíjajúc sa na vreteno,   ktoré, zdalo sa, každou chvíľkou viac tehotnelo.
     </tei:p>
     <tei:p>
      „Tak už máš po paráde,“ vyletelo z Kotryzkule.
     </tei:p>
     <tei:p>
      Magda na ňu zavesila svoje oči tak bojazlive ako vešiame kabát na   klinec, ktorý sa už v múre dlho neudrží.
     </tei:p>
     <tei:p>
      „S Maťom máš po paráde. Vedela som to hneď. Dievku mu hľadajú,   ktorá by mu pristala. To vieš, že si žebrač vziať nesmie Horoň sám mi   teraz hovoril. V Bučníku som sa s ním stretla.“
     </tei:p>
     <tei:p>
      Kolovrat sa zastavil. Len vreteno nemohlo naraz skončiť svoju   trmu-vrmu. A Magda dosiaľ mlčí, lebo reč ľudská nie je vždy tak   pohotove, ako pánov korbáč alebo kočišova nadávka.
     </tei:p>
     <tei:p>
      „Bola si hlúpa. A ja som ti to vždy hovorila. Ale kdeže teraz   deti! Či vedia poslúchnuť rodičov? Akonáhle už je tak veľké jedno   decko, že si košieľku nepomaže, už má aj svoj rozum, cez ktorý mu   nikto nesmie prejsť. Teraz sa ti všetky dievky vysmejú. A Gregora z   chalupy mi už neodbíjaj, lebo ťa z domu vyženiem. Toho si vezmeš a   dosť. Maťo nech mi už ani cez prah nekročí. Klamár akýsi. No veď — z   otcovej krvi je.“
     </tei:p>
     <tei:p>
      Kotryzová zahrnula svojou rečou Magdu ako pichľavým raždím a   tŕňom. Čosi sa v Magde zlomilo. A keď sa dačo láme, treba to počuť.   Preto Magda sklonila svoju hlavu pod prívalom matkiných slov ako   modrý zvonček svoje kvety v dáždivom dni, aby nebol zničený život,   driemajúci v semeníku a prikritý vankúšom žltých prašníkov.
     </tei:p>
     <tei:p>
      A Magda ozaj ako ten zvonček zvonila svoju bolesť do priestoru,   len škoda, že ten priestor bol príliš omedzený čiernymi stenami   sedliackej izby a nikto nepočul a nikto neľutoval krem tých svätých   pri povale; ale tí boli sami smutní až k plaču, lebo zomierali kedysi   dávno mučedníckou smrťou.
     </tei:p>
     <tei:p>
      Práve v tom čase stala sa v židovej krčme veľká vec:
     </tei:p>
     <tei:p>
      Človek, ktorý prišiel odkiaľsi zo Sliezska, svetobežník, žijúci   ľahkovážne z práce a hlúposti druhých, založil spoločnosť pre   spracovanie dreva. Sám nevkladal do podniku nič iba svoj rozum, ktorý   mu mal dopomôcť k ľahkému životu. A ani svoj rozum, ale svoje   figliarstvo a svoju nezodpovednosť, ktoré sa vedely veľmi dobre skryť   za rozšafnú a energickú masku jeho bledej tvári.
     </tei:p>
     <tei:p>
      Amerikáni, ktorí vedeli podstúpiť v Amerike tie najhnusnejšie   roboty, aby potom svoj krvavý pot miešali a pili s riedeným rumom po   dedinských krčmách a žili a prežierali sa jako ľudia bez rozumu,   večne hladní a nastrašení prežitou biedou, stávali sa po niekoľkých   pohároch pálenky spoločníkmi píly, ktorá tu už dávno stála, ale bez   strojov. Vkladali svoje peniaze do tohoto neistého podniku v   okamžitom rozhodnutí, lebo reči dobrodruhove boly príliš presvedčivé,   než aby sa dalo pochybovať. Stalo sa niekoľko dní na to, že jeden ze   sedliakov, ktorý si zagazdoval vyše 100.000 Kč, zapamätal si iba   toľko, že dal „riaditeľovi“ píly 30 zelených, 20 ružových a 25   belasých bankoviek. Nebol to teda Horoň, lebo ten vedel celkom dobre,   že vložil do podniku 15.000 Kč, práve toľko, koľko mu zostalo z   dedictva po bezbožnej žranici, ktorej sa tak ľahkoverne oddal.
     </tei:p>
     <tei:p>
      Prišla noc a nič jej nebolo platné, že sa mračila a bola čierna. V   krčme bol biely deň aj keby lampa nesvietila, lebo v dušiach   sedliakov čosi zasvitlo, taká planá pýcha, to už neboly šindelky, po   ktorých syčí porež ani had. Píla je píla a na píle ináč drevo   spieva.
     </tei:p>
     <tei:p>
      Sedliaci pili na zdravie píly, v ktorej drevo spieva: Bzzz — bzzz   — bzz...
     </tei:p>
    </tei:div>
    <tei:div type="chapter">
     <tei:head>
      KAPITOLA VII. Vianočná.
     </tei:head>
     <tei:p>
      V ten čas, kedy dejiny ľudstva zaznamenávajú a pripomínajú jeden z   najväčších zázrakov, narodenie Syna-človeka z Panny, ani v ten čas   nestávajú sa na Kysuciach veci podivné a nezvyklé. To vie každý, že   počas adventu je treba nábožným ľuďom zavčasu zrána vstať, dobre sa   zababušiť do teplých šiat a putovať do druhej dediny ku kostolu. A   každý vie, že prichádzajú vtedy veľké sňahy, ktoré svojím nevinným   jasom klamú ľudí, svádzajúc ich s cesty do závejí, a že je treba   uhnat si nátku, aby spev nádeje znel podobne ako trúby anjelské.
     </tei:p>
     <tei:p>
      Kopce spia pod jedinečnou perinou ako sprisahaní spáči a chalupy   osleply bolestivým jagom falošných drahokamov. Pod ich strechy vkradá   sa pomaly tá čudná zvesť, lebo veď pastierom prvým sa zjavila   betlémska hviezda a oni — oddaní ovčiari išli hľadať spásu sveta. A   tu teda žijú oni, verní rozpravám dávno zatuchlým, nedbajúci hukotu,   s ktorým sa kdesi ďaleko valí svet cez ich podvedomý spánok.
     </tei:p>
     <tei:p>
      V tento čas len jedno možno bezpečne badať: tie chalupy svierajú   svoje vnútornosti práve tak bolestive, ako keby samy, každá z nich,   malý vydať nového spasiteľa. Ale žiaľ Kysuce sú kraj príliš neznámy a   príliš zaznávaný, než aby mu bolo osudom pririeknuté právo lepšieho   života — a preto spasitelia nech sa rodia iba tam, kde je skutočne   možné robiť zázraky. Čo by tu robil spasiteľ?
     </tei:p>
     <tei:p>
      Krajina na veky k hladu odsúdená...
     </tei:p>
     <tei:p>
      Krajina na veky k hladu odsúdená a preto vítajte Vianoce,   donášajúce teplé sny a zvesti lepšieho života. Jasná budúcnosť   ľudstva každým rokom sa rodí, aby zahojila biedu 50 každoročných   týždňov. Je dobrodinstvom schopnosť ľudí behom 14 dní zabúdať na   všetko, čo gniavi od Vianoc do Vianoc celé dediny, je dobrodinstvom   cirkevný básnik, ktorý vedel dať ľuďom nádej v beznádeji.
     </tei:p>
     <tei:p>
      Zazvučte, organy bielych kostolov hlasom zvestovania, píšťaly   bronzované, vyhľadajte najslávnejšie tóny svojho prázdneho drieku,   aby znely. Pastierske koledy s kukučkami a hrdličkami, vo vás drieme   básnická duša tohoto ľudu, ktorý žije v umieraní. Na každú ranu treba   obväzu, a táto tu páli a hnojí sa a šialene reve za milosrdenstvom,   ktorého niet. Celá krajina jediná rana, hlboká jako priepasť čierneho   pekla, ktorá láska, bože môj, ktorá láska ju preklenie, aby do nej   nepadali noví a noví spasitelia, prichádzajúci, aby sa obetovali   nehynúcej ľudskej tvrdosti a sebeláske?
     </tei:p>
    </tei:div>
   </tei:div>
   <tei:div type="chapter">
    <tei:head>
     ČASŤ II.
    </tei:head>
    <tei:div type="chapter">
     <tei:head>
      KAPITOLA I. Srdce a opica na   gumičke.
     </tei:head>
     <tei:p>
      Bolo iskrivé ráno a mráz silný. Jabloň sklonená nad Horoňovou   chalupou premenila sa na hračku zo strieborných prútikov. Strecha   vzdychala pod ťarchou snehu. A cesty vinuly sa úzké ako caňony   Colorada, ako betonované zákopy ďalekých francúzskych pozícií. Obloha   zmrzla načisto. Mrtvá, ktorá sa v ľahkej smrti vedela ešte   usmievať.
     </tei:p>
     <tei:p>
      Všetky chodníky dnes ožily. Čierne bodky ľudí sostupovaly s vrchov   do doliny ku hradskej, ktorá sa blyšťala na slnku, sánkami ulízaná.   Nehovorilo sa, lebo mráz vedel stiahnuť ústa v kútikoch a miesto   hlasu a slov stvoril v každej tvári len hnusný a bezmocný škľab. Kus   cesty — bodka. Kus cesty — bodka. Žiadnej vety ste nenašli pre seba,   ľudia v mrazivom úsvite. Kde-tu aj zvončeky zacengaly. Kone   pohadzovaly bielymi, zinovätelými hlavami. Z ich nozdier sa valily   kotúče pary, nečujné sirény a hluché trúby. Aj keď zafrkaly, znelo to   ani mokrá slama, nijako.
     </tei:p>
     <tei:p>
      Maťo tiež prichystal sane s rozbitou košatinou. Veliký múdry   sivák, huňatý dosť, aby vydržal túto zimu, netrpezlive prehrabával v   chlieve nohami. Maťo mu hodil na krk chomút, ozdobený naivnými   ligotkami ani náhrdelník ľudožrútskeho kráľa z afrických pralesov.   Darmo — tu rečami nič nespravíš, tu sa verí len zraku a hmatu, dvom   spoľahlivým smyslom. Preto aj krásu chápejme očami, rukami, aby bola   istá. Sivák je dobrý kôň a je treba, aby si ho človek ctil a   ozdobil.
     </tei:p>
     <tei:p>
      Cesta sa zakolísala pod sánkami, nerovná. Kôň ale skoro našiel bod   rovnováhy a pravidelne preberal nohami v udlávenom chodníku. Sneh pod   jeho kopytami ani iskry na cvendžiacej nákove. Na všetky strany. A   cesta sa obrátila a utekala nazad, lebo Maťov korbáč nebezpečne   svišťal v zmrzlom vzduchu. A on sám má výraz veľmi sebavedomý. Jeho   mladé, zdravé telo rozložilo sa v slame košatiny, nič nedbajúc, že do   chrbta tlačia dve kopy šindeľkov, ktoré ide predať Maťo židovi, aby   mal nejaký groš na význačný deň.
     </tei:p>
     <tei:p>
      Kopec, divý kôň, shodil so svojho chrbta týchto smelých jazdcov,   lebo sa v okamihu našli na vinutej stužke hradskej. A tá ožila dnes   na výsosť čulým životom. Ľudia s kravami, ktoré sa kĺzaly na zmrzlej   ceste, neboli spokojní s ľahostajnosťou a zdĺhavosťou, s akou sa   lúčily tieto melancholické tvory s teplým smradom chlievov. Do   zástupu vpadli vždy čas od času formani s dlhým drevom, zametajúc   cestu po celej šírke týmito abnormálnymi metlami. A zvonce zvonily   veselo, radostne, zdá sa, že čím väčšia zima, tým jasnejší hlas.
     </tei:p>
     <tei:p>
      Celé Kysuce malý dnes jediný cieľ: Čadcu.
     </tei:p>
     <tei:p>
      V Čadci je každý pondelok trh, a to je príležitosť veľmi šikovná   pre tých, ktorí chcú zachovať morálku a predsa podliehajú mrzkým   náruživostiam. Kupovať? Kdeže! Veď naši ľudia sú skromní a praktickí:   prečo kupovať kabát za 60.— Kč, aby človeka zahrial, keď to vykoná   niekoľko pohárov najlacnejšej pálenky? Negramotnosť neni ešte nikdy   dôvodom k tomu, aby sme určitým ľuďom zaznávali schopnosť triezveho   výpočtu. Čadčianski krčmári obetují dnes veľmi mnoho času, hbitosti a   sily, aby vyhoveli všetkým smädným hrdlám. A ľudia sami namýšľajú si   pri tom, že tak musí byť a že už to patrí tak jedno s druhým, bieda   sa nevyleje v slzách a plači, ale v hrdinských činoch, ktoré sa budú   rodiť ešte dlho v noci na paľčivých posteliach s rozkleslými telami   apatických a zhnusených žien.
     </tei:p>
     <tei:p>
      Každý modzog nie je prispôsobený k tomu, aby sa zaoberal   abstrakciami. A tu sú veci okolo nás, veci tvrdé a hranaté či oblé,   naše ruky ich cítia a vedomie o nich, o ich tvrdosti, tvaru, pohybe   vstupuje v naše mysle. Deň je naplnený vecami a preto sám je   tvrdý.
     </tei:p>
     <tei:p>
      Kto nám môže zazlievať náš život, našu reč? Rodí sa v tvrdých   dňoch a z tvrdých životov a preto sama je taká.
     </tei:p>
     <tei:p>
      Čadca bola dnes premenená. Biele plachty šiatrov vyvolávaly   pomedzi ľudí zúfalé výkriky a podobaly sa majiteľom bordelov, ktorí   slušným zovňajškom vábia do svojho pelechu neznámych hosťov. Zástupy   ľudí cively medzi pestrými búdami, a nikto z tých ľudí nemal priameho   záujmu na tovare, ktorý ležal na prehýbajúcich sa doskách. Bola tu   len jedna jediná lačnosť, hlad za vecami, ktorých si nikto nemôže   vždy dopriať bez veľkých obetí. A preto nielen ľudia, ale i tie veci   v šiatroch vyložené, všetko bolo nanajvýš osirotené, smutné,   opustené. Veci sem prišly k vôli ľuďom, ľudia sem prišli k vôli   veciam, a predsa medzi nimi bola veľká hrádza, nedovoľujúca vzájomnú   pomoc a osvojenie. Bieda.
     </tei:p>
     <tei:p>
      Radosť sa nerodí na svete ako deti alebo semená rastlín. Radosť sa   musí vybojovať a vykúpiť a ku tomu treba smelých sŕdc, alebo plného   vačku. A z tých, ktorí tu chodili bez účelu a s miesta na miesto,   nemali peňazí a preto ani odvahy.
     </tei:p>
     <tei:p>
      Maťo bol dnes bohatý. Za dve kopy šindeľkov vsadil mu do dlane žid   14.— Kč ani semä stromu, ktorý ponesie plody radosti. Ale žiaľ —   ľudia, ktorí majú iba ruky z celého bohatstva sveta, zmozoľnateli a   preto Maťova dlaň bola ani úhor 33 roky neoraný, to semä padlo na   nedobrú zem Prišiel vietor a odvial ho, nezostalo nič z diela   vypočítavého rozsievača.
     </tei:p>
     <tei:p>
      Sňah topil sa pod pohľadmi hladných očú, ktoré boly naplnené   žiadosťou až po okraj. Kde-tu prebehli bojazliví psi, hľadajúci   podobnými očami zbytky jedál, ktoré popadaly s tej nedostupnej   tabule. A matky, trpelivé kvočky, vodily svoje deti od šiatra k   šiatru, vedomé toho, že neuspokoja detské túžby žiadnou ligotkou,   ktorá sa núkala lacným blyskom.
     </tei:p>
     <tei:p>
      „Ľľa, taký šumný kôň, a celý z marcipánu!“
     </tei:p>
     <tei:p>
      Ale deti zostávaly iba pri tomto obdive, lebo matky už dávno stály   u predávača šiat a dívaly sa smutne.
     </tei:p>
     <tei:p>
      „Poď, Janko, poď, aby si pod kolesá neprišiel!“
     </tei:p>
     <tei:p>
      A odťahovaly rozšírené zrenice svojich detí od tých krás, lebo   koňské kopyto je bezcitné a musí isť ta, kde opraty ukazujú, kolesá   vozov lebo sane sa šmýkajú po špinavom sňahu a železná obruč by   necítila mladé telo pod sebou.
     </tei:p>
     <tei:p>
      „Mamka, ale mi dačo kúpite, hej?“
     </tei:p>
     <tei:p>
      „To už, hej! Čo by si ty nechcel! Už si dva rožky zjedol a piva si   si upil, ešte ti nestačí?“
     </tei:p>
     <tei:p>
      Ale detské oči sú oči, práve preto sú detské, že v nich toľko   pohádkovej túžby žije a volá, rady by koňa a vojáka, cukrovú píšťalu   a bľachový bubienok, lebo ich radosť má každý počuť. Rožky a pivo sú   pre chlapov, tí inej radosti nemajú. Oh, koľko tých šiatrov si   odnesie každé to detské srdiečko hore do kopaníc, ako v nich bude žiť   a vo vzpomienkach sa prehrabúvať, mrviť ani červ! A predávači   vyvolávajú všelijaké nepochopiteľné reči, je to také krásné, čo oni   majú na doskách vyložené a ich hlasy sú iste lepšie hlasov   anjelských, spievajúcich o slasti a radosti rája. Ten kôň a blysknavá   trubka boly by celým rajom na zemi.
     </tei:p>
     <tei:p>
      Maťo chodí po celom trhovisku. So svojimi 14 Kč je celkom   bezradný. Mráz preniká telo až do kostí a je proti tomu taký jeden   liek. Napil by sa pálenky, aby sa mu srdce rozohrialo a bolo schopné   myslieť na Magdu. Ale myslieť na Magdu — to znamená niečo pre ňu   kúpiť, aby mu verila, jemu a jeho vernosti. Zdalo sa — 14.— Kč bude   celý svet. A ona je to mizerná almužna, veď ten jednonohý žobrák na   rohu ulice zarobí si viac ako on, čo sedel nad dvoma kopami   šindeľkov, kým ich vystrúhal.
     </tei:p>
     <tei:p>
      Ide sa Maťo napiť. Najprv sa zahreje a potom bude rozmýšlať, čo   Magde kúpiť. Niečo pre radosť, čo by dokázalo jeho lásku. A keď   vstúpil do čiernej krčmy, vedel vopred, že nedonesie Magde žiaden   slávny dar, na ktorý by bola hrdá. Vo vzduchu visel práve taký kruh   dymu, sivý do modra, zachytil sa Maťovi okolo krku ako slučka a   stiahol ku stolu, kde páchlo rumom a zkazenými rybami. Ešte dosial sa   tam povaľovaly pozostatky najlacnejšej rybäciny.
     </tei:p>
     <tei:p>
      „Dajte mi deci rumu!“ Maťov hlas znel ani signál. Preto bol pri   vojsku čatárom. Ale krčmár toho nevedel a preto zle sa obrátil na   nového hosťa, ktorý prišiel s takým bezpodmienečným rozkazom.
     </tei:p>
     <tei:p>
      „Čo reveš? Dočkaj, myslím že neshoríš!“
     </tei:p>
     <tei:p>
      A Maťo už sedí pri stole a nehovorí, všetko je mu ľahostajné a   bezpečné. Niekoľko korún vo vačku a kôň na dvore krčmy múdro   pohadzuje hlavou vo vreci, kde skryla sa troška ovsa.
     </tei:p>
     <tei:p>
      Rum rozlial sa celým telom. Každičká žilka sa rozihrala. A krčma   hneď dostala inakšiu tvár, bola prívetivejšia a pľuvance na dlážke   boly skôr pre to, aby sa zrak mal na čom bezpečne zachytiť. V srdci   sa usalašil mier a nebolo žiadnej príčiny mračiť sa na svet.
     </tei:p>
     <tei:p>
      „A odkiaľ si ty, chlapče?“
     </tei:p>
     <tei:p>
      Starý akýsi sedliak prisadol k Maťovi. Špinavé, mastné vlasy   spadúvaly mu zpod širáka až na ramená. V hrdle, vysušenom slnkom a   rokami, poskakovaly mu slová ani ranené kone.
     </tei:p>
     <tei:p>
      „Horoňov Matej, veď ma azda poznáte, strýko!“
     </tei:p>
     <tei:p>
      „Teba nie, ale otca tvojho dobre, dobre ja ho poznám! Kto by   nepoznal tvojho otca? A zdraví sú otecko, povedz?!“
     </tei:p>
     <tei:p>
      „Zdraví.“
     </tei:p>
     <tei:p>
      „A ty kde si chodil, že ťa doma nebolo?“
     </tei:p>
     <tei:p>
      „Na vojne som bol, strýko, v Rusku zajatý.“
     </tei:p>
     <tei:p>
      „Nó — to ti dobre bolo, zajatému! Aj tak si veľa nerobil,   však!“
     </tei:p>
     <tei:p>
      Maťo sa usmial a rozkázal si ešte jedno deci rumu. Ale starý gazda   vykríkol:
     </tei:p>
     <tei:p>
      „Nalejte dvakráť, dvakráť nalejte!“ A potom k Maťovi: „Veď nechaj   tak, ja už dáko zaplatím!“
     </tei:p>
     <tei:p>
      „Nerobil... Čo by som robil? To, strýko milý, nik nevie, čo sa   vtedy robilo v Rusku.“
     </tei:p>
     <tei:p>
      „Viem, veď viem, chlapče. Vyprávali nám pánko kedysi v kostole o   tých — akože im to... Eh, zabudol som...
     </tei:p>
     <tei:p>
      „Bolševici, však!“ zažiarila tvár Maťa.
     </tei:p>
     <tei:p>
      „Tak, bolševici. A s tými si sa ty dal do spolku?“
     </tei:p>
     <tei:p>
      „Eh, strýko, o tom je ťažko hovoriť — do spolku. Vtedy nebolo   spolkov. Tak — viete, bili sa a dosť. Chudoba do pánov, páni do   chudoby. To bolo peklo. Nešiel si, zavliekli ťa. A ja, bože môj, čo?   Chudobný som bol vždy. Vždy hladný. A v bitke si predsa kde-tu ničeo   urval do gágora.“
     </tei:p>
     <tei:p>
      „V bitke som nikde nebol, vo vojne,“ hovorí pomaly starý,   „nerozumiem sa tomu. Len tak — farár povrával, že tam robili zle —   nedobre. Krv tiekla, kradli...“
     </tei:p>
     <tei:p>
      „Veď hej! Kradli, drali sa, krv tiekla. Ale za čo? Za zem, za   chlieb. A za slobodu. Tak ma to, viete, schytilo, a už som bol medzi   nimi. Jaj — tej krvi! Tak som nikdy nevidel pánov utekať.“
     </tei:p>
     <tei:p>
      A Maťo sa vhĺbil do spomienok, ani čoby tu sedel sám. A starý   gazda vraví:
     </tei:p>
     <tei:p>
      „Veď, chlapče, ani tu nebolo lepšie. O rabovačkách si počul, však?   Aj strieľali. Aj kradli. Na Vysokej — bože môj...“
     </tei:p>
     <tei:p>
      „No tak hľa,“ ožil Maťko, „aj tu. A prečo to všetko bolo? Krv sa v   národe vzbúrila. Trpeť im bolo priveľa. A tak bili. Ej, strýko, keď   sa národ vzbúri, aj nevinnému sa niekedy dostane. To už je tak.“
     </tei:p>
     <tei:p>
      Poručili si ešte raz rumu. Rozpaľoval a hrial až do morku kostí.   Starý sa pýta:
     </tei:p>
     <tei:p>
      „Veľa sa vás vrátilo domov?“
     </tei:p>
     <tei:p>
      „Veľa.“
     </tei:p>
     <tei:p>
      „A teraz — čo?“
     </tei:p>
     <tei:p>
      „Teraz aby si zas len drhol. Čertovské ruky — voľáko odvykly od   kopačky. Treba by bolo aj tu — tak, pánov po gágore poštekliť.   Takýchto židov, čo nám zle merajú do pohárika.“
     </tei:p>
     <tei:p>
      „Aj iných treba by bolo...“ A gazda sa od stola zdvihol: „Idem.“ A   ako tak mieri ku krčmárovi, do očú padla mu červená páska na sivej   čiapke, ako sa pričupila za stolom, za ktorým sedel spolu s   Maťom.
     </tei:p>
     <tei:p>
      „A pozdrav odo mňa otecka, chlapče!“ rozkrikuje sa cez celú krčmu.   Maťo však nemal už ani času odvetiť, lebo k nemu pristúpil četník a   pozerajúc sa na Maťovu starú vojenskú čiapku, pýta sa:
     </tei:p>
     <tei:p>
      „Máte papiere? Ukážte!“
     </tei:p>
     <tei:p>
      Maťo hodil akési špinavé papiere na mokrý stôl. A hlavou mu   blysknulo:
     </tei:p>
     <tei:p>
      „Ľa-ľa, kedysi s nami jednali len keď sa bitka strhla. Teraz už aj   takto — sa starajú...“
     </tei:p>
     <tei:p>
      Konečne aj on vybral sa z krčmy na dvor. Sivák vyhodil radostne   hlavu do výšky, ale nadarmo. Nebol ešte čas k návratu do teplého   chlieva. Maťo ešte len teraz má hlavnú robotu: kupovať pre Magdu   darček. Ale tie dve koruny, ktoré mu zostaly vo vačku bolo malé   bohatstvo, aby sa ním dala láska podoprieť. Ľúto mu zabolo a trápil   sa teraz akosi, že do svojho krku vedel vyliať šestkráť väčšiu radosť   ako tú, ktorú môže prichystať Magde.
     </tei:p>
     <tei:p>
      Tackal sa na neistých nohách ani dieťa v prvom roku. Tá dávka   alkoholu bola predsa len silná. Omámila a odobrala sily. A teraz už   sa Maťo vôbec nevie rozhodnúť, čo by bolo najlepšie za dve koruny   kúpiť.
     </tei:p>
     <tei:p>
      Zapáčil sa mu jeden mladý, veselý cukráš. Jeho tvár sladko sa   usmievala uprostried všetkého medového bohatstva. A hlavne ten   turecký červený fez mu na hlave dobre sedel. Taká kapsľa, ktorá   neprestajne po čiastkach vybuchuje:
     </tei:p>
     <tei:p>
      „— Za korunu, za korunu, láda-láda-čokoláda, dva kúsky za korunu,   len za jednu korunu!“
     </tei:p>
     <tei:p>
      Ten človek mal vzácny dar úsmevu, hoci sa do omrzelosti večne   opakoval. Preto na každého dobre pôsobil. I Maťo pri ňom zostal. Oči   sa pasú po všetkých hŕbach cukríkov. Ale on nemá rád drobností. Najmä   dnes má inakší zrak a všetky veci, ktoré doň vstupujú, sú veľkorysé.   A dvojnásobné.
     </tei:p>
     <tei:p>
      „Kúpte si, mládenče, čokolády!“
     </tei:p>
     <tei:p>
      „Dajte mi s ňou pokoj, nechcem!“
     </tei:p>
     <tei:p>
      „Tak teda opičku na gumičku, hľa, aká je chutná! Keď si chcete   kúpiť opicu v krčme, stojí vás veľa peňazí, a tu tá moja iba za dve   koruny! Chlapi, chlapi, chytro sa sem, za dve koruny si môžete u mňa   kúpiť opicu!“
     </tei:p>
     <tei:p>
      Maťo sa rozosmial. Veselo mu bolo. Ten človek je veru vtipný. Dá   mu dve koruny za tú opicu a Magda bude mať radosť. Zavesí si ju na   klinec pri obloku a požďuchovať bude prstom, aby skákala. Maťo sa jej   nad ramenom nakloní, a jeho radosť bude nezmerná. Sláva bohu, ešte   vie dobre voliť darčeky pre svoju milú. Jeho srdce si poskakuje práve   tak ako tá opica. Nahor a nadol — a neunaví sa. Lebo ním plávajú   dobré obrazy jeho milej, ktorá ho má rada.
     </tei:p>
     <tei:p>
      Vo vačku opička, v hrudi srdce, oboje na gumičke. Gumička tenká a   pružná — a či sa to celý svet tak hojdá a tacká, ružový a zmrzlý?   Veru je veselý deň. Maťo je spokojný.
     </tei:p>
     <tei:p>
      Celá Čadca práve dala klobúk dolu a hlavu v modlitbe sklonila, keď   Maťo na sánkach zapráskal bičom. Sivák pohodil zadkom a dal si   rozbeh. S kostoľnej veže padaly údery zvona ani bronzové chleby,   potrebné k hladnému obedu. Maťo už podľa zvyku sňal klobúk s hlavy a   zamrmlal:
     </tei:p>
     <tei:p>
      „Pochválen! Hý, sivák, hý! Nože, ako to ideš?”
     </tei:p>
     <tei:p>
      A potom už len stromy, zdesené, ztŕpnuté čierne spravily okolo   nich hustú ohradu, čudujúc sa ich náhlemu a bláznivému behu.
     </tei:p>
     <tei:p/>
    </tei:div>
    <tei:div type="chapter">
     <tei:head>
      KAPITOLA II. Láska bojuje so štvrtým   prikázaním.
     </tei:head>
     <tei:p>
      Kôň vbehol do vrát a ťažko oddychoval. Zahalený v pare ani v   perine. Nozdrami odfrkoval hlasnejšie ako inokedy. Maťo soskočil so   saní a vypriahol. V chlieve tupé údery kopýt. Zvonček bojazlive   zacengal. Kravy opovrhly touto chvíľou a zostaly naďalej v ťažkej   apatii.
     </tei:p>
     <tei:p>
      „Už si prišiel? Čakali sme ťa na obed. Teraz nemám, čo by som ti   dala teplého zjesť. Myslela som, že prídeš až na večeru. A aj tak   bude.“
     </tei:p>
     <tei:p>
      Horoňkula mala akýsi teplý hlas. Maťo bol jej syn a ona ho mala   rada. Jej celý život ztelesnil sa v ňom. Rada by, aby sa Maťo dobre   cítil. Vyrovnala by kedykoľvek cestu, po ktorej kráčal. A posbierala   kamene, aby sa neudrel. Jeho tvrdá hlava vyžadovala mäkkej ruky,   ktorá by sa mu na čelo položila. Ona Maťovi rozumela.
     </tei:p>
     <tei:p>
      „Nemám hladu. Najedol som sa aj napil na Čadci.“
     </tei:p>
     <tei:p>
      Maťo sa obrátil zo dvora do vrát, ani čo by chcel znova odísť.
     </tei:p>
     <tei:p>
      „Otecko je doma?“
     </tei:p>
     <tei:p>
      Stará sa naň bojazlive pozrela. Domov ho neteší, s otcom nerád pod   jednou strechou býva. Bolo jej to jasné a predsa bolelo.
     </tei:p>
     <tei:p>
      „Doma,“ odpovedá pomaly.
     </tei:p>
     <tei:p>
      „Pôjdem sa prejsť trocha ven. Je tak čerstvo. Hlava ma bolí.“
     </tei:p>
     <tei:p>
      A prudko sa vybral za cestou. Horoňová len hlavou krúti. Cíti, že   je to veľmi zle, keď sa otec so synom nesnesú. Čo — otec má akési   právo, ale syn, syn: štvrté božie prikázanie sa kdesi ztratilo, nieto   žiadnej úcty tam, kde je nenávisť. Ona sama nevie, kto koho nenávidí,   či otec syna alebo naopak. Snáď by zožrali jeden druhého. Vlci. Starý   by mal mať rozum a mladý úctu.
     </tei:p>
     <tei:p>
      Zašla do izby. Zastala uprostried a vyliala zo seba:
     </tei:p>
     <tei:p>
      „Chlapec sa vrátil z Čadce. Zmrzlý. A hlava ho bolí.“
     </tei:p>
     <tei:p>
      „Hlava bolí!“ utrhol sa Horoň. „Naslopal sa kdesi a teraz nevie   kde má hlavu. Bolí. Hlava bolí. Neviem čo je to. Opitý je, mladý   pán!“
     </tei:p>
     <tei:p>
      „Nevrav tak. Nevidel si ho. Môžeš krivdiť.“
     </tei:p>
     <tei:p>
      „Nehuč, stará, nehuč! Viem, čo robia ľudia, keď je v Čadci jarmok.   Tovar prezerajú a nekúpia nič. Ale si vypijú. Dosiaľ sa tak   robí.“
     </tei:p>
     <tei:p>
      „Vždy máš len tú pálenku na ume. Či už sa v svete nič iného nerobí   iba pije? Nesúď každého dľa seba. Sú ešte inakší ľudia.   Poriadnejší.“
     </tei:p>
     <tei:p>
      Horoň sa s chuťou zasmial. Tak dobre padlo jeho chlapskej pýche,   že si mohol pripomenúť babské krátke rozumy a dlhé vlasy. Celkom sa   mu to zapáčilo na jeho starej, ktorá sa zatiaľ motala okolo ohňa.   Dlho sa na ňom pripravovaly a miešaly vône zemiakov a kapusty, aby   mohly byť nazvané večerou.
     </tei:p>
     <tei:p>
      Malý Ondro vytiahol sa z izby ani tá vôňa. Veď, bože môj, v Čadci   bol jarmok a Maťo, zdá sa, má dobré srdce, možno nezabudol na   Ondriška. Ale na podstení pomaly sa miešala modrá tma so strieborným   mrazom, celé telo sa rozlomilo na kúštičky a tie sa teraz trasú. Maťa   nikde nevidno. Naproti na kopci vykresal si večer niekoľko nejasných   iskier, ktoré strašne pomaly zomierajú. Chalupy svietily, zimomravé,   horúčkovitými očami. Maťa nikde nevidno. Ondro znova sa vyškriabal na   pec, kde mal špinavý šlabikár a v ňom celú predstavu cudzieho   sveta.
     </tei:p>
     <tei:p>
      Aby sa večer dovŕšil, aj ich chalupa naplnila sa petrolejovým   smradom. No lampáš trpel suchotinami. Jeho svetlo bolo ťažké a husté   ani špatný vosk.
     </tei:p>
     <tei:p>
      „A daj už na stôl večeru!“
     </tei:p>
     <tei:p>
      „Maťa nedočkáme?“
     </tei:p>
     <tei:p>
      „Dones!“
     </tei:p>
     <tei:p>
      V tom práve zaznely údery vojanských čižiem, striasajúcich so seba   studený sňah.
     </tei:p>
     <tei:p>
      Maťo sa prihnal do izby ani hlučný smiech. Ale na jeho čele   chmáry. Čosi sa mu pod ním rodilo. Sadol na koniec lavičky, vôbec nie   ku stolu. Preto Horoňkula uznala za dobré ponúknuť jedlom.
     </tei:p>
     <tei:p>
      „Veď prisadni, aj tak som myslela, že už aj večeru zameškáš. Ešte   ťa hlava bolí? Prisadni, zajedz si, azda bolesť prejde!“
     </tei:p>
     <tei:p>
      Starý Horoň sa striasol ani smutná vŕba, ktorú pošteklil vietor. A   Horoňa ozaj čosi šteklilo, pod krkom aj na bruchu kdesi, nútilo ho to   vnútri sa usmievať. Ľa-ľa, stará so synčekom sa mazná, synček ešte   maličký, mlieko mu s brady kvapká, he-he-he! Ech — chlap by skaly   mohol lámať, dub by cez koleno zlomil, a tá stará opica ho vo vlasoch   íska a: ešte ťa hlavička bolí? Komedianti!
     </tei:p>
     <tei:p>
      Ťažké mlčanie zavesilo sa od povaly dole, ako by si zúfalo. Medzi   synom a otcom bola vysoká hrázda, na nej napnuté drôty, čierne a   ostnaté. Nedotýkať sa, je to nebezpečné! A tak nezbývalo nič iného   iba jedlá, ktoré spracúvaly pažravé zuby. Zdalo sa, že všetka   divokosť a nenávisť, ktorá sa nahromadila v otcovi a synovi,   sústredila sa na tieto úbohé zemiaky, ktoré sa stály mučedníkmi.
     </tei:p>
     <tei:p>
      „Už ste zjedli. Ešte mám doniesť na stôl?“ A Horoňkula sa   postavila na tie svoje staré kosti, aby poslúžila hladu.
     </tei:p>
     <tei:p>
      „Ja už jest nebudem, pre mňa nenoste nič, mamka.“
     </tei:p>
     <tei:p>
      „Teba sa nikto nepýta,“ vystrelí zo seba Horoň, a udre päsťou do   stola. „Ale ja chcem ešte, mne dones!“
     </tei:p>
     <tei:p>
      A tak sa stalo, že Horoň znova mal príležitosť rozomielať svoj   hnev a horkosť jazykom po tupých ďasnách, a zožuť ju, zjesť a   nasiaknuť ňou ešte väčšmi, aby raz vybúšila.
     </tei:p>
     <tei:p>
      „Čo si dnes zas taký napajedený? Dívaš sa ani hrom do buka a   predsa ti nikto ani slamku krížom nepreložil.“
     </tei:p>
     <tei:p>
      „Ty čuš! Nemiešaj sa do vecí, ktorým sa nerozumieš! Baba má čušať   v chalupe, nič viac! A drhnúť, kde čo treba! Tak!“
     </tei:p>
     <tei:p>
      „Nehovorte, mama, nič. Radšej si popravte kde čo treba,   nachystajte statku a choďte spať. Budete mať spokojnejší život“
     </tei:p>
     <tei:p>
      Horoň vstal. Päste mu zuzlovately. A z hrdla sa mu čosi prv   násilne predieralo, kým zo seba vyrazil:
     </tei:p>
     <tei:p>
      „Aj ty ešte? Sopliak naničhodný! Ty môžeš ísť, odkiaľ si prišiel!   Nič, nič nie je tvoje, hľadaj si prácu a žrádlo kde chceš! Ja ťa tu   nechcem! Otca počúvať nevieš, teda čo? Choď, choď prv kým sa nestane   nešťastie!“
     </tei:p>
     <tei:p>
      Triasol sa v svojej starobe a zrudol ani čerešňový list v jeseni.   Ale Maťo stál proti nemu, hrádza nenávisti sa vyvýšila.
     </tei:p>
     <tei:p>
      „A to aké, otecko, aké nešťastie?“
     </tei:p>
     <tei:p>
      To bolo priveľa. Zaťaté päste pohrozily nebesiam, hoci malý padnúť   na Maťovu hlavu. V jednej sa zablyšťal nôž.
     </tei:p>
     <tei:p>
      „Zabijem ťa, ty had, zabijem ťa!“
     </tei:p>
     <tei:p>
      Maťo schytil ruku s nožom a znova priložil:
     </tei:p>
     <tei:p>
      „Pozor, otecko, porežete sa!“ A posadil otca na lavicu tak prudko,   až zaprašťala. V tom ale starý posledným napätím síl vyšmykol ruku z   Maťových klieští. Nešťastne. Krv, ani rudý vodomet, vystrekla do   výšky. Maťovi sa zakrútila hlava. Ztratil smysly. A v okamžení   jedinou ranou päste srazil otca k zemi.
     </tei:p>
     <tei:p>
      „Ježiši Kriste! Maťo!“
     </tei:p>
     <tei:p>
      Výkrik prerezal sa stenami chalupy a zomrel v štyroch svetových   stranách. Kopce si ho ani podať nemohly, rozbil sa na kúsky, aby   všade zvestoval tú strašnú vec, že syn vztiahol ruku na otca. Mal   právo? Krv, jeho vlastná a horúca, poškvrnila obrazy svätých.
     </tei:p>
     <tei:p>
      Horoňkula kľačala na zemi, podťatá, a ruky si celkom zlomila nad   hlavu. Zostalo v nej prázdno. Ani iskierka života. Všetko zalial   plač. A v kúte, pri žarnove stúlil sa Ondro do svojho živelného   strachu. Jedine jeho bolo počuť, ako nevysvetliteľne a žalostne   narieka a piští.
     </tei:p>
     <tei:p>
      Do tejto hlbokej, ťažkej tmy smrdel žltý lampáš. Predsa tu bol   svedok zločinu. Svietil všetkým do tváre krem toho, ktorý ležal   obličajou k zemi, ztŕpnutý. Ale vy, ktorí budete súdiť túto vec,   majte smilovanie. Naučte sa poznať ľudí a lásku. Život je mäkký v   prepychu a tvrdý na kameni. Láska je všade tá istá. Láska zabíja   ľudí. Z lásky sa rodia deti. Láska znepriateľuje rodičov s deťmi,   ktoré samy vstupujú láskou v rodičovstvo. Je to ruvačka o miesto — a   mladosť má silu. Mladosť víťazí.
     </tei:p>
     <tei:p>
      Maťo, Maťo s prázdnymi a ztratenými očami vyšiel z chalupy ako   víťaz. Preto nepočul, ako zo starého vytieklo na špinavej sline:
     </tei:p>
     <tei:p>
      „Diable!“
     </tei:p>
     <tei:p>
      A nevidel, ako sa dva razy prevalil nemohúcne s boka na bok, kým   posbieral svoj zgniavený, zahanbený hnev so zeme, na ktorú sa lepila   žltá a mazlavá hmla tekutého svetla.
     </tei:p>
     <tei:p>
      Nad zemou noc. V noci uprostried celá zem. Maťo sám, sám. Vrchy ho   obklopily. Hovorily dnes akousi cudzou rečou. Neboly dôverné. Na   temenách lesy hore dúpkom stály. Všetko nastrašené, zdesené. Ani pes   nezabrechal. Ani mesiac nesvietil. Hrozná mŕtvota rozložila sa   krajinou. Len sňah vŕzgal pod nohami nespokojný. Tvrdý, vzdorný. Na   polia ľahol a chce sa mu spať. Nemá rád chodcov. Každý má v zime   spať.
     </tei:p>
     <tei:p>
      V zime netreba lásky.
     </tei:p>
     <tei:p>
      A predsa len boly i v noci bezpečné chodníčky, ktoré viedly k   dievčaťom. Bol aj taký, čo doviedol Maťa ku Magde.
     </tei:p>
     <tei:p>
      Komôrka ani srdce uprostried tejto starej záhrady. Kvitne v ňom   kvet pre potešenie. Ľudia chodia voňať ku kvetom a chlapci chodia   zobúdzať komôrky zo sna.
     </tei:p>
     <tei:p>
      Tma nevložila Maťovi do očú žiarlivosti. Dala mu istotu k rane,   ktorá by prišla, nevedno odkiaľ. A on už dnes bol taký, že sa mu   staval do cesty celý svet a preto bil. Treba biť. Koho? Ľahostajné.   Hlavne toho, kto chodí potajomky pod okienko ku Magde. Asnáď Gregor.   Asnáď dakto iný.
     </tei:p>
     <tei:p>
      Bola to nerovná bitka. Najsilnejšia bola tma, lebo svádzala rany   na nepravý cieľ. Len kedy-tedy bolo počuť, ako zaťatá päsť stretla sa   s lícom lebo prsami. Ťažký dych trhal sa ani handra suchým   zvukom.
     </tei:p>
     <tei:p>
      „Ja ti dám, ty — ty— — —“
     </tei:p>
     <tei:p>
      „Čo? — Na, tu máš, — tu máš — ešte!“
     </tei:p>
     <tei:p>
      A rany padaly.
     </tei:p>
     <tei:p>
      „—’š Mária!“
     </tei:p>
     <tei:p>
      Ktosi sa kotúľal s brehu dolu, ku ceste. Sňah bol milosrdný.
     </tei:p>
     <tei:p>
      „Dievča, otvor!“ Okienko zabubnovalo alarm.
     </tei:p>
     <tei:p>
      „Čo chceš! Ježíši Kriste, nechoď, Maťo, nesmieš, čo chceš pre   Boha?“
     </tei:p>
     <tei:p>
      Magda už hovorila vo dverách. Mama je stará a Maťo k nim chodiť   nesmie. Počula by jeho hrmotný hlas. Staroba spánku nepridá.
     </tei:p>
     <tei:p>
      „Čo sa tak hlúpe pýtaš? Ku tebe chcem, do komory. Pusť ma!“
     </tei:p>
     <tei:p>
      „Pre Boha, Maťo, nesmieš, na môj dušu nesmieš! Mama by ťa počula.   Choď sa domov vyspať. Oh, Maťo!...“
     </tei:p>
     <tei:p>
      Jej hlava položila sa mu na prsia a zalykala sa plačom. Ale Maťo   má silné ruky. Tými objal dievča a bez hovoru, tíško zaniesol do   komôrky, ktorá ani nevzdychla. Len okienko sa akosi slepo rozhľadelo   a zablysklo nejasným okom do mlčiacej tmy. Stála v ňom jediná zelená,   studená hviezda, ktorá práve rozdrapila čiernu zásteru sňahových   mrákav. Nič viac.
     </tei:p>
     <tei:p>
      Známa posteľ prijala sladký náklad. V Maťovi sa práve začal rodiť   nový svet. V Magde ten starý svet dávno zomrel. Preto prehĺtala slané   slzy a hlava sa otvorila, aby z nej vyšly všetky myšlienky a reč,   ktorá robí človeka človekom. Zomrela bôlom.
     </tei:p>
     <tei:p>
      „No teda, čo nehovoríš? Reč ti zamrzla? Pomaly celý týždeň ma tu   nebolo, a ona nemá čo vyprávať. Ešte domov ma posiela. Čo sa ti   porobilo?“
     </tei:p>
     <tei:p>
      Magda sa mu zavesila na krky.
     </tei:p>
     <tei:p>
      „Maťo, prosím ťa pekne, nechoď, nechoď už k nám! Ja viem, že si ma   nevezmeš, a že ti vyhľadáva otecko dievku tiež viem. Nechcem, aby som   prišla do hanby. Mamka nedovolí.“
     </tei:p>
     <tei:p>
      Maťo sa pustil do smiechu. Ale Magda mu zakryla ústa rukou.
     </tei:p>
     <tei:p>
      „A kto ti zas povyprával také sprostoty? Dievča že pre mňa   hľadajú? A čo keď ja chcem iba teba? Pýtať sa ma nebudú? Hlúpa!“
     </tei:p>
     <tei:p>
      „Nie, Maťko, nie, sám otec tvoj vyprával mojej mamke. Ste teraz   bohatí a ja vždy len zostanem chudobná ako som. Musím si vraj vziať   sebe rovného.“
     </tei:p>
     <tei:p>
      Magda hovorila ťažkými slovami. Bolestne dopadaly do tmy noci,   poneváč vedely, že všetko je nenávratne ztratené.
     </tei:p>
     <tei:p>
      „Pozri sa, dievča: kade chodím, vždy len teba spomínam. Neideš mi   z hlavy. Na jarmoku som dnes bol, v Čadci. Darček som ti doniesol,   zasmeješ sa.“
     </tei:p>
     <tei:p>
      A z vačku ťahá opičku na gumičke, s najašenými očami a trasúcimi   nôžkami.
     </tei:p>
     <tei:p>
      „Čo je to?“
     </tei:p>
     <tei:p>
      Magda snaží sa oko nahradiť hmatom. Ale má špatnú predstavitosť a   v jej živote nebolo podobných hračiek.
     </tei:p>
     <tei:p>
      „Čo je to?“
     </tei:p>
     <tei:p>
      „Taká smiešna opica. Na gumičke. Poskakuje, akonáhle ju potiahneš.   Dočkaj, rozsvietim.“
     </tei:p>
     <tei:p>
      Zápalka prežila svoj pätsekundový život, aby v ňom dala Magde   aspoň kus radosti.
     </tei:p>
     <tei:p>
      „Jaj, tá je smiešna! A čo s ňou mám robiť? Dá sa to jesť?“
     </tei:p>
     <tei:p>
      „Nie. Zjesť se nedá. Ale si ju zaves niekde na klinček a môžeš sa   s ňou hrať. Pekná je, však?“
     </tei:p>
     <tei:p>
      Magda sa pritisla celým horúcim telom na svojho chlapca. Tak jej   bolo čohosi ľúto. Ľúto tej nevinej radosti, ktorú vie Maťo pripraviť,   a ľúto lásky, ktorá musí skončiť. Život sa hnal ponad hlavami a   nebolo možné z neho zachytiť to, čo máme najradšej. Maťo voňal   živicou hôr, v ktorých stromy rúbal, a jeho ruka spočívala na jej   mäkkom ňadre ako zem objímajúca živé semä.
     </tei:p>
     <tei:p>
      Ukrutne pekný a chutný chlapec — a predsa ho nemohla milovať.   Nemala ani ona ani matka zeme a zem bola podkladom života a šťastia.   Bieda postavila sa medzi lásku. Nemožno obísť ani preskočiť. Preto   nemožno milovať. Tu je láska len strom, ktorý korení v zemi. V   špatnej zemi špatný strom. V dobrej dobrý. Ona má špatnú zem a chcela   by toľko lásky! Asi že nikdy nebude v živote šťastná.
     </tei:p>
     <tei:p>
      „Ale teraz už musíš ísť, Maťko, nemôžeš tu zostať! Keby ťa tu mama   našla, nabila by ma.“
     </tei:p>
     <tei:p>
      „A čo, tak už som mame celkom z oka vypadol? Nechce ma za syna?   Kto jej zas nahučal do uší.“
     </tei:p>
     <tei:p>
      „Už som povedala: sám tvoj otec jej povyprával. Tebe vraj treba   bohatej dievky, keďže máte teraz peniaze.“
     </tei:p>
     <tei:p>
      „Ja už na môj dušu niečo vyvediem. Dnes málo chýbalo, že som   vlastného otca nezabil. Možno by som aj dobre urobil. Nebolo by   lakoty v chalupe.“
     </tei:p>
     <tei:p>
      „Ty — otca? Maťo, pánaboha sa už nebojíš?“
     </tei:p>
     <tei:p>
      „Hm, pánaboha nebojím... Bojím sa, to hej, ale chcem mať pokoj.   Nedovolím si, aby mi niekto rozkazoval. Aby mi zbraňoval. Chcem si ťa   vziať za ženu. Lebo ťa mám rád. Ľa — aké mám ruky! Pevné. Dobre nám   bude, neboj sa!“
     </tei:p>
     <tei:p>
      A stisol ju okolo pása celkom úprimne. Aby dotvrdil slová. Magda   sa zachvievala ani tráva pod kosou. Bože, ako jej bolo dobre! Ale ako   to bolí, keď vie, že to všetko nesmie byť, to všetko že sú len noci a   deň že je biely preto, aby bolo vidno každú nemožnosť. Noci donášajú   nádeje a ráno zatrúbi do okna svoju večne rovnakú pieseň o tvrdej   robote, ktorá nikdy nedonáša zaslúženého ovocia. Vzdáva sa Maťovi   celá, celá, hoci vie, že zajtra mama vezme palicu a zbije ju, jestli   sa dozvie, že tu bol Maťo. Ale láska je príliš sladkým nápojom než   aby sa ľudia vzpierali kedykoľvek ju piť z pretekajúcich čaši.
     </tei:p>
     <tei:p>
      „Maťo — Mať — ko — !“
     </tei:p>
     <tei:p>
      Večnosť so svojou dobrotou zhustila sa celá do niekoľkých   minút.
     </tei:p>
     <tei:p>
      „Ale teraz už choď, domov musíš ísť, prv než príde mama!“
     </tei:p>
     <tei:p>
      „Čakáš snáď Gregora? Pred chvíľkou som ho poslal dolu brehom. Hoci   mi otec ruku porezal. Bolí. Ale teba si ešte vždy obránim. Zakiaľ mi   budeš verná.“
     </tei:p>
     <tei:p>
      „Verná. Čo mi to pomôže. Teba porezal otec. Mňa by zabila mama.   Nie, Maťo, rozvážiť si to musíš. Dobre rozvážiť. Veď ti ozaj   nedovolia vziať ma za ženu. Vysmiali by ťa.“
     </tei:p>
     <tei:p>
      „Kto, povedz?! Je ešte málo tých, ktorým som papuľu   roztrepal?“
     </tei:p>
     <tei:p>
      „Veď viem, viem, každý sa ťa bojí. Ale ja ozaj si asi musím vziať   Gregora. Mama ináč nedovolí. Chce, aby mi muž chudobu nevyčítal.“
     </tei:p>
     <tei:p>
      Za komorou, v izbe Kotryzkula zo spánku zakašľala.
     </tei:p>
     <tei:p>
      „Ježíši, Maťo, mama sa ide podívať ku mne, koho prenocujem. Pre   živého boha ťa prosím, choď, choď, veď ťa mám rada, ale nemôžeš tu   zostať. Choď!“
     </tei:p>
     <tei:p>
      A zavesila sa mu na krk a plakala.
     </tei:p>
     <tei:p>
      Maťo pomaly sa dvíhal s postele. Čierna tma naplnila mu oči. Ani   neblyskaly. Ktosi mu prešiel cez cestu, koho nechcel už v živote   vidieť. Zlosť a bezradnosť smiešaly sa mu dovedna.
     </tei:p>
     <tei:p>
      „Dobre, idem. S tvojou mamkou aj tak si kedy pohovorím. Obrátim ju   na iné myšlienky. Ale ty, dievča, keby si ma kedy mala zklamať,   prisám bohu, ja neviem čo by som spravil!“
     </tei:p>
     <tei:p>
      „Snáď by si sa oženil, aby sa to oteckovi páčilo.“
     </tei:p>
     <tei:p>
      Neznelo to ako výsmech. Bolo v tom plno zúfalstva. A Magda dosiaľ   sa celým vrelým telom vinie ku Maťovi a hlavu na prsia mu kladie,   lebo to šťastie je také krátke a nestále, prchavé.. Je treba využiť   ho, zakiaľ je tu, noc, nalaď svoj vietor na najsladšiu pesničku, aká   kedy vedela spojiť dvoch vášnivých, ťažkých milencov pred rozchodom!   A nedaj, aby tak skoro prišlo ráno, lebo ono je príliš triezve a   biele a ukazuje na vidomočú každú surovú skutočnosť, ktorá bolí.
     </tei:p>
    </tei:div>
    <tei:div type="chapter">
     <tei:head>
      KAPITOLA III. Strašlivý omyl.
     </tei:head>
     <tei:p>
      Opilý spev a zachrípnutá harmonika sa kdesi v doline snúbily tak   hlasno, že ten výskot stúpal hore brehom a ľudia ho v chalupách   počúvali.
     </tei:p>
     <tei:p>
      „Družbovia idú na svadbu pozývať,“ vravelo sa kde-tu.
     </tei:p>
     <tei:p>
      A skutočne vystupovali z doliny družbovia, na klobúkoch im stužky   vetrom povievaly a nohy ich pomaly niesly k chalupám v stráni,   stúleným k sebe v nevedomej súdržnosti. Harmonika dýchala namáhave a   vyrážala zo seba také nespokojné chrochtanie ako dráždené zviera.   Spev chlapcov múkal divoko a poskakoval s kopca na kopec, živý a plný   sily. Lebo sa chlapci napili a bolo tak dobre v čistom čerstvom   vzduchu. Bol plný ostrých iskier a snehového prachu, ktorý sa v   slnečnej žiare trblietal radostne a veselo. Tie pesničky šly po   chodníčku obratne a ani sňah nedlávily, také boly ľahké a bujné. Od   chalupy ku chalupe, všade prinášaly zvesť tanca a muziky. To je   jediná radosť v tomto hniezde, ktoré sa vyškriabalo až kdesi pánubohu   pred obloky.
     </tei:p>
     <tei:p>
      Prichádzali ku chalupe Horoňovcov. Tu bolo treba sa zastaviť. Veď   Maťo je doma a chýrny tanečník, muzika bez neho nezneje.
     </tei:p>
     <tei:p>
      Maťo sedel na zemi uprostried izby a opravoval koňský postroj.   Ruka sa mu pomaly hojila a predsa bolo treba zhltnúť nejako ten   lenivý čas. Hodiny nesmú tak naprázdno odbíjať, keď už sa nenajde   žiadna taká veľká udalosť, pred ktorou by ztichly a nechaly čas tiecť   pomedzi mrtvé kolieska. Nebolo ich treba. To bol prepych v dome a   preto snáď v každej kysuckej chalupe majú hodiny príliš svojvoľné,   ktoré navždy odomrely alebo vždy klamú. Statok má svoj presne   vymeraný čas a i na jar, na poli pred poludním poslednú brázdu ťahajú   kravy nebezpečne rýchle, aby neztratily čas na žranie.
     </tei:p>
     <tei:p>
      Horoň ležal na posteli opitý a stará chystala sa priasť, mlčky   snášajúc svoj trpký život bez radosti. Vždy boly príliš bezmocné, než   aby vedely oddialiť vedomie surovej, biednej skutočnosti.
     </tei:p>
     <tei:p>
      Harmonika posledný raz zachrochtla predo dvermi. Rozletely sa pred   dávno známymi a opakovanými slovami:
     </tei:p>
     <tei:p>
      „Pochválen... Páni gazdovia, nemajte nám za zlé, že sme do vášho   príbytku vstúpili. Prišli sme vás pozvať na náš sobáš. Poctivý   mládenec Ján a poctivá dievka Zuza sa žení a vydáva. Vy pôjdete za   staršieho, sváko, a vy, Horoňkula, za širokú. Maťo bude spievať,   jesť, piť a tancovať a Ondro malý môže naberať kašu šidlom.“
     </tei:p>
     <tei:p>
      Všetci sa zasmiali, ako sa to z nich vyhrnulo. Horoň svesil svoje   špinavé bosé nohy cez pelesť na zem a zakikiríkal:
     </tei:p>
     <tei:p>
      Družbove, družbove,
     </tei:p>
     <tei:p>
      komu družbujete?
     </tei:p>
     <tei:p>
      Jeho spev ale smiesil sa so zápachom pálenky a družbovia sa   rozrehotali: „Janko ,od Macka‘ sa žení, sváko, Zuzku Pajonkovie si   berie. Zajtra je sobáš. Teda prídete?“
     </tei:p>
     <tei:p>
      Ale nedočkali sa odpovedi. Starému sa čosi zvrtlo v hlave a stará   tiež nemohla nabrať zrovna dychu. Len Maťo sa veselo napriamil,   rukami zamnul a vykríkol:
     </tei:p>
     <tei:p>
      „Teda dobre, chlapci, ja prídem! Bude veselá svadba! Zas mám menej   o jednu dievku z tých, ktoré mi chystali. Prídem!“
     </tei:p>
     <tei:p>
      Odprevadil ich zo dverí až na dvor. A tam znova rozhlaholila sa   zachrípnutá pieseň zmrzlým vzduchom, až sa líca naduly. Keď sa vrátil   do izby, bolo tým viac ticho. I hodiny sa zastavily, ani čo by   vytušily novú nezvyklú udalosť, ktorá sa nemala stať.
     </tei:p>
     <tei:p>
      „Vidíš, ako ti šťastie zpod ruky vykĺzlo!“
     </tei:p>
     <tei:p>
      „Zas vy, mamka? Ani vám to nedalo pokoja? Nech si ju má, Jano, veď   on zakrátko obanuje svoj mladý vek! Peniaze mu nepomôžu, keď bude mať   takú strigu v dome. A starý Pajonk s ním poriadne zakrúti hneď po   sobáši. Hľa — už som veselší!“
     </tei:p>
     <tei:p>
      A Maťo si znovu sadol na zem ku robote a začal si hvízdať   pesničku. Ale Horoň nijako nevedel pochopiť jeho dobrú vôľu.
     </tei:p>
     <tei:p>
      „Veď dočkaj, nie je len Zuzka Pajonkovie. Sú ešte dole v dedine   dievky, aj z tých by za teba bársktorá rada išla. Obzreme sa,   obzreme!“
     </tei:p>
     <tei:p>
      „Len sa vy, otecko, neobzerajte nič. Dosť na tom, že som sa už ja   sám obzrel a našiel dievku pre seba. Darmo byste si oči pokazili! To   vám už nič nepomôže. Myslím, mal ste ma pred týždňom šikovnejšie   zarezať, aby som vám nerobil ťažkú hlavu. Po vôli vám nezrobím. Vy   nebudete s mojou ženou žiť, ale ja do smrti. Preto si vyberiem takú,   ktorá sa mne páči.
     </tei:p>
     <tei:p>
      „Len aby...“ Čosi v ňom preskočilo. Napil sa časne z rána. „Len   aby bola bohatá, to ti posledný raz pripomínam.“
     </tei:p>
     <tei:p>
      „No pravda, keď ste spoločníkom píly, na ktorej sa asi nikdy rezať   nebude... Hanbu vám nesmiem zrobiť, však?! Nie, otecko, na tej ceste   sa už nikdy nestretneme. Ťaháme čihy aj hot.“
     </tei:p>
     <tei:p>
      Horoňkula len oči zbožne obracala na Maťa, aby nepokračoval v tej   večne jednakej a žalostnej reči, z ktorej sa rodil iba hnev a   nešťastie pod strechou. A Maťo znova sa dal do roboty, lebo starého   zmohol spánok. Jeho omámená hlava už nijako nemohla pravideľne   zachytiť javy života, ktorý teraz sa valil prudkejšie ako   inokedy.
     </tei:p>
     <tei:p>
      Oh, nebyť tých dňov, v ktorých na Kysuciach nutne láska zomiera!   Láska chce širokú cestu a noc bez rozmerov, ale tento deň stáva sa   príliš úzkym a malicherné hladové starosti stiahnu mu slučku okolo   hrdla, z ktorého mal vyraziť vzdych večne nekľudný a vždy žiadajúci.   V ňom neni kamenistých kopaníc a neni tam škripajúceho pluhu, ktorý   sa na smrť namáha vytiahnuť do vrchu plytkú a neplodnú brázdu. Neni v   ňom letného sparna, kedy sa topí robota v slanom pote a neni v ňom   zimy, ktorá užiera červené ruky, keď sa kladú na bezcitné drevo v   mlčiacej hore.
     </tei:p>
     <tei:p>
      V ňom je život, teplý a volajúci, s bláznivou hlavou a rýchlymi   nohami. Je v ňom láska, ktorej ubúda nenávratne ako mesiaca v druhej   najsmutnejšej polovici. Vzdych tichý ani boh.
     </tei:p>
     <tei:p>
      Stali na vŕšku, čierni cigáni. Vzdychaly tam husle, cymbal sa   rozdrobil na omrvinky bolesti a basa utešovala stareckým hlasom,   ktorý má mnoho zkúsenosti. A s vŕšku dolu sostupovali. Oni. Janko „od   Macka“ a Zuza Pajonkovie, družbovia a družičky, barvy sa snúbily so   zimomravým slnkom a hoci bola obloha radostná, nádejne modrá a   veselá, sedel poniektorým dievčaťom plač v hrdle ani nevolaný   škriatok, ktorý sa nedá zapudiť.
     </tei:p>
     <tei:p>
      Druhá dedina má biely kostol, v ňom spája pán kaplan tvrdé ruky k   ešte tvrdšiemu životu. Nech je tu kňazom iba ten, kto nemá dostatočný   pocit zodpovednosti. Lebo poznajúc nasledujúce dni musel by sa v   prsia biť a prosiť všetkých ľudí, aby mu prepáčili tento strašlivý   omyl. Tu nebolo nikdy v živote šťastia, v mene ktorého viaže štóla   ruky ku spoločnej a nerozlučnej ceste...
     </tei:p>
     <tei:p>
      Kňazi, otvorte oči a čiňte pokánie.
     </tei:p>
     <tei:p>
      A keď sa objavili zas ako novovyrastnuté stromy na modrej oblohe,   spustili cigáni šialený tuš. Vítali nových ľudí, ktorým už nikdy   nebudú kvitnúť belasé noci bielymi hviezdami.
     </tei:p>
     <tei:p>
      Už si ty, Zuzička, už si ty raz naša,
     </tei:p>
     <tei:p>
      už mech zaplačili od tvojho sobáša.
     </tei:p>
     <tei:p>
      Veru, zaplačili len jeden tolárček,
     </tei:p>
     <tei:p>
      ešče go zaplačil Janko neboráček!
     </tei:p>
     <tei:p>
      Ľudia povybehali z domov, aby videli toto smutné divadlo. Kroky   boly hojdavé a cymbalistu ťahal jeho nástroj príliš k zemi, než aby   mohol riadne zadržať takt. Ale tu neni presnosti ani v čase a muzika   je všetko, čo vydá akýsi zvuk.
     </tei:p>
     <tei:p>
      „Ejchuchuúú!—ú—ú!
     </tei:p>
     <tei:p>
      Tie vrchy! Rozumely tomuto dňu a stály smutne ani pri pohrebe.   Zachytily každý veselší výkrik, aby sa ďalej do sveta nedostal, lebo   tu ozaj nebolo čo dobrého do diaľky vytrubovať. Družbovia sa dolu   napili a im ďalej sloboda kvitne, dobre je ujúkať proti horám svoje   mladistvé veselie. Len muzika tu bola, ktorá vedela utešiť a   nekreslila nikdy čierneho čerta na stenu. Veď príde deň, kedy sa   tancuje, dnes v noci zas takto sa stane:
     </tei:p>
     <tei:p>
      Čerňanský pán farár miloščivý,
     </tei:p>
     <tei:p>
      un mi dal obražček ale živý.
     </tei:p>
     <tei:p>
      Dam ho do knižečky, nezmešči se,
     </tei:p>
     <tei:p>
      dam ho do truhelky, polome še.
     </tei:p>
     <tei:p>
      Dam ho do poščielky, a jo k nemu,
     </tei:p>
     <tei:p>
      un mi da gembičky a jo jemu!
     </tei:p>
     <tei:p>
      A teraz už len smiech a veselú tvár, lebo sme medzi chalupami,   chalupy majú zvedavé oči a bude sa dlho vyprávať o tomto dni. Nech   každý vidí, že ľudia majú chuť k životu a že je vždy treba obetovať   kus šťastia, aby sa vykúpil velikou prácou zarputilý zemiak z   neprajného kameňa. Znovu a znovu padajúc zklamaní, vždy vstaneme pre   slávu a vyznanie tohoto života, ktorý sa musí žiť. Nepoznaní   bojovníci a najudatnejší, smelí, dajte pozor, našla sa nová veľmoc,   proti ktorej vedieme vojnu: hlad.
     </tei:p>
     <tei:p>
      Živote, ako sa ťa držia tieto vášnivé ruky!
     </tei:p>
     <tei:p>
      Nikdy nevidela chalupa starého Pajonka toľko ľudí ako dnes.   Vydával prvú dcéru a tá už mala svoje roky, bolo treba vždy šetriť,   aby bolo tým viac peňazí do vena, čím staršia bola dcéra. Len dnes   bol deň v znamení víťazstva a oslavy tohoto rozumného gazdovania a   prorockej vypočítavosti, zabili teľca a navarili kaše. Muzika stojí v   kúte chalupy a hrá, zatiaľ čo hostia sadajú za stoly a čakajú, kedy   že vlastne príde to pravé veselie: pálenka a jedlo. Lebo v týchto   jednoduchých a predsa tak ťažko prístupných veciach je sviatočnosť a   sláva dňa.
     </tei:p>
     <tei:p>
      Misy sa striedajú jedna za druhou a niekoľko párov rúk usiluje sa   čím rýchlejšie a viac lyžicou urvať svoj diel. Len prestávky medzi   jednotlivými jedlami vyplňujú posmešné spevy, ktoré okamžite zamlknú,   kedykoľvek je hojný stôl.
     </tei:p>
     <tei:p>
      Rezance, rezance, to také mrvance,
     </tei:p>
     <tei:p>
      čo ich narobili, to také babrance...
     </tei:p>
     <tei:p>
      „Ale strýko, veď nehaňte, kým ste sa nenajedli,“ bránia sa   kuchárky, „ešte nikdy u nás takých rezancov nebolo. Ej, vy ste ale   figliar, do zlosti nás chcete priviesť!“
     </tei:p>
     <tei:p>
      Smiech, ten šťastný a úprimný, kedy je každý presvedčený, že je   dobrá a prajná chvíľa. A tá tu bola, lebo jedlu nebolo konca kraja.   Tretia kaša nastupuje trest obetovania sa, ale akosi ťažko ide dolu   krkom, v izbe je plno smradu z jedál a ľudských tiel. Nalejte do   pohárov, aby sa svlažily zapchané hrdlá!
     </tei:p>
     <tei:p>
      Holbe piva, holbe vina, holbe pálenečky,
     </tei:p>
     <tei:p>
      nimožem še namilovač svojej frajerečky.
     </tei:p>
     <tei:p>
      Ako bych še namiloval, keď je una šumna,
     </tei:p>
     <tei:p>
      kaboteček vyšívaný, košeľka jedbovna.
     </tei:p>
     <tei:p>
      Už to zas išlo. Nikde nevidíte väčšieho hladu ako tu. Tváre sa   nadúvajú a bruchá plnia a predsa ešte vždy je dosť chuti prijímať   nové jedlá, ktoré by do pamäti zapísaly bezpečne toto veselenie. Lebo   tu treba pamäť podporovať podobnými spôsobami, na ktoré spomínať   znamená vybavovať ľubé pocity tela. A konečne už preto treba ďalej   jesť, lebo kuchárky majú svoj fígeľ a to najlepšie číslo programu   nechávajú až na ostatok: mäso.
     </tei:p>
     <tei:p>
      „Malé teliatko sme zabili, malé, musíte sa s kúštičkom spokojiť.   Keď budete ešte hladní, kaše je dosť, o dosť!“
     </tei:p>
     <tei:p>
      To boly známe veci. Nebolo nikdy na kysuckej svaďbe mäsa nadostač.   Je to prepych zvykať ľudí na mäsité jedlá v krajine, kde rastie iba   zemiak. Preto tie kosti a kúsky mäsa príliš malé, než aby v širokých   rukách sa pre radosť udržaly.
     </tei:p>
     <tei:p>
      Naše kucharije krivé palce mjaly,
     </tei:p>
     <tei:p>
      mänso zogryzaly, košči na stul daly...
     </tei:p>
     <tei:p>
      „Len dopaľujte, dopaľujte! Hlavná vec, keď ste sa najedli. Či ešte   chcete? Donesieme!“
     </tei:p>
     <tei:p>
      „Oh, Pánbožko zaplať, dosť máme, dosť.“ A hostia poodišli od   stolov, aby spravili miesto novým hladošom.
     </tei:p>
     <tei:p>
      Na humne zatiaľ tančili mladí ľudia. Mráz? Neplatí pre nich, lebo   tanec je radostný pohyb a má ešte tú výhodu, že dvaja ľudia zamieňajú   si teplotu svojich tiel v príjemnom objatí. Muzikanti sa snažili, aby   ich pohybu dali určitý ráz. To nestačilo, že tóny husieľ sa svíjaly   kdesi až pod šindlovou strechou stodoly, to nestačilo, že basa   zdôrazňovala túto bolestivú melódiu a nalievala tajomnej vášne, ktorá   sa plazí pri zemi. Cymbal sa šalel v záplave výkrikov, ktoré sa   nahromadily ani hora, do ktorej zavlaje nadutá suknica dievčaťa a   srúti ju do priepasti. Čosi pálilo v krvi, túžby a život, ztelesnený   v krátkych okamžikoch v tôni mŕtvej záhrady a objatí žiadostivých   chlapcov.
     </tei:p>
     <tei:p>
      Maťo sa zastavil. Dievča držiac okolo pasu, vytiahol nasilu   osmahlé hrdlo a zanôtil:
     </tei:p>
     <tei:p>
      Tá vojnička, tá vojna...
     </tei:p>
     <tei:p>
      Muzikanti vpadli do tejto presmutnej melódie. Všetky páry sa   zastavily. Chlapci sa oblapili a teraz už vrchy len podávaly túto   baladu o láske a jej bolesti s náležitým prednesom. Čo v nej bolo   citu, bože, čo v nej bolo presvedčivosti! A hoci už chlapci dávno   všetci napili sa natoľko, že silnejšie cítili rozkoš a pach divého   tanca, hoci už hlava každého z nich bola naplnená veľkým dobrodejným   zabudnutím zlého každodenného života, hoci sa cítia byť pánmi celého   sveta, silákmi najsilnejšími, predsa ešte má tu miesta táto trúchlivá   pieseň. Pri nej každý pozná, že práve preto sú tie vrchy tu tak   soskupené, aby trojnásobnou ozvenou zväčšovaly bolesť ľudských sŕdc,   ktoré tu smädia už od vekov a nemajú krem biedy iba tieto piesne.   Hlboké, ľudské, krásne...
     </tei:p>
     <tei:p>
      Zakončili divým čardášom. Celý svet sa roztrepal pod tými   zjašenými nohami. Len oni zostali, muzikanti a čardáš. A v kúte   učupený starší, ktorý sa svojimi fľašami prispieval výdatne k   veselosti. Tiskali sa pred ním, mladí, starí, dievčatá olizovaly   sladké pálenky, aby boly povoľnejšie a nemusely si robiť žiadne   výčitky v svojom hladovom svedomí. Zakolembalo sa humno pod vratkými   nohami, výkriky prepichovaly oblohu ani krvavé hviezdy. A teraz teda   prichádzal okamih, kedy sa mláducha vyberá z domova a kedy prvý raz   začína chápať tento strašlivý omyl.
     </tei:p>
     <tei:p>
      Kôň pred domom zacengal so zvoncom, truhla s výbavou ťažko dopadla   na vŕzgajúce sane. Všetka mládež soskupila sa v izbe, v ktorej   družičky udaly cigánom tón:
     </tei:p>
     <tei:p>
      S bogem zostávajče
     </tei:p>
     <tei:p>
      tu tajeto vŕšky,
     </tei:p>
     <tei:p>
      nebudú tu chodič
     </tei:p>
     <tei:p>
      ďalej moje nôžky.
     </tei:p>
     <tei:p>
      Ani nôžky chodič,
     </tei:p>
     <tei:p>
      ani rúčky robič,
     </tei:p>
     <tei:p>
      čo by sa tu moglo
     </tei:p>
     <tei:p>
      srieblo, zlato rodič.
     </tei:p>
     <tei:p>
      Požehnanie. Rodičovské požehnanie darmo sa skladá na hlavu vydatej   dcéry. Všetci dobre vedia, že život má presne stanovený rozpočet pre   chudobných ľudí. A prejdú fašiangy a ztopí sa sneh, nastane horká   robota v tvrdom kameni kopaníc. Kde budú noci, v ktorých spievali   chlapci, kde budú noci, v ktorých spievaly hviezdy? Do okien zazre   mizerná bieda a strach z hladu, bude treba vynakladať všetky sily,   aby bol zachovaný pravidelný beh smutného, skúpeho života.
     </tei:p>
     <tei:p>
      Nariekanie a plač nepomôžu, hudba hrá a a družičky spievajú pieseň   temer pohrebnú. A teraz len pochopí Zuza, čo znamenala chalupa   otcovská a aká to bola za práca, prekopať tri razy chudobné záhony do   roka, z ktorých vytŕčal zemiak svoje bláhové zvestovanie.
     </tei:p>
     <tei:p>
      Sprievod sa pohol zo dvora cez kopec chodníčkom, ktorý mal   zamierené do „Macka“. Nová chalupa tam čaká svoju gazdinku a Jano sa   teší. Je to zvrat v živote a zmena, ktorá sa len raz prihodí. Ináč   býva všetko bez zmeny.
     </tei:p>
     <tei:p>
      Chodníčky, chodníčky, nevolajte nazad! Cymbal cestou zapichuje   svoje tóny ani žŕdky hustého plota, ktorým sa rozdeluje život. Je   koniec a došli sme do nového kráľovstva, ktoré je neveselé.
     </tei:p>
     <tei:p>
      Znova sa šalie mladosť v krátkom dni, ktorý sa míňa. Tanec už   podvedomý, akási nútna patričnosť, ktorou sa musí končiť žalostný   svadobný dej. Hodiny kráčajú ani bezradní pastieri, lebo ich črieda   je nespútaná a bez rozumu. Zajtrajší deň zavalí ťažkým kameňom ľudské   vedomie, z ktorého sa bude prehrabávať ťarcha mizerných   povinností.
     </tei:p>
     <tei:p>
      Baby a dievčence spravily biely kŕdeľ. Čas pokročil a treba preťať   pupečnú šňúru, ktorá viaže Zuzu ku slobode.
     </tei:p>
     <tei:p>
      „Musíme mladuchu začepiť, už je blízko k polnoci!“
     </tei:p>
     <tei:p>
      „Treba, treba, tak sa prv dostaneme k „bielemu tancu“!
     </tei:p>
     <tei:p>
      A v komore, ktorá sa uzavrela zrakom svadobných hostí, sedela Zuza   na putienke a družičky s vážnosťou okamihu strhly jej s hlavy veniec,   aby jej vrkoče zaviazaly do bieleho čepca. To bol už neodvratný   koniec mladosti a nastávaly všetky hnusnosti, ktoré s tým čepcom   súvisely. A oči bez lásky, deti nevolané, robota počiatok múdrosti.   Ale bože môj, buď milostivý Zuze a sprav to tak, aby tá múdrosť   vnišla jej do života bez veľkých ztrát viery a nádeje. Učiň, aby dni,   kráčajúce jej životom, boly dosiaľ zapýrené tým omamným vedomím, že   všetko, čo ju v nich navštevuje, sú jediné možnosti, ktoré môže si   pre seba urvať v tom nepomernom boji...
     </tei:p>
     <tei:p>
      Baby vyviedly Zuzu z komory.
     </tei:p>
     <tei:p>
      „Jaj, ako jej to pristane, to je baba!“ išiel zástupom údiv.
     </tei:p>
     <tei:p>
      Ale nebolo dobre postávať, muzikanti stisli svoje nástroje k   tancu. Nemýľte sa ale, toto bol tanec tisíc razy sklamaných žien,   ktoré už prehltly svoju horkú piluľku a teraz sa radujú, že pribudla   nová nešťastná obeť, ktorá sa dala na tú tŕnistú cestu. A nielen ony,   všetko, čo bolo okolo ľudí, veci zdanlive mŕtve, sa radovaly, že   pribudol nový člen toho veľkého utrpenia, ktoré je prisúdené kysuckej   krajine. Biele šatky a rukávce mihaly sa v divom tanci, cigáni teraz   len videli, koľko sily, vášne, zakríknutého života driemalo v tých   ženách, ktoré odumieraly so dňa na deň v neprajnej zemi a drsných   dňoch.
     </tei:p>
     <tei:p>
      Ja už ši se vydala,
     </tei:p>
     <tei:p>
      daj ti bože ščenšči,
     </tei:p>
     <tei:p>
      aby še ti nesuly
     </tei:p>
     <tei:p>
      poza uši penšči.
     </tei:p>
     <tei:p>
      Nová pomoc v premáhaní biedy, rozdelila sa, aby tá ťarcha neležala   na jedných bedrách.
     </tei:p>
     <tei:p>
      Dlho ešte znela muzika. Mesiac civel na zem ako zvedavec a ďaleko   za zemou vo vesmíre putovalo slnko, aby prevzalo jeho zástoj. Bolo   treba vytriezveť a nadýchať sa iskriaceho vzduchu, bolo treba   zajtrajšku pozreť do očú s najväčším odhodlaním.
     </tei:p>
     <tei:p>
      Nástroje doznely a cigáni svesili opilé hlavy ani južní vtáci v   úpale slnka.
     </tei:p>
     <tei:p>
      Mládež sa rozchádzala, dievky v objatiach chlapcov spely k sladkým   komôrkam. Pre nich ešte hej, život je voľný a dobrý a vždy má voľaký   sladký cukrík vo vačku svojho starého ošúchaného kabáta. Budú znova   vyrážať hviezdnaté púčky v osleplých okienkach a znova budú chodiť   láskou tehotné noci lačnými srdcami.
     </tei:p>
     <tei:p>
      Len dvaja ľudia sa ztratili a nikdy viac podobných nocí nenajdú.   Dali sa zlákať belasými svetieľkami nočníc, ktoré ich zaviedly. Až   vtedy, keď zapadnú po pasy do močiara klamu a poznajú svoj strašlivý   omyl, zaposlúchajú sa do večerných hodín a v duchu zanôtia tie   pesničky, ktoré im dávno z hrdla čosi neúprosne vyrvalo a nahradilo   slovami práce a starosti.
     </tei:p>
     <tei:p>
      A vtedy zomrú pre celý ostatný svet...
     </tei:p>
    </tei:div>
    <tei:div type="chapter">
     <tei:head>
      KAPITOLA IV. Maťo padol do   sieťi.
     </tei:head>
     <tei:p>
      Dva páry lyží tiahly sa po zmzlom snehu ani slimáci. Dva páry   palíc prepichovaly tvrdý srieň. Dva páry rúk namáhaly sa tou   prekliatou cestou do vrchu.
     </tei:p>
     <tei:p>
      Sivé rovnošaty vrhaly dva dlhé smutné tiene na bielu tabuľu, ktorá   sa rozprestrela celou krajinou. A žiadna reč nezrodila sa na jazyku   četníkom, ktorí premeriavali vláčnymi kroky predpísanú cestu.
     </tei:p>
     <tei:p>
      Zdalo sa, ani čoby dva stroje nastúpily bezduchú prácu. Koža,   oceľ, drevo, remeň. Náboje. Čas a vzdialenosti presne vymerané ku   služobnému výkonu. Medzi tým kus mäsa, ktorým prúdi krv. A potom by   tam malo byť aj srdce, ale čo, keď je ono tri razy remeňom   stiahnuté.
     </tei:p>
     <tei:p>
      Cesta je zasypaná snehom. Vychudnuté konáre stromov nevedely   zadržať všetok sneh, ktorý sa nedávno nasypal. Ale zamrzol a bolo tak   dobre v tom cvendžiacom vzduchu, všetko bolo ani sklené a malo zvuk   čistého striebra. Žiadna mhla a žiadne čierne myšlienky nenosili dnes   ľudia na obdiv do verejnosti.
     </tei:p>
     <tei:p>
      Po kopcoch, kde-tu zaznievalo zdravé kovové volanie, veľmi známe,   než aby sa dalo prisúdiť komu inému ako paholkovi, alebo gazdovi. A   tak, ako lyže četníkov zanechávaly za sebou svoju hladkú stopu, i   sánky s hnojom značily si svoju cestu ako večnú pamäť.
     </tei:p>
     <tei:p>
      „Hý, sivák, hý! Nože sa pober, pober, hý!“
     </tei:p>
     <tei:p>
      Maťo dnes vyvážal hnoj, hneď ponad horu, na najchudobnejšie   záhony, tri roky staré. Otec dal vtedy zaorať pašienok a teraz sa tam   má rodiť ovos. Ale ani najnábožnejšie modlitby neprivolajú tej roli   viac plodnosti. Každé semä síce je sádzkou do loterie, ale tuto je   temer teraz už isté, že žiadne šťastlivé cifry nedonesú ani ambo, ani   terno. Tie kysucké kopanice sú už odsúzené k tomu, aby sa na nich   rodilo každoročné sklamanie. Hojná úroda sklamania. A prežúvajú ho   všetky rodiny rok od roka znova a znova, vždycky je tu akási viera v   lepšiu budúcnosť. Pluhy sa každým jarom obetujú tejto neplodnej   práci, blyštiac sa ako slzy potláčanej beznádeje.
     </tei:p>
     <tei:p>
      Četníci vyplazili sa z hory práve v okamžení, keď Maťo odkutrával   lopatou hlboký sneh, aby do toho hrobu uložil výživu zeme. A boli   zaliatí studeným slnkom, bajonety na puškách sa zablyšťaly. Svätý   mier na tej poľane, a oni si neupovedomili, že sem akosi nepatria, že   je to čosi cudzorodého, tie remene, oceľ a rovnošata.
     </tei:p>
     <tei:p>
      Lyže ich zaniesly až k Maťovi. Sivák odfrkoval ani špatný trubač   pred útokom. Len Maťo bol celkom spokojný s týmto prekrásnym dňom. A   keď zbadal četníkov, obrátil sa chrbtom a tým väčšmi sa zabral do   práce. Dokončil studený hrob a vyklopil doň so saní kopu mrvy. Potom   zas kládol na túto čiernu hromadu hranaté kusy snehu, akoby tehlami   nebožtíka v krypte zamurovával.
     </tei:p>
     <tei:p>
      „Bože pomáhaj!“
     </tei:p>
     <tei:p>
      „Pán boh daj! Dobré ráno!“ A Maťo sa ľahúčko dotknul čiapky, ako   to robieval pri vojsku. A potom sa zas sklonil ku svojej robote.
     </tei:p>
     <tei:p>
      „Prišiel sem pred nedávnom akýsi — svetom sa dlho túlal, vraj   starého Horoňa syn Nepoznáte ho?“
     </tei:p>
     <tei:p>
      „Ja som to. Matej Horoň.“
     </tei:p>
     <tei:p>
      A Maťov široký úsmev vylial sa s vrchu do doliny ani mädová   rieka.
     </tei:p>
     <tei:p>
      Četníci neprejavili zrejme svoje prekvapenie. Ale im bolo dosť   príjemné, že netreba pliesť sa po vŕškoch a po potokoch, a že sa hneď   na prvý raz stretli s tým, koho hľadali.
     </tei:p>
     <tei:p>
      „Ja som to,“ opakuje znovu Maťo.
     </tei:p>
     <tei:p>
      „Vy ste! Dobre tak, netreba nám ďalej chodiť... No akože, ako? Rád   ste sa domov... tak... vrátil, však hej!“
     </tei:p>
     <tei:p>
      A druhý:
     </tei:p>
     <tei:p>
      „Už dávno ste doma?“
     </tei:p>
     <tei:p>
      „Nie veľmi,“ odpovedá lenive Maťo. „Ani sa už veru dobre   nepamätám, kedy som prišiel.“
     </tei:p>
     <tei:p>
      Četníci krútia hlavami. Čudné.
     </tei:p>
     <tei:p>
      „Akosi koncom jeseni som sa vrátil. V prvých veľkých   zámrzoch.“
     </tei:p>
     <tei:p>
      „A prečo ste sa, človeče, u nás neprihlásil? A u notára? To ste   bol taký vojak, že ani zahlásenie neprevediete?“ čuduje sa jeden z   četníkov.
     </tei:p>
     <tei:p>
      A druhý:
     </tei:p>
     <tei:p>
      „Veď je to trestné!“
     </tei:p>
     <tei:p>
      Teraz zas Maťovi bolo veľmi čudné všetko to, čo rozprávali o   hlásení, o trestu. Toľké roky sa svetom a po vojnách túlal, vojenský   mundúr na ňom už ani starý moch prirástol, všetka bieda, stradania,   bolesti a nebezpečenstvá — ej veru, gágorom von lezie.
     </tei:p>
     <tei:p>
      „Veru tak... zabudol som,“ odpovedá ani v snách Maťo. „Tak so mňa   všetka tá vojná spadla, keď som vkročil doma do chalupy.“
     </tei:p>
     <tei:p>
      „No dobre, dobre. To rád uverím,“ pokračuje četník, zapichávajúc   palicu v tvrdý srieň. „Ale ste mladý, zostávate naďalej vojakom.   Hlásiť sa musíte, to je predsa jasné.“
     </tei:p>
     <tei:p>
      Maťo sa pozeral dole do doliny. Potom preniesol svoj pohľad na   západ, tam, kde cez Girovú putoval biely obláčik, biele pláne sa   trblietaly ani svadobné rúcha pohádkových kráľovní.
     </tei:p>
     <tei:p>
      „Tak sa musím hlásiť?“ prehovoril ani zo sna. Bolo mu tak   nepríjemné hovoriť o týchto veciach dnes, kedy bol skvelý vzduch a   zuniaci mráz a kedy sa srdcom rozlievala radosť... zo všetkého.
     </tei:p>
     <tei:p>
      „Musíte. Časy sú nespokojné. Každý vojak musí byť zapísaný.“
     </tei:p>
     <tei:p>
      „Z Ruska ste dávno preč?“ pýta sa tak, ani čoby bez záujmu, druhý   z četníkov.
     </tei:p>
     <tei:p>
      „Dávno.“
     </tei:p>
     <tei:p>
      „No akože tam — páčilo sa vám?“
     </tei:p>
     <tei:p>
      „Páčilo i nepáčilo. Hladu veľa — zo začiatku. A nahý som bol... v   zime.“
     </tei:p>
     <tei:p>
      „Prečo ste nešiel do légií? Hladu nebolo ani zimy nebolo. Videl   ste mundúr, však... aký dali.“
     </tei:p>
     <tei:p>
      „Na dedine som bol — ....Na takej hluchej dedine, pánu bohu za   chrbtom na sto honov. Čo som ja vedel o légiách!... A potom — hovorím   vám — vojny som mal až po krky. Či sa to človeku oddá, večne sa biť?   Keby aspoň vedel...“
     </tei:p>
     <tei:p>
      „Z tej dediny ako ste sa potom dostal?“
     </tei:p>
     <tei:p>
      Četníci tak po priateľsky: otázky kladú, sami čosi povedia, a za   tým za všetkým — slimačie rožky. Videli ste slimákov, ako sa zmocňujú   bieleho hríbu?. A potom sú tu služobné knižky, v jednej je napísaný   taký a taký rozkaz, služba na dnešný deň. A Maťa zastali tak pekne na   rane...
     </tei:p>
     <tei:p>
      „Z dediny ako som sa dostal?“ opakuje Maťo otázku. Ako! — A išlo   mu do smiechu. „Dosť veselé to bolo. U statkára som slúžil. A keď   prišla revolúcia, sedliaci statkára zabili. Veľkostatok zabrali.   Nemal som komu slúžiť.“
     </tei:p>
     <tei:p>
      Maťovi bolo tak dobre vzpomínať...
     </tei:p>
     <tei:p>
      „Vybral som sa z dediny... oči ma viedly. Ale boly už mrazy   prekliate. Hlad. Všade vzbury. Všade rabovačky. A v dedinách dvorce   horely.. V jednom mestečku — už sa nepamätám, kde to bolo — verbovali   robotníkov k vojsku. Dal som sa zverbovať, veď — myslím si — aspoň   najesť dajú. A zdochnúť hladom môžeš práve tak ako v boji, myslím si,   keď si sa už do tej galiby dostal.“
     </tei:p>
     <tei:p>
      Pred ocami plávala mu minulosť, bola mäkká ani vata, lebo už   nebola skutočnosťou a nebolela. Ožívalo to všetko v ňom, taký divý   vír, krútňava, práve taká, v akej sa Maťo pred rokami chytal kadeakej   záchrany...
     </tei:p>
     <tei:p>
      „S bolševikami ste išiel,“ zpytavo, ale pološeptom vraví   četník.
     </tei:p>
     <tei:p>
      „Išiel — neišiel,“ rozhadzuje Maťo rukami, zakiaľ sivák odfŕkuje   červenými nozdrami. „Hovorím vám, žrať sa zachcelo. A predsa bol   niekedy aj hlad. Aj zima. Pravda — boli takí, že hovorili: hoci aj   hladní a zmrzli, pánov treba biť, zakiaľ je čas. Čo sme mali robiť?   Vojna bola, a tak sme sa museli odbíjať. Veď aj veselé to niekedy   bolo. Utekali... bieli... ani zajace. Dohnať sme ich nemohli...“
     </tei:p>
     <tei:p>
      Nebol to paľčivý mráz, čo zahorel v Maťovom líci. To bolo niečo   celkom, celkom iného.
     </tei:p>
     <tei:p>
      Slimačie rožky vždy viac:
     </tei:p>
     <tei:p>
      „A potom... ako z Ruska? Vás bolo by možné do rána počúvať....   Zaujímavé, ozaj!...“
     </tei:p>
     <tei:p>
      Četníci sa usmievajú. Veru, dobrý deň.
     </tei:p>
     <tei:p>
      I Maťo sa usmieva. Hľa — nezostal trčať na kysuckom zemiaku: svet   videl, pochváliť sa môže.
     </tei:p>
     <tei:p>
      „Nebol som sám v garde v Rusku. Maďarov mnoho i Slovákov. A vtedy   sa zas v Maďarsku pohli. Zas verbovali. A ja som si tak myslel:   pôjdem, domov sa dostanem, dosť už bolo pekla. Aj som išiel. Ale ma   to oklamalo. V Maďarsku — nie, to už nebolo Rusko. A domov sa strašne   zachcelo. Ranený som bol, týfus ači choleru dáku som dostal. Bol som   veľmi nezdravý a myslel som, že sa už z toho nedostanem. Aj mi tak   hovorili.”
     </tei:p>
     <tei:p>
      „A ďalej... ako to bolo?”
     </tei:p>
     <tei:p>
      „Tak to tam zakončili. Páni sa vrátili a bolo to ešte horšie.   Mstiť sa začali, pľuhy. Ale ja som ešte vždy ležal vo špitále — a tak   sa mi to všetko minulo, až som sa napokon predsa dovliekol   domov.”
     </tei:p>
     <tei:p>
      A po chvíli, ani čoby si na niečo vzpomnel:
     </tei:p>
     <tei:p>
      „A tu zas drhni ako predtým...”
     </tei:p>
     <tei:p>
      „Veru tak aj treba, treba tak,“ hovorí druhý četník. „Sme   chudobní, dlžoby máme a republiku mladú. Len prácou sa postavíme na   nohy.”
     </tei:p>
     <tei:p>
      „Keby aspoň —...“ vykriakol Maťo a potom sa odmlčal. Akosi mu   myšlienka vykĺzla a ztratila sa.
     </tei:p>
     <tei:p>
      „Čo — keby...“ napomáha četník.
     </tei:p>
     <tei:p>
      „Tak som si vzpomnel,” hovorí Maťo, „koľko zeme prekrásnej je na   Dolniakoch, a všetko páni držia. Chudobný im drhne na poli a sám nemá   zeme, iba to, čo mu pri robote za nechtami ostane. A my tu, na   Horniakoch — a či je to zem? Veď by človek až zaplakal!...“
     </tei:p>
     <tei:p>
      A Maťo máchne nad záhonami svojou ťažkou rukou.
     </tei:p>
     <tei:p>
      „Veď hovorievam tak niekedy našim chlapom, aké sú v svete zeme. A   v Rusku aké sú — Kriste Pane! A kto na nich gazduje!”
     </tei:p>
     <tei:p>
      „Len nám tu ľudí nebúrte!“ vravia četníci. „U nás nie je možné   robiť také experimenty.“
     </tei:p>
     <tei:p>
      „Parom ho vie...“ končí Maťo. „No ale ja už musím isť. Majte sa   dobre, páni! Mám dnes ešte veľa roboty.“
     </tei:p>
     <tei:p>
      Maťo zapráskal korbáčom, ale nebolo toho treba. Sivák sa sám pohol   s miesta a zamieril k domovu. Maťo sa postavil zo široká na sánky,   stiahol pevne opraty a kôň s vysoko vztýčenou hlavou uháňal po   blysknavom snehu. Četníci sviezli sa popri hore takým krúživým letom,   ako keď jastrab odnáša tučnú korisť pre svoj hladový stôl.
     </tei:p>
     <tei:p>
      Na četníckej stanici večer zrodily sa dve veci:
     </tei:p>
     <tei:p>
      1. Oznámenie Mateja Horoňa okresnému úradu za nedodržanie   povinnosti vojenského hlásenia.
     </tei:p>
     <tei:p>
      2. Vedomie, že je treba venovať zvýšenú pozornosť človekovi, který   je síce nepovedomý, neorganizovaný, ale nasiaknutý bolševíckou   morálkou, ktorá by mohla poškodiť dobrú povesť obyvateľov,   uznávajúcich dosiaľ rozdiel: pán — sedliak.
     </tei:p>
     <tei:p>
      Tak si získal Maťo pozornosť úradov a nevedel ani, ako sa za ním   vytŕčajú zďaleka tykadlá, oblečené v rovnošate.
     </tei:p>
    </tei:div>
    <tei:div type="chapter">
     <tei:head>
      KAPITOLA V. Požehnaná medzi   ženami.
     </tei:head>
     <tei:p>
      „Ale veď pusť, dievča, kde to držíš ruku! Pusť!“
     </tei:p>
     <tei:p>
      „Nie, Maťo, nie, pre pána Krista ťa prosím, nechaj ma! To už   nesmie nikdy viac byť. Daj mi pokoj!“
     </tei:p>
     <tei:p>
      „Ale čo sa ti porobilo? Naraz nechce o mne ani počuť. Pusť   ruku!“
     </tei:p>
     <tei:p>
      Komôrka je naplašená a posteľ stená. Maťo sa za čímsi namáha a   nesmie to byť. Noc nasypala mu do srdca hviezd a on by chcel rozdeliť   tú krásu na dve polovice, jednu Magde, druhú sebe. Krásne semeno   zrodilo by krásny strom, nasial by semena, aby dalo svoj plod. Život   by rozmnožil dľa božského príkazu a plnil by svoj úkol. Zakiaľ na   Kysuciach stoja hviezdy a núka sa mesiac, zakiaľ nebo sa vypína ani   falošné požehnanie. Veď príde čas, nebo sa skloní a ľahne svojou   ťarchou na bedrá, k zemi pritisne, darmo sa bude vzpierať   zmozoľnatelými dlaňami. A v hviezdnatom záhone nebies iní budú hľadať   svoje šťastie, ktorému nikto nerozkáže. A iní zbozkajú mesačné líco   lačnými ústami...
     </tei:p>
     <tei:p>
      „Maťo, ja neviem, ako ti to mám povedať. Ja...“
     </tei:p>
     <tei:p>
      „Dievča, povedz: ľúbiš ma ešte vždy tak ako kedysi?“
     </tei:p>
     <tei:p>
      „Maťo!“
     </tei:p>
     <tei:p>
      Bolesť složila Magdine ruky okolo Maťovho krku. Zaliala sa plačom,   ktorý zatopil slová a nečujné vyznanie.
     </tei:p>
     <tei:p>
      „Teda čo je ti? Človek k nej príde a ona plače. Pýtaš sa —   neodpovie. Ako že už s tebou mám hovoriť — povedz!“
     </tei:p>
     <tei:p>
      „Maťo, keby si ty vedel, keby si len vedel! Prstom na mňa budú   ukazovať, vysmievať sa mi budú!“
     </tei:p>
     <tei:p>
      „Čo, keby som si ťa za ženu vzal? Nech len kto zkusí!“
     </tei:p>
     <tei:p>
      „Ale nie, nie to!“ A Magda už nemôže plačom viac vyraziť ako:   Prespala som sa!
     </tei:p>
     <tei:p>
      „No, to nám ešte chýbalo! Decko! A čo si nedala pozor?!“
     </tei:p>
     <tei:p>
      Magda spadla s Maťovej šije ani zralý plod. Toho predsa len od   Maťa nečakala. Mala dať pozor. A on? Prečo ju lákal, prečo ju omámil,   prečo ju svádzal sladkými rečami, ktorým sa boh vie pri ktorých   dievkach v svete priučil?
     </tei:p>
     <tei:p>
      „Ako to hovoríš, Maťo? Ja, ja že som tomu na príčine? A keby aj,   ty by si nemal rád naše dieťa?“
     </tei:p>
     <tei:p>
      „Nemal rád... To som nepovedal. Ale teraz nám ho netreba. Zakiaľ   nie sme svoji, netreba nám detí.“
     </tei:p>
     <tei:p>
      „Maťo, zdá sa mi, že teraz práve začína koniec. Nepredstavovala   som si ťa takého po svojom doznaní. Myslím, že ma predsa len nemáš   tak rád ako si hovoril. Bože môj — mala som predsa len mámu   poslúchnuť.“
     </tei:p>
     <tei:p>
      V komôrke sa rozhostilo na chvíľku ticho. V obidvoch hlavách sa   čosi robilo. Maťom sa prehnala veľmi studená povodeň. Ako by tam boly   kusy ľadu, ktoré narážaly na brehy a od nich čosi primŕzalo. A v   Magde sa prervala posledná struna, v ktorej sa rodila pieseň   chudobného života. Zostalo v nej prázdno a hlucho.
     </tei:p>
     <tei:p>
      Maťo sa cítil vinný. Ale dosiaľ tá povodeň. Treba sa chytiť   brehu.
     </tei:p>
     <tei:p>
      „A prečo plačeš? Veď sú fašiangy, pôjdeme v sobotu na faru na   zápis a v nedeľu môžu byť prvé ohlášky. Bude po paráde. A   neplač!“
     </tei:p>
     <tei:p>
      Magda ale vášnive krútila hlavou, hoci to v noci nevidno.
     </tei:p>
     <tei:p>
      „Nie, nie, Maťo, to neni možné! Mama by ma radšej zabila. Hovorí,   že ty si musíš inakšie dievča hľadať, bohatšie. Nevie, že predsa len   sem chodíš. Ach, ja som nešťastná, Maťo, keby si ty vedel!“
     </tei:p>
     <tei:p>
      A znova vypukla v plač.
     </tei:p>
     <tei:p>
      Maťo sa rozložil na posteli, pohodlne, aby mohol zmôcť túto   nečakanú zprávu. Zvolna oddychoval a bolo mu ani stromu, z ktorého   vyráža šťavnatý puk. Lahodilo mu Magdino priznanie a nijako nedbal   jej ťažkých vzdychov.
     </tei:p>
     <tei:p>
      „A dlho si už... ako to...?“
     </tei:p>
     <tei:p>
      „Mesiac, dobrý mesiac bude.“
     </tei:p>
     <tei:p>
      „Teda si môžeš ešte pomôcť. Neni tak zle ani neskoro. Kúpim ti   také veci, čo... Pomôžeš si, keď sa bojíš výsmechu...“
     </tei:p>
     <tei:p>
      „Ježíši, Maťo, ako to dnes hovoríš? K samémému hriechu ma dnes   svádzaš! Myslíš, že by som už bola taká? Veď to bude tvoje dieťa a   budem ho mať rada. Aj keby si ťa vziať nemohla. Radšej tú najväčšiu   haňbu snášať, ale pomôcť si? Čo si myslíš?“
     </tei:p>
     <tei:p>
      Znova padla do perín. Bola to zlá noc. Maťo neprišiel počúvať   plač. Napadaly mu cestou hviezdy do srdca a on sa chcel s Magdou   podeliť. Chcel ich nasiať do jej bieleho, klenutého života, aby sa   prijaly a vzrástly. Ale sa čosi polámalo, táto noc neprichystala už   nič pekného pre radosti života. Treba odísť.
     </tei:p>
     <tei:p>
      „Uspokoj sa, Magda. Pôjdeme na zápis. Vyjednám s mamou všetko.   Neboj sa. A pôjdem dnes domov. Vyplač sa a bude ti veselšie. Dobrú   noc.“
     </tei:p>
     <tei:p>
      V pitvore rana. Zvrátil prázdnu putňu, ktorá sa s hrmotom   skotúľala ku dverám. A keď sa mu na čelo položil svätý mier mrazivej   noci, zjasnilo sa mu všetko vnútri a on vykročil, aby spočítal kroky   k domovu.
     </tei:p>
     <tei:p>
      Doma, nechtiac budiť starých, vyliezol chlievom na pôjď. Tam v   sene zakopnul o bláznivého strýka. Ten sa zobudil.
     </tei:p>
     <tei:p>
      „Strýko, neviete o nejakých handrách, do ktorých by som sa   zaokrútil?“
     </tei:p>
     <tei:p>
      „Handry? Chlapče, neviem. Dívam sa na hen tú hviezdu. Je taká   zelená ani tráva. Málo takých hviezd. Ľahni si ku mne, chlapče,   myslím, že si dobrý. Budeme sa spoločne dívať.“
     </tei:p>
     <tei:p>
      Maťo sa zakutral do sena a učúpil sa pod páchnuci kožuch, ktorého   kus mu strýko postúpil. Bola hustá tma. Len v štíte chalupy bolo   belasé slepé oko, slepé a predsa v ňom iskrila hviezda. Zelená. Ako   to mohol strýko vidieť, keď spal?
     </tei:p>
     <tei:p>
      Maťo sa nesnažil premýšľať. Dýchal hlboko a rýchle, aby sa   zahrial. Len strýko čosi čudného mrmlal ešte vtedy, keď v ťažkej tme   usínal.
     </tei:p>
     <tei:p>
      Putňa, ktorá sa v pitvore u Kotryzov zvrátila, prebudila starú.   Vyliezla z postele a hoci sa triasla zimou, išla sa podívať do   komory.
     </tei:p>
     <tei:p>
      „Čo sa to tu porobilo? Nespíš ešte?”
     </tei:p>
     <tei:p>
      „Nie.”
     </tei:p>
     <tei:p>
      „Čo sa to, robilo, povedz!”
     </tei:p>
     <tei:p>
      „Neviem. Nič. Neviem.”
     </tei:p>
     <tei:p>
      „Nevyhováraj sa. Kto tu bol pri tebe?”
     </tei:p>
     <tei:p>
      Išlo do tuhého. A Magda už mala taký deň, silou-mocou svádzal k   hriechu. Mala sa priznať? Matka by ju ubila. Musí teda luhať.
     </tei:p>
     <tei:p>
      „Gregor. Bol sa podívať, ako sa mám. Ale sa pobral domov.”
     </tei:p>
     <tei:p>
      „No, a ešte ti nepovedal, kedy pôjdete na zápis? Veď sa usiluj,   dievča, fašiangy sa čo chvíľa minú a dokedy by si zas chcela   čakať?“
     </tei:p>
     <tei:p>
      „No, už sa len nestarajte, mama, bude to čím skôr.“
     </tei:p>
     <tei:p>
      „Hovoril ti už?”
     </tei:p>
     <tei:p>
      „Nie. Ale ja viem, že to musí byť.”
     </tei:p>
     <tei:p>
      „Ako to hovoríš: musí? Či si sa zkurvila?“
     </tei:p>
     <tei:p>
      Magda vyhriakla znovu v plač.
     </tei:p>
     <tei:p>
      „Oh, ty bezbožnica, ty hriešnica hriešna, toho som sa od teba   dočkala! Dcéru som si na prespanku vychovala! No dočkaj!“
     </tei:p>
     <tei:p>
      Priskočila k posteli a začala biť. Rany plieskaly do mäkkého mäsa.   Žiadon výkrik bolestí nepriklincoval čiernu tmu noci ku povale. Magda   s odovzdaním snášala toto nespravodlivé rozhrešenie spravodlivých   hriechov.
     </tei:p>
     <tei:p>
      Stará sa zadychčala. Vyrážala zo seba medzi ťažkým chrčaním   nadávky, padajúce bez účinku na zem.
     </tei:p>
     <tei:p>
      „A až najbližšie príde Gregor, hneď ho pošli ku mne! Ty   sviňa!“
     </tei:p>
     <tei:p>
      V Magde sa čosi dvíhalo ani búrlivé vlny mora. Ale nevedela zo   seba vyraziť ani hlásku ani stenu. Len tá nespravodlivosť v nej   revala a rozbila ju viac ako tie matkine rany. Prečo jej kázala matka   prijímať Gregora? Prečo ju nahovárala k podobným veciam? Milostivý   bože, keby vedela, že je to Maťovo dieťa, ktoré jej pučí v živote ani   budúce hrozno, keby vedela všetko po pravde! Zabila by ju.
     </tei:p>
     <tei:p>
      Ono to síce nie je také zlé. Matky musia podliehať prvým záchvatom   mravnosti, ale keď dieťa podrástne, je dobré dosť, aby páslo husi a   kravy alebo sa poslalo do služby, kde by pomaly ztrácale schopnosť   rásť k obrazu božiemu. Ku veľkej práci treba veľa ľudí, a tu je to   obrovská práca, postarať sa o najjednoduchší a malý kus chleba pre   hladové krky.
     </tei:p>
     <tei:p>
      Preto sa tu deti rodia z nesčetných nocí práve tak ľahko a   prirodzene ako hodina zrodí sa zo 60 minút, zakiaľ sa kolieska   mocú.
     </tei:p>
     <tei:p>
      Maťo sa s Kotryzkulou stretol na druhý deň vonku v poli, keď   schádzal dolu do dediny k rychtárovi. Kotryzová išla práve z Čadce.   Ťažko sa brodila sňahom. Maťo sa škľabil.
     </tei:p>
     <tei:p>
      „Ani by človek neveril, aká ste ešte hybká, strynká. A odkiaľ   idete, v takom nečase?“
     </tei:p>
     <tei:p>
      Kotryzová sa zamračila. Nebolo jej práve príjemné, že sa s Maťom   stretla. Nenávidela ho práve preto, lebo myslela, že si Magdu nikdy   nevezme. Že mu zabránia. A preto nemilovala rečí.
     </tei:p>
     <tei:p>
      „Veru, nečas. Človek spraví krok vpred a o desať skĺzne nazad.   Krpce sú ani sklo... Z Čadce idem.“
     </tei:p>
     <tei:p>
      „Čo ste nakúpila?“
     </tei:p>
     <tei:p>
      „Záleží ti? Teda aby si vedel: pre Magdu plátno som kupovala, aby   sa ku svadbe troška prichystala. Nemôže predsa večne zostať tak,   slobodná.“
     </tei:p>
     <tei:p>
      Maťovi akési teplo prebehlo telom. Rozradostnil sa, prikročil ku   Kotryzkule a triasol jej plecami:
     </tei:p>
     <tei:p>
      „A vy už viete? Už vám Magda povedala? Ozaj, práve som rozmýšľal,   ako sa s vami stretnúť. Nijako sa mi to nedarilo. Ale dnes, dnes už   mi poviete, však! Dáte mi Magdu?“
     </tei:p>
     <tei:p>
      Kotryzová vyvalila oči na Maťa ani ťažké sudy.
     </tei:p>
     <tei:p>
      „Čo to táraš, chlapče? Ty, a Magda? Veď ku nej nechodíš, sama som   jej zakázala. Hľa, tu na tom mieste práve, poniže v hore shovárala   som sa nedávno s tvojím otcom. Dievča pro teba hľadajú, čo by ti   pristalo. Sám mi povedal. A Magda nič nemá.“
     </tei:p>
     <tei:p>
      „Ale veď ja nepýtam, na môj dušu nepýtam. Sám niečo dostanem a   potom mám ruky, pozrite a opáčte, robiť vedia! Do toho sa mi otcovia   starať nesmú, koho si vyberiem za ženu. V tom si ja rozkážem. A chcem   si vziať vašu Magdu, len či mi ju dáte, strynká. Povedzte mi, prosím   vás!“
     </tei:p>
     <tei:p>
      „Už je neskoro, chlapče. Neni to možné. Magda si musí vziať   niekoho iného. Vieš, musí.“
     </tei:p>
     <tei:p>
      „Myslíte, že...“
     </tei:p>
     <tei:p>
      „Veď práve, to, preto musí. Už si to raz vyhoď z hlavy. Nie je to   možné. Predsa sa nedonesieš do posmechu.“
     </tei:p>
     <tei:p>
      „Ale veď to bude moje dieťa, čujete, moje dieťa to bude! Som si   tým istý ani hlavou na krku. Čo na to poviete?“
     </tei:p>
     <tei:p>
      „Hlúpoty táraš, chceš ma prehovoriť. Nevyvedieš ma z rozumu. Nie!   K nám si nechodil a jako by to teda mohlo byť?“
     </tei:p>
     <tei:p>
      „A keď ja vám to poviem, verte tomu. A dajte mi Magdu. Lebo ja   neviem, čo spravím. Nič dobrého.“
     </tei:p>
     <tei:p>
      „Nevyprávaj do sveta, chlapče. Až sa Magda vydá, už na jej svadbe   nájdeš si inú. Predsa ťa znám a viem, ako za tebou dievčatá pozerajú.   Len si nerob ťažkú hlavu. Už je koniec, myslím. To by nesmel tvoj   otec také reči trúsiť pomedzi ľudí. My sme chudobní a nikoho   nepýtame, aby sa nám do chalupy tiskal.“
     </tei:p>
     <tei:p>
      „Otec, otec, vždy len otec! Čo je vám po otcovi? Spravím to doma,   prehovorím ich a uvidíte, že sám k vám príde, dohodnúť sa.   Platí?“
     </tei:p>
     <tei:p>
      „Neviem, ešte sa ozda uvidíme.“
     </tei:p>
     <tei:p>
      „Ale mi povedzte už dnes, teraz! Povedzte predsa!“
     </tei:p>
     <tei:p>
      „Počkaj!
     </tei:p>
     <tei:p>
      Kotryzkuli sa čosi vo vnútri zrodilo, taká lož, klam. Hovorí:
     </tei:p>
     <tei:p>
      „Magda teraz pôjde asi na tri — na štyri dni preč, ku strýkovi   poza grúne, v nedeľu sa istotne vráti. Príď v nedeľu odpoludnia do   nás, budeš už mať chladnejšiu hlavu, azda sa dá niečo robit. A kde   teraz ideš?“
     </tei:p>
     <tei:p>
      „Dolu do rychtára. Mám tam akúsi pokonávku.“
     </tei:p>
     <tei:p>
      „Teda si s bohom choď.“
     </tei:p>
     <tei:p>
      „Aj vy, strynká! S bohom!“
     </tei:p>
     <tei:p>
      Obaja mali radosť. Kotryzkule sa to vydarilo. Poponáhľala sa do   chalupy, až očervenela. A Maťo zaujúkal si takú do hory, čo sa   rozbehla tam, odkiaľ prišla: do Poľskej:
     </tei:p>
     <tei:p>
      Keď som pod medzom ležol,
     </tei:p>
     <tei:p>
      žiaden o mne nevedzol,
     </tei:p>
     <tei:p>
      hop, sebe, dunajiček,
     </tei:p>
     <tei:p>
      hop, sebe, dunajdom!
     </tei:p>
     <tei:p>
      Ale cesta dole horou bola príliš klzká, než aby sa zo spevu rodil   riadny goralský krok. Preto zamĺkol a pohvizdoval si len tak na pol   hlasu, aby cesta veselšie ubehla.
     </tei:p>
     <tei:p>
      „Hm, tak, myslí si Maťo, s kým by sa to Magda mohla prespať? Nikto   iný krem mňa tam nechodil. Gregora som minule hodil dolu brehom. Ten   tam viac nepôjde. A druhí chlapci tiež nie. A ešte stará nechce   veriť, keď sa jej priznám.“
     </tei:p>
     <tei:p>
      „Kohosi pre Magdu vynašla. Ani by nevedel, neborák, ako sa stal   otcom. Hehehe. A už by bolo po šťastí. Bolo by škoda Magdy, keby ju   mal kto biť. Pre moje dieťa. Eh, čerta — vezmem si ju. V nedeľu   dohovoríme celý sobáš — a do mesiaca je ruka v rukáve. Nech sa stavia   potom otec hoci aj na hlavu.“
     </tei:p>
     <tei:p>
      Dedina bola z nesladkého cukru. Čistý sňah zakryl všetko. Len   hradská zažĺkla koňským trusom. Pri hradskej stály čierne javory a   jasene, smutné až k smrti. Pred bielym novým domom, ktorý nijako sa   nevedel spriateliť s čiernym susedstvom chalúp, mladý kováč okúval   rysého koňa. Z pootvoreného kuchyňského okna valila sa v oblakoch   para premiesená akousi veselou pesničkou. Tam za tým oknom pani   majstrová. v náruči dieťa a v hrdle spev.
     </tei:p>
     <tei:p>
      I v zime kvitnú kvety...
     </tei:p>
     <tei:p>
      Maťovi bolo tak dobre z dnešného dňa. Bol si istý svojím plným   životom a nijako mu nemohlo zvučať v ušiach, keď Kotryzkula povedela   Magde:
     </tei:p>
     <tei:p>
      „Do nedele sa mi neukazuj vonku. V sobotu odpoludnia pôjdeš s   Gregorom na zápis a spravíme to tak, aby vám pánko vykonal všetky tri   ohlášky naraz. Po nedeli bude svadba. A o tom nikomu nevrav. Bude   aspoň koniec všetkej paráde.“
     </tei:p>
    </tei:div>
    <tei:div type="chapter">
     <tei:head>
      KAPITOLA VI. Začiatok konca.
     </tei:head>
     <tei:p>
      V sobotu to bolo, keď do bielej fary vstupovali Gregor s Magdou   neistým krokom. Hoci len fara, ale predsa páchla úradom a žltými   papierami. Úrady sú hrozne nemilé veci, tu sa ich boja ani oheň vody   a predsa len treba zaplniť listiny svojím menom, aby bolo   požehnané.
     </tei:p>
     <tei:p>
      Magde sa sovrelo hrdlo. Nemohla si dobre ujasniti ten zvrat.   Tisíckrát si sľubovala, že zo všetkého sa Gregorovi vyzná, o Maťovi   mu povie a tiež o tom, že sa v nej rodí nový život — ale čo potom?   Maťa nedostane a prišiel by deň, že by sa rozpukla sťa zrelý orech,   aby vydala sladké jadro svojho života. Potom by pred ňou ležala   smutná cesta, orámovaná jaráby a krvavými slzami. Matka by ju z domu   vyhnala a v svete sa neuživí žena jednou rukou, keď na druhej nesie   svoje dieťa. A potom už je to tak, že na Kysuciach ženia sa ľudia   preto, aby spojili svoje sily k spoločnej borbe za chlebom a nie   preto, že sa majú na smrť radi. Skúpa príroda vštepila túto vlastnosť   ľuďom a oni ju povýšili na zásadu mravnosti. A napriek tomu valí sa   dolinami bieda ani hučiaca povodeň a nikto nikdy nepomyslel pomôcť z   tejto mláky, ktorá každého zahrdúsi.
     </tei:p>
     <tei:p>
      Fara — to bol taký smutný dom, studená chodba ani dlhé choré   črevo. Dvere boly mlčanlivé a nikomu nepovedaly, kto za nimi býva.   Ale Magda s Gregorom sa vynašli a nesmelo zaklopali, aby počuli   pozvanie:
     </tei:p>
     <tei:p>
      „Slobodno!“
     </tei:p>
     <tei:p>
      Pán farár práve pchal tabak do dlhej fajky. Steny sa zúžily a   mladým ľuďom bolo tesno, padla na nich ťarcha tohoto nezvyklého   okamihu. Mali hovoriť a nevedeli čo by krem pozdravu povedali, steny   núkaly svoje bezcenné obrázky a hovorily veľmi zvýšenou rečou. Všade   ležala hmatateľná vrstva svätosti a zarážala jednoduchú reč   smrteľníkov príliš zjavne.
     </tei:p>
     <tei:p>
      „Čo si prajete, po čo ste ku mne prišli?“
     </tei:p>
     <tei:p>
      „Pánko, my by sme radi... my by sme sa...“
     </tei:p>
     <tei:p>
      Ale Gregor nikdy nebol medzi ľudmi v svete. Mal lenivý modzog a   kram mamky učily ho hovoriti len hory a vetry z Poľskej. Magda sa   zardela a prvý raz pochopila, čo pre ňu môže Gregor znamenať.
     </tei:p>
     <tei:p>
      „Na zápis sme prišli, pán farár, keby ste bol taký dobrý...“
     </tei:p>
     <tei:p>
      Gregor sa pozrel vďačne na Magdu a pán fárar zas na obidvoch.
     </tei:p>
     <tei:p>
      „Tak, na zápis. Vydávať sa chceš, dievča? Poznám ťa, poznám, v   kostole pekne spievaš. A tebe“ — obrátil sa ku Gregorovi — „tiež sa   sviatosti manželskej zachcelo? No dobre, zapíšeme, zapíšeme.“
     </tei:p>
     <tei:p>
      Zasadol ku stolu a nasadil okuliare. Steny konečne sa zas   rozostúpily a bolo snadnejšie dýchať, priestor sa zväčšil a hrdlo   uvoľnilo. Gregor zbožne vyvaľuje oči na obrázky svätých, ktorí sa   nedobre cítili v čiernych rámikoch s šedivým prachom. Magda sa vzdala   tuposti, ktorá sa jej zmocňovala vždy silnejšie, a len ako v snách   odpovedala na otázky pánu farárovi.
     </tei:p>
     <tei:p>
      S Gregorom bolo horšie. Jeho pamäť nesiahala až ku dňu narodenia a   taktiež neznal dňa, kedy zomrel otec, odovzdavší mu chalupu s   dlžobami. Pán farár hundral dačo cez mäsité pery a dával príliš   zjavne poznať opovrženie ku Gregorovej zaostalosti.
     </tei:p>
     <tei:p>
      „A zajtra vás prvý raz ohlásim s kancľa. Môžete ísť s bohom.“
     </tei:p>
     <tei:p>
      Ale Magdu chytila akási myšlienka. V modzgu sa zrodila a premenila   sa v reč, aby splnila svoj účel.
     </tei:p>
     <tei:p>
      „Pán farár, prosím pekne — nemohly by sa skrátiť ohlášky? Keby tak   mohly byť všetky tri naraz...“
     </tei:p>
     <tei:p>
      „Ale, ale dievka moja, prečo sa tak náhliš? Veď toho azda   nepotrebuješ tak súrne?...
     </tei:p>
     <tei:p>
      A zvedavým zrakom pohladil jej život, klenúci sa svojou zemiakovou   pýchou ako u každej druhej počestnej dievky.
     </tei:p>
     <tei:p>
      Magda sa začerveňala nad touto otvorenosťou. Ale je tak dobre,   hoci ťažko, vedomie viny sdeliť: človekom požívajúcim dôvery a práva   k srdciam a skutkom druhých.
     </tei:p>
     <tei:p>
      „Pán farár, nehnevajte sa, prosím pekne — ale je toho treba.“
     </tei:p>
     <tei:p>
      Magde vyskočila do oka malá slzička a trblietala sa na dlhých   tmavých mihalniciach ani májová rosa.
     </tei:p>
     <tei:p>
      „Pekne si sa mi, dievka, zachovala! Už ani pred pánombohom haňby   necítiš? So dňa na deň a jedna za druhou mi tak dievky chodia. Fuj,   človek sa čuduje psom — a ľuďom by sa nemal?”
     </tei:p>
     <tei:p>
      Ale pán farár nerozumel biede a kysuckým nociam. Bieda je už taká,   že núti ľudí hľadať a brať najprístupnejšie radosti života, keď ho už   treba vláčiť ani ťažký chomút. A tie noci svietia modravým šerom a   volajú na pomoc všetky spravodlivosti sveta, aby súdily dľa pravdy   nevinné skutky. Keď už treba život žiť, žime ho, milujme ho ako   strom, ktorý vábi sladkým ovocím. Sú ľudia na svete, ktorí majú   vysoký rebrík, ó beda, prečo ovocie vrcholca nachytá najviac slnka,   aby tým lepšie zosladlo! My máme iba silné a isté ruky, natrhajme si   radosti pre potechu krátkych chvíľ, ktoré za čas ztŕpnu.
     </tei:p>
     <tei:p>
      A Magda teraz už neľutuje, všetko je jej jasné, v srdci jej žiari   taký malý ohníčok sladkých nocí, ktoré sa končia. Ale ten koniec je   odporný a hlúpy, bude asi pálenku piť a Magdu biť. Bude mať kamenné   ruky a surové srdce, bude sa nadýmať prázdnymi rečami, ktoré ju   uponížia. Jediné potreby bude mať: jedlo a posteľ. Posteľ, na ktorej   zaplače každým rokom nové dieťa nevidomými očkami, aby prispelo k   chudobe života a nesmyslu smrti.
     </tei:p>
    </tei:div>
    <tei:div type="chapter">
     <tei:head>
      KAPITOLA VII. Prvý pád.
     </tei:head>
     <tei:p>
      Dnes asi budú slávnostnejšie organy znieť, nábožné piesne vyznajú   chválu Hospodinovi. A biele plachetky žien zasvietia Maťovi do duše,   aby mal jasnejšiu reč, až príde odpoludnia ku starej Kotryzkule.
     </tei:p>
     <tei:p>
      Už smreky v horách prichystaly striebornú inoväť, aby ju striasaly   do žiadostivých dlaní chodcov, ktorí pod nimi putovali. A obloha ani   zvon, zvučne vyzváňala radosť do sveta, keď o ňu splašené vrany a   smelí jastrabi bili mocnými krýdlami. Len sneh bol ten istý a starý,   vždy prísne zmrzlý a blysknavý v studenom slnku, s úzkymi,   spoľahlivými chodníčkami.
     </tei:p>
     <tei:p>
      Nedeľa je veselý deň, ľudia ju milujú. Staré babky vytiahly suché   nohy z papuči a nazuly zkornatelé krpce, lebo im z tváre žiari   obcovanie s pánombohom a presvedčivá modlitba. A chlapi prehodili cez   plecia starodávne hune, do ruky nádej miesto čakanu a do srdca zvyk,   určujúci zakončiť týždeň zbožnou bohoslužbou. Mládež výskala horou a   dievčatá vykrikovaly do nebies nadbytok svojho zdravia a žiadosti,   snehové gule rozrážaly vzduch a hľadaly cieľ. Len deti cupitaly pod   dozorom svojich matiek, ktoré vylučovaly v nedeľu akékoľvek nevinné   huncútstvo.
     </tei:p>
     <tei:p>
      Maťo šiel sám, obzerajúc sa čas od času nazad, či dakde neuvidí   Magdu. Bolo mu treba posilniť zrak jej obrázkom, lebo dnes, zdá sa,   čaká naň deň, ktorý mu vtisne do dlaní istotu a tým dlaniam povie:   mocné ste dosť, aby ste uniesly ťarchu dvoch životov. A až budú v   skúpej brázde obracať jagavý pluh, nech nová sila do nich vstúpi z   večne mladej zeme.
     </tei:p>
     <tei:p>
      Bolo tak dobré to chvenie, ktoré sa ho zmocnilo. Bol predsa chlap   a život ho neraz udrel do tváre. Ztvrdla mu koža na celom tele a bolo   treba silnejších dojmov, aby naň pôsobily. A potom bol z Kysúc, kde   pohoda srdca sa vykupuje ťažkou obetou a človek radšej zpohodlnie a   nežiada si ničoho, aby sa nemusel obetovať. Ale už sa tak stalo,   srdce mu zjemnelo a bola to snáď predsa len láska, ktorá sa mu dala   poznať v svojej blízkosti.
     </tei:p>
     <tei:p>
      Maťo sa usmieval vyholenými lícami, ktoré čerstvým vzduchom   zčerveňaly. Cesta sa mu rýchle krátila. Schádzal s poľany dolu ku   hradskej, smutné vŕby tam stály a nehýbaly sa. Rieka hundrala zo   spánku čosi pod ľadom, ktorý sa prehýňal v chrbte. A dole chalupy   učupené do chvojiny predsa sa striasaly zimou, letité. Oblôčky   žmurkaly do vysokých strání ako boľavé oči, ktorým škodí ostrý jas   snehu. A všetko žiarilo čistotou a zdravím.
     </tei:p>
     <tei:p>
      S kostolnej veže rečnil zvon. Každé slovo jeho bolo dobrým   anjelom, nesúcim požehnanie. Rozleteli sa do všetkých štyroch sveta   strán, aby opozdeným zvestovali čas modlitby a pokory.
     </tei:p>
     <tei:p>
      „Len teraz si došiel?“
     </tei:p>
     <tei:p>
      Z bielej plachetky kľul sa červený nos, jemu po boku sedela   bradavica. Mamkin nos dal sa dobre poznať a preto Maťo odpovedal:
     </tei:p>
     <tei:p>
      „Teraz. Práve včas. Poďme!“
     </tei:p>
     <tei:p>
      Poobzeral sa po chlapcoch, ktorí sa s ním pozdravovali. Ale nebolo   už času sa vyprávať, zo sakristie zarehotal sa práve zvonček veľmi   uličnícky a detsky, a pán farár vykročil.
     </tei:p>
     <tei:p>
      Chudobný kostol, aby nebolel. Lebo tí, ktorí ho dali postaviť,   istotne sa zpýtali svojho srdca aj vačku. Chudobný aby slúžil   chudobným, jednoduchý, aby bol príbytkom prostého Pánaboha. Tu nesmie   byť nič cudzieho a krížová cesta do dreva rezaná dobre vie, že plní   svoj účel. Život Ježiša Krista podobá sa životu každého z nás,   vláčime svoje skutky vždy len spravedlnosti bližšie, ale tá sa   odvráti a nikdy nás nepozná. Prenasledovaní všetkým tým, čo vlastne   človeka tvorí a drží, nikdy nepoznáme viac šťastia ako zviera, ktoré   má dobrého gazdu.
     </tei:p>
     <tei:p>
      Ktosi nás tiská k zemi a keby bol hmatateľný, odťali by sme mu   ruku. Ale sa pohybuje kdesi hore, nad nami lebo v nás a my už rukami   nezmôžeme ničoho, citime, že je to nespravedlivé a nenachádzame   cesty, ktorá by nás z útisku vyviedla.
     </tei:p>
     <tei:p>
      Ale raz, až tá bolesť a bieda vyvalí sa všetkou svojou silou s   našich vrchov do dolín, strhne nás so sebou a potom pôjdeme my,   horniaci úbohí a otrhaní, ktorým z očú volá hlad, nepôjdeme, ako   rieka potečieme do dolnej zemé, kde sa býva ešte v kaštieloch! A táto   rieka biedy, ktorá sa nažrala sama seba, bude hučať až do nebies svoj   hnev a všetku zlobu, ktorá sa od nepamäti v nás nasbierala, ruky sa   nám rozrastú na prekúvaný karbáč, ktorý sa bude mstiť. Opustíme biele   smutné kostoly a pôjdeme tam, kde je čierna zem, aby sme sa na jej   bohatom stole najedli. Keď ste nám nechceli dať, vezmeme si!
     </tei:p>
     <tei:p>
      Boly strohé tie bohoslužby a pánboh ako by sostupoval dolu, aby   kládol svoje smierlivé dlane na rozpálené hlavy všetkých mužov v   kostolnej lodi, aby zchladly.
     </tei:p>
     <tei:p>
      Maťo stál celkom vzadu, pod chórom, ktorý zvučal slávnostnými   zvukmi organov a spevom organistu. Bolo mu tak sladko, hoci spomínal   na ruské cerkve a šminkované ikony a hoci spomínal na celý inakší   život, ktorý žil pred niekoľkými mesiacami. Schvátený revolučným   dychom rozvrátených národov a vierou, ktorá rodila divy, stal si tam,   kde bola tvrdosť a odpor. To išlo s ním z Kysúc a nijako sa nedalo   opodstatniť presvedčením. Maťo bol vždy len Maťom, ktorý znal ťarchu   života a bojoval za slobodu druhých, poneváč sám bol sputaný. Kysuce   sa v ňom ztelesnily, nevedomé a túžiace, chcely uniknúť z kleca a   predsa maly ešte slabé krýdla.
     </tei:p>
     <tei:p>
      A teraz teda stál v kostole, poneváč už tak bol nedelňajší zvyk, v   mrtvých prstoch držal mrtvé modliace knižky a díval sa do povaly na   anjelov, ktorý niesli zrelé hrozná vína. Vzduch, hoci chladný,   naplnený bol zápachom ženských tiel, ktoré v odovzdaní klesly na   kolená, aby ukázaly svoju pokoru a lásku.
     </tei:p>
     <tei:p>
      Pán farár bol starý biely pán a ťažko vydychoval, keď so svojimi   tehotnými myšlienkami liezol ku kancľu. Bol ešte stále čas   povianočných sviatkoch a radosť z narodenia Syna-človeka dosiaľ   nepĺňala mysle ľudí To bol radostný námet ku kázni a hoci mal potom   prísť Herodias vraždiť nemluvniatká, netreba to vopred spomínať, lebo   čas roku je presne vymeraný a nesmie sa plýtvať duševnou   potravou.
     </tei:p>
     <tei:p>
      Preto keď znova ubezpečil všetkých ľudí, že Spasiteľ sa ozaj   narodil, vzal do ruky malý lístoček a v zástupe pod kancľom rozšíril   sa nepokoj. Toto znamenalo novinky a ku nim sa sústredil všetok   záujem, ktorého boli schopní ľudia ináč neteční a ubití pomerami.   Jeho hlas roztrepal sa o hranaté steny kostola, a predsa bol natoľko   silný, aby bolo počuť:
     </tei:p>
     <tei:p>
      „Oznamuje sa láskam vašim, že v sňatok manželský vstúpiť chcú   mládenec Gregor Padych a panna Magdaléna Kotryzová. Kto by proti ich   sňatku mal dáke námietky, nech to zavčasu oznámi na príslušnom   farskom úrade. —“
     </tei:p>
     <tei:p>
      Ale poneváč to bola príliš silná rana do srdca, Maťo už posledné   slová nepočul. Vytratil sa z kostola von ani ovca z čriedy a uháňal   cestou k svojej dedine. Čosi sa mu v hlave zvrtlo, bolo to ostré a   porezalo modzog, nebolo možné zostať spokojným a kľudným.
     </tei:p>
     <tei:p>
      Zomrel dneskajší celý deň a s ním radosť, ktorá sa chystala.   Oklamali ho jednoducho a bez rozmyslu a to bola ich najväčšia chýba.   Hovorí sa, že chyby sa pomstia. Snáď sa Maťo pomstí. Že nebude Magda   jeho ženou? Dobre, nútiť ju nebude. Ale svoju chybu si musí vykúpiť   hrozným utrpením. Rastie jej dieťa pod srdcom a nesmie ono nasiaknuť   jej vierolomnosťou. Nesmie ssať mlieko z jej pŕs, ktoré budú poduškou   pod hlavu druhého milenca. A nesmie zrádzať tak ako zradila ona.
     </tei:p>
     <tei:p>
      Cesta sa zastavila pred židovou krčmou. Maťo tam vpálil svoj hnev   a usiloval sa, aby čím prv omámil svoju boľavú dušu. Vypil by dnes   celé more a ešte by vari nevedel zahnať celý ten žiaľ, ktorý mu do   srdca sadol. Nebolo mu ľúto ženy. Dievčat je na svete dosť takých, čo   vedia byť človeku po vôli a tu sa jedná o niečo celkom iného, tu sa   jedná o silnú vieru jednoho k druhému a to je viac ako večerná láska   s nariekajúcou posteľou.
     </tei:p>
     <tei:p>
      Keď konečne vybehol z krčmy, poznal bezpečne, že je dosť opitý,   aby mohol na vŕšku ztratiť hlavu. Prevliekol sa smutnou horou ani niť   uchom ihly. Na vŕšku sa rozhliadol po modrých horách, na ktorých spal   milý pôvab zimy a ružový opar nesmelého slnka, zabolo mu čohosi ľúto,   ale nebolo času ľutovať. Ztratil sa vo vrátach otcovského domu, aby v   následujúcej chvíľke uháňal známym chodníčkom k chalupe Kotryzovcov.   Stará azda bude v kostole a Magda doma, aby sa medzi ľudmi   nehovorilo, že sa ide pýšiti svojimi ohláškami a šťastím. A Maťo si   dobre vypočítal ten okamih, lebo opité kroky zaniesly ho práve ku   sporáku, kde Magda varila.
     </tei:p>
     <tei:p>
      Maťo pred ňou zastal ani rudý blesk. Hrôza z neho revala viac ako   nesúvislé slová, ktoré sa sústredňovaly v tomto smysle:
     </tei:p>
     <tei:p>
      „Čo, čo si to spravila! Ty had!“
     </tei:p>
     <tei:p>
      „Ježiši Kriste, Maťo, čo sa ti robí? Veď matka mi hovorila, že už   nechceš vôbec o mne ani počuť, sám si s ňou na poľane vyprával.“
     </tei:p>
     <tei:p>
      „Čo, ty sviňa, ty naničhodná, ty — moje dieťa živíš v sebe — a ja   nechcem aby bolo také ako ty, ty luhárka, ty — ty — !“
     </tei:p>
     <tei:p>
      Máchal rukami ani strom vo víchrici. A keď Magda zbadala, že v   jednej z nich blyští sa nôž, začala kričať, že sa steny trhaly ani   staré plátno. Ale Maťo ju schytil do zadu, pritisol k sebe a začal   mäsiarsku prácu. V očiach sa mu zatmelo, keď noril nôž v mäkké telo.   Ale ten sa kdesi zastavil pred tvrdou prekážkou a Maťo vedel, že taká   rana musí ísť pomedzi rebrá, aby sa usadila v srdci ako svätý mier.   Preto vytiahol krvavý nôž a znovu vyhľadal priaznivý smer, po ktorom   cestuje smrť a koniec všetkého. Magda zavzdychala tak ako vzdychá   zdesený vták zo sna a složila svoju ťarchu do náručia Maťovho. Ale   jeho ruky boly už teraz príliš slabé, aby uniesol svoj život a   súčasne smrť druhého. Vykĺzla bezvládnym pohybom z Maťových rúk a   spočinula na zemi. Srdce ranené láskou musí sa vykúpiť alebo zabiť.   Magdaléne sa dostalo toho druhého údelu z rúk vlastného milenca,   ktorému sa súčasne s Magdou vyšmykol smysel celého života.
     </tei:p>
     <tei:p>
      Lebo to, čo predstavovalo doterajší Maťov životný zápas, jeho   pričinením zomrelo. Miloval Magdu príliš opravdove, než aby ju mohol   nechať ďalej žiť. A s tým sa odsúdil sám v tom okamihu, ktorý   znamenal akúsi bodku v jeho živote. Nebolo treba ďalej sa vláčiť   biedou. Skúpy svet potrebuje ľudí, ktorí by ešte nad ním víťazili. On   toho nedokázal. On vedel len silne milovať, podvedome sa búriť a bez   presvedčenia bojovať. Snáď aj mal svoju pevnú kostru, ale nevedel o   nej. Viac sa zdalo, že jeho telo je naplnené živičnou vôňou modravých   hôr, vystavané z bieleho dreva dôverných smrekov a z akejsi duše,   ktorá je príliš pravá a hmatateľná, než aby vedela bojovať proti   falši sveta.
     </tei:p>
     <tei:p>
      Zoslablá ruka našla ešte toľko strašlivej sily, aby hľadala   zabijáckym nožom Maťovo srdce. Ale už nenašla toho správného smeru,   ktorý by vedel doviesť cestu až k priepasti. Nôž zostal hrozive trčať   medzi rebrami a krv zbarvila košeľu aj Magdinu mrtvú tvár, cez ktorú   padol milenec ani podťatý dub.
     </tei:p>
     <tei:p>
      Kotryzová po skončených bohoslužbách ponáhľala sa domov. Nebolo   dnes akosi času postávať pred kostolom a počúvať staré klebety. Dnes   aj tak bude sa vyprávať o Magde a Gregorovi. Bolo by zbytočné   odpovedať na zvedavé otázky.
     </tei:p>
     <tei:p>
      Kroky premeriavaly biely chodník ako najspoľahlivejší merníci,   lebo chôdza tunajších goralov je pravidelná a rázna. Ale ten počet   krokov predstavoval by závratné číslo a Kotryzová počtovať nevedela.   Stačilo jej, že sa mohla venovať spokojným a blahým myšlienkam.
     </tei:p>
     <tei:p>
      Onedlho vydá dcéru. Bude to dobrý obchod. Gregor pri svojej   hlúposti je dosť beznáročný, aby Magdu vzal z púhej potreby ženskej   prítomnosti v chalupe. Gazdovstvo je nemožné bez ženských rúk. A   preto je Gregorovi ženy treba a bude ňou Magda, múdra dosť, aby si   všetko zaviedla po svojom spôsobe.
     </tei:p>
     <tei:p>
      Nebudú mať nadbytku. Ale Magda je v chudobe vychovaná a zná   ťažkosti skúpeho života. Po mnohé roky srástly jej pevné ruky s   motykou, aby od jari do zimy pripravovaly sa vydobyť zázraky   zeme.
     </tei:p>
     <tei:p>
      Chodník sa vyplazil z čiernej mlčiacej hory ani had. Kdesi vzadu   zostal hovor ľudí, vracajúcich sa do svojich chalúp. A tu už bola tá   smutná samojediná jedľa, ktorá vzdorovala vetru, ukazujúc v krutých   zimách a vysokých sňahoch cestu do samoty. Kotryzkula preniesla svoje   nadobyčaj hybké myšlienky cez chrbet vŕšku, pod ktorým spala jej   chalupa. Hnal ju domov aj hlad, lebo to je návštevník neúprosný a   žiada si, aby sa s ním človek maznal, kedykoľvek sa mu toho   zachce.
     </tei:p>
     <tei:p>
      V chalupe zavŕzly vrátka a ich nariekanie sa rozbehlo celou   chalupou ako čiernou tichou nocou. Len krava odpovedela z chlieva   hrdzavou reťazou.
     </tei:p>
     <tei:p>
      A keď Kotryzová vstúpila do chalupy, zkamenel jej hlas a všetka   krv. Na zemi ležala Magda a cez ňu obličajou dolu Maťo. Krv dávno   zčernela na hlinenej dlážke a zápach smrti vyprchal otvorenými   dverami. Len v sporáku ešte syčalo mokré drevo, zaliate vodou, ktorá   z hrnca vykypela. Táto chvíľa ju podrazila v kolenách, ale reči   nedala. Stará žena sa srútila k zemi ku dvom zakrvaveným telám,   nenachádzajúc ani slov ani stenu. Oči zhltly tento strašný obraz a   narástly príliš veľké, všetka bolesť v nich revala ani hukot   povodne.
     </tei:p>
     <tei:p>
      Konečne pohyb. Ani zlá vlčica strhla Maťa, bezvládne ťažkého, s   Magdinej mŕtvoly, a teraz jej v hrdle čosi povolilo. Mlčanie naplnilo   sa zlobou a tá vyrazila v hrozných zvukoch, akými zavýja divý pes bez   dobrého gazdu.
     </tei:p>
     <tei:p>
      „Húúú — húúú — húúú!“
     </tei:p>
     <tei:p>
      Bola to strašlivá vlnovka, ktorá sa preplietala touto priamou   čiarou skutočnosti. Všetko okolo ztŕplo, len to zavýjanie bolo   dôkazom života uprostried smrti.
     </tei:p>
     <tei:p>
      Vonku sa ozvaly kroky a zvuk ľudskej rozvážnej reči. Ľudia sa   vracali z kostola. Zachytiac akýsi nezvyklý plač, vrazili do chalupy   Kotryzovcov. Ale ten obraz, ktorý sa im tu vystavoval, udrel každého   po hlave kyjakom. A hromadilo sa ich viac a viac, o chvíľu štvrtá   osoba ztratila reč a srútila sa na Maťove prsia. Bozkala ruky a rvala   si vlasy, jej nos plakal ďaleko dojemnejšie ako oči, z ktorých bolesť   všetky slzy vysušila. Stará Horuňkula nevidela ani nepočula   hundranie, ktoré sa vzadu v kúte izby prejavovalo:
     </tei:p>
     <tei:p>
      „Ešte ruky mu bozká, vrahovi. Pekného syna si vychovali!“
     </tei:p>
     <tei:p>
      Netrvalo dlho a objavily sa v dverách blysknavé bajonety, ktoré   začaly robiť poriadok. Nikomu dosiaľ nenapadlo presvedčiť sa, či sú   ozaj mŕtvi títo mladí ľudia.
     </tei:p>
     <tei:p>
      Sivé rovnošaty sklonily se nad nehybnými telami ani jedle, ktoré   vyvrátil silný vietor.
     </tei:p>
     <tei:p>
      „Mrtvá!“
     </tei:p>
     <tei:p>
      „Tento ešte dýcha. — Zdá sa, krv tak slabúčko bije. Ale   nevydrží.“
     </tei:p>
     <tei:p>
      „Chytro bežte pro lekára! Koňa zapriahnite a kalop na Čadcu!   Už!“
     </tei:p>
     <tei:p>
      Ktosi sa vytratil. V zápätí na to zazvonil zbláznený zvonček a kôň   netrpezlive odfrkoval.
     </tei:p>
     <tei:p>
      Horoňkula zbožne vyvrátila zraky. Jej Maťo žije! Hoci vrah, ale   žije, bude žiť a je to jej dieťa!
     </tei:p>
     <tei:p>
      U dverí sa zastavil Gregor ani tieň mrtvého. Sovreté pery   prezradzovaly neistotu. Ale poneváč znovu sa zpomedzi zástupu ozvalo:   „Magda je už mrtvá —“
     </tei:p>
     <tei:p>
      Usadol v chodbe na akýsi stupeň, pokýval hlavou a:
     </tei:p>
     <tei:p>
      „Tak mi to zbabral. — Mám po svadbe. — Čert, ten Maťo!“
     </tei:p>
    </tei:div>
    <tei:div type="chapter">
     <tei:head>
      KAPITOLA VIII. Zrútenie zlatého   božstva.
     </tei:head>
     <tei:p>
      Celá dedina sa vzbúrila hrozným prípadom. Maťo bol zavezený do   trenčianskej nemocnice. Jeho meno rástlo každým dňom a bolo zamiešané   do každého jedia, ktoré sa v chalupách predkladalo.
     </tei:p>
     <tei:p>
      Vrah.
     </tei:p>
     <tei:p>
      Nenašli iného označenia.
     </tei:p>
     <tei:p>
      Ani sa nenašiel nikto, aby jeho čin ospravedlnil.
     </tei:p>
     <tei:p>
      Nebolo toho treba. Magda bola nenávratne mrtvá a Kotryzkula nikdy   nehovorila o svojich plánoch, ktoré síce obratne, ale bez uváženia   previedla. Jednako neprezradil ani Horoň búrky, ktoré otriasaly   chalupou. Nebolo treba svalovať vinu na hlavy umienených otcov.
     </tei:p>
     <tei:p>
      Magda nežije a Maťo asi nevydrží smrteľnú ranu z vlastnej ruky.   Bude koniec a život pôjde ďalej. Horoň má ešte deti...
     </tei:p>
     <tei:p>
      Len vnútri sa striasal kedy-tedy odporom sám k sebe. Prispievaly k   tomu časté výsluchy. Život sa začal pohybovať. Otázky sa križovaly   ani blesky. Nebolo možné zapamätať si podrobne výpovede, zaznačené   pred týždňom, a presne ich opakovať v tom istom znení. Omrzelo ho to   a bol naprosto netečný. Nevedel, že často podvedome napomáhá a   ospravedlňuje Maťa.
     </tei:p>
     <tei:p>
      Horoňkula nosila oči karmínove červené. Nohy sa jej plietly do   sukne a boly so dňa na deň ťažšie. Videla nešťastie v skutočnom   svetle a preto bola matkou, aby Maťovi dala v duchu rozriešenie.   Znala nešťastný zápas otca so synom a teraz len vedela dokonale   pohrdnúť všetkým bohatstvom, ktoré im ležalo neplodne v rukách. Maťo   mal pravdu a je to bolestné, keď ju musia rodičia priznať. Ale každá   matka je predurčená niesť životom ďaleko väčšie bolesti ako je táto,   ktorá ospravedlňuje činy ich vlastných detí.
     </tei:p>
     <tei:p>
      Horoňkula preto niesla v duši jediné želanie. Vylievalo sa do   bezsenných nocí v modlitbách, zatopených vlnami horkých sĺz:
     </tei:p>
     <tei:p>
      „Matička sedembolestná, uzdrav moje dobré a nešťastné dieťa, za to   ťa prosím ja, Verona Horoňova, verná tvoja služobníčka.“
     </tei:p>
     <tei:p>
      Nebolo pre prvý čas možné bezpečne zistiť, ako pôsobily tieto   opravdové modlitby na Matku sedembolestnú. Maťo ležal v nemocnici a   súdny akt čakal v zaprášenom regále na dvojakú možnosť: buď sa Maťo   vyzdraví a budú papiere a spisy pribúdať ani hory, alebo Maťo zomre a   celý ten prípad skončí sa na vzdychoch dvoch kysuckých chalúp a   krátkych lokálkach, ztratených v stĺpcoch chýrníku všetkých   poriadnych časopisov.
     </tei:p>
     <tei:p>
      Preto sa pomaly dedina chystala dlho prežúvanú potravu prehltnúť a   hľadať novú potravu, ktorú by mlyny ľudskej reči mlely hlučne a s   novou chuťou.
     </tei:p>
     <tei:p>
      Šťastná náhoda nedala na seba dlho čakať.
     </tei:p>
     <tei:p>
      Mlyny ľudskej reči dostaly novú prácu.
     </tei:p>
     <tei:p>
      Luhár a zlodej, podvodník a klamár, shrábnuvší ťažké tisíce od   sedliakov navrátivších sa z Ameriky, zďaleka nebol tak bláhový, aby   nevyužil dôvery ľudu. Uprostried najväčších sľubov a predstieraných   objednávok stavebného materiálu, strojov a dreva určeného ku   spracovaniu opustil dedinu so všetkými peniazmi, ktoré od ľudí   vylákal.
     </tei:p>
     <tei:p>
      Dedina znovu sa zbúrila. Jeho spoločník, ktorý síce nemal peňazí v   rukách, ale bol tichým radcom podliaka, bol do krvi zbitý   rozvášnenými sedliakmi. Ale táto komédia bola malou náhradou za   ztratené peniaze. Všetky roky, v ktorých títo ľudia podstupovali   najhnusnejšie práce v amerických priemyslových strediskách, boly   darmo prežívané, akonáhle im vykĺzly úspory z rúk.
     </tei:p>
     <tei:p>
      Len krčmy z tejto príhody maly veľký osoh. Ľudí sa nakúpilo a reč   tiekla pomalšie ako nápoje. Lebo reč je veľmi ťažká v krajinách, kde   práca zavre ústa a zkráti dych. Stačí, keď voda buble a hory hučia.   Ľahšie je piť ako hovoriť.
     </tei:p>
     <tei:p>
      Bolestná pijatyka nebrala konca-kraja. Tá ľútosť a zlosť musela sa   kdesi vybiť. Sedliaci vzpomínali s nemožným hlasom hrozných útrap   amerického vysťahovalectva. A dnes je už koniec a nič sa nenajde na   celom svete, čo by vedelo s osudom usmieriť.
     </tei:p>
     <tei:p>
      Za týždeň na to rozchádzali sa sedliaci-žobráci z krčmy. Omámení   na duši a slabí na tele. Zvieratá, ktorých žerie ľudská bolesť a   zrúcaný boh zlata. So zrúteným božstvom zmierajú aj ľudia, ktorí ho   vytvorili.
     </tei:p>
     <tei:p>
      Miesto tým, ktorí idú stavať náboženstvo nového božstva!
     </tei:p>
     <tei:p>
      Miesto!
     </tei:p>
     <tei:p>
      Miesto!
     </tei:p>
     <tei:p>
      Preto sa v tej noci na dverách od chlieva obesil sedliak Ščúr,   ktorý vedel práve len toľko, že dal všetok svoj majetok do rúk   podvodníkových.
     </tei:p>
     <tei:p>
      Preto v tej istej noci žalostne sa rozplakal zvonček na poplach,   lebo horela chalupa Horoňova. A s ňou zhoreli i bláznivý Michal i   starý Horoň, ktorý z opilosti zašiel miesto do ženinej postele na   povaľ. Zápaľka zapáli nielen cigaru, ale i suché seno a drevenú   chalupu.
     </tei:p>
     <tei:p>
      A na to Horoň celkom zabudol.
     </tei:p>
     <tei:p>
      V sňahu nariekala trasúca sa Horoňka a malý Ondro, ktorý nechápal   ničoho krem toho, že tu stojí v plači a v košeli a že sa musí niečo   stať, aby ten mráz tak nepálil...
     </tei:p>
    </tei:div>
   </tei:div>
   <tei:div type="chapter">
    <tei:head>
     ČASŤ III.
    </tei:head>
    <tei:div type="chapter">
     <tei:head>
      KAPITOLA I. O tom, čo je to šťastie.
     </tei:head>
     <tei:p>
      Zápach jodoformu, ktorý sa prevaľoval medzi stenami väzeňskei   nemocnice, ľahko uniesol Maťovo vyslablé telo. Steny strmé a biele,   ukazovaly cestu do nebies. Ale tí ľudia, ktorí boli medzi nimi   zavretí, odvracali oči od toho kolmého smeru. Blúdily im po poduškách   ako spoľahliví pastieri, pasúci čriedy myšlienok. Nikomu nechcelo sa   zomierať.
     </tei:p>
     <tei:p>
      Maťo vzal život Magde, Maťo chcel vziať život sebe, poneváč ho   príliš miloval. Nemohol vidieť jeho pokrivenie. Zneužitie. Pád.
     </tei:p>
     <tei:p>
      Bolo mu čudné, že žije. Chcel zomrieť a teraz ho lekári liečia;   zaiste preto, aby ho mohli odsúdiť na smrť povrazom... Zdalo sa mu to   čudné už preto, že tých liekov ozaj netreba. Mohli ho spokojne nechať   odísť zo života, aby bol koniec smutnej histórii. Ale vedel:   spravedlnosť musí dostať zadosťučinenie. Dobrovoľný odchod,   samovražda nijako nemôže byť trestom. Niet pri nej strachu, tak nútne   potrebného k tomu, aby človek poznal hrôzu svojho zločinu. Ó,   spravedlnosť súdna vie dobre, čo je to duša človeka. A čo je to láska   k životu.
     </tei:p>
     <tei:p>
      Maťo ležal v spoločnosti človeka, ktorý po desaťmesačnom žalári   ťažko ochorel. Na jeho tele otváralo sa mu množstvo živých rán.   Lekári predpokladali syfilis — a predsa zkúška krvi nepotvrdila ich   predpoklady. Tento vrah, ktorý zo žiarlivosti zabil svoju milenku a   odrezal jej prsia, ľutoval svojho činu. Nie preto, že by ním pohlo   svedomie. Bolo vidno, že príliš mnoho krvi a bolesti obetoval životu,   kým dožil sa 38 rokov. Ale hovorieval:
     </tei:p>
     <tei:p>
      „Tak sme si zkazili život. Pre jednu ženskú. Je ich na svete ani   maku v makovici a my sme poznali iba tú jednu. Pliaga. Hnusná bola a   ja som si myslel, že sa pri nej konečne usadím. Že si dám pokoj so   všetkým huncútstvom, ktoré som kedy previedol. A tak sa mi povodilo.   Videl som ju niekoľkokrát s takým mäsiarskym pomocníkom, bol vyžratý   ani bubon a tu mi napadlo: aha, nemôžem... ako to hovoria... je ti   málo. Som už prácou vycicaný. A hladom. A tak som zabil. Nie z lásky   k nej. Z lásky k sebe snáď. Chcel som držať vrch. Tak sa mi hlava   zakrútila naraz. Pre pľundru. A teraz ležím tu a keby som sa ešte   vyzdravel, hodia ma znovu do čiernej diery. Som veľmi ťažký   prípad.
     </tei:p>
     <tei:p>
      Za nami hučí ulica a po nej chodia holky s nabarvenými hubami. A   pri vrátach večer vzdychajú slúžky. My ležíme tu a nikto si   nevzpomenie ani, že by sme len teraz vedeli poriadne milovať.   Odstránili sme sa zo života. Nerozumeli sme mu, to je to celé.   Svinstvo.“
     </tei:p>
     <tei:p>
      Maťo načúval iba na pol ucha. Vedel, že ten človek má pravdu. Ale   vedel, že je zbytočné o tom hovoriť tu, vo väzeňskej nemocnici. Za   ňou je síce svet, ale nie pre nich. Pre nich je vysoký múr, cez ktorý   neľzä preskočiť. A potom väzenie s mrežovanými oknami a sivými   uniformami. Na konci rozsudok ani veľká krvavá škvrna.
     </tei:p>
     <tei:p>
      Všetko.
     </tei:p>
     <tei:p>
      Darmo je dohovárať sa o tom, čo bolo a čo by len teraz bolo. Preto   je na svete spravedlnosť, aby ľudia neblúdili. Aby nevybočovali z   cesty, na ktorej sú tabuľky:
     </tei:p>
     <tei:p>
      Zakazuje sa...
     </tei:p>
     <tei:p>
      Zakazuje sa...
     </tei:p>
     <tei:p>
      Zakazuje sa...
     </tei:p>
     <tei:p>
      Maťo by ostatne teraz tiež vedel, ako žiť. Porozumel by svetu.   Všetko by ležalo ani na dlani. Vykašľal by sa na biedu. Vykašľal by   sa na Kysuce. Šiel by kdesi, kde ho žiadon nepozná. Začal by nový   život. Vysmial by sa oteckom, čo nosia ešte dlhé vlasy. Ich rozumy by   zašliapal ťažkými čižmami. Postavil by si nový svet v srdci. Pracoval   by tak, že by mu z dlaní nerástla bieda, ale chlieb. Preňho. A dal by   aj druhým. Bol by šťastný, keby mohol chleba a dobrotu svojho srdca   rozdávať. Silou poslúžiť. Spravodlivým.
     </tei:p>
     <tei:p>
      Vyničil by faloš a klam a krivé slová. Z nich sa rodí nešťastie.   Nikdy by neplakal. Nemiloval by v žene seba. Bola by mu rodičkou   nového života, ktorý prichádza. Svieti mu v duši a oči ním zmäkly.   Príde. Ale bude patriť spravodlivým, ktorý rozumejú životu. On sa z   neho vytvoril, lebo v skutočnosti miloval len seba.
     </tei:p>
     <tei:p>
      „Kamarát, žiarlivosť je strašlivá vec,“ hovorí Maťo. „Ale ty si   zabíjal preto, aby si lepšie žil. Nechcel si, aby ti čosi brnkalo po   nose. Preto si mal akýsi cieľ. Ja som zabil svoju milú, a keď som si   to upovedomil, nevedel som naraz, prečo by som mal žiť ja. Spravil   som to mizerne. Poškrábal som sa nad srdcom nožom a nemal som viac   sily. Keby som bol mestský panáčik, bol by som dnes už šňupal hlinu a   bolo dobre. Ale že som z Kysúc, vylízal som sa z toho. Hrom aby do   toho udrel. Mohol som byť len nešťastným človekom. Takto som celým   vrahom. Dostanem sľučku na krk alebo dvadsať rokov. A neviem prečo.   Nemôžem sa ničím ospravedlniť. Iba tým, že som chcel byť na svete   troška šťastný. A že som nevedel, za ktorý koniec to šťastie lapiť.   No — už je darmo!“
     </tei:p>
     <tei:p>
      „Totiž, šťastie, šťastie! Neprestajne tu bľakotáme: šťastie,   šťastie a ani nevieme, ako vyzerá. Ani nevieme, čo sme chceli. Možno   len to, že keď sme sa večer nažrali, dobre by bolo svoju ženu tvrdou   rukou potľapkať, po zadku, až by vykríkla. Možno že je šťastie to,   keď ti uprostried izby stojí pevne stôl na štyroch nohách, na ktorom   smrdí lampa. Čert ho vie. Vôbec nevieme, čo sme ztratili.“
     </tei:p>
     <tei:p>
      „Ono je to vlastne dobre, že o tom šťastí nič nevieme. Možno že by   sme sa tu ináč rozbľačali.“
     </tei:p>
     <tei:p>
      Maťo dokončil tento rozhovor. Otupel, lebo si bol vedomý svojho   konca. Rana na prsiach sa mu rýchle hojila. Nôž, ktorý prenikol   pľúcami, minul sa srdcom. Niekedy ho trápila táto nešikovná rana. Ale   dnes už bol odhodlaný na všetko. Nezmení ničoho ľútosťou a hútaním   práve tak, ako by ničoho nezmenil svojou smrťou.
     </tei:p>
     <tei:p>
      Lebo život je viac ako dýchanie jedného človeka.
     </tei:p>
     <tei:p>
      Bol taký lenivý, chladný deň. Február zahalil sa do zdrapov svojho   sivého plášťa; slniečko sa doň zadrapovalo čas od času ani besný pes;   lebo prichádzal marec.
     </tei:p>
     <tei:p>
      A v jednom takomto dni, kedy driemota padala na oči celou ťarchou,   zjavil sa na stolíku pri Maťovej posteli špinavý list.
     </tei:p>
     <tei:p>
      Pochválen buď Ježiš Kristus!
     </tei:p>
     <tei:p>
      List písaní na deň 24. febru. na vedomošči davame, že nám chalupa   zgorela a otec je nebohý a strýko Michal teš, šecko zgorelo. ty   peňaze co tatko nebohý dali na tu pilu tak ten chlap s nimi zutekal,   Ščúr z dediny še obesil a nebohý tatko chalupu zapálili keč prišli   opitý a šli spáč na seno hore ku strýkovi. Sme žebraci a ty ako sa   maš, pánboch na nas len samé neščaste posiela mamka še chceli za   tebom podivač ale terás nemáme peňazy a mamka leža chorí u súsedov   piš nam a panboch ta opatruj.
     </tei:p>
     <tei:p>
      Zbogem.
     </tei:p>
     <tei:p>
      Maťo dostal novú ranu do hlavy. Prečo sa len zobúdzal, prečo sa   len zobúdzal, keď ho tu čakal taký nešťastný list! Celá hrozná   skutočnosť predstavila sa mu pred očami. Zaťal zuby až zaškrípaly. A   padol zťažka do perín.
     </tei:p>
     <tei:p>
      Jeho spoločník sa zaškľabil a utratil: „Svedomie ti rozoberajú,   čo? Ó, to teraz veľmi dobre vie každý, kto je tam za múrom! Celé   evangelium by prečítali. Farizeji...“
     </tei:p>
     <tei:p>
      A poneváč Maťo nebol schopný odpovedať, pokračoval:
     </tei:p>
     <tei:p>
      „Nič si z toho nerob, kamarát. S tými už sme dohovorili. Do tých   nám nič. To je iný svet. My tiež. A bude aj tak koniec.“
     </tei:p>
     <tei:p>
      „Chalupa nám zhorela. Otec a strýko s ňou. Mamka mi leží chorá.   Všetko zhorelo. Sakramentské peniaze!“
     </tei:p>
     <tei:p>
      Teraz kamarát Maťovi nevedel odpovedať.
     </tei:p>
     <tei:p>
      „Otec podedil po bratovi z Ameriky peniaze. Požičal ich nejakému   podliakovi a ten s nimi zutekal. Pre tie peniaze mi bránili, aby som   vzal za ženu svoju milú. Pre tie peniaze som zabil. A tie peniaze   zabily otca aj strýka a spálily chalupu...“
     </tei:p>
     <tei:p>
      Vzduch v izbe stal sa ťažkým. Nenašlo sa v ňom útechy pre Maťa.   Lebo on vedel jedinú skutočnosť: nemôže pomôcť, ani čo by sa všetci   dusili v poslednej minúte života.
     </tei:p>
     <tei:p>
      Jemu je len súdené prežívať v svojej prázdnote všetko to   nešťastie, ktoré sa dialo tam doma. Mohol si iba predstavovať mamku,   ako sa zmieta v horúčke, zúfa nad životom, pri ktorom ju drží len   kŕdeľ detí a medzi nimi aj on, vrah. Matku, ktorá vedela odpúšťať,   ospravedlňovať. Matku, ktorá by rada sama zomrela, keby toho bolo   treba, aby jej deti boly zachránené a šťastné.
     </tei:p>
     <tei:p>
      Len keby sa aspoň istotne vedelo, čo je to šťastie!
     </tei:p>
    </tei:div>
    <tei:div type="chapter">
     <tei:head>
      KAPITOLA II. Zelený účes jari a   rozsudok.
     </tei:head>
     <tei:p>
      Vonku voňaly rozpuklé stromy. Celý vzduch bol nabitý vlahou vôňou   jari, ktorá sa so zeleným strapatým účesom preháňala mestom.   Dievčatká v krátkych sukienkach ukazovaly mu žiadostivé nôžky a   chlapčiská hrali na frčky pri plytkých jamkách. Okná domoradov   otvorily sa ani náruče mileniek, hltajúc jar sťa lásku plavého   mládenca. Všetky dámy a všetci pánovia vyčistili si zvučne nosy, aby   boli aj z tejto strany kráse prístupní.
     </tei:p>
     <tei:p>
      Zelený účes jari sa strapatil tým viac, čím vyššie vystupovalo   vášnivé slniečko k nadhlavníku.
     </tei:p>
     <tei:p>
      Len k jednej budove nebolo prístupu pre toto rozkošné zelené   radovanie.
     </tei:p>
     <tei:p>
      Okná súdnej budovy boly zavreté celý deň. Sivá nálada a sivé   modzgy sudcov nezniesly voňavého dráždidla, ktoré trhá myšlienky   práve tak ľahko ako smutné zdrapy sňahu v kútoch záhrad a v zmoloch   polí.
     </tei:p>
     <tei:p>
      Bolo už dlho po poludní. Maťo stál v sále, vybielený ztratou krvi   a dlhým ležaním v mŕtvej nemocnici. Stále sa mu mihaly oči a pery   ševelily: Tak už konečne bude koniec. Už bude koniec. Teraz sa na   veky rozlúčim so životom. Len čo by to nenaťahovali na také dlhé   ľakte.
     </tei:p>
     <tei:p>
      Bože, to bola doba, kým prečítali obžalovací spis. Maťo z neho   ničoho neporozumel. Vedel, že sa tam zdôrazňuje vražda a on je   označený ako vrah. Čo mu bolo do sveta? Ľahostajné...
     </tei:p>
     <tei:p>
      Po reči obhájcu, ktorá vyvolala pohnutie medzi návštevníkmi tohoto   prelíčenia (Maťo ju nepočúval), dvihli sa členovia poroty, aby   konečne rozhodli o osude Maťovom. A Maťo bol k smrti unavený, bolo   lepšie, keby mu teraz hneď boli vykríkli priamo do ucha:
     </tei:p>
     <tei:p>
      „Na smrť, sľučku na krk, zlosynu. Daj život, keď si ho vedel   vziať!“
     </tei:p>
     <tei:p>
      Z očú sa mu dívala ľahostajnosť, hoci bol terčom všetkých   pohľadov, ktoré sa ho dotýkaly ani ruky zvedavcov. Dámy sa s úľubou   dívaly na pekného chlapca a nevedely nijako pochopiť, ako môže mať   také zabijácke srdce. Mužovia ale, ktorí sú zvyklí brať všetko   obchodne a číselne, nijako nešli na ruku obvinenému. Lebo je   prirodzené, že pre zachovanie poriadku je treba odsúdiť prísne každý   priestupok proti mravnosti a ľudskosti, o ktorú im práve tak veľmi   ide. V ich očiach neodvratne visel už Maťo na povraze alebo sedel v   doživotnom väzení. Najmiernejší trest.
     </tei:p>
     <tei:p>
      Vo vedľajšej miestnosti, kde chystala sa porota hlasovať, bolo   sparno ani vo vyhni. Zlatý prach tančil vzduchom. Jeden z členov   poroty s mliečnou hlavou pristúpil k oknu. Slniečko aj cez sklo   zašteklilo ho v nose, až hlasité zatrúbil. Hromské slniečko, to dnes   páli! Otvoril okno a teraz sa stalo, že vôňa strapatého zeleného   účesu vskočila dnu, sukne sa jej naduly až popod nosy celej poroty,   celkom inakšia nálada zavládla medzi stenami. Myšlienky, ztŕpnuté   hrôzou z tých mrtvých papierov, sa pretrhly. Všetci členovia poroty   smiešali dojem jarného dna s obedom, ktorý ich čaká. A potom tá jar,   čo sem vbehla, to bolo niečo celkom podobného Maťovi, vysokému   chlapcovi s modrými očami, a mal pravdu pán obhájca, keď hovoril, že   ako jaro robí všeliaké prevraty a kvasí, aj mladosť musí vykvasiti a   na vlastných chybách sa učiť. Snáď ten chlapec vedel, čo je to láska   v jari, vedel, čo je to milovať. Milovať tak, že možno z lásky zabiť.   A potom ten nátlak z domu, oklamanie a všetko dohromady, vyšmykol sa   celý život z rúk a teda čo viac čakať, prečo sa trápiť? Veď nevraždil   zo samopaše, sám chcel zomrieť, asi že si ináč život predstavoval,   než ako sa dá žiť. Teraz už by iste vedel, za ktorý koniec ho chytiť.   Naučil sa. Napraví sa.
     </tei:p>
     <tei:p>
      Ten skvelý deň dosiaľ sa preháňal s voňavou kytičkou na kabáte po   izbe. A našeptával porotcom: Zachránia život a vrátia mu vieru k   nemu, znova vezme chlapec pluh a zaseje zrno, ktoré bude bez kúkolu   rásť k úsmevnému nebu. Vystavia si znova chalupu (lebo už aj o tom   nešťastí vedia) a do nej privedie ženu, ktorá by mu bola verná a dala   život deťom. A to ho vylieči.
     </tei:p>
     <tei:p>
      Pri hlasovaní sa ukázalo, že ozaj ten radostný deň mal dobrý vplyv   na srdcia porotcov.
     </tei:p>
     <tei:p>
      Na prvú otázku odpovedali záporne.
     </tei:p>
     <tei:p>
      Maťo bol väčšinou hlasov odsúdený na dva mesiace väzenia. Ale pri   tom doba, ztrávená vo väzeňskej nemocnici, započítala sa do   trestu.
     </tei:p>
     <tei:p>
      A Maťo ležal práve dva a pol mesiaca.
     </tei:p>
     <tei:p>
      Stál ešte taký biely a ľahostajný, keď sa porota vracala do   súdobnej miestnosti.
     </tei:p>
     <tei:p>
      Prítomných zmocnilo sa veľké vzrušenie. Nie dlho trvalo celé   jednanie, a predsa všetci, ktorí sa prišli popásať na tomto   neobyčajnom prípade, odmeriavali minúty čakania ani ranený, ktorému   neskoro prichádza lekárska pomoc.
     </tei:p>
     <tei:p>
      Všetci vstali. Len Maťo bol by sa najradšej posadil. V očiach   krútňava ľudí, tôni a svetla, ľahostajnosti a strachu. Kruhy čierne a   hybké — a nohy sa podlamovaly. Ježíši Kriste, len skoro, skoro, alebo   padne...
     </tei:p>
     <tei:p>
      A zas to dlhé predčítanie, zas paragrafy, čísla, sväzky zákonov a   nariadení — prečo ich znovu preplietajú, keď sľučka na krky je dávno   upletená? — myslí si Maťo.
     </tei:p>
     <tei:p>
      Konečne:
     </tei:p>
     <tei:p>
      „....odsudzuje sa...“
     </tei:p>
     <tei:p>
      „....započitáva sa do trestu...“
     </tei:p>
     <tei:p>
      Studená sprcha zaliala všetkých, ktorí chceli počuť rozsudok   smrti, ktorí chceli nad zúfalosťou odsúdeného vyriecť:
     </tei:p>
     <tei:p>
      „Zaslúžená odplata!“
     </tei:p>
     <tei:p>
      „Kdeže by sme prišli, keby sme netrestali vrahov!?“ a podobné   morálne pravdy. Ale Maťo nedoprial im ani príležitosti, aby sa   pozreli do jeho tváre. Lebo on v okamihu, kedy vypočul neuveriteľný   rozsudok, srútil sa s hlinenými nohami k zemi. Biely ani   prestieradlo. A v hlave hučí — tak nad Kýčerou vietor s poľskej   duje... Kto ho to sotil? Oči... tie strašlivé oči mravnej čriedy,   tupé oči podliate cudzou krvou? A či...
     </tei:p>
     <tei:p>
      A potom — najviac bolí tá budúcnosť!
     </tei:p>
     <tei:p>
      V očiach bolí i to slnko, čo žeravie na vzdutom zvone nebies ani   bozk na prse milenkinom.
     </tei:p>
     <tei:p>
      Vlak hučal nočnou krajinou. Strieborná stuha Váhu chytala úsmevy   zeleného mesiaca. Z blízkých chalúp dorážalo do vozňa zúrivé štekanie   psov. A potom tu bolo ešte niekoľko ľudí.
     </tei:p>
     <tei:p>
      Žilina zablyšťala očami ani predajná holka. Bolo treba vystúpiť do   chladného vzduchu. Zatarasiť sa batožinou, ktorá sa hojdala na   chrbtoch jačiacich bab. Kedy-tedy zvonček sa naplašil nad dverami   dopravného úradu, volajúc úradníka v karmínovej čapici. Na veži   rodily sa štvrťhodiny bez bolesti a celkom pravidelne. Za zmeravelého   rána, ktoré sa omylo v hustých mhlách Váhu, prihnal sa hnevivý vlak.   Kým došiel do Čadce, Maťo už celkom sa usmieril so stavom vecí. Pod   oči sadly mu čierne kruhy. Ale v nich usmial sa ružový východ.
     </tei:p>
    </tei:div>
    <tei:div type="chapter">
     <tei:head>
      KAPITOLA III. Oráči.
     </tei:head>
     <tei:p>
      Dedina sa rozkývala k odvážnému pochodu. Vietor sa nadúval ani   práporný trubač, všetky okenice sa rozletia do sladkého vzduchu, keď   on zatrúbi schádzajúc so zelených vrchov do doliny. Ide s teplým   úsmevom, so širokými dlaňami, z ktorých sype škovránčie pesničky.   Zvonia, keď dopadajú na zem, ako biele peniaze. Ľudia ich sbierajú,   hlavou krútia a vyprávajú si také čudné reči, v ktorých vlaje večne   zelená nádej života. Zem sa rozložila na svojom loži lásky, nikdy   nevyčerpanej, a čakala, kedy príde slávny oráč, ktorý by vložil do   jej lona radostné semeno, aby rástlo. Pod kroviskami, s jednej strany   sňah, vypučaly prvé kvety. Bola v tom odvaha, zaručujúca víťazstvo.   Snáď príde ešte sňah, mráz a fujavica, kvety zomrú v svojej úsmevnej   viere, ale neskoršie znovu vyrazia, dokazujúc iba dočasnú porážku.   Lebo tá viera tu je a je príliš silná, nemôže byť len bláhovou túžbou   a ružovou nádejou.
     </tei:p>
     <tei:p>
      Maťo chodil po svojich roliach ako ten časný kvet. Veľmi silný bol   ten mráz, ktorý ho zmrazil. Pálil ani oheň, až v duši. Ale jestli je   pravdou, že oheň očisťuje, iste pomohol Maťovi, že sa díval na všetko   s otvorenými očami.
     </tei:p>
     <tei:p>
      Prijdúc domov, našiel Maťo na mieste izby hŕby čierného popoľa a   zbytky ohorelých driev, chliev — hromada rozpukaných kameňov. Prázdno   a surovo, život ušiel s tohoto miesta a nasťahoval sa tam, kde nádej   nedá sa večne naťahovať. Ale tu sotva kedy začnú spomínať, že to bolo   kedy miesto pre človeka. Tá čierna hŕba príliš odstrašovala,   ochromujúc ruky hotové robiť. V nej zomrelo všetko, čo dávalo záruku   hoci mizerného života. A teraz už je isté, život je ťažký a nelzä si   s ním hrať, ten sa musí lapiť pekne pod hrdlom, stisnúť až oči   vyvaľuje a vášnive zakričať: dáš mi čo alebo nedáš?
     </tei:p>
     <tei:p>
      K tomu treba silných rúk a tie mal jediný Maťo. Deti sú len deti a   matka sa ešte nevie rozhodnúť, či je lepšie ostať na žive alebo   zutekať z tejto borby, v ktorej vždy len úžasne krvácala. Keď človek   vidí, že všetka práca a námaha, z ktorej vyrástly boľastné modzole,   za dvadsať minút žeravie v dymiacom popoli, ztratí odvahu k životu.   Bol to strašný oheň. Ešte len teraz dozvedal sa Maťo podrobnosti tej   hrôzy. Mrzlo v tej noci a v studniach sa blyšťala voda iba na dne. Na   vysokom kopci, kde je iba niekoľko ďaleko od seba roztratených   studní, neľzä odvrátiť oheň vodou. Tých mizerných pár putní, ktoré   ľudia naliali ohňu do pažeráka, boly len vláhou, ktorou sa posiloval   k živelnej žranici. Za dvadsať minút asi ležala celá chalupa v   čiernych troskách. Dve kravy bučaly v cudzom chlieve a kôň sa plašil   v krvavej žiare. To bolo jediné, čo sa dalo z celého majetku   zachrániť. Preto teraz mama leží pri susedoch v cudzích perinách a je   jej ťažko priznať sa k životu, ktorý jej všetko vzal. Preto musel   malý deväťročný Ondro vstúpiť do služby, aby mal strechu nad hlavou a   trocha teplej žbrndy do úbohého žalúdka. Školu mu z hlavy vyhnali,   poneváč každý musí pracovať nakoľko mu sily stačia a je to kradnutie   času, keď dieťa musí sedieť v škole a počúvať bájky. Tak Ondro   zakúsil hneď od malička čo je to tvrdá práca v krajine, ktorá nevie   vyživiť ľudí.
     </tei:p>
     <tei:p>
      Dobre ešte, že Maťo ničoho nevedel o týchto hrôzach. Veci, ktoré   poznáme iba z predstavy, nijako nám nevedia podlomiť sily. Keby bol   prežíval oných dvadsať minút, spálily by mu vôlu. Keby našiel sám v   troskách dva zapáchajúce oškvarky, príliš pripomínajúce spálené telá   jeho otca a strýka, poznal by malichernosť ľudského plahočenia a   vzdal by sa na veky nesmyselného zápasu na tomto kameni. Keby bol   malým Ondrom, sklonil by hlavu a nikdy by v ňom nevzkrsla myšlienka a   túžba. Tiahol by smolu života ani nohy z hnusného blata. A keby bol   mamkou boriacou sa z cudzích ťažkých perín k zradnému životu, vedel   by sa iba modliť modlitbami, ktoré patria komusi neznámemu a žiadajú   čosi nepovedomého a nejasného, čomu nikto nerozumie.
     </tei:p>
     <tei:p>
      Keby bol býval Maťo doma, zažil by druhý pád, ktorý by ho dokonale   dokrvavel a srazil.
     </tei:p>
     <tei:p>
      Ale Maťo v tom čase, keď chalupa otcovská horela, sám ležal na   rozhraní dvoch svetov. Jeho túžba po smrti bojovala s túžbou po   živote, lebo telo samo tomu chcelo. A vtedy práve pochopil, že život   je viac ako dýchanie jedného človeka, pochopil, že nad jeho smrťou sa   nikto nepozastaví a život pobeží ďalej, radujúc sa zo ztraty slabého   bojovníka. K tomuto boju je treba len silných rúk a tvrdých hláv,   chamraď nech sa zatopí vlastnou krvou na ceste k víťazstvu. A   pochopil, že netreba žiadať od života nejaké dary. Žiadne šťastie!   Ale v každej minúte urvať niečo, čo sa dá dýchať, vidieť, počuť,   hmatať, jesť! Zápasiť o každý deň prácou, ktorá nielen živí, ale aj   tvorí. Nemať nielen isté oko, ale aj istý cieľ.
     </tei:p>
     <tei:p>
      Maťo bol tvrdý, lebo vyrástol na Kysuciach.
     </tei:p>
     <tei:p>
      A mal svoj cieľ.
     </tei:p>
     <tei:p>
      Nebolo možné, aby teraz na jar, v najsúrnejšej robote, dal sa do   stavby. Vôbec sa mu asi odnechce ruvať sa tu o kus chleba, keď tento   kus ďaleko nevie nahradzovať silu spotrebovanú pri práci. Sú ešte   inakšie zeme, ružové zore bozkajú ich panenskú tvár a vykúzlila   chlieb na tej šírošírej dlani. Maťo bol v Uhorsku a v Rusku bol,   videl, čo je to zem, kde má miesto roľník. Ale bola sirá a opustená,   čakala ani v mŕtvotu zakliatá princezná na toho, kto ju šľahne zlatým   prútikom a vyryje prvú brázdu. Na Kysuciach ju zmrskal vietor, sňah a   mráz a slniečko jej vysušilo krv, jej úroda je nedokrvná.
     </tei:p>
     <tei:p>
      Ale teraz treba akosi žiť, navrátiť mamku k životu a dať útulok   aspoň tým kravám-živiteľkám, keďže už koňa bude treba po práci   predať. Záhony zorie, zavláči zrno, navozí dreva z hory na novú   chalupu a potom choď, bol si nám veľmi potrebný a dobrý, poslúž zas   novému pánovi.
     </tei:p>
     <tei:p>
      To bol teda Maťov plán. Jednoduchý a prostý ako nôž v čiernom   chlebe, ako známy vták v povetrí. Ale nikto nepochopí, čo hrdinstva v   ňom bolo a koľko horkých nocí sebe vyžiada, ako zderie Maťovo telo,   silné a odvážne a predsa zas chabé, aby podstúpilo taký nerovný   boj.
     </tei:p>
     <tei:p>
      Najsamprv musel Maťo odpredať dva záhonky poľa, aby mal možnosť   najmúť chalupu Dejčíkovu. Dejčík bol drotárom a už dlhé roky   chodieval po Morave v okolí Znojma. Naučil sa nemecky a stal sa   súčasťou tamojšieho života. Ľudia naň zvykli čas od času ho vidieť a   počuť, keď hulvátskym hlasom ponúkal svoje služby, ako zvykli na obed   jesť alebo pracovať cez deň.
     </tei:p>
     <tei:p>
      Dejčík bol usilovný chlap, zriedka kedy sa do nemoty opíjal a tak   sa stalo, že zašetril groš, aby sa tam mohol v malom domčeku zakúpiť,   povesiť drotársku kabelu na klinec a začať gazdovať na niekoľkých   záhonkoch prajného poľa. Chalupu dali Maťovi do nájmu a celá rodina   odsťahovala sa za otcom, kde bol ľahší život.
     </tei:p>
     <tei:p>
      Lebo láska k vlasti najkratšou cestou vedie k žalúdku a ten potom   rozhodne, či sa z Dejčíkových detí nestanú pozdejšie v druhom či   treťom kolene poriadni nemeckí občania, ktorí vedia, kde položiť   pracovité dlane, aby na tom mieste rástol chlieb pre všetkých. A   Kysuce, hoci sú slovenské, na veky zostanú skúpe, chudobné.
     </tei:p>
     <tei:p>
      Maťo sa usadil s matkou v chalupe Dejčíkovej. Zdala sa im nezvyklá   a matka mala chorobou príliš ochromené sily, než aby vedela zaviesť   bývalý poriadok. Ostatne nebolo vôbec času zaoberať sa osobným   pohodlím.
     </tei:p>
     <tei:p>
      Zem pukala vlahou a slnkom, aby vydala znova svoju nahromadenú,   marnú silu. Ale toto utrpenie zeme nebolo dobrovoľné. Oráč ju musel   zráňať pluhom a branami, rozsievač šľahať tvrdým zrnom, aby podľahla   tomuto násiliu a stala sa poslušnou roditeľkou. A oráči trpeli s ňou   a na rozrytých záhonoch bolo sklonených žien ako na lúke skromných   stokrások. Motyky sa mihaly v radostnom slnku a do očú vlievala sa   tmavá krv, lebo táto práca skláňa celé telo nad čierne ztvrdnuté   brázdy, ktoré treba rozbiť a pripraviť lóže pre jediného boha —   zemiak.
     </tei:p>
     <tei:p>
      Horuňkula, dosiaľ odvrátenú smrť v očiach, kopala s druhými ženami   a prechádzajúc so záhona na záhon, pripravovala dni, v ktorých je   najcennejšia jedna skutočnosť: plná misa.
     </tei:p>
     <tei:p>
      A práve tak, ako jar, našli sa aj oráči v hbitom kroku. Lebo zem   musí sa zvládnuť, zakiaľ je v láske roztúžená a zakiaľ jediná jej   slabosť je vo vášnivých vzdychoch, s ktorými sa vzdáva slnku.
     </tei:p>
     <tei:p>
      Výkriky zaznievaly so všetkých strán, radostné a plné sily, a   zvieratá účelne pohadzovaly múdrymi hlavami, aby tiahly svoj osud.   Najkrajším človekom je oráč, lebo jeho pluh vyvoláva život práve tam,   kde on vo svojej všemohúcnosti rozhodne.
     </tei:p>
     <tei:p>
      Bola to jediná pieseň, ktorá sa chvela sladkým vzduchom, vedela   omámiť hlavu a do očú nasypať kvetov. Všetky zázraky konečne vyjdú z   pamäti, jediný zostane, ktorého chceme byť všetci priamymi svedkami:   jar.
     </tei:p>
     <tei:p>
      Maťova jar.
     </tei:p>
     <tei:p>
      Nielen v znamení práce.
     </tei:p>
     <tei:p>
      Vyznanie životu to bolo, životu, ktorý predsa len stojí za to, aby   ho človek až k smrti vyžil.
     </tei:p>
     <tei:p>
      Tu?
     </tei:p>
     <tei:p>
      Kdekoľvek! Svet je široký! Svet je krásny! Svet je náš!
     </tei:p>
     <tei:p>
      Slnko žiarilo i na Kysuciach a rozkošnícky vyvalilo sa na zelenú   pažiť, ako tulák a pobuda, ktorý putuje s miesta na miesto, aby všade   rozsieval svoj biely úsmev. A zem sa vzdávala, ranená pluhom, do   plodného lona, chystajúc sa k svätému tehotenstvu. Záhony ozelenely   jarinou a do nich padali zmámení škovránci, ranení slnečným lúčom.   Horám sa z toho strapaté hlavy rozbolely, každým večerom išly spať s   čelom oviazaným bielymi hmlami. A chalupy vykrikovaly do diaľav svoju   zvučnú prázdnotu, lebo ľudia nesnesú dlho ťarchu povaly, ktorá na   nich cez zimu spočívala.
     </tei:p>
     <tei:p>
      A všetky dni, ktoré si vzájomne ustupovaly, zdaly sa teraz   krásnymi a plnými, lebo sa rodily aj mrely v znamení božstva.   Donášaly každým okamihom svoje dary, aby sa zjasnily ľuďom oči a   znavené ruky aby sa napily novej sily a vôle. A keď celú dennú prácu   prikryl tmavý zvon večerného neba, trblietal sa hviezdami, to aby   medzi nimi mohli ľudia hľadať svoju hviezdičku šťastia, ktoré sa im   dávalo poznať.
     </tei:p>
     <tei:p>
      Znovu zaznievaly v týchto nociach tiahle piesne chlapcov, ktorí   majú prebytky života, a znovu sa otváraly tmavé komôrky, plné   láskou.
     </tei:p>
     <tei:p>
      Slávnymi ľuďmi sú oráči polí, slávnymi ľuďmi sú oráči lásky. Lebo   oni nedovolia, aby nastala mŕtvota tvorstva a vecí. Z ich práce, na   ktorú sa sosypaly hviezdy celej oblohy, vykvitne nový kvet, aby   dozrieval v najzázračnejší plod života, blahosláveného na veky   vekov...
     </tei:p>
    </tei:div>
    <tei:div type="chapter">
     <tei:head>
      KAPITOLA IV. Škvrna.
     </tei:head>
     <tei:p>
      Keď sa Maťo znova narodil pre Kysuce, bol práve taký ako dieťa.   Čudoval sa kvetom, že voňajú, stromom, že šumejú, práci, že unavuje.   Lebo sa vrátil medzi veci, ktoré už preňho boly raz ztratené. Mal   teraz čisté srdce a to bolo bohatstvo, ktoré jediné mu zostalo z   minulých dôb. A bolo zvučnejšie a krajšie.
     </tei:p>
     <tei:p>
      Stalo sa mu raz, že išiel s pílou a sekerou zo svojej hôrky. Jeho   postava vykreslila sa do ztmavelého neba, keď vystúpil práve na   vŕšok. Tvrdá ani slnečné poludnie. Tmavá ani večer. A proti nemu — na   štyridsať krokov — Magdalenina matka. Hnala sa ani víchrica oproti.   Ruky hroziace nebu a Maťovi zdôrazňovaly slová, ktoré vystreľovala zo   zlobných úst:
     </tei:p>
     <tei:p>
      „Ty, ty — vrah! — Dcéru, vráť mi moju dcéru! Zabil si moju dcéru a   sám sa prechádzaš. Žiješ. Diaboľ si, nie človek! Čuješ? Diaboľ! —   Diaboľ! Vrah!
     </tei:p>
     <tei:p>
      Vzdialenosť medzi ňou a Maťom sa krátila, hoci tackavé a vysilené   nohy Kotryzkule nijako jej nechcely slúžiť dľa jej vôle.
     </tei:p>
     <tei:p>
      Maťovi teraz pred očami vyvstala hrozná skutočnosť.
     </tei:p>
     <tei:p>
      Táto žena, trpiaca svojou vinou, má ostatne aj pravdu. On vraždil.   Nikto sa nedíva na to, že sám chcel sa zabiť. On žije a Magda je   mrtvá. Súdom ľudia neveria a mierny rozsudok nikdy nevie smyť krv s   vražedných rúk. On si tu chodí voľne po chodníkoch a jeden z nich   vedie priamo tam pod červené smreky, ktoré požehnávajú dreveným   krížom. Pod jedným z nich hnije Magda. Dá život tráve a kedysi príde   hrobár, aby ju skosil. Život pôjde ďalej, tak ako Maťo znova dýcha a   pracuje.
     </tei:p>
     <tei:p>
      Tie výkriky, ktoré mu teraz zbíjajú vycivenú tvár, usudzujú:
     </tei:p>
     <tei:p>
      Život za život!
     </tei:p>
     <tei:p>
      A hoci je to nepovedomá logika, predsa ju všetci uznávajú. Na   jedinca vplýva celok. Maťo chápe súd ľudu prvý raz, obracia sa,   sekerou máchajúc do živého vzduchu, a uteká, uteká dolu do hory, aby   sa ztratil vlastnému trestu.
     </tei:p>
     <tei:p>
      Na kopci vyrástla proti nebu teraz postava Kotryzkule, podobná   sosne s rozklesnutým pňom. Vlasy sa svíjaly šialenstvom a ruky   zarástly zkrivenými koreňami do hluchých nebies.
     </tei:p>
     <tei:p>
      Maťo klesol v hore do vlhkého mochu. Nie, žiadna myšlienka ho   nenavštívila. V hlave mu hučala hrozná prázdnota. A nad ním hučal   vietor v minaretoch smrekov. Oh, tieto organy, v ktorých každý strom   je zvučnou píšťalou! Ako znely kedysi dávno, vyznanie životu,   voľnosti a práci. A dnes sú len mrmľajúcim starcom, ktorý vie karhať   nadesených ľudí. Zmenil svoju tvár a díva sa prísne až kdesi do   žalúdka. Je koniec. Už ani hora nevie človeka upokojiť. Svojou   samotou vyhráža každému, kto sa previnil.
     </tei:p>
     <tei:p>
      Maťo leží na mochu a sekera vedľa neho. Keby mal toľko sily a   istoty v ruke, uťal by si hlavu. Ale takto bol by to znova strašlivý   žart, lebo by ho vrátili nazpät životu.
     </tei:p>
     <tei:p>
      Keď došiel do svojho nového domova, bola už úplná tma. V izbe   nebolo svetla. Iba pomarančové plamene sporáku rozliezaly sa po   špinavých stenách. Matka sedela na lávke a utopila sa vo vlastnej   únave.
     </tei:p>
     <tei:p>
      Nenašli dlho jediného slova, ktorým by sa pohostili.
     </tei:p>
     <tei:p>
      „Máš tu voľakú listinu. Na stole. Boženník ju doniesol.“
     </tei:p>
     <tei:p>
      „Listinu? Od koho? A na čo?“
     </tei:p>
     <tei:p>
      „Neviem. Nehovorila som s ním. Položil mi ju na stôl. Podpísala   som ťa. Potom hneď odišiel.“
     </tei:p>
     <tei:p>
      „Hm.“
     </tei:p>
     <tei:p>
      Maťo nevedel inakšie odpovedať. Potlačil zvedavosť. Nechal listinu   tak a začal sa svliekať.
     </tei:p>
     <tei:p>
      „Večeru nedočkáš? Čo ideš robiť?“
     </tei:p>
     <tei:p>
      „Nič. Spať idem. Nadrhol som sa dnes viac ako bolo treba. Spať   idem. Listinu pozrem až zajtra.“
     </tei:p>
     <tei:p>
      Maťo sa iba vyhováral. Dnes by ho lampa hnevala. Tma pokladala   svoje dlane smierlive na čelo, a tak bolo dobre. Lampa by sa mu   podívala smelo do očú, a on mal dnes veľmi neistý zrak, než aby to   zdržal. Ale ťažko oklamať matku. Matka je sväté slovo, poneváč   znamená deti. Matky poznajú svoje deti.
     </tei:p>
     <tei:p>
      „Čo sa ti zas pritrafilo, Maťo? Povedz!“
     </tei:p>
     <tei:p>
      „Ale nič, mamka, nič. Nepýtajte sa.“
     </tei:p>
     <tei:p>
      „Ale predsa — povedz. Možno poradím...“
     </tei:p>
     <tei:p>
      Maťo sa sucho usmial ako tichý plameň na stene.
     </tei:p>
     <tei:p>
      „Stretol si sa zas s niekým?“
     </tei:p>
     <tei:p>
      „Hej.“
     </tei:p>
     <tei:p>
      „No!“
     </tei:p>
     <tei:p>
      „Mamka moja, čo myslíte: môžem tu pokojne žiť? Tu zostať a žiť tak   ako kedysi — viete, pred tým?“
     </tei:p>
     <tei:p>
      „Všetko sa zabudne, chlapče, všetko.“
     </tei:p>
     <tei:p>
      „Snáď. Ľudia prestanú hovoriť. Ale Kotryzkula nezabudne. Ani vy.   Ani ja. Vždy ma to bude prenasledovať. Zakiaľ budem žiť tu. Treba   kdesi inde ísť. Ďaleko.“
     </tei:p>
     <tei:p>
      „Ale čo ťa to napadá, chlapče. Kde by si išiel?“
     </tei:p>
     <tei:p>
      „Bárskde. Aby ma Kotryzkula neprenasedovala. Nevyčitovala.“
     </tei:p>
     <tei:p>
      „To ona dnes bola?“
     </tei:p>
     <tei:p>
      „Ona.“
     </tei:p>
     <tei:p>
      A s tým Maťo odišiel do komory, aby sa vhrúžil v spánok.
     </tei:p>
    </tei:div>
    <tei:div type="chapter">
     <tei:head>
      KAPITOLA V. Dlhý úvod k   pokute.
     </tei:head>
     <tei:p>
      Ráno, zružovelé nesmelým východom, vložilo do rúk robotný deň,   ktorý mali ľudia spracovať k obrazu všetkých dní, ktoré už kedy   prešly. To bola známa vec. Neznáme bolo iba to, že Maťovi prišiel do   rúk aj papier, ktorým bol pozývaný na okresný úrad.
     </tei:p>
     <tei:p>
      Čerti zas vedia, čo mu tam chcú!
     </tei:p>
     <tei:p>
      Keď prišiel deň predvolania, nemohol Maťo vziať sekeru a pílu,   ktorých teraz tak súrne potreboval v hôrnej práci. Vzal iba ťažké,   zablatené čižmy na nohy a do vačku predvolanku. Oboje malo ho zaviesť   pred tvár úradu.
     </tei:p>
     <tei:p>
      Vietor, ktorý včera vial dolinkou od Škradného a vznášal sa po   chrbte Kýčery, vysušil chodníky nakoľko mohol. Preto sa Maťo veselo   vybral za cestou a pohvizdoval si do kroku pesničku, aby sa mu biele   kilometrovníky na hradskej chytrejšie míňaly.
     </tei:p>
     <tei:p>
      Nad zemou stál ztrnulý vzduch, nehybný a mrtvý. Len stromy žily. A   na záhonoch pohybovaly sa baby v bielych rukávcoch a čepcoch, robiac   výnimku v tej skrovnej zeleni.
     </tei:p>
     <tei:p>
      Po hradskej čas od času zahromžil rozoschnutý voz. Ale každý z   nich uháňal už z mesta do doliny, k poľskej strane. Preto Maťo až do   mesta musel zmerať cestu vlastnými nohami, ktoré si zvykly konať iba   cesty užitočné.
     </tei:p>
     <tei:p>
      Okresný úrad stojí celkom stranou z mesta. Je okolo neho mrežovaný   plot a za ním niekoľko mrzáckych smrekov a ostrihaných kríkov. Okná   úradu bývajú večne zavreté, lebo úrad je niečo celkom iného ako rušný   život, ktorý žije za oknami. Vôňa zeme. Puky na stromoch. Krik detí v   mlákach. Hvizd čierného drozda. Vlak.
     </tei:p>
     <tei:p>
      Všetky kroky, ktoré sem kedy viedly, zomrely v štyroch oknách   predsiene. Razilo tu preto mŕtvotou a nemohol ju zahnať ani kvet   orgovánu, ktorý každým jarom sa pred dverami narodil. Nezostalo   ničoho krem dverí, ktoré uzavrely moc úradu do niekoľkých kancelárií,   označených bielymi tabuľkami.
     </tei:p>
     <tei:p>
      Maťovi nezbývalo iba zaklopať na jedných pomerne nesmelo, lebo tu   vládne ticho a reč mrtvého papiera.
     </tei:p>
     <tei:p>
      Podal predvolanku jednomu z najbližších úradníkov. Ten na ňu   žmurkol jediným zeleným okom, vstal a odišiel do vedľajšej   kancelárie. Tlumený hovor.
     </tei:p>
     <tei:p>
      „Zavolajte ho sem!“
     </tei:p>
     <tei:p>
      Toľkoto počul Maťo z celej rozpravy za vedľajšími dverami. Ale   nebolo času premýšľať o tom, čo príde. Našiel sa tvárou v tvár   suchému, žltému úradníkovi. Mal žltú, papierovú obličaj a akiste veľa   rokov služby. Aj jeho ruky šušaťaly tak po stole, keď sa preberaly   hromadami listín. Oči skryté za veľkými okuliarami a spodný ret   ovisnul dole.
     </tei:p>
     <tei:p>
      „Teda vy ste Matej Horoň?“
     </tei:p>
     <tei:p>
      „Som.“
     </tei:p>
     <tei:p>
      Na Maťa zapôsobil zmeravelý úrad. Odsekával svoje slová práve tak   sucho, ako suché bolo všetko v tej miestnosti.
     </tei:p>
     <tei:p>
      „Tak...“
     </tei:p>
     <tei:p>
      A úradník mlčí, ztratil akiste v papieroch reč a teraz sa v   papieroch prehrabáva, reč hľadá.
     </tei:p>
     <tei:p>
      „Máme tu takú vec s vami...“
     </tei:p>
     <tei:p>
      A nie, nevie ako do toho.
     </tei:p>
     <tei:p>
      „No?“ pýta sa Maťo.
     </tei:p>
     <tei:p>
      „Ľudí vraj poburujete. O všeliakých veciach rozprávate, čo sa   nepatrí. Že ste sa po svete táral... to ešte neznamená, že   musíte...“
     </tei:p>
     <tei:p>
      Maťo sa pozerá do tej žltej, papierovej tváre a je mu akosi   nepríjemne. Čerti — všetci sa na človeka zavesili ani osy — a prečo,   začo? Či už ani hovoriť neľzä — o svete?
     </tei:p>
     <tei:p>
      „Neviem o ničom!“ odpovedá zkrátka.
     </tei:p>
     <tei:p>
      „Vyhovárať sa — to vám nepomôže. Svedkovia sú na to. Ruskom búrite   národ, chcel byste, aby aj tu... Nedávno na jarmoku ste tak po   krčmách rozprával, rabovačky spomínal a čo ja viem, čo ešte. A doma u   seba tiež tak. So susedmi... Sám ste priznával.“
     </tei:p>
     <tei:p>
      „Komu som hovoril?“ vyhriakol zo seba Maťo.
     </tei:p>
     <tei:p>
      Okuliare sa naň zle obrátily a on sa zas učupil do seba.   Ľahostajne. Všetko ľahostajné. Čo tí páni vedia; čím sa on najviac   zapodieva. Naňho drevo čaká v hore. Doma sekera a pila....
     </tei:p>
     <tei:p>
      „Netárajte do sveta hlúpoty. Všetko sa vie. Že ste v Rusku u   bolševikov slúžil. V Maďarsku že ste v devätnástom bol — proti nám.   Sám ste sa... priznal...“
     </tei:p>
     <tei:p>
      Maťovi sa oči otváraly. Odkiaľže len to všetko... A odrazu sa mu v   hlave rozbrieždilo, vzpomnel čadčianského jarmoku a krčmy, vzpomnel   starého gazdu a četnícku čiapku. „Ukážte papiere!“ hovorila vtedy   četnícka čiapka. A potom na grúni pod Kýčerou, keď hnoj vozil a keď   sa tam zahovoril... Do rána bolo by vás možno počúvať! — hovorili mu   vtedy tí dvaja.. a Maťo vzpomínal vtedy a rozprával... A teraz z toho   všetkého — okresný úrad.
     </tei:p>
     <tei:p>
      Zabolo mu akosi horko — v ústach sa slová prevaľovaly a nechcely   von. Vo vnútri sa mu čosi varilo, sám sa celý spaľoval v hnevu, žiali   a žlči. Stál ani mŕtvy, nechápal, čo sa s ním robí, prečo všetci... A   veď on je len Maťo, čosi neznáme ho do sveta zahnalo, svetom chodil,   svetom, ktorý je inakší ako Kysuce, širší a sladký... ale on, Maťo...   sa predsa na Kysuce — ...vrátil!
     </tei:p>
     <tei:p>
      Úradník znovu sa prehrabuje v papieroch, reč hľadá, reč   našiel.
     </tei:p>
     <tei:p>
      „Volali sme vás... veď vy ste sa ani len neprihlásil, keď ste   prišiel domov. A patríte k vojsku.“
     </tei:p>
     <tei:p>
      To už bola iná reč, Maťo sa vzpamätal a vyplával z tej mlčanlivej   tône.
     </tei:p>
     <tei:p>
      „Veru, už som aj hovoril. Nevedel som, že sa to musí. A potom...   tak som bol rád, že som už doma, vojančiny sa odnechcelo. Ači snáď za   to pokutu treba platiť?“ pýta sa a vopred vie.
     </tei:p>
     <tei:p>
      „Treba. Najnižšia pokuta 20 Kč. Prvý prípad. A potom za každým   razom vždy viac.“
     </tei:p>
     <tei:p>
      „Ale... peňazí niet. Odkiaľ že vziať toľko peňazí? Toľko nešťastí   sa nám teraz na hlavu nahrnulo. Snáď viete o tom... chalupa, peniaze   na pile, a potom...“
     </tei:p>
     <tei:p>
      „Viem,“ hovorí úradník, „dopočul som sa. Ale treba platiť pokuty.   Zákona neobídeš. Keď nie tu, na notárskom úrade peniaze zaplatíte.   Zavolajú si vás...“
     </tei:p>
     <tei:p>
      Úradníkove oči i reč akosi zmäkla. Snáď že sa chýlilo k   poludni.
     </tei:p>
     <tei:p>
      „S bohom sebe choďte! To je všetko.“
     </tei:p>
     <tei:p>
      Maťo vyšiel z úradu a tak mu bolo, ani čoby ruky i nohy — každá   osobitne. Rozbitý. Rozrezávajú ho na kúštičky. Hľadajú v ňom čosi...   a veď on je len Maťo Horoň, Maťo Horoň z Kysúc, čo majú spevavé noci   a kamenistú zem. A tu — páni: parom vie, čoho sa nazdavajú!
     </tei:p>
     <tei:p>
      Boja sa ho?
     </tei:p>
     <tei:p>
      Hrozia sa ho?
     </tei:p>
     <tei:p>
      Maťo má ruky čisté pred súdom, Maťo má ruky čisté najmä pred   matkou a pred sebou. Je si istý tŕnistým časom, ktorý mu ide v   ústrety. Prídu voľaké zmeny, vyorú novú brázdu na novom mieste.   Všetka sila, ktorá driema v zemi, premení sa na silu odvažitých rúk a   svalov.
     </tei:p>
     <tei:p>
      Čas letí nad našimi hlavami a mení svoju pieseň, pri ktorej treba   tancovať.
     </tei:p>
     <tei:p>
      Nech oddychnú si tí, čo dosiaľ tancovali!
     </tei:p>
     <tei:p>
      Tanec, a divý čardáš tým, čo sa dosiaľ prizerali!
     </tei:p>
     <tei:p>
      Zazvučte, organy času!
     </tei:p>
     <tei:p>
      Zpiatky vracal sa Maťo vlakom. Pred železničnou stanicou stretol   sa s niekoľkými železničiarmi zo svojej dediny.
     </tei:p>
     <tei:p>
      „Mosty, Tešín, Bohumín — osobný vlak!“ — vykrikoval vrátnik na   peróne. Trma-vrma, babky s čipkovými čelenkami, batohy, krik a koše.   Prihnal sa čierny, napajedený vlak — a odišiel.
     </tei:p>
     <tei:p>
      Potom nasadol Maťo so známymi. Vagóny ani sirkové krabičky, plné   dymu a smradu.
     </tei:p>
     <tei:p>
      A zas baby, batohy, koše, krik.
     </tei:p>
     <tei:p>
      Vrátnik vykrikuje:
     </tei:p>
     <tei:p>
      „Svrčinovec, Čierne, Skalité — nasedať!“
     </tei:p>
     <tei:p>
      Rušeň sa nadul parou ani holub, vlak sa rušil.
     </tei:p>
     <tei:p>
      „Hovorím ti,“ rozpráva presvedčive jeden zo železničiarov,   „onedlho pôjdu. Taký spolok zorganizovali, družstvo. Každý si složí   podiel — a má život zabezpečený.“
     </tei:p>
     <tei:p>
      „A to kde — pôjdu. Ďaleko?“
     </tei:p>
     <tei:p>
      „Ďaleko. To už vraj ani Rusko nie je. V Ázii kdesi, neviem. A zeme   koľko dostanú!“
     </tei:p>
     <tei:p>
      „Ktože by tam išiel — do paroma! To tu sa hovorí: zeme, zeme koľko   — a prídu tam... nič. Groše vyhodia, po ceste minú a potom ber   žobrácku palicu. Eh —“ a máchol rukami jeden z nich — „ja by som   neišiel!“
     </tei:p>
     <tei:p>
      „Veď ťa nik nezve. To len kto chce. A ešte vraj — len komunistov   do toho družstva berú. Ale pôjdu, mnohí sa chystajú. Z celého   Slovenska. I z Čiech idú.“
     </tei:p>
     <tei:p>
      „Do Ruska! Kto by dnes chodil do Ruska. Všetko je rozbité — nikdy   to už nespravia tak ako bolo.“
     </tei:p>
     <tei:p>
      „I nehuč! Sprostoty táraš!“
     </tei:p>
     <tei:p>
      „A či nepobili bolševici všetko? Veď každý tak hovorí... Pravda,   ja som tam nebol, nevidel som.“
     </tei:p>
     <tei:p>
      Vlak hrkoce po vybitých koľajniciach a lezie... lezie. Počúvajú   ľudia o tých, čo idú do takých ďalekých pekieľ — hrôza sa ich   zmocňuje. Len Maťo počúva a vie...
     </tei:p>
     <tei:p>
      „Pobili — nepobili, všetci sa bili. Ve vojne to ináč ani neide,“   hovorí jeden zo železničiarov, a ruky mu lietajú okolo tela — povedal   by si: naplašení netopieri.
     </tei:p>
     <tei:p>
      A Maťo k týmto slovám pokyvuje hlavou, prisvedčuje.
     </tei:p>
     <tei:p>
      „Tuto-ľa, Maťo, ten ti dosvedčí, ten bol tam — v Rusku.“
     </tei:p>
     <tei:p>
      „Netreba dosvedčovať. Ja aj tak nepôjdem. Hoci je tu na Kysuciach   zle-nedobre, a zato predsa žijeme. A držíme si to v hrsti — istotu.   Svetom sa honiť za vrecom nádeje — eh, dajte mi pokoj!... To len   blázni...“
     </tei:p>
     <tei:p>
      „A čo gazdovia, čo tu na tom kameni gazdujú — čo tí na to? Mnohí   by akiste radi išli...“
     </tei:p>
     <tei:p>
      „Nie mnohí,“ hovorí iný železničiar. „Sedliak, to je — taký dub.   Nerád sa pohne. A tí naši tu srástli už s tým kamením. Ani by už   gazdovať nevedeli, keby v zemi kamenia nebolo.“
     </tei:p>
     <tei:p>
      Naproti sedí gazda, odkiaľsi z ďalekých grúni, kudlaté vlasy sa mu   sosýpajú na ramena. Čakáš, že kedy sa mu mastný klobúčik sošmykne s   hlavy dole po tých plesnivých vlasiskách. A usmieva sa na tie slová,   cíti sa gazdom od koreňa a vraví:
     </tei:p>
     <tei:p>
      „No veď! Tu mi aspoň zemiak z ruky nevykĺzne. A tam — v čertoch —   možno by aj celý život...“
     </tei:p>
     <tei:p>
      Ej, gazdove, gazdove,
     </tei:p>
     <tei:p>
      zle vy gazdujete...
     </tei:p>
     <tei:p>
      zaujúkal ktorýsi železničiar. Všetkým vstúpil smiech do silných   zubov. A vlak zadychčal, zadychčal — a zastavil sa.
     </tei:p>
     <tei:p>
      Maťo sa zas vybral hore vrchom. Slnce stálo nad zelenými horami,   pod horami chalupy a ľudia, polia.
     </tei:p>
     <tei:p>
      Polia čakaly na prácu tvrdých rúk.
     </tei:p>
    </tei:div>
    <tei:div type="chapter">
     <tei:head>
      KAPITOLA VI. Najkratšia.
     </tei:head>
     <tei:p>
      Jar prešla s úsmevom dieťaťa, ktoré nabúda rozumu. A prišlo   rozumné leto, ktoré sa chystalo vypiecť mäkké zrno chudobných záhonov   na žeravej plachte odkrytého slnka. Polia ležaly mrtvé, spálené   horúčosťou týchto vášnivých dní. A rosy, ktoré sa snášaly na rozlomu   noci v deň do smädných úst kvetov, boly skrovné.
     </tei:p>
     <tei:p>
      Práca zostala stať tak, ako sa mučivé slnko vždy na obed zastavilo   na oblohe, potešujúc sa pohľadom na svoje obete.
     </tei:p>
     <tei:p>
      Tento rok bol veľmi hurúci. Ľudia mali obavy pred krutou zimou,   ktorá bude v znamení nedostatku jedla a krmiva a veľkých mrazov. Bolo   treba ozaj sa prichystať na tú zimu.
     </tei:p>
     <tei:p>
      V Maťovi nezmĺkol život. Prežil svoj pád. A ležiac za chvíľu pod   ťarchou nešťastia, mal času dosť, aby nabral sily k novým výbojom.   Aby sa vzpriamil a v novej odvážnej robote dokazoval najsvätejšie   právo na život. Aby ho kričal do sveta vášnive a vrele, ako modlitbu,   ktorá sama v sebe je už splnená. Maťo znova vstal a ide bojovať,   poneváč to je zákon pre tých, ktorí majú svaľnaté ruky a zdravé   hladové zuby.
     </tei:p>
     <tei:p>
      Chalupa, ktorú najali od drotára Dejčíka, bola priveľa vzdialená   záhonov Horoňovcov. A to je bolesť, ktorá by trápila každého gazdu.   Rozorvaným zmoľom, do ktorého sa skrčila, ťažko sa dala svážať hoci   ľahká úroda polí. A preto sa Maťo rozhodol, že po žatve hneď začne   stavať novú vlastnú chalupu. Drevo mal v horičke pripravené a stačí   sviezť ho ku potoku, pri ktorom stálo niekoľko najlepších záhonov   spoločného majetku. Kameňa navozí a na zimu budú už bývať v novej   chalupe, zabúdajúc na všetky rany, ktorými boli ranení.
     </tei:p>
     <tei:p>
      Táto myšlienka vedela zahrievať. Maťo teraz len pocítil tú radosť,   pre ktorú mu bolo dané žiť. Hoci padal na vlastnej ceste,   prišliapnutý ani črviak hrubým opätkom neprajných okolností, predsa   len našiel kus tvrdej hrudy, o ktorú by sa oprel a vztýčil sa k novej   rane a k novému víťazstvu. Tvrdý ani tá kamenistá zem, tvrdší ako tá   kamenistá zem, nevedel nariekať. Svojimi pevnými rukami uchopil život   práve tam, kde bolo treba. Lebo každý nový pád vedel iba posilovať k   novému odvetnému útoku. A cítil, že ten, kto má len tie ruky, ktorými   si zaisťuje sekundy svojho života, musí sa biť, aby žil. Cítil, že   viera a boj je to, ktoré vedú človeka na jeho ceste, ktorá je preto,   aby kdesi končila. Rázny pochod podkutých nôh nech zaznieva celým   svetom, lebo je to najkrajšia hudba túžiaceho ľudstva. Žiť a pracovať   preto, aby, až zostarneme, mohlo naše semeno klíčiť v prajnejšej   zemi; žiť a biť sa preto, aby človek sa stal človekom! Aby dýchal a   videl a počul všetko, čo krásneho je na svete. A aby končil tam, kde   dozrieva semeno zaisťujúce slávne pokračovanie.
     </tei:p>
     <tei:p>
      Táto snaha dala sa badať v celej dedine. Ľudia, ktorí mali akési   majetky, dávali rásť svojim novým domom, aby zaisťovali život novým   pokoleniam. Bolo to krásne, rašenie tejto rannej miazgy, všade vysoko   nad hlavami zavievala veselá zástava nádejného života. A slnko tvrdlo   v poludňajších prestávkach, aby ľudia v jeho prajnom teple mali dobrú   pohodu a čas rozmýšľať o veciach budúcich.
     </tei:p>
     <tei:p>
      Život stúpal hore ani vysoká stráň, teplá a životná, dvíhal sa v   ohromnej nádeji a vo večitom milovaní. Každá jeho buňka rozrastala sa   do neznámych rozmerov, každá z nich rašila ani čerstvý strom a ker,   ktorý predstavuje zázrak na tejto menlivej zemi.
     </tei:p>
     <tei:p>
      Maťo bol prestúpený týmto rašením a majúc toľko sily ako   najslávnejší boh, nijako neváhal dať sa do boja so všetkým, čo stojí   mu v tvrdej a neprajnej ceste.
     </tei:p>
     <tei:p>
      Tým si zaisťoval víťazstvo.
     </tei:p>
    </tei:div>
    <tei:div type="chapter">
     <tei:head>
      KAPITOLA VII. O rukách a o   nádeji.
     </tei:head>
     <tei:p>
      „Tak teda za týždeň, strýko, za týždeň!“
     </tei:p>
     <tei:p>
      „Neboj sa, chlapče, keď dám slovo, zadržím!“
     </tei:p>
     <tei:p>
      „A koľko ľudí budete k tomu potrebovať?“
     </tei:p>
     <tei:p>
      „Šiesti budeme robiť. Tak ako sme už vždy zvykli.“
     </tei:p>
     <tei:p>
      Tento koniec rozhovoru znamenal konečné rozhodnutie. Hviezdy stály   nad hlavami a mokrá zem, na ktorú cez deň padol výdatný dážď,   čvachtala pod nohami. Tesári, ktorí stavali sedliacke domy,   rozchádzali sa do svojich domovov. Pod tmavými nebesami zostal Maťo   sám, postavený pred najtvrdší oriešok svojho života.
     </tei:p>
     <tei:p>
      Pri potoku, ktorý ledva šepkal svojím chudobným pramienkom čistej   a nemohúcej vody, ležaly mohutné trámy, z ktorých sa má stvoriť nový   domov Horoňovcov. Kameň, dovezený z Kýčery, čakal svoje priaznivé   usporiadanie a vysoký kopec nad tým všetkým stál, aby ochránil pred   pohromou. Čas išiel ponad všetkým veľmi rýchle, aby sa dalo   predpokladať primerané pokračovanie tejto radostnej udalosti.
     </tei:p>
     <tei:p>
      Žatva ešte nepokročila tak, aby zaspievaly na všetkých záhonoch   kosy. A Maťo počítal ešte dobrých štrnásť dní, kým začne svoju prácu.   Do tých čias, kým skosí všetku úrodu, postavia tesári dom aj stodolu   a to bude najväčšie víťazstvo Maťovho života. Lebo drevená chalupa   rastie od zeme rýchlejšie ako drevo v lese a je toho tiež treba, aby   zachovala ľudí pri živote.
     </tei:p>
     <tei:p>
      Dnes Maťo vyjednával. Len k vôli tomu prišiel na koni zo Starej   Bystrice, kde pracoval v hore pri dreve už asi štyri týždne. Nebolo   preň teraz na roli roboty a času je treba využiť, aby neprešiel na   plano, nedonášajúc úžitku. Bolo treba zarábať a v tom prípade sa   zbytočne pýtate formana, prečo berie od žida peniaze.
     </tei:p>
     <tei:p>
      Ale život na Starej Bystrici nebol len tak ľahký. Staraj sa o   koňa, staraj sa o seba a potom sa staraj hlavne o to, aby ti krčmár   na koniec nezobral voz, keď vyrovnávaš pri zpiatočnej ceste svoje   dlžoby. Nejedným sa tak stalo. Jediná vzpomienka, ktorá im zostala na   psovskú robotu, kedy ťahali drevá zo strašných mokrých zmoľov a dier,   bola tá, že za mizernú pálenku v niekoľkých pohárikoch nemali   zaplatiť a museli nechať tam pol alebo celý voz, aby zachovali   chýrečnú čest svojich poctivých kysuckých rodov.
     </tei:p>
     <tei:p>
      Nebolo to nič zvláštneho a nebudilo žiadnych výtržností. Lebo tu   boli ľudia zvyknutí videť za prácu almužnu miesto pláce...
     </tei:p>
     <tei:p>
      Stará, široká búda, v ktorej spoločne bývali títo otroci dreva,   mala podobu na breh vyhodenej trosky lodi. Dym stúpal zpopod strechy   každou dierou, ktorú tam tesári zabudli alebo vyžral čas. Vo vnútri   bola špina domovom a staré shnité slamníky razily príšerne ľudským   potom a hmyzinou. Na ohništi boly zatvrdlé spečené pozostatky   spoločných jedál a pri povale ťažký dych, na zemi v smetí mastné   nadávky a preklínania života.
     </tei:p>
     <tei:p>
      „Tých niekoľko grošov ozaj za to nestojí, aby tu človek v tých   zmoľoch hnáty lámal. Kôň sa zdiera a kosti z neho budú o chvíľu trčať   ani zo starého parazola.“
     </tei:p>
     <tei:p>
      „Tak povedz židovi, aby ti pridal! Čo na to povie. Myslíš, že ťa   pri všetkom dobre neošmekne? Keby si si vedel kubíky vyrátať —   nepoviem. Ale takto ti naráta koľko chce sám. Ty to necítiš. Ale kôň   hej, lebo to ťahá. Škoda že nevie hovoriť. On by vedel, či vezie   jeden a pol ako ti do knižky zapísal faktor, a či vezie dva   kubíky.“
     </tei:p>
     <tei:p>
      „Eh, čerta. Čo si oni nechajú vliezť do svedomia. Hlavná vec že   vozíš a že ťa vyplácajú. Oplatí sa — neoplatí sa, darmo rozmýšľaš!   Odkiaľ si tie peniaze vyciciaš, z palcov azda nie! A až ti pošlú   daňový hárok, plať. Nemáš peňazí? No, dobre, kozu ale máš, tá má   práve asi tú cenu. Eh, chlapi, ruky máme ani lopaty a načo nám   sú?“
     </tei:p>
     <tei:p>
      „Veď na to, aby si drhol! Či myslíš, že pôjde dakto druhý robiť   túto svinskú prácu?“
     </tei:p>
     <tei:p>
      „Ale sme sa tiež s mäkkými rukami narodili. Až potom, hneď od   detstva, robotou nám ztvrdly. A druhí majú mastičky, nožničky,   vodičky a rukavičky.“
     </tei:p>
     <tei:p>
      „Keď si pomyslím, že tými mäkkými rukami nás pod hrdlom tisnú a   držia a my s týmito svojimi lopatami sme ani ovce. Predstav si ty   len, že by si raz svoje ruky položil tomu mladému panáčkovi na nos.   Chlape — ten by fŕkal! Túto búdu by sme päsťami rozmlátili. Spravili   by sme poriadok po svojom. Čo by to bol za hurhaj!“
     </tei:p>
     <tei:p>
      „Četníci by prišli, dali by ti retiazky na tie tvoje smelé   ruky.“
     </tei:p>
     <tei:p>
      „Hm — retiazky! Čo vy viete! To sa ešte nikomu z celej dediny   nepodarilo, aby retiazky sviazanými rukami potrhal. A ja som už. Keď   som kedysi ako mládenec pri muzike Antoša Kuľovie mal poslať pánubohu   na pravicu. Tak — zachcelo sa mi. A roztrhol som. Za to ma nabili a   sedel som o štrnásť dní viacej. To už sú roky!“
     </tei:p>
     <tei:p>
      Takto sa hovor otočil. A predsa len pod tou strechou dačo vrelo.   Zlobné tiene plávaly priestorom a myšlienky zhustly ani výbušná   látka. Čosi bolelo a bolo to nielen celé telo s rozbitými do krvava   rukami, bola to aj duša, ktorú si títo ľudia vedia uvedomiť iba v   bolesti. A tá bolesť tu bola, lebo oni vedeli, že neotročia preto,   aby sa po návrate domov mali dobre, ale aby po zaplatení daní mohli   ostrou pálenkou zažnút ničivé plamene hnevu a žialu.
     </tei:p>
     <tei:p>
      „Keď napriahnem ruku, zastrem celé okno,“ zašramotí hlas.
     </tei:p>
     <tei:p>
      „A keby si ňou máchnul, srazíš aj mesiac, nie?“
     </tei:p>
     <tei:p>
      Smiech sa vyvalil do smradľavej tmy z jednoho slamníka.
     </tei:p>
     <tei:p>
      „Aj!“
     </tei:p>
     <tei:p>
      A to bolo zakončenie presvedčivé tak, že znavené ruky nabraly cez   noc novej sily ku mizernej práci.
     </tei:p>
     <tei:p>
      Maťo sa už viac na Starú Bystricu nevrátil. Prípravy ku novostavbe   zhltly tých posledných štrnácť dní, ktoré chýbaly do započatia diela.   A tieto dni, hoci priťažké zodpovednou starosťou, vedely rozjasniť   Maťove oči a prehniesť láskou a plodnosťou každú hodinu, ktorou boly   rozdelené.
     </tei:p>
     <tei:p>
      A nádej voňala ani zelený rozmajrín.
     </tei:p>
    </tei:div>
    <tei:div type="chapter">
     <tei:head>
      KAPITOLA VIII. Posledná rana a   pád.
     </tei:head>
     <tei:p>
      Dielo rástlo pod rukami ako veľká nádej. Píly a sekery zahryzovaly   sa do trámov, bielych ako dolniacky chlieb. Niekoľko tesárov   pracovalo od rána do večera, aby stavali útuľný bezpečný dom. Na   miernom svahu, hneď popri potočku, ktorý žblnkal hravo tak ako deti,   keď sa preháňajú a mažú v mlákach po jarnom daždi.
     </tei:p>
     <tei:p>
      Tie rána boly radostné a jasné, lebo slniečko sa smialo tak   úprimne, že až slzy mu z očú padaly do žltých sŕdc kvetov, čo   pretkaly zelené koberce lúk. A vtedy všetko ožilo, husi zagágaly na   záhumní a škovránky vzlietaly čím vyššie, to aby ich pesničky lepšie   a jasnejšie zvonily, keď dopadnú na zem. A hneď za tým zacengaly   chrapľavé zvonce kráv, nesúcich svoju netečnosť v ťažkých hlavách.   Ich rysavá barva zpestrila zeleň pašienok, vyprážaných slnkom a   zmáčaných dažďami.
     </tei:p>
     <tei:p>
      Maťo sa prechádzal poľami a bolo mu tak dobre. Úroda bola toho   roku sľubná a dalo sa čakať, že konečne táto žatva dá riadnu náhradu   za úmornú prácu. Raže stály husté ani kefa na dlhých záhonoch a ovos   sa strapatil široký, rozsochatý... Slniečko nalievalo zrná živým   chlebom. Všade prúdil život v slávnom zvestovaní, žily ním hrudy,   rástliny, tvory. A všetko sa hýbalo, menilo, rástlo, nebolo možné,   aby človek rozmýšľal o mrtvých. Preto aj Maťo sa vyslobodil a žil   dnešku, ktorý sa mu javil v mohutnosti dňa a sile práce.
     </tei:p>
     <tei:p>
      Tento dneskajší deň narodil sa za zrudlými Kolibačkami z veľkého   utrpenia, súdiac dľa východu, zaliatého ohavne krvou. Ľudia sa   udivene pozerali v tú stranu a hľadali vysvetlenie. Lebo bolo treba   viesť celú tú pohodu k istému cieľu a treba zpytovať tvár nebies, v   ktorých vraj býva šťastie človeka.
     </tei:p>
     <tei:p>
      Maťo došiel hneď z rána dolu k potoku, aby sám pomáhal stavať svoj   dom. Lebo táto práca nebola ťažkou ani vtedy, keď sa topila v   zatrpklom znoji. Vedela dať uspokojenie vedomím, že stavať je   najcennejšia činnosť ľudskej sily a snaženia.
     </tei:p>
     <tei:p>
      „Bože pomáhaj! Akože vám robota ide, ako?“
     </tei:p>
     <tei:p>
      „Eh, dobre, dobre ide! Pánboh daj! Ale dnes bude slniečko ostro   pripekať. Vyliezlo červené, ale sa hneď vybielilo. A teraz prepichuje   človeka ani meč.“
     </tei:p>
     <tei:p>
      „Ešte, že staviate pri potôčku, to je šťastie!“
     </tei:p>
     <tei:p>
      Maťo sa zasmial a doložil ešte:
     </tei:p>
     <tei:p>
      „Toľko vody tu ešte vždy potečie, aby ste nezomreli smädom.“
     </tei:p>
     <tei:p>
      „To by si nás chcel pekne častovať, ty! Vieš, že tesári a murári   vody nepijú. Je to veľmi riedke pre nás. V žalúdku sa to necíti. Mal   by si nechať niečo doniesť, aby išla robota lepšie od ruky.“
     </tei:p>
     <tei:p>
      „Ešte je čas, chlapi, mohli by ste sa nasľopať a vystavali by ste   mi krivú chalupu. Vietor by fukol a zvalil by nám ju na hlavu.“
     </tei:p>
     <tei:p>
      „Ech, čuš. Nie málo chalúp sme už postavili. A nie málo pohárikov   sme pri tom do seba vyvrátili. A predsa dosiaľ žiadna nespadla. Len   pošli, pošli, aby nám v hrdlách nevyschlo.“
     </tei:p>
     <tei:p>
      „No dobre! Ale sa mi s robotou ponáhľajte, aby som mohol tohoročnú   skľúdzeň v novej stodole uložiť. A ja zájdem sám do krčmy do dediny,   snáď mi tam dáku fľašu požičajú.
     </tei:p>
     <tei:p>
      „Choď, chlapče, choď, dobre urobíš.“
     </tei:p>
     <tei:p>
      A Maťo sa vybral dolu vrchom, cesta trvala pol hodiny a už   zabelely sa v hustej zeleni múry krčmy a kováčovho domu, jediných   múrovaníc v celej obci.
     </tei:p>
     <tei:p>
      V krčme nebolo ľudí, lebo bola naplnená sparnom paľčivého dňa. Na   podstení, v tieni na lávke sedel slaboduchý cestár, pijan na slovo   vzatý, ktorému bolo súdené nevypiť ani o pohárčok viac než koľko   činil jeho mesačný plat, pre ktorý chodil na poštu súčasne s   krčmárom. Škúlil do sveta chybnými očami a svoj hrb vynášal na odiv   všade, kde rečnil slovami príliš sprostými a opilými, než aby sa vždy   daly počúvať. Potom tam boli ešte dvaja gazdovia, ktorým polia   neprirástly k srdcu, železničiar, vracajúci sa z roboty domov, s   koženou taškou a koženými nohavicami, mastnými dosť, aby sa dalo na   prvý pohľad poznať. A posledný z hostí bol mládenec, ktorý sa pred   nedávnom práve vrátil z väzenia. Ukradol na trhu a hneď v druhej   dedine predal ukradnutú kravu. To je čin, který sa trestá. Ale on si   chválil dobré zaobchádzanie v kriminále.
     </tei:p>
     <tei:p>
      Maťo sa s nimi privítal a zašiel do krčmy.
     </tei:p>
     <tei:p>
      „Požičajte mi fľašu,“ vraví krčmárovi, „a namerajte liter prostej.   Pálenky sa zachcelo chlapom, čo mi na chalupe robia.“
     </tei:p>
     <tei:p>
      „A ty si sa do novej chalupy pustil?“ čuduje sa krčmár.
     </tei:p>
     <tei:p>
      „Pustil. Zem i koňa som musel na to predať — ale čože! V cudzej   chalupe žiť sa odnechce.“
     </tei:p>
     <tei:p>
      Keď sa vrátil Maťo z krčmy, chlapi na podstení rozprávali o Rusku.   Bolo to tak čudné. Toľko rozy sa tie reči vracaly a vždy ich mal Maťo   počúvať. A vždy hneď vzpomienky.... šíročízne ruské polia, na nich   raž uháňa po vetre ani rusavé vlny mora, na riekach kozáci, po   nociach harmoniky... Dnes však už vzpomínať netreba, neľzä, ten čas   sa minul a základy chalupy, ktorá pri potoku vyrastá, pritisly aj   Maťovo srdce k hrude, k zemi, nebolo možné odísť. A chalupa znamená   nie len Maťov život, no i život tých, ktorí do nej prídu schylovať   ustaranú hlavu ešte vtedy, keď už Maťo snáď bude hniť pod červenými   smrekami cintera.
     </tei:p>
     <tei:p>
      „Hovorí sa... robotnícke výpravy vraj začnú do Ruska chodiť. Každý   si peniaze složí do družstva a potom už sa príde ta, zem je vymeraná   — len na pluh čaká.“
     </tei:p>
     <tei:p>
      „A to ešte aká zem! Hovoria... raz do nej pichneš, a dva razy sa   ti urodí. Ani hnoja netreba...“
     </tei:p>
     <tei:p>
      Maťo sa usmieva, pred očami mihajú sa mu záhony, tie obrovské   čierne tabule zeme, čo leží od Kozlova k Voroneži, a zablúdivší   zrakom po úbočí ku Girovej, kde sa na žltastej trávke belel kŕdeľ   oviec, len tak: ech! — zavzdychol, máchol rukou a mlčal ďalej.
     </tei:p>
     <tei:p>
      „A neviem už, kde som to počul, — vraj aj Mackovčiak od nás sa k   nim zapísal...“ hovorí jeden z chlapov.
     </tei:p>
     <tei:p>
      „Nevrav,“ čudují sa ostatní, „že by aj on?“
     </tei:p>
     <tei:p>
      „A čože jemu?“ pokračuje prvý, „zeme nemá, len chalupu ošarpanú.   Tej mu nebude žiaľ. A ináč — ručiská šikovné má, uživí sa a vyzná sa   v bársakej práci. I vo fabrike možno...“
     </tei:p>
     <tei:p>
      „A či oni...“ nahryzol Maťo otázku.
     </tei:p>
     <tei:p>
      „Pravdaže, aj mašiny si vari povezú, fabriky si postavia. Tak mi   rozprával sám Mackovčiak.“
     </tei:p>
     <tei:p>
      Krútili hlavami chlapi a nechcelo sa im veriť. Veď akože — opustiť   túto postať a ísť. A bárs by to aj bola zem, do ktorej, ako hovoria,   raz pichneš a dva razy urodí, však predsa... my ju neznáme tak ako   každý kameň tu, ktorý každý rok pluhom obraciaš, ešte sme si v nej   ani len prst nepomazali a už —veriť?“
     </tei:p>
     <tei:p>
      Tu je zle — nedobre. Tu je len bieda, rastúca z uzúčkych kopaníc.   A potom sú tu úrady a dane, prekliate dane, ktoré ťa pridlávia k zemi   — črviaka naničhodného, a sú tu židia v Čadci, držia ťa v hrsti.   Vyšmekni sa z jednoho nešťastia — druhé na ťa čaká. Vzoprieš sa?   Právo hľadáš? Hľadaj-nehľadaj, na to je fiškálov v Čadci dosť, aby ti   ukázali, že čo stojí právo a pravota.
     </tei:p>
     <tei:p>
      Tu je zle-nedobre, ale o tom vieš, máš všetku biedu vyloženú ani   na dlani. Tu nemôžeš byť ničím prekvapený, ničím zklamaný. Znáš   vopred všetkých 365 dní v roku. Tu — znáš všetko a každý prorok bol   by ti cudzím bláznom. Si koreňom vo svojej zemi.
     </tei:p>
     <tei:p>
      Ale tam? —...
     </tei:p>
     <tei:p>
      ...Bilo sedliacke srdce. Veď možno aj... niekde je lepšie. Ľahšie   žiť. Ľahšie sa biť. Niekde aj biely chlieb jedia. A bolo by možné aj   tebe... to všetko.
     </tei:p>
     <tei:p>
      Ale tá zem tu... Či by si sa vedel rozlúčiť na príklad hen s tým   záhonom, čo sa na ňom ovos strapatí? Veď — z poľany si záhon zrobil a   hen — v tých miestach pri jalovci — také bralo si vykopal,   bralisko... traja chlapi ho odvaľovali. A po tri roky si korene   kolčil — ešte teraz sa kde-tu najdú.
     </tei:p>
     <tei:p>
      Ruky vrástly do tej zeme a nemôžeš ich vyrvať.
     </tei:p>
     <tei:p>
      Nie — zostanú chlapi, zarástli už akosi do zeme telom i dušou.
     </tei:p>
     <tei:p>
      Je tu bieda, ale — je istá.
     </tei:p>
     <tei:p>
      Nič sa v nej nezmení...
     </tei:p>
     <tei:p>
      Hodiny išly pomalým krokom ani mníšky kláštornou záhradou.   Mlčanlivé, lebo sa zalkly horúcim slnkom, ktoré bolo neznesiteľné.   Psi, ktorí sa prestali na hradskej ruvať, upadli nesmyselne do   chladnej trávy, aby ju hryzli. Ľudia na kopaniciach zakrývali oči   pred slnkom. Len sliepky sa kutraly v prachu bielej cesty.
     </tei:p>
     <tei:p>
      Do ťažkého vzduchu vpadol chorý hlas zvonku. A teraz sa všetci   začudovali, lebo to bolo poludnie a krčma sa prázdnila v túto hodinu,   posielajúc svojich hostí ku stolu. Navrátili sa skutočnosti, a tá im   dala oči. Oči sa obrátily na severozápad. Ale tam bolestne narazily   na čierny múr mrákavy, ktorá sa desive hnala od Jablunkovského   priesmyku, cez hlavu dobráckej Girovej a Veľkého Polomu. Bol to temer   len okamih. Lebo v tom zľaku človek zabudne merať čas. A čierna   hradba sa valila ako isté nebezpečenstvo, mala žltastý okraj a to   bolo práve to strašné. V tom okamihu aj s poľskej strany sa zdvihly   mraky, cez Zwardoň a Skalité a na černianske vrchy, taká výstraha   strašná a viala z nej studená reč.
     </tei:p>
     <tei:p>
      „Ježíši Kriste, ešte len poludnie a už búrka ide! To sa   nestáva.“
     </tei:p>
     <tei:p>
      „A poriadna búrka. Z dvoch strán. Sliezko aj Poľsko. A to až sa   spojí.“
     </tei:p>
     <tei:p>
      „Možno vietor sa obráti a zaženie ju.“
     </tei:p>
     <tei:p>
      „Kde by zahnal! Veď fúka práve z tých dvoch strán. Hybajme domov,   lebo nás poriadne zmočí!“
     </tei:p>
     <tei:p>
      Chlapi mali ešte dosť času, aby takto rečnili prv, kým by sa   zdvihli. Ale Maťo, ten ich už nepočul. Zmocnil sa ho živelný strach o   všetko, čo znova rástlo pod jeho rukami. Strach o tú nádej, ktorú mu   doniesol nový život. Strach o žuvanec chleba, čakajúci priaznivú   skľúdzeň. A strach o tie trámy, ktoré ležaly na brehu malého,   mizivého potôčka, pri ktorých čakali tesári márne sľúbenú pálenku.   Cesta, ktorá ináč trvala pol hodiny vrchom, vystrelila Maťa ani   puška. A keď stanul na kopci zaliatý slaným a štipľavým potom,   rozložil sa mu pod nohami celý kraj.
     </tei:p>
     <tei:p>
      Kraj ani uhoľná baňa, ktorou kde-tu plávajú žltasté plyny. Z   mrakov vyskočil biely, skrčený blesk. A v zápätí ozvala sa strašlivá   rana. Kopce si ju podávaly ako horúcu guľu z ruky do ruky. Všetko sa   roztrepalo pod tým nečakaným náporom. Celý kraj sa utiahol do   vnútorného strachu. Len na kopci stál Maťo sám a sám, prst, hroziaci   nespravodlivým nebesiam. Nebo sa trhalo a z dier vyskakovali ohniví   hadi ako zlatý dážď. Kopce už nezvládly podávať si výbušný hlas   hromov, lebo sa všetko roztrieskalo na drobulinké kúsky a z tých   trosiek len vytŕčalo vedomie, že to je iba búrka a že je treba predsa   kosiť, stavať, žiť a život rozmnožovať. A nebolo to ani vedomie, skôr   želanie, aby to bola iba búrka letných mesiacov.
     </tei:p>
     <tei:p>
      Na návrší rozplakal sa zvonček. Inokedy zvonil ku poľdňajšej   pohove a ku večeri, dnes bolo to ale dačo iného. Strach pred zkazou,   strach z niečoho, čo príde a čo sa nedá zastaviť. Preto tá bezmocnosť   a šialenosť, s ktorou sa vrhaly údery o zlomkrk do dolinky.
     </tei:p>
     <tei:p>
      Keď sa Maťo rozbehol dolu ku potoku, spadly prvé ťažké kvapky   dažďu. Zavial studený vietor a ten ich sráňal s horiacej kvetiny   nebies ako smrtná kosa. Hustejšie, hustejšie dopadaly a smädná zem   ich vpíjala žiadostive ani veko večitý pijan. Bola to hrozná   skutočnosť, zem razom sa napila, ale tá záplava bola raz tu a nedala   sa utíšiť ani zastaviť.
     </tei:p>
     <tei:p>
      Maťo dobehol ku stavanisku. Trámy ležaly pri potôčku ani mŕtvicou   ranení muži, bez pohybu. Tesári dávno zutekali domov pred prvým   hrozivým návestím búrky, nečakajúc paľčivého občerstvenia. Len rohové   kamene základov trčaly výbojné do výšky. A nad všetkým ešte Maťo,   bezradný, s vycivenými očami, ktorý by neváhal všetko, všetko prikryť   svojím prenasledovaným telom, keby nepochopil, že je tak nepatrný a   malučký proti rozhnevanému živlu.
     </tei:p>
     <tei:p>
      Strašlivý lejavec zniesol sa na zem, ktorej pohyb nestačil, aby mu   utiekla. Mračná sa pretrhly a v krátkom okamihu dážď, zbičovaný   ľadom, zavalil celý kraj. Nebolo vidno ani na päť krokov, tak hustá   bola tá záclona, studená, sklenná.
     </tei:p>
     <tei:p>
      Všetko ani čoby zomrelo strachom — len voda s ľadom zúrila.
     </tei:p>
     <tei:p>
      A v tejto Sodome a Gomore stál Maťo, premenený v stĺp, lebo priamo   pred očami končila sa zkaza celoročnej práce. Obilia zamlátené do   zeme, urvané klasy, obalené blatom, zemiaky, ktoré sa rozrastaly do   liľavých kvetov, zlomené veľkým tým nešťastím. A všade, kde bolo   možné dozrieť, ručaje hnedej, bahnitej vody, splietajúce sa do   hnedých vrkočov uháňajúcich po chrbte zeme v šialenom behu. A na   koniec z toho bol potok, potôčik, ktorý by boli bývali tesári za   horúceho dňa vypili celý, reval ani zúrivec, pre ktorého nemôžu práve   zohnať žiadnej svieracej kazajky. Vystúpil z brehu a podliezol už   trámy, pripravené ku stavbe, o kamene bil bezhlavo ani šialenec do   múru holej cely.
     </tei:p>
     <tei:p>
      Bola to veľká rana a nedozierne nešťastie. Nevedela zlomiť len   stvol trávy lebo ovsa. I bodliak, bičovaný svetovými vetry, šľahaný   oceľou a krvavými dažďami, bodliak, ktorý sa vášnive a hrdinsky   bránil všetkým ranám a búrkam, padol. Maťo sa zlomil v kolenách,   slabá triesočka v úderu a tlaku, a padol obličajou k studenej mokrej   zemi, lebo nechcel vidieť zkazu vlastného života.
     </tei:p>
     <tei:p>
      Našli ho v noci s lampášom, ležiaceho v rozbahnenej zemi. Vliekol   sa síce kus ďalej od miesta, kde spadol, ale silu mala voda a nie on,   ktorý ztratil všetko.
     </tei:p>
     <tei:p>
      Tri dni trval dážď v neztenčenej sile, keď prešla búrka. A na   tretí deň, v poludnie, dvihla sa voda k poslednému náporu. Celé   Kysuce ztratily hlavu. S poľskej strany Černianka, mizerná a žobrácka   riečka, s moravskej strany Kysuca, zelená a mierna, ztratily rozvahu   a srdce. Odmety, ktoré im dávaly neškodný smer, rúcaly sa strmhlav do   vĺn, a potom už bola cesta voľná, mosty železné a nosné zkrútily sa   ani oceľový drôtik, keď sa piliere zvrátily naznak. Obrovské kusy   hradských, z kameňa stavaných a uvalených, trhaly sa ani telegrafná   páska a z polí celé záhony ztratily sa v povodni tak, ako sa ztráca   kúštik cukru v káve. Dážď ustal, ale zbesnené riečky prevádzaly svoju   strašlivú vôľu. Automobily, ktoré v noci prechádzaly krajom, boly   zadržované nočnými hliadkami na potrhaných hradských. Ale sa stalo   práve dole v dedine, že most spájajúci Slovensko so Sliezskom bol   strhnutý a autiak, ktorým cestovali od Tešína ku Čadci, zrútil sa   celý do vody aj s ľudmi. Bezpečnostné opatrenia boly celkom   nedostatočné a ľudia zostávali so svojím spoločným nešťastím od seba   odlúčení. Boly by aj tak zbytočné spoločné ponosy, lebo škoda   postihla bez výnimky všetkých.
     </tei:p>
     <tei:p>
      Dobré dva týždne bola dedina jedno bahno. Len na vyvýšených   miestach pomaly zem vysychala, a konečne nastaly prekrásne slnečné   dni, aby sa vysmievaly hroznej biede. Úsmev slnka bol nedostatočný a   slabý, než aby zahnal chmáry zo znivočených Kysúc. Ohromné sklady   dreva, ktoré sa hromadily v Čiernom, Čadci, Oščadnici, boly zanesené   k Žiline a keď voda opadla, zostávaly, nikomu nepatriace, na   močaristých lúkach.
     </tei:p>
     <tei:p>
      Tých niekoľko trámov, z ktorých sa mala postaviť Maťova chalupa a   ktoré zbláznený potôčik odniesol kdesi do Čerňanky, do Kysuce a s ňou   snáď aj do Váhu, bolo veľmi mizivé proti spústam dreva, ktorými maly   obchodovať firmy. A predsa vedely dokonale zničiť človeka, ktorý by   toľko chcel žiť, toľko sa biť a vždy mal proti sebe niekoho   silnejšieho, ktorý nad ním víťazil.
     </tei:p>
     <tei:p>
      Nešťastie nemalo konca-kraja.
     </tei:p>
     <tei:p>
      A nevedely už ani pomôcť sladké kysucké noci, v ktorých blasknavý   kosák mesiaca vyžínal strieborné stokrásky hviezdnatého neba...
     </tei:p>
    </tei:div>
    <tei:div type="chapter">
     <tei:head>
      KAPITOLA IX. Román končí (a predsa   ešte vždy len začína).
     </tei:head>
     <tei:p>
      Slnko niekoľkých dní vysušilo dokonale tú vodu, ktorá zatopila   Kysuce bezcitnými slzami biedy.
     </tei:p>
     <tei:p>
      Chalupy znova ožily a plnily sa nádejou až ku povale, tam, kde   náročné modlitby držaly sa obrazov svätých ani dieťa maminej   sukne.
     </tei:p>
     <tei:p>
      Čas išiel, nikto ho nevedel ani zdržať, ani zrýchliť.
     </tei:p>
     <tei:p>
      Po cestách, ktorými valilo sa nedávno nešťastie, dnes znova išli   ľudia s novou nádejou do práce.
     </tei:p>
     <tei:p>
      Na konároch stromov, ktoré snáď včera rozklesly sa pod drtivým   náporom víchrice a blesku, dnes radostne hvízdal čierny drozd.
     </tei:p>
     <tei:p>
      Obloha, rozrýpnutá zlatou brázdou slnca — včera ľadovcom a dážďom   vbila klasy v zem a dnes živí a dáva žiť.
     </tei:p>
     <tei:p>
      A ľudia žili.
     </tei:p>
     <tei:p>
      Čas, rozťatý hodinami, dňom a nocou, mal vymeranú svoju cestu. A   vtedy, keď ľudia zo zeme vybrali zablatené klasy a rozkopali zem, kde   zemiak sa skrýval zaplavený hlinou, vtedy, keď pašienky ožily   ohníčkami pastierov a zvoncami kráv, vtedy i tie stokrát oklamavšie   záhonky znova sa dočkaly pluhu a brán. Oráči stokrát oklamaní vždy   ešte brázdami odrezávali zem, aby jej sverili budúci chlieb.
     </tei:p>
     <tei:p>
      I Maťo tak. Keď jeráby pri cestách zkrvavely v zahnedlých   vrcholcoch, ranené po celom tele práve tak ako on, i vtedy zaoral,   zabránil, zasial.
     </tei:p>
     <tei:p>
      A potom — potom už len čakal, so dňa na deň, že kedy zem splní   svoje sľuby, zkrotená ranami pluhu...
     </tei:p>
     <tei:p>
      Na Čadci plnily sa skladištia dreva novými trámami. Znova škrípaly   pily a biele opilinky sypaly sa od nich dolu ani zpenené   vodopády...
     </tei:p>
     <tei:p>
      Maťovi bolo pridlhé čakať, až čas a zem vydajú svoj plod.
     </tei:p>
     <tei:p>
      Bola jeseň a s holí a poľan dul chladný vietor. Chalupy žmurkaly   do hlbiny chladných a mračných nocí, a dňom dymily slabo a zle, tak   ako keď starcom dohára v bezzubých ústach smradľavá fajka. Lebo   chalupy boly prázdne a bez chleba...
     </tei:p>
     <tei:p>
      Maťo sa odobral do roboty na pilu.
     </tei:p>
     <tei:p>
      Chlapi čistili kláty, parná pila revala ani besná, keď sa do nich   zahryzávala riedkymi zubami. Všetko voňalo horou a bielym drevom,   chlapské ruky živicou.
     </tei:p>
     <tei:p>
      „Dnes posledný deň,“ hovorí Mackovčiak, ten, ktorého odvaha tak   veľmi udivovala gazdovské srdcia, „dnes posledný deň zarábam u žida   groš. O týždeň sa pohneme... v inú stranu.
     </tei:p>
     <tei:p>
      „Aby si len neobanoval,“ pokyvuje hlavou kudľatý drevorubáč, „svet   je všade zlý a ruvať sa s ním musíš...“
     </tei:p>
     <tei:p>
      „Veď viem, viem,“ priznavá Mackovčiak, „aj ja sa chcem ruvať. Aj   sa budem. Ale pre seba.“
     </tei:p>
     <tei:p>
      Maťo s ním často rozprával pri robote. Mackovčiak — to bol človek.   Chudobný, zeme nemal. Len chalupu, ošarpanú, a tá ho vyháňala do   sveta za zárobkom. Svet mu otvorila a srdce, oči. A ten tedy o týždeň   pôjde, vydá sa na cestu a bude si dobývať svet spolu s ostatnými. Cez   staré zákopy Haliče, Ukrajina piesní a čierna Rus, Volga a stepi   Orenburgu, sbohom, Europa, lebo my cez Hladovú púšť až hen do   Karakirgízie.
     </tei:p>
     <tei:p>
      A často zabolo Maťovi ľúto, prečože i on.. veď aj on má hybké ruky   a svaly mu voňajú živicou hôr, veď by aj on do sveta mohol, sveta sa   nebál...
     </tei:p>
     <tei:p>
      Ale potom zas akosi... parom ho vie, srdce zabolelo, u srdca   pichlo, myslí si:
     </tei:p>
     <tei:p>
      Ači nadarmo sme jalovce kolčili, kamene vykopávali, kamene   vyorávali, ruky do krvi rvali, ači nadarmo z poľany záhonky ako...   ako soplíky, uzúčke...
     </tei:p>
     <tei:p>
      Veď tých rúk škoda by bolo, tých, čo sa zodraly na kameni Kysúc,   aby... druhý sial...
     </tei:p>
     <tei:p>
      „Choď sebe, Mackovčiak, s bohom! Všetko dobré ti tam prajem!“
     </tei:p>
     <tei:p>
      A bolo mu, ani čoby sa mu sedliacka duša v slzách vykúpala, vo   vlastnej krvi.
     </tei:p>
     <tei:p>
      A minulo asi štrnásť dní, sobota kráčala ufúľaná z práce a Maťo   tiež. Sekerou v ruke po ceste roztínal jesenný vzduch, krvavý západ   ani mäsiar po kúštičkoch... a pri ceste nariekaly dokrvavené vrchoľce   driečných jarábov.
     </tei:p>
     <tei:p>
      Ku čiernej hore vesloval kŕdeľ vrán, a za tú hôrku došiel Maťo.   Tam, pri hôrke, jeho jeden záhon, raž je na ňom zasiata a on čaká na   chlieb budúceho roku.
     </tei:p>
     <tei:p>
      Dnes... vzpomína Maťo... Mackovčiak už je v druhom svete...
     </tei:p>
     <tei:p>
      Vzpomína Maťo a stojí nad svojím záhonom.
     </tei:p>
     <tei:p>
      Vetrík povieva a raž — ani slávičia pieseň — len sa tak vlní.
     </tei:p>
     <tei:p>
      U nohy Maťovej hrudka zavalila slabú odnož. A hoci slabú, no na   budúci rok čakáme klas!
     </tei:p>
     <tei:p>
      Shýňa sa Maťo, drobí hrudku, mazná sa so zemou, a prsty tak...   nevdojak... hladkajú, parom ho vie... Hovoriť by chcel, akýsi stesk   vyplakať za všetko, čo bolo, umodlíkať to, čo ešte len bude, on,   bičovaný, bitý, padajúci, znova vstávajúci, s doráňaným srdcom a   predsa víťaziaci, zakričať by chcel do celého sveta čosi... sám nevie   čo: nad záhonom sa shýňa, hrudky drobí, hladká a mazná sa s nimi, a   potom už dosť, nad záhon sa vztýči, krvavý západ o veľa prevýši a nad   tichou zemou zatína päsť:
     </tei:p>
     <tei:p>
      „Ty... roď!“
     </tei:p>
    </tei:div>
   </tei:div>
  </tei:body>
 </tei:text>
</tei:TEI>
