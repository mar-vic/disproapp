<?xml version="1.0" encoding="utf-8"?>
<tei:TEI xml:id="slk1889587" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Sirota podhradských : ELTeC edícia
    </tei:title>
    <tei:author ref="viaf:15567322">
     Vansová, Terézia (1857 - 1942)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     64007
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Vansová, Terézia
     </tei:author>
     <tei:title>
      Sirota podhradských
     </tei:title>
     <tei:pubPlace>
      Ružomberok
     </tei:pubPlace>
     <tei:publisher>
      Tlačou a nákladom Karola Salvu
     </tei:publisher>
     <tei:date>
      1889
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="F"/>
    <eltec:size key="medium"/>
    <eltec:canonicity key="unspecified"/>
    <eltec:timeSlot key="T3"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-11">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     SIROTA PODHRADSKÝCH
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     I.
    </tei:head>
    <tei:div type="chapter">
     <tei:head>
      1. Úklad.
     </tei:head>
     <tei:p>
      Námestím mesta Ihlovca kráčal osamelý muž.
     </tei:p>
     <tei:p>
      Osamelý, hovorím, lebo v sparne júlového poludnia utiahnul sa   každý, kto práve na poli nebol zamestknaný, v ochrannú skrýš svojho   príbytku. Lež väčšina obyvateľstva tohoto starého mesta zamestknávala   sa nielen remeslom, ale i roľníctvom a preto nachádzali sa mnohí tam   von „na vrchoch” pri senách.
     </tei:p>
     <tei:p>
      Muž, ktorého sme spomenuli, bol vysoký a nápadne chudý; tvár jeho   pred časom ostarela a svrázkovatela, akoby žiaľ a trpké sklamania   boly oraly po nej brázdy, ktoré čas viacej nezahladil; oči jeho   neisto behaly sem-tam a boly krvou podbehnuté, — istý to temer   príznak, že v útrobách tohoto človeka pracujú mocné vášne. Vlasy   jeho, kedysi gaštanové, teraz zhusta sošedivelé, neporiadne visely mu   po tvári a spotenom čele; jeho brada podobala sa hustému   strnisku.
     </tei:p>
     <tei:p>
      Neistým, váhavým krokom kráčal námestím, podpierajúc sa o palicu,   až prijdúc k jednopatrovému novšiemu domu, zastal, sňal klobúk a   utrel si sňahobielou, jemnou šatkou pot z čela, otvoril ťažkú,   lesklou kľučkou opatrenú bránu a vnišiel dnu.
     </tei:p>
     <tei:p>
      Dom, do ktorého vkročil, veľmi delil sa svojím ľahkým, moderným   slohom od ostatných budovísk hlavnej čiary mesta. V rade, v ktorom   stál, boly ešte aj prastaré malé drevené domky, shŕbené a pošinuté,   ako nejaký nevládny starec. Stály tam ešte i domy starodávnej   meštianskej triedy, budovy to s vysokými štítmi a kamennými okrasami   v prúčelí. No pôvodní obyvatelia týchto domov buďto vymreli už i v   potomkoch, buď dávno prepustili rodinné sídla svoje podujímavým   potomkom Abraháma — na páleničné sklady.
     </tei:p>
     <tei:p>
      Výzor domov a celého námestia vôbec nebol zvláštne pútajúci.   Vyjmúc cesty, drveným kamením vysýpanej, bujnela tmavá zeleň trávová   po celom námestí, zvlášte ale okolo starého kostola vydobývala si   trávička vždy viac pôdy; veď ju tam nehatil nikto v zraste. Vôbec   malo toto mesto v poludňajšiu hodinu výzor mesta zakliateho, ktoré   čaká na zjavenie sa králeviča-vysvoboditeľa.
     </tei:p>
     <tei:p>
      V susedstve domu, do ktorého vkročil spomenutý muž, nachodil sa   skliepok, nad nímž zavesené dve mosadzové misky označovaly miestnosť   holiča. Z dvier skliepku pozoroval príchod suseda človek podivného   vyzoru — a akonáhle horopísaný ztratil sa jeho zrakom za bránou   veľkého domu, opustil svoju skrýš, vyšiel na ulicu a díval sa   pohľadom plným nenávisti na dom svojho suseda.
     </tei:p>
     <tei:p>
      Bol to muž nepatrný a hrbatý. Tvár jeho bola červená, ba rudo   barvená častým požívaním liehových nápojov, oči vodové akoby plávaly   vo svojich dierach — no za to vedely ony sálať blesky zlosti a   nenávisti, ako práve i teraz.
     </tei:p>
     <tei:p>
      Zápät za ním vykročil z brány toho samého domu tretí muž s krátkou   dymkou v ústach a koženou zásterou na predku. Bol to majster   garbiarsky a majiteľ domu. Vyšiel obzreť si svet tu von a zočiac   spoluobyvateľa svojho na ulici, riekol k nemu:
     </tei:p>
     <tei:p>
      „Pekná chvíľa, pán Mikulčík, pekná!” a pri tejto duchaplnej   poznámke položil pravú ruku za opasok zástery.
     </tei:p>
     <tei:p>
      „Obstojí,” — odvetil oslovený ľahostajne; — veď jemu neležala   tráva v zákosoch na lúke, ako pánu domovému, ktorý len na to   myslel.
     </tei:p>
     <tei:p>
      „Ale tí naši dlho neidú s tým senom” — začal zase majster — „mali   už tu byť, veď i tak musia ešte dva razy doviezť; krem toho už máme   niečo i doma. Len by nás Pán Boh zachránil pred búrkou, — strašne to   pripeká.”
     </tei:p>
     <tei:p>
      „Akoby nepripekalo, veď je poludnie, hľa už aj radní páni idú z   mestského domu; Podhradský je už chvíľu doma.”
     </tei:p>
     <tei:p>
      „Je už doma? Aj, aj, že veru doma; iste nie najlepšie vypadlo pre   neho dnešné zasadnutie!”
     </tei:p>
     <tei:p>
      „Ha, ha — to si myslím” — uškľabil sa Mikulčík — veď je to vec   vybavená, že sú dni jeho úradovania pri meste spočítané a že mu   lehotu, o ktorú žiadal straniva tých strovených peňazí, nepovolili.   Dobre tak, nech aj on zná, čo to znamená ostať na holej dlani, tým   viac, že naučený je žiť v prepychu a má dcéru, ktorá sa len toť   navrátila z drahého ústavu, miesto toho, aby behala boso, vysúkala   rukávy, vzala srp do ruky ako druhá poctivá meštianska dcérka” —   povedal Mikulčík a hľadel vyzývavo na svojho poslucháča.
     </tei:p>
     <tei:p>
      „Pravda je, pravda”, dotušoval „domový”, „ vysoko si vedie pán   Podhradský!”
     </tei:p>
     <tei:p>
      „To sa rozumie, že vysoko, ale nízko padne a ten jeho pád strhne i   druhých so sebou, to viem!” — dodal Mikulčík hlasom prorockým.
     </tei:p>
     <tei:p>
      „Aj, aj,” — čudoval sa pán majster, ktorý i tak nemal nazbyt   dôvtipu — „akoby sa to mohlo stať?”
     </tei:p>
     <tei:p>
      „Ako? Nuž tak, že človek ako Podhradský je všetkého schopný. Veď   ste snáď ešte nezabudli na tie jeho kúsky, na všetko, čo podujal a   zase zanechal, — na nezdarené špekulácie a rozmrhaný otcovský   majetok, ktorý v Zanici teraz opanoval istý Vilinský; až konečne   našiel sa tam, kde je teraz — na mizine; — a taký človek, ktorý už   toľko previedol, je v stave vyviesť i zločin!”
     </tei:p>
     <tei:p>
      „Ale, pán Mikulčík, zkade to všetko viete?”
     </tei:p>
     <tei:p>
      „Zkade?” — opakoval Mikulčík, chcejúc dať pocítiť svoju prevahu   nad svojím domovým — „mám ja dobrého zprávodajcu v samom dome   Podhradského, je to kuchárka Zuzuľa”. —
     </tei:p>
     <tei:p>
      „Zuzka? Hej, nože no, veď známe, nože no, pán Mikulčík, veď o tom   už i vrabce čvirikajú, že tuho drží sa za vás” — pokúsil sa domový   zažartovať.
     </tei:p>
     <tei:p>
      „Drží, nedrží, ona mi všetko rozpovie, čo robí sa u Podhradských,   čo hovorí a ako zastrája sa; hej, len že tie jeho hrozby nebodaj   zosypú sa na jeho vlastnú hlavu.”
     </tei:p>
     <tei:p>
      Hlboká nenávisť šľahala z očí hovoriaceho. Jeho spoločník,   navyknutý na takéto výlevy, nevšímal si ani teraz veľmi jeho   nádaviek, veď to poznal už dávno a vedel, že Mikulčík Podhradského   nenávidí nenávisťou zakorenenou, preto — že Podhradský, kým ešte bol   senátorom a mal veľký vplyv u meštianstva, všemožne pracoval na tom,   aby ránhojiča Mikulčíka, uchádzajúceho sa o úrad mestského lekára,   nezvolili, ba verejne mu nadal do „nedoukov” a do „šarlatánov”.   Epitheta tieto sú primálo lichotivé, než aby jich človek, obdarený   tak veľkou dávkou samolásky a márnomyseľnosti, ako bol Mikulčík,   vedel tak ľahko zabudnúť. Ba časom rástol hnev a zášť jeho oproti   nepriateľovi svojmu, ktorý už snáď dávno zabudnul, že šliapnul na   hada a ten že sipí ešte i teraz na neho. Po svojom „páde” neopustil   Mikulčík Ihlovec, ako sa to dalo predvídať, ale živiac sa výnosným   remeslom barbierskym, fušoval lekárovi do remesla: staväl cez leto   „banky” a sekal „žily”, čakajúc pri tom na ten okamih, kde vidí   svojho nepriateľa pokoreného. A že príde ten okamih, prísť musí,   veril Mikulčík pevne.
     </tei:p>
     <tei:p>
      „Už ničoho viac nemá, ačpráve že opiera sa vraj ešte vždy na toho   Vilinského, ktorý kúpil od neho otcovský majetok, hovoriac, že mu   ešte všetko nevyplatil; ale to známe, ako takí páni robievajú. Na   dome jeho, vlastne jeho dcérinom, sú už intabulované požiadavky   jednotlivých veriteľov; — nie, viac mu nespomôže — len...”
     </tei:p>
     <tei:p>
      „Nuž?” — opýtal sa domový.
     </tei:p>
     <tei:p>
      „Len zázrak, alebo zločin!” doložil Mikulčík hlasom zníženým.
     </tei:p>
     <tei:p>
      Odvetu predeseného majstra predišiel ostrý hlas pani majstrovej,   ktorá volala k obedu. Aby dotvrdily pani majstrovej, že je už obed,   zpustily zvony odrazu, oznamujúc poludnie blízkym i ďalekým. Majster   poberal sa za veliteľským hlasom, no Mikulčík, chopiac ho za ruku,   zadržal ho ešte.
     </tei:p>
     <tei:p>
      „Ešte trošku! Pán majster, prosím vás, požičajte mi len do nedele   50 zl.”
     </tei:p>
     <tei:p>
      „Nemám, pane Mikulčík, nemám; vytrovil som sa do krajciara a   viete, moja stará...”
     </tei:p>
     <tei:p>
      „Ale veď dostali ste len predvčerom za remeň!”
     </tei:p>
     <tei:p>
      „Jaj, tie už majú miest aj desať, pane Mikulčík, — no ale aby ste   nepovedali, že som taký, dám vám desiatku, ale jazyk za zuby..., pane   Mikulčík, a len do nedele!”
     </tei:p>
     <tei:p>
      „No tak aspoň tú desiatku”, — pristal Mikulčík; „za inšie sa   nebojte, veď som azda nie dnešný, čo?”
     </tei:p>
     <tei:p>
      Akože, pane Mikulčík, veď sa známe; popoludní, medzi jednou a   druhou vám tie peniaze donesiem; ale idem, bo moja stará nerozumie   žartu!” A s tým pobral sa preč; Mikulčík díval sa za ním.
     </tei:p>
     <tei:p>
      „Desiatku on dá, sused Korčík druhú, Zanierčik mi dal 25 zlatých,   — k tomu nájde sa doma pohromade niečo i zo striebra a zlata; — no   pôjde to, Mikulčík, pôjde to!” Spokojne mnul si ruky a vzdialil sa i   on z námestia.
     </tei:p>
     <tei:p>
      Námestie teraz už skutočne vyzeralo akoby vymreté.
     </tei:p>
    </tei:div>
    <tei:div type="chapter">
     <tei:head>
      2. Otec a dcéra.
     </tei:head>
     <tei:p>
      Podhradský, netušiac, že je predmetom rozhovoru, vkročil bránou do   priestrannej chodby vlastného, alebo, ako sme z rozhovoru vyrozumeli,   do domu dcérinho a vydýchnul zhlboka. O proti nemu sbehlo dolu   schodmi dievča, ešte temer dieťa, vysoko narastlé, ale tenušké a   štíhle, nevyvinuté. Úzkou, bľadou tváričkou vladnul len jeden výraz:   výraz hlbokej, neohraničenej lásky k otcovi. Vrúcne, vášnive objalo   dievčatko umdleného otca a úzkostlive pozeraly šedé, záhadné oči do   tvare pošmúrnej, bôľom rozrytej, akoby zvedeť chcely, čo za zvesť   majú z nej vyčítať.
     </tei:p>
     <tei:p>
      „Otecko”, riekla devuška váhave, „zle sa ti vodilo?”
     </tei:p>
     <tei:p>
      „Vilica moja, zle; ztratené všetko, všetko!” — vyrazil zo seba a   kŕčovite objímuc svoju dcéru, viedol ju, alebo lepšie, dal sa viesť   ňou hore. Dievčatko kynulo slúžke, vo dveroch kuchyne stojacej, aby   dochystala obed, ono ale doprevadilo otca do priestrannej, vkusne,   takmer nádherne vystrojenej izby. Podhradský hodil klobúk na stôl,   sám ale vrhol sa na pohovku.
     </tei:p>
     <tei:p>
      Dcéra jeho, akoby ho chcela tešiť a novú nádej vliať do srdca   rozhorčeného, prikľakla k nemu a ľúbala jeho zvlhlú ruku. On druhou   rukou hladil jej hlávku, bohatým vrkočom zdobenú a slzy, ináč u neho   nevídané, vlúdily sa mu do očí.
     </tei:p>
     <tei:p>
      „Pokúsil som sa o všetko, žobral som u tých pyšných pánov, dakedy   mojich úprimných priateľov, za pozhovenie, spomenul som, že zastihly   ma nehody, že platiť nebol som v stave, — ale oni hrdo odmietli   žiadosť moju, a pozbavili ma ešte i úradu, ktorý odtedy, čo som sa tu   osadil, zastával som čestne a svedomite. A teraz, keď po toľkých   ztratách, po toľkých bezsenných nociach chopil som sa nádeje,   poslednej ochrannej ratolesti, i tá unikla! Ach, to je trpko,   trpko!”
     </tei:p>
     <tei:p>
      A prešiel rukou cez šedivé, zrednuté vlasy. Mladé dievča s úžasom   poslúchalo ho — ešte docela nevedelo prezreť rozmer jích nešťastia a   preto vždy znovu pokúsilo sa otca uspokojiť a ako po iné šťastnejšie   dni ujisťovať ho o svojej detinskej oddanosti. Tento ale hovoril   ďalej, akoby sám pre seba.
     </tei:p>
     <tei:p>
      „Odsudzujú ma, hovoriac, že som ľahkomyseľný, že nemyslel som na   budúcnosť svojej rodiny, že jednal som nesprávne; — ach, uznám že som   bol ľahkomyseľným, alebo skôr ľahkoverným, chyba to tiež rovne ťažká,   lebo priveľmi dôveroval som v poctivosť ľudí, primnoho postavil som   na statočnosť mojich „oddaných” priateľov — a teraz celá budova rúti   sa a ja pozde nahliadam, ze nádeja moja staväná bola na piesku a   dôvera moja že nebola oprávnená.”
     </tei:p>
     <tei:p>
      Hlas Podhradského bol čím ďalej, tým viac trpkejší; zrazu   vyskočil, oko jeho rozplamilo sa. Strmo, skoro nešetrne odstránil   Violu od seba a bežal ku písmennému stolíku, ktorého priehradku   prudkým miknutím vytiahnul, hovoriac:
     </tei:p>
     <tei:p>
      „Mám ešte jich šetriť, keď ja hyniem?”
     </tei:p>
     <tei:p>
      Viola stála tu opodiaľ, no keď videla otca v rozčulení hrabať sa v   papieroch, pristúpila k nemu a opýtala sa ho nežným, nesmelým   hlasom:
     </tei:p>
     <tei:p>
      „Čo chceš urobiť, otec?”
     </tei:p>
     <tei:p>
      „Čo musím, čo mám urobiť, aby zachránil som od záhuby i seba i   teba. Jich zničím, tých tam dolu, no seba zachránim — — alebo oni,   alebo ja!” Hovoril takmer bez seba vo vášnivej odhodlanosti.
     </tei:p>
     <tei:p>
      Slová, ktoré tak horlive predniesol, maly svedka — kuchárku   Zuzuľu, ktorá, ako známo, stála v úzkom spojení s Mikulčíkom — a   slová tieto maly byť k tomu určené, aby zadaly mu posledné údery do   tela už i tak raneného.
     </tei:p>
     <tei:p>
      Kuchárka zastrela stôl a priniesla obed; no jedlá, zväčša   neokúsené, odnesené boly nazpät do kuchyne. Pri obede neprehovoril   Podhradský ani slova, ani Viola neopovážila sa vyrušovať ho z   myšlienok, ktoré, ako sa zdalo, zabiehaly do minulosti a boly iste   neblahé. Keď vstal od stola, bozkal svoje dieťa na čelo, posadil sa k   písmennému stolíku a opretý o dlane, ktorými zakrytú mal tvár,   rozmýšľal dlho, ako človek, ktorý nevie, čo má urobiť, alebo keď vie,   nezná, ako začať. — Konečne sa vzmužil: začal urovnávať rozhádzané   papiere a listiny, z ktorých dve vyložil na stolík, potom chytil sa   do písania a písal dlho a bez prestania. Keď už prišiel snáď ku koncu   tohoto dlhého listu, zastal a znovu pohrúžil sa do rozmýšľania.
     </tei:p>
     <tei:p>
      „Či ho týmto konečne prinútim, aby nahliadnul, že nemožno ďalej   viesť tento neistý život, — a či budem prinútený súdobne proti nemu   zakročiť — čomu sa tak veľmi pvotivím; veď by nás to doccla a navždy   rozviedlo a môj plán strany Violy navždy zmarilo!” A on znovu začal   hútať nad listom už skoro dokončeným.
     </tei:p>
     <tei:p>
      „Nie; lepšie bude, keď ho telegraficky zavolám, musí prísť,   pohrozím mu; ja ta neidem, nemožno mi vidieť to okolie, z ktorého som   sa vyhnal sám, ako zo ztrateného raja.” Pri posledných slovách vzal   napísaný už list, zmáčknul ho v malé klbko a hodil pod stôl. Potom   vzal klobúk a palicu, a rýchlym krokom opustil izbu.
     </tei:p>
     <tei:p>
      „Kam ideš, otče?” opýtala sa ho Viola, keď stretla ho na schodoch,   vracajúc sa zo sklepu, kde kupovala všelijaké maličkosti.
     </tei:p>
     <tei:p>
      „Nechaj ma, dieťa moje, sám neviem ešte kam, snáď do K..., možno,   že ani nie ta a možno, že navrátim sa len večer.”
     </tei:p>
     <tei:p>
      Smutne zklopilo dievčatko zrak svoj a odišlo do izby, kým otec   pádil dolu schodmi von úzkym dvorom, kde boly dvierka do zahrady a   vchody do bočných a hospodárských stavísk.
     </tei:p>
     <tei:p>
      Viola vnišla do izby; videla papierami pokrytý stolík a naučená   riadiť otcove veci, pristúpila k stolíku, aby usporiadala rozhádzané   listiny a vložila jich do otvorenej priehradky. Videla medzi inými i   jeden veľký zapečatený list, na ktorom dávnym, ženským písmom   napísane bolo: „môj testament”; na krajoch tohoto listu boly zase   drobným písmom mužskej ruky napísané poznámky, ktoré Viola v   nevšímavosti svojho veku oproti podobným veciam neprečítala, alebo   nechcela bez vedomia svojho otca, ktorý sľúbil jej raz sdeliť všetko,   čo týkalo sa jeho rodiny a jeho plánov pre jej budúcnosť, keď doplní   sedemnásty rok; dotedy ale, aby ho otázkami netrápila. Hneď pri tomto   liste ležala listina druhá, možno cele v úzkom spojení s tým   „testamentom”, ktorý od mnohých rokov tu ležal, kdežto mal by snáď   byť uverejnený a jeho vety v právnosť uvedené. Prečo sa to nestalo?   Či snáď to Violin vek, Violin sedemnásty deň narodenia rozhoduje? Za   chvíľku stála Viola v zadumení tu nad osudným tým písmom, no potom   premohla svoju zvedavosť, upratala papiere a položila obidve listiny   na vrch v priehradke stolíka, aby jich otec v prípade potreby hneď   našiel; potom zatvorila stolík, no kľúčik, dľa zvyku, nechala tam   dnu.
     </tei:p>
     <tei:p>
      Ešte i potom, keď utiahla sa do svojej malej chyžky, ktorej dvere   otvorené bývaly do veľkej otcovej izby, prenasledovaly ju myšlienky,   točiace sa okolo listiny, dnes po prvý raz videnej. Mnohé zo života   otcovho nebolo jej známo, vyjmúc, že pochodil zo Zanice, kde ešte   nachodí sa majetok Podhradských, pravda v rukách cudzích; že len po   smrti prvej ženy svojej usadil sa v Ihlovci, kde sa oženil po druhý   raz a aj ona tu sa narodila. Prvá jeho pani bola bohatá z domu, no   chorľavá, rozmazná a bezdetná. Od nej ostaly ešte v domácnosti   niektoré maličkosti, ktoré jej sestra po jej smrti s druhými sobrať   premeškala alebo za hodné nedržala. Jeden brillantami vyložený,   starý, no veľmi drahocenný prsteň ostal u Podhradského, ktorý tento   klenot Viole len nedávno odovzdal s tým dodatkom, aby si ho prísne   strážila a nikdy nikomu nevydala, lebo je to pamiatka po prvej panej   Podhradskej, ktorá ho svojej opatrovníci, pozatýmnej druhej žene   Podhradského, jejž veľmi naklonená bola, na smrteľnej posteli   odovzdala. Viola, ktorej pršťoky boly ešte prištíhle k noseniu šperku   tohoto, nosila ho na čiernej, hodbabnej šnôročke okolo hrdla; no   netušila, že príde chvíľa, kde sa jej prsteň tento stane zdrojom   žiaľu a potupenia.
     </tei:p>
     <tei:p>
      Chyžka Violina, sama v sebe schránka pekných a cenných vecí, zdala   sa byť uspôsobenou, aby ukrývala v sebe klenot pre Podhradského   najvyššej ceny, lebo všetko, čo tu nachodilo sa, bolo pozorne a s   nežnou šetrnosťou volené a usporiadané, ako len ušlechtilý a vzdelaný   vkus môže vystrojiť chyžku, v ktorej rozvíjajúci sa duch mladého   dievčaťa má nachodiť svoj oddych a potešenie vo chvíľkach prázdnych   od zamestknania. A čo otec začal, to dieťa jeho s usrozumením prijalo   a prevádzalo, okrašľujúc príbytok svoj tými tisícerými maličkosťami,   ktoré nie sú potrebné k blahobytu, no dušu mladistvú naplňujú   rozkošou.
     </tei:p>
     <tei:p>
      Tam v kúte postieľka, rezbárskou prácou ozdobená, pokrytá bola   jemným prikrývadlom a pred ňou na podlahe vkusne vyšívaný koberec   svedčil o pilnosti mladej veliteľky. Stolík a kasne, plné tých   vzácnych maličkostí, ktoré srdiečko mladého dievčaťa miluje, zase tam   knihy pekne viazané; porcellánové a majolikové šáločky a nádobky na   sušené i svieže kvety, tam zase veľká kytica sušených trávin, akými   vraj Makart rád krášlil lúzny svoj ráj.
     </tei:p>
     <tei:p>
      Tu dalo sa snívať i pracovať. Striedave zamieňala sa práca,   niekedy i namáhavá pre nezkúsené dievča, no i ľahká, hravá, v podobe   všakových vyšívačiek. Tu hrávala s duševným pôžitkom na svojom novom   klavíre svoje milé piesne, klassické a moderné skladby, ktorým   naučila sa v ústave; tu myslievala často na svoju milú, mladuškú   učiteľku, ktorá jej uzavrenému srdiečku bola viac priateľkou, než   predstavenou, učiteľkou.
     </tei:p>
     <tei:p>
      I teraz čiastočne upokojila sa jej myseľ v rozpomienke na slečnu   Lujzu; k tomu kreslila si jej mladistvá fantázia romantické akési   rozlúštenie jích terajšej situácie, pravda, ku najväčšiemu šťastiu   otca a jej. Takto uchlácholená mierom, ktorý vôkol nej zdal sa   panovať, začala rozmýšľať, čo by mala najskôr pracovať, či dokončiť   vyšívanú tobolku pre svojho otca, či začať háčkovať červenú čiapku,   tmavo-modrým hodbábom vyšívanú? Vzala k tomu cieľu balík, ktorý   niesla zo sklepu, keď otca stretla na schodoch, a začala rozkrúcať   všelijaké hodbabné nitky už k tomu určené. Aby mohla na čo svinúť   hodbáb na zelené listy, išla do veľkej izby pohľadať si potrebný   papier. I padol jej zrak na hodený list pod stolíkom, zdvihla ho, a   vyhladiac celý, poskladala ho pekne znovu a začala naň svíjať   jasno-zelené lesklé nitky, naplnená myšlienkou na mileného otca, ako   on tešiť sa bude, keď práca táto bude hotová a ako krásne bude to   vyzerať!
     </tei:p>
     <tei:p>
      Z týchto príjemných myšlienok vyrušil ju náhle akýsi nepokojný   ruch na ulici.
     </tei:p>
    </tei:div>
    <tei:div type="chapter">
     <tei:head>
      3. Upodozrievanie.
     </tei:head>
     <tei:p>
      Mohlo byť okolo tretej hodiny popoludní a námestie, len pred   chvíľou prázdne, naplňovať sa začalo ľuďmi, ktorí všetci, ako na   nejaký povel, shlukli sa pred bránou susedného domu, živo, zjašeno   posunkujúc, hroznými zrakmi pozerali na dom Podhradského. Medzi ľuďmi   v najhustejšom klbku, stál Mikulčík, opodiaľ kuchárka Zuzuľa a títo   dvaja zväčša viedli slovo a len tu i tu boli vyrušení pokrikom alebo   poznámkami okolo stojacích.
     </tei:p>
     <tei:p>
      Príčina tejto mimoriadnej uličnej konferencie bola tá, že v dome,   vlastne na kôlni garbiarskeho majstra vzniknul oheň.
     </tei:p>
     <tei:p>
      Prvý, kto to zbadal, bol Mikulčík, ktorý tešil sa, že ho náhoda   viedla do dvora, kde zavoňal spáleninu; nič dobrého netušiac, obzeral   sa vôkol, až zbadal, že horí na šope, kde bolo nakopené čerstvé   seno.
     </tei:p>
     <tei:p>
      Pravda, strhnul sa hneď poplach; — sbehli sa ľudia, krik za vodu   rozliehal sa po dvore a oheň na šťastie ešte nie veľmi roznietený,   bol čosi-kamsi udusený, a susedia, kmotrovia a dobrí známi pána   majstra púšťali sa do všelijakých kombinácií o vzniknutí ohňa. Ba aj   „širšie obecenstvo” tislo sa do dvora ku miestu nešťastia a dávalo na   javo svoje rozčulenie. Po uhasení ohňa, ktorým jedna čiastka sena   vyšla na vnivoč, obzerali chlapi miesto, kde vzniknul oheň a ku   svojmu nemalému prekvapeniu našli odtrhnuté dve dosky zo strany   Podhradského domu; otvor takto urobený dostačoval, aby prepustil   človeka strednej postavy. Hospodárske budovy oboch domov kryté boly   len jedným krovom a predelené doštenou stenou; v blízkosti tejto   steny na strane garbiarovej bolo mnoho čerstvého sena; na strane   Podhradského nebolo temer ani byle, bo tento nezamestknával sa   hospodárstvom odtedy, čo popredal pole a statok. Tu tedy vzniknul   oheň, ktorý v tejto dobe, v čas suchoty, zapríčinil pravý poplach   medzi obecenstvom.
     </tei:p>
     <tei:p>
      Mikulčík, vystupoval ako zprávodajca a víťazne obrátil sa k   domovému:
     </tei:p>
     <tei:p>
      „Nepovedal som Vám, že je všetkého schopný? Nemáte tu zrejmý   dôkaz?”
     </tei:p>
     <tei:p>
      „Čo, Vy naozaj myslíte, žeby on to bol býval?” zpýtal sa domový s   hrozivým výrazom na tvári.
     </tei:p>
     <tei:p>
      „To nemôže nikto povedať, keď ho nikto nevidel” — zamiešal sa do   reči tlstý pekár Korčík, ktorý horko-ťažko vyliezol na kôlňu — „to by   ste pekne pochodili, keby dozvedel sa o tom on!”
     </tei:p>
     <tei:p>
      „Hej kmotre, na vás Podhradský mal by ozaj dobrého zástupcu, ale   neobstáli by ste, keby sa všetko hor’ vzalo, čo pohovoril, vykonal a   previedol” — bránil sa majster „domový”, kým Mikulčík pokračoval:
     </tei:p>
     <tei:p>
      „K tomu nemá čo ztratiť, ved mimo domu, ktorý i tak prislúcha   sirote, nič nemôže nazvať svojím a v prípade požiaru vyplatí mu   pojisťovacia spoločnosť hneď 5000 zlatých v hotovosti; — to tuším nie   maličkosť v terajších jeho okolnosťach.”
     </tei:p>
     <tei:p>
      „Tak, tak!” — „aj, aj!” ozvalo sa z úst poslucháčov, ba jeden   povedal: „pekná to špekulácia!” — a Mikulčík pokračoval:
     </tei:p>
     <tei:p>
      „A tie jeho rúhavé reči a hrozby každého utvrdia v tej mienke, že   je Podhradský človek zlý a pomstychtivý. Včera že povedal niekde v   krčme pri kartách, že veď sa nahľadia radní páni, čo sa stane, jestli   mu žiadosť o predĺženie termínu odmrštia a že veď v Ihlovci skoro   bude behať po strechách červený kohút.”
     </tei:p>
     <tei:p>
      „No, no, ešte sme aj my tu!” — ozvaly sa hrozivé hlasy. —
     </tei:p>
     <tei:p>
      „A dnes povedal — a na to jest svedok, že nás všetkých zničí do   zniku!”
     </tei:p>
     <tei:p>
      Ako vidno Mikulčíkov zprávodajca rýchlo referoval.
     </tei:p>
     <tei:p>
      Dobromyseľný pekár uznal za dobré, prvý opustiť javište a poberal   sa dolu; či už aj on začal veriť slovám nepodareného lekára; či už aj   on je presvedčený o vine Podhradského? —
     </tei:p>
     <tei:p>
      Za ním pomaly a rozhorčene opúšťali susedia dvor a ulicu nehody,   vrhajúc ešte zúrivé pohľady v stranu, kde býval upodozrievaný   podpaľač.
     </tei:p>
     <tei:p>
      Pomaly ubiehal deň; mešťania udalosťou touto vyrušení z   každodenného zamestknania chápali sa zas práce, tým viac, že hrozivé   mračná sťahovaly sa na obzore a tak nejeden hospodár ponáhľal sa   dostať hotový krm pod ochrannú strechu.
     </tei:p>
     <tei:p>
      K večeru strhnul sa prudký vetor, sháňajúc oblaky a celé zpústy   prachu dvíhajúc šibal do ulíc a oblokov.
     </tei:p>
     <tei:p>
      Viola bola znepokojená popoludňajšou udalosťou, o ktorej   rozprávala jej Zuzuľa, vynechajúc dosť šetrne upodozrievanie, ktoré   kydali na jej otca. Zuzka bola síce v usrozumení s Mikulčíkom, no   neznala, že je jeho nástrojom, ktorý slúži, kým je treba, potom ale   bude zahodený. Že sľuboval jej často, že ju vezme, nevedel nikto,   ačpráve to tušili susedia, zasvätení do Zuzkiných intímnych   záležitostí. No že ona tomu pevne verila, dokazovala jej dôvera k   felčiarovi, keď mu vopred oddala celé imanie svoje: usporený nájom od   piatich rokov. Ako vidno, vládnul Mikulčík v tú chvíľu peniazmi, o   ktorých len on sám vedel najlepšie, jako sú mu veľmi potrebné.
     </tei:p>
     <tei:p>
      Zuzuľa obstarávala všeličo okolo kuchyne. Viola po počutí   neblahých noviniek utiahla sa do izky ku svojmu zelenému hodbábu.   Nemohla sa osvobodiť od myšlienok a obavy o život svojho otca. Prečo   nechodí domov? kde je? prečo tak odišiel? prečo nepovedal jej, kam   ide, a akým cieľom?
     </tei:p>
     <tei:p>
      Sparný, dusný, júlový tento deň chýlil sa ku koncu. A ako všetky   úkazy zvestovaly, mal zakončiť sa búrlivým spôsobom. Bezúzdny víchor   burácal ulicami a zohýnal silné stromy, že temer dotýkaly sa vetvami   zeme, šibal prachom a lístím do oblokov, ktoré každý usiloval sa   pozatvárať čím najpevnejšie. Zvuky večerného zvona akosi desne a   tajuplne dorážaly na ucho nejednoho sostrašeného obyvateľa, ktorý   ponáhľal sa prázdnymi už ulicami domov a nejedna zbožná duša zpomnela   si na jedinú pomoc a ochranu v časoch podobných, zdvíhajúc zraky k   nebu, kde počínaly sa oblaky sbíjať dovedna a odkiaľ počuť bolo zvuky   a dunenie hromu.
     </tei:p>
     <tei:p>
      Takýto večer predzvestoval strašnú noc, a preto každý domáci otec   staral sa o to, aby všetkých živých svojich mal pod istou   strechou.
     </tei:p>
     <tei:p>
      Už tma zaľahla nad mestom, ač nebolo ešte tak veľmi pozde; no   husté mračná zdaly sa viseť ponad samé mesto a z nich sypaly sa   blesky, sprevádzané rachotom hromu.
     </tei:p>
     <tei:p>
      Viola s rastúcim nepokojom darmo čakala návrat mileného otca; už   údatnosť jej klesala, už bola na tom, že pôjde ho hľadať, vyberie sa   mu v ústrety, keď znovu zavznel na ulici prenikavý výkrik:   „horí!”
     </tei:p>
     <tei:p>
      Vybehla naľakaná na ulicu; tam znovu sháňali sa, ľudia v tmavej,   len tu i tu oslňujúcim bleskom osvietenej noci, podobajúc sa viacej   príšerám, než ľudským podobám.
     </tei:p>
     <tei:p>
      Vykríkla. Žiar, nie žiar blesku, ale plameň vzrastajúceho požiaru,   ktorý vybuchnul práve zo stavísk, prináležajúcich jích domu, oslepil   jej oko a ohromil na okamih jej myseľ. Jích dom v plameni a otec jej   nie je doma! —
     </tei:p>
     <tei:p>
      Odrazu šľahol znovu rozzúrený víchor a plameň opustil smer svoj a   šibnul ďalej na pravo, zasiahnúc takto príbytky susedné. Zdalo sa, že   dom Podhradských bol zachránený zázrakom a či iným účinkom; — za to   ale skoro bol celý rad hlavného námestia v plameni. Viola zpytovala   sa sama seba, čo robiť, čo brániť? Neodvážila sa obrátiť sa na okolo   stojacích, v množstve ktorých ztratila sa a ztratil sa jej strach.   Napadlo jej, že predsa nesmie stáť ani ona nečinne a musí hľadeť   niečo zachrániť; — — vybehla tedy hore schodmi s tým úmyslom, aby si   bránila ešte čo možné pred hrozným živlom, keď stretla slúžku, nesúcu   celé imanie svoje na rukách dolu. Viola ju zastavila.
     </tei:p>
     <tei:p>
      „Neboj sa” — riekla ku nej — „niet pre nás nebezpečia viacej!”
     </tei:p>
     <tei:p>
      No tá odpovedala len hnevivým pohľadom, a ponáhľala sa dolu   schodmi. Viola zastala udivene a dívala sa za chvíľku za ňou; — zrazu   zdalo sa jej, že vidí stáť v chodbe človeka. V myšlienke, že to   navrátivší sa otec, nahla sa viacej dolu a poznala k svojmu nemalému   prekvapeniu Mikulčíka. No jej podivenie zrástlo, keď videla, že má   prehodenú cestovnú kapsu u boku a je úplne oblečený ako na cestu. No   nemala času dlho rozmýšľať; pri prvom blesku rozoznala zas druhého   blížiaceho sa človeka v chodbe, a to bol konečne jej milený otec.   Zabudla na Mikulčíka, zabudla na veci, ktoré mala chrániť, s výkrikom   radosti sbehla dolu a vrhla sa v jeho náručie.
     </tei:p>
     <tei:p>
      „Tys to, Violka?” zvolal nežno otec a objal v spechu dievčatko k   nemu sa túliace. „Však si sa veľmi naľakala?”
     </tei:p>
     <tei:p>
      „Nie tak veľmi, otče — ale ty, Bože môj, šaty tvoje sú spálené a   mokré; z kade ideš?”
     </tei:p>
     <tei:p>
      „Hasil som, dieťa moje, a ešte idem, prišiel som len pozreť, ako   to vyzerá tu. No my nemáme viac čoho sa báť, a preto ostaň tu a   chovaj sa tíško, kým prídem!”
     </tei:p>
     <tei:p>
      „Nechoď, otče” — prosilo dievča — „darmo už tam budeš hasiť!”
     </tei:p>
     <tei:p>
      „Musím, dieťa moje, tam som potrebný, poslúchni a ostaň doma!”
     </tei:p>
     <tei:p>
      „Ja tiež idem s tebou, o mňa sa neboj; zamknem chyžu i bránu a   idem s tebou” — a nečakajúc odpovede, vybehla znovu hore, vzala veľký   teplý ručník na seba, potom zamknúc chyžu ponáhľala sa za otcom na   ulicu. Ten už ztratil sa jej zraku v množstve divákov. Vyšla tedy   ďalej na námestie, bojac sa o otca.
     </tei:p>
     <tei:p>
      Výjav, ktorý predstavil sa teraz sostrašenému dievčatku bol tak   strašný, že utkvel navždy v jej mysli.
     </tei:p>
     <tei:p>
      Na jednej strane temné mraky, — noc búrlivá, nepriehľadná tma, —   na druhej rudé plamene, podobné ohromným jazykom, ktorými akoby   pohybovala nejaká nenásytná tlama, aby pohltila všetko, čo nájde sa v   jej blízkosti.
     </tei:p>
     <tei:p>
      A medzi oboma rad domov, rad príbytkov tých ľudí, ktorí teraz   málomocne sem-tam behajúc vynášajú niektoré menšie veci, zalamujú   rukami, vidiac, že všetko imanie jích hynie v plameňoch, aby neostalo   po ňom len hŕbka popola.
     </tei:p>
     <tei:p>
      Len niektorí odvážlivci pokúsili sa o to, hasiť bezuzdný živel —   ale darmo; už zasiahnutý bol celý rad ulice, vydaný záhube, — a   nebolo nádeje, žeby nezkúsení jednotlivci lebo hasičského sboru   nebolo, poneváč sami mešťania protivia sa tejto „novote” — mohli   postaviť hrádze plameňom, tým menej, lebo vietor i teraz ešte zanášal   horiace hlavne a celé chlpy slamy a tlejúceho sena na strechy, ohňom   ešte ušetrené.
     </tei:p>
     <tei:p>
      Krik žien, ktoré svoje sostrašené deti to na ramenách niesly, to   za ruku viedly, prenikavý nárek detí, kliatby nečinných mužov, divoký   ryk povyháňaného statku miešal sa s desivým hlasom temno zvučiaceho   zvona.
     </tei:p>
     <tei:p>
      Podhradský, ako opustil Violu, zamiešal sa medzi ľudí, a hneď bolo   ho videť s kupou vody liezť po rebríku na strechu horiaceho domu; už   viac ráz vykonal tú cestu, keď zrazu počul za sebou hlas zpomedzi   ľudu:
     </tei:p>
     <tei:p>
      „Zrazte ho dolu z toho rebríka, zrazte ho, zabite ho, on podpálil   naše mesto, on nás chcel zničiť!”
     </tei:p>
     <tei:p>
      „Dolu s Podhradským!” ozývalo sa odrazu z viacej hrdiel a divokým   povykom hnala sa tlupa luzy k miestu, kde stál Podhradského rebrík,   vzrastajúc ako divoký prúd každým okamihom. Jednotlivé slová, ako:   „dolu s ním, bite ho, zrazte ho!” kričali už blízko neho; on chcel sa   brániť, ale cítil, že otriasol sa rebrík pod ním a hroziví ľudia   vystierajú ramená k nemu. Jeden z rozvzteklených mužov udrel ho tak   silne, že sťa podťatý strom padol na zem.
     </tei:p>
     <tei:p>
      „Tu máš červeného kohúta, tu vyhrážky!” volali zúrivci, a chopiac   sa svojích čakanov a sekier, bili ho jak vládali.
     </tei:p>
     <tei:p>
      „Tu máš za to, že si nás zbavil majetku, tu máš výplatu!”
     </tei:p>
     <tei:p>
      „Tak tak, dobre ho! Nás chcel zničiť a seba zachrániť? Tu máš — a   tu — a ešte!”
     </tei:p>
     <tei:p>
      Viola hľadala svojho otca, prišla k tomuto miestu kričiaceho ľudu   a tu si ho našla. Prenikavý výkrik ozval sa, keď ho poznala, i   prenikla cez zástup ku nemu, vrhla sa na krvácajúceho skoro už   usmrteného otca. Dcéra smelo nadstavila vlastné telo svoje úderom   luzy a ani len nepomyslela na zachránenie vlastnej osoby.
     </tei:p>
     <tei:p>
      S divokým slovom kliatby udrel jeden zo surovcov rameno dievčaťa a   hlavu otca.
     </tei:p>
     <tei:p>
      Bol to silný úder, viac mu ani nebolo treba; no, boli by ho i   ďalej trýznili, keby neboli prišli dvaja mestskí drábi, ktorých   privolal jeden z priaznivcov Podhradského, ale títo dostavili sa na   toto miesto múk — ako obyčajne, trochu pripozde.
     </tei:p>
     <tei:p>
      Útočníci sa rozpŕchli, Viola a bezvládny otec ostali, samotní s   drábmi, len z ďaleka dívali sa ľudia na smutný výstup. Málo bolo   tých, ktorí súcitili s ním, a medzi týmito bol mestský lekár; ten   teraz blížil sa ku skupenine tejto.
     </tei:p>
     <tei:p>
      Na žiadosť luzy, ktorá, ač z diaľky, no neprestávala hanu metať na   Podhradského, bol odnesený tento nie domov, kde by bol mal pohodlie   svojej domácnosti, ale na mestský dom, kde v chyžke, mrežami a   želežnými dvermi okutej, mal byť uväznený — zomierajúci človek! Veď   divokej, neskrotenej luze nie je dosť na tom, keď obeť svoju   ukrižuje, ona chce jej ešte i hnáty polámať.
     </tei:p>
     <tei:p>
      Viola, ktorej rana bola tiež boľavá, na vlastnú žiadosť uväznená   bola spolu s otcom.
     </tei:p>
     <tei:p>
      A tam von doháraly posledné budovy toho radu, dážď prudký a hojný   pomohol hasiť, čo sa ešte dalo, a skoro po polnoci bolo videť po   námestí pravidelným krokom prechodiť sa stráž po pohorenisku, z kade   čmudil sa dym ešte zo žeravej, no zasypanej pahraby.
     </tei:p>
    </tei:div>
    <tei:div type="chapter">
     <tei:head>
      4. Priateľ v núdzi.
     </tei:head>
     <tei:p>
      Dr. Ján Nepomuk Bielaník, lekár, oddaný starodávny priateľ   Podhradského, k tomu rovne svobodomyseľný až do krajností, neopustil   raneného ani na tejto jeho smutnej ceste. Obviazal rany ubitého, ako   mohol, no nádej na zachránenie jeho života nebola žiadna. Hlava na   viacerých miestach poprebíjaná, k tomu rany na prsách a bokoch   nemalou obavou naplňovaly dobromyseľného doktora a jeho čelo   zakabonilo sa smútkom.
     </tei:p>
     <tei:p>
      I Violino rameno obzrel a obviazal. Rana bola hlboká, predsa nie   nebezpečná. Za to ale riekol doktor útrpne:
     </tei:p>
     <tei:p>
      „Škoda ramienka; je poznačené na celý život!”
     </tei:p>
     <tei:p>
      Viola neplakala, ani nenariekala; veď ten najhlbšie pocítený bôľ   nemá sĺz, ani slov; preto je on snáď taký žravý a zasiahne všetky   útroby naše, — zatrasie dušou, zanechá po sebe stopy nehynúce až po   pozdnú smrť! Ako dobre by bolo Viole, keby mohla plakať, slzy by snáď   zmyly hrozné povedomie jej biedy a vlialy by mladému srdcu nádej v   lepšiu budúcnosť, než bola táto desná prítomnosť.
     </tei:p>
     <tei:p>
      Dlho nemohlo podariť sa lekárovi priviesť chorého k povedomiu.   Konečne nad ránom otvoril Podhradský oči a zadivil sa nad svojím   príbytkom. Ale skoro sa vzpamätal, stisnul Viole a lekárovi ruku a so   vzdychom pohliadol na nich.
     </tei:p>
     <tei:p>
      „Tedy tu sa nachodím, to tedy koniec!” šeptal so smutným výrazom   očí. Potom zase nadvihnúc sa začal prosiť:
     </tei:p>
     <tei:p>
      „Telegrafujte mojmu švagrovi Vilinskému do Zanice; on príde, musí   prísť, ak je z Boha a má svedomie,” — stenal ranený; — „včera som ho   tiež volal, no neviem, či na to príde; ba chcel som aj sám ísť k   nemu, vzpomnel som si na Violu, ale nechcel som ju tak nechať, bez   jej vedomia nechcel som odísť, — a teraz predsa ju musím opustiť   navždy — a nechať ju u ľudí cele cudzích; priateľu, však to smutné   pre lúčiaceho sa otca?”
     </tei:p>
     <tei:p>
      Viola rozpamätala sa, že otec jej myslí onoho priateľa a švagra v   Zanici, ktorý bol odkúpil jeho bývalý majetok. Lekár chcel žiadosti   chorého zadosť učiniť a vzdialiť sa, no tento ho zadržal:
     </tei:p>
     <tei:p>
      „Skorej, prosím Vás, choďte do mojho domu, soberte spisy v stolíku   sa nachodiace, ako i peniaze a všetko, čo cennejšie pre mňa a moju   dcéru, doneste mi to sem; Viola, ty ostaň u mňa.”
     </tei:p>
     <tei:p>
      Viola poslúchla ochotne a sadla si na drevenú stoličku u postele   milého otca, chytila ruku jeho do svojej zdravej a dívala sa na neho   pohľadom lásky a bôľu plným.
     </tei:p>
     <tei:p>
      „Moja Viola, moje dieťa milené!” šeptal chorý, potom ale obráťac   hlavu ku stene, zatvoril oči, násilne sa nútiac k pokoju, aby dočkal   čakaného priateľa, kým ho nenechajú sily.
     </tei:p>
     <tei:p>
      Doktor Bielaník vzdialil sa smutne, aby vykonal, čo naložil mu   jeho pacient. Najprv chcel tedy vyhľadať Podhradského dom, aby tam   porobil poriadky.
     </tei:p>
     <tei:p>
      Uliciami teraz len kde-tu stretnul zasmušilú postavu. Po zločine,   na Podhradskom spáchanom, utiahly sa výtržníci, bojac sa zaslúženého   trestu a vyšetrovania, kde výnde na javo, kto napadnul   bezzbranného.
     </tei:p>
     <tei:p>
      Pomedzi tlejúce ešte brvná, po spálenej tráve a dymiacich sa   troskách uberal sa statočný lekár ku domu, kde býval jeho priateľ;   dom tento stál tu zdánlive neporušený — jediný — uprostred   zrúcanín.
     </tei:p>
     <tei:p>
      Svetlo vzchadzajúceho rána vrhalo ešte temné stíny na pohorenisko.   Drobný, hustý dážď, pozostatok včerajšej búrky, zpúšťal sa dolu a   robil miesto toto záhuby a nešťastia ešte smutnejším.
     </tei:p>
     <tei:p>
      Zrazu zbadal, že na Podhradského dome sú povybíjané všetky obloky,   — a či snáď pričinením blízkeho ohňa popukané, — alebo, — či to   možno, žeby i tu bola účinkovala ruka záhubnejšia od požiaru?
     </tei:p>
     <tei:p>
      A vskutku! Obydlie toto podobalo sa vyrabovanej pevnosti; — všetko   pootvárané, dvere, ktoré vzdorovaly, povylamované; kasne a priečinky   prázdne, — prádlo a náradie porozhadzované, — porcellán, zrkadlá,   sklo potrepané, v črepoch rozhádzané pokrývalo podlahu, — čo   vzácnejšie veci — docela chybovaly, tak že málo dalo sa tu   zachrániť.
     </tei:p>
     <tei:p>
      Na všakové zjavy naučený lekár ustrnul predsa nad týmito   najnovšími stopami ľudskej zhovädilosti. Kam vedie náruživosť a slepý   súd jednotlivcov, že i náš tichý a pracovitý ľud schopný je podobných   činov?
     </tei:p>
     <tei:p>
      Jemu celé počínanie si ľudu pri osudnom tomto ohni bolo záhadným,   — veď neznal, kto mal podiel na tom?
     </tei:p>
     <tei:p>
      Po písmach opísaných a žiadaných nebolo ani stopy, len po zemi   jednotlivé potrhané a roztratené listy a úryvky listov Violiných   našiel priateľský lekár; krem toho nebolo tam ničoho, čím poslúžiť by   mohol veci chorého. Aj klenoty, hodinky s retiazkou, ktoré Podhradský   v ostatnie časy nenosil, peniaze, o ktorých vedel, že vždy níečo   nachodilo sa v stolíku, — teraz ničoho niet, vyrabované všetko!
     </tei:p>
     <tei:p>
      Pozamykal ešte ako sa dalo a opustil smutné miesto zpústy, aby   vyhľadal známeho mu chudobného nádenníka, ktorého by poslal s   telegramom do K. Keď to vybavil, odišiel na chvíľku do vlastného   bytu, aby si niečo pooddýchnul. Ale nezostal dlho v staromládeneckej   hospode svojej; po krátkych raňajkách, ktoré mu stará gazdiná v   spechu pripravila, pobral sa znovu ku svojmu pacientovi, vypočitujúc,   dokedy asi bude môcť udržať chorého pri jasnom povedomí, a či dotedy   príde túžobne čakaný priateľ?
     </tei:p>
     <tei:p>
      Konečne po poludní, po dlhom trápnom čakaní prišiel Vilinský, aby   vypočul žiadosti umierajúceho, — lebo tým už stával sa Podhradský — a   aby, čo budúci tútor siroty, vzal do rúk jej záležitosti.
     </tei:p>
     <tei:p>
      Vilinský bol tučný, hodný pán a zdal sa byť v jednom veku s   Podhradským; no Podhradský vyzeral už len čo zlomený starec oproti   Vilinskému.
     </tei:p>
     <tei:p>
      Keď oznámili chorému, že ide túžobne čakaný, vydýchnul zhlboka a   riekol:
     </tei:p>
     <tei:p>
      „Konečne! Veď by som mu jeho zdráhanie nebol mohol odpustiť, a   predsa mu mám povedať tak mnoho!”
     </tei:p>
     <tei:p>
      Viola, umdlená nočným bdením a boľastnou ranou, sedela opretá v   kútku u stola a driemala; nevidela, keď vkročil do izby ten, ktorý   jej mal byť ustanovený za budúceho ochrancu.
     </tei:p>
     <tei:p>
      A tí dvaja starodávni priatelia, ktorí dakedy v oduševnenom zápale   mladosti prisahali si priateľskú vernosť až do smrti, ktorých ale   život a rozličné pomery predsa len rozviedly, začali rokovať o   budúcnosti dcérinej, ktorá netušila, že kým ona oddáva sa   blahodárnemu snu, tam rozhoduje sa jej osud. A čím dial stával sa   Podhradský tichším, spokojnejším, tým viac ostával Vilinský   zasmušilým, málomluvným. Privolaný bol i lekár a na výslovnú žiadosť   chorého i notár, aby napísal testament, bez ktorého nechcel ísť preč   od svojho dieťaťa. Vilinský ho prehováral, že načo je to, keď on   vďačne podvoľuje sa Violu prijať k sebe a opatrovať ju, čo svoje   vlastné dieťa, no chorý, snáď nedôverujúc v spoľahlivosť svojho   dávneho priateľa, pokrútil hlavou a riekol:
     </tei:p>
     <tei:p>
      „Istota je istota; doktore, vy ostaňte čo svedok.” Potom zase   zrazu mu napadlo:
     </tei:p>
     <tei:p>
      „Však sú tie písma u vás? Všetky? Prosím, nevydajte jich len   patričnému súdu!”
     </tei:p>
     <tei:p>
      Lekár nevedel, má-li mu prezradiť, že už o písmach ani chýru — a   že myslí, že len prísnym vyšetrovaním alebo slepou náhodou dostanú sa   do rúk súdu alebo jemu, — no odhodlal sa, predbežne zamlčať jích   ztratu.
     </tei:p>
     <tei:p>
      Vilinský bol tedy i formálne ustanovený za tútora siroty; u neho   mala bývať Viola až po dvadsiaty prvý rok, potom ale, jestli sa   nevydá, môže sama voliť svoje postavenie. Do toho času tedy nesmie   opustiť dom svojho tútora, ani sa vydať, jedine za syna Vilinského,   ktoré spojenie žiaducné by bolo v záujme a v prospech obidvoch rodín.   Po vyplnení dvadsiateho prvého roku a v tom prípade, žeby ona   dobrovoľne chcela ostať svobodnou alebo nechcela sa vydať za jednoho   z Vilinského synov, má právo žiadať, čo jej z majetku Vilinského   právne prináleží dľa úpisov u súdu uložených. Lekár chcel radiť   chorému, aby inakšie formuloval sa tento bod a aby výslovne napísalo   sa, čo má sirota v tom prípade požadovať, keď neuzavre sa manželstvo   takto myslené, už pričinením jednej alebo druhej stránky; — no   Vilinský a jeho ranený priateľ, ktorý cítil, že preceňoval svoje   sily, hovoril:
     </tei:p>
     <tei:p>
      „Dobre je tak, doktore; čo Viola má požadovať, to ukážu jej   listiny; teraz len ku koncu!”
     </tei:p>
     <tei:p>
      Keď bol úpis opatrený podpismi, zbudili i Violu, aby jej sdelili v   prítomnosti otca to, čo v tomto okamihu mala vedeť. Teraz po prvý raz   videla svojho tútora, ktorého zraky pátrave uprené boly na jej   postave a ktorého ruka dotkla sa jej hlávky.
     </tei:p>
     <tei:p>
      „Dieťa moje, Viola moja”, šeptal chorý s pohľadom, plným nežnej   lásky, „ako rozlúčim sa s tebou?”
     </tei:p>
     <tei:p>
      „Nehovor tak, otče!” zvolala devuška objímajúc ho svojou zdravou   rukou; pri všetkých slabosťach bol Podhradský veľmi laskavý a šetrný   otec, a sväzok lásky medzi týmto otcom a jeho dcérou mohol by mnohej   rodine poslúžiť za pravý vzor.
     </tei:p>
     <tei:p>
      Po malej prestávke chopil sa slova Vilinský:
     </tei:p>
     <tei:p>
      „Dieťa moje, otec tvoj, ako vidíš, trpí za nízky, podlý zločin   biednika, — ktorý, úfame všetci, skôr-neskôr zastihnutý bude   spravodlivým trestom. V slepej náruživosti siahla luza na život otca   tvojho, ktorý mohol mať ešte vysokej ceny, zvlášte pre teba!”
     </tei:p>
     <tei:p>
      Dievča sostrašeno pozrelo na hovoriaceho; či dobre rozumie, čo to   má znamenať? Či skutočne má stať sa sirotou, teraz už celkom   opustenou?
     </tei:p>
     <tei:p>
      „Otec tvoj ma povolal, aby mi naložil tú ťažkú, no milú mi   povinnosť, starať sa o teba, jestli to Boh v svojej rade ustanovil,   žeby rozlúčil sa s nami.” —
     </tei:p>
     <tei:p>
      „Ďalej, ďalej” — šeptal nemocný.
     </tei:p>
     <tei:p>
      „Za to máš mi byť dobrou, poslušnou dcérou, mojej rodine milým   údom a máš mojej rade a vôli podrobiť sa vo všetkom práve tak, ako by   to bola vôľa tvojho vlastného otca; rozumieš Viola, vo všetkom,   čokoľvek od teba žiadať budem, — až do dvadsiateho prvého roku veku   tvojho, kde staneš sa paňou svojich činov, svojej vôle, — keď budeš   plnoletá!”
     </tei:p>
     <tei:p>
      „Viola poslúchala; jej bolo ale temer všetko jedno, čo stane sa s   ňou potom, keď už nebude mať otca, teraz, všetku jej myseľ naplňoval   smutný jeho údeľ.
     </tei:p>
     <tei:p>
      „Sľúb mi to tedy v prítomnosti svojho otca, ktorému to povedomie,   videť ťa oddanú starostlivej péči, poslúži ku veľkému uspokojeniu.   Sľúb mi, že vôľa moja vždy bude mať u teba toľkej platnosti, ako vôľa   tvojho otca!”
     </tei:p>
     <tei:p>
      Viola prisľúbila mu poslušnosť a oddanosť; veď čože by teraz voči   umierajúcemu nebola sľúbila. Že raz ťažko, veľmi ťažko bude jej   zadržať sľub tento, netušila teraz, zmorená, bľadá sirôtka.
     </tei:p>
     <tei:p>
      Chorý nápadne slabnul; oči jeho dostávaly výraz meravý, sklenený,   no ešte raz hľadala jeho pravica ruku priateľovu a tento nakloniac sa   k nemu počul, ako namáhave šepce mu:
     </tei:p>
     <tei:p>
      „Moja dcéra nevie ešte, že má starú matku, nech ju Viola ani   nevyhľadá prvá, keď že matka moja nechcela uznať ju za svoju vnučku,   kým bola malá: nie, nech nežobre u nej o lásku, ktorú odoprela mne a   mojej druhej žene, s ktorou sa skoro sídem v lepšej vlasti. No jestli   obmäkčí sa jej tvrdé srdce a vyhľadá moje dieťa, nehať ju v jej   ceste. — — Viola ti bude dobrou dcérou, ona je skromná, tichá, a   potrebuje lásky, aby zdarne mohla sa vyvinúť, — neodťahuj od nej   svoju priazeň, — buď jej dobrým otcom, ochrancom, strež jej mladosť,   nedovoľ ju pohaniť pre môj smutný koniec, zastávaj ju”. ...I hlas   raneného bol slabý, sotva k rozumeniu.
     </tei:p>
     <tei:p>
      „Sľúb mi, že jej budeš nahradzovať moju lásku; Viola, pozri, ten   ti bude miesto mňa! Dieťa moje, buď mu dobrá, buď mu dobrá, ako mne   si bývala”... Ostatné slová nemocného už tratily sa a prešly v   nesrozumiteľný šepot. Okolo stojací všetci so sústrasťou videli   upádať ducha jeho v delirium, ktoré zmocnilo sa tejto bytnosti,   blížiacej sa svojmu určeniu.
     </tei:p>
     <tei:p>
      Violu tiež opúšťaly sily, ač zmužile chcela vytrvať pri nemocnom   otcovi, mocne brániac sa lekárovej dobromyseľnej rade, aby odpočinula   si niečo v jeho príbytku; konečne museli ju večierkom ta odviesť. —   Cestou stretali len málo ľudí, no i tí vyhýbali lekárovi, ktorý   sprevádzal dcéru ubitého podpaľača.
     </tei:p>
     <tei:p>
      Lekár oddal Violu svojej gazdinej, s tým naložením, aby bdela nad   jej pokojom a aby nedovolila jej opustiť dom skôr, než by to on sám   dovolil; potom vrátil sa znovu ku chorému. Vedel, že nepriatelia   Podhradského uzavreli vyslať zajtrajšieho dňa vyšetrujúcu komissiu, —   no obával sa, že ranený už vtedy bude stáť pred tým najväčším sudcom,   aby pred ním zodpovedal svoje skutky dobré i zlé.
     </tei:p>
    </tei:div>
    <tei:div type="chapter">
     <tei:head>
      5. Pred vyšší súd.
     </tei:head>
     <tei:p>
      Rozhorčenosť v meste ustúpila potajomnej a zaťatej nenávisti   naproti udajnému podpaľačovi. Dľa všeobecnej mienky ľudu všetky   okolnosti svedčily proti nemu; jeho zpurnosť oproti nižšie   postaveným, jeho svobodymilovnosť v otázkach politických pritiahla mu   nepriazeň seberovných a úzkoprsých známych a „priateľov” — a   nezískala mu priateľstvo v širších kruhoch, vyjmúc poniektorých   nepredpojatých jednotlivcov. Preto aj teraz verili nielen v kruhoch   meštianskych, ale i v úradníckych na jeho vinu; verili, že ohavný čin   podpaľačstva nemohol vykonať nikto iný, len on; veď komu mohla táto   katastrofa priniesť nejaký prospech, alebo kto by chcel takto pomstiť   sa na meštianstve, krem neho?
     </tei:p>
     <tei:p>
      Ráno, keď dostavila sa vyšetrujúca komissia pod vedením slúžneho,   ktorý poverený súc vyššou vrchnosťou, prísnym, úradným chovaním   svojím chcel snáď zostrašiť obžalovaného. Slúžneho nasledovali   niektorí od mestského úradu, zväčša takí, čo pracovali na zkaze   raneného.
     </tei:p>
     <tei:p>
      Lekár Bielaník a Vilinský prijali pánov vážne, pri posteli, na   stolci z hrubého jedľového dreva sedela Viola, držiac pravicu otca   svojho v svojej zdravej ruke; zdala sa byť cele pohrúžená v   pozorovaní jeho tváre, na ktorej sa javil už smutný zápas smrti so   životom. Keď vkročili cudzí ľudia do väzenia Podhradského, zdvihla   Viola hlavu a jej mdlé oko zalesklo sa hnevom. No výraz svojho   pohnutia nedala inak na javo; hneď na to opäť sklonila hlávku a znovu   pozerala len na milé ťahy otca, ktorého obraz navždy chcela upevniť v   duši svojej.
     </tei:p>
     <tei:p>
      Lekár ukázal na chorého, keď páni pýtali sa na obžalovaného   Gabriela Podhradského, potom riekol:
     </tei:p>
     <tei:p>
      „Bojím sa, páni, že čo chcete vedieť, toho nedozviete sa už viacej   od neho.”
     </tei:p>
     <tei:p>
      Páni popozerali jeden na druhého.
     </tei:p>
     <tei:p>
      „Čo tu robiť? Snáď pozdejšie navráti sa mu povedomie.”
     </tei:p>
     <tei:p>
      Lekár pokrčil ramenama. Slúžny priblížil sa k posteli a nadhnul sa   nad nemocného, ktorý ho už nevidel a ktorého polozavreté oči maly   sklenený výraz. Trapný ston a chrapot stával sa nepravidelným a bolo   sa čo obávať, že umre, kým ešte tam sa pobavia.
     </tei:p>
     <tei:p>
      „Páni moji, už nám viac neodpovie na žiadne otázky”, riekol   slúžny, ktorý darmo premáhal svoje zhrozenie sa nad stavom   Podhradského.
     </tei:p>
     <tei:p>
      „Vyšší sudca už volá ho k sebe”, prerieknul senátor Maličký, ktorý   rád hovoril s pathosom a rád nechal obdivovať svoje hľadané   výrazy.
     </tei:p>
     <tei:p>
      „Vyšší a spravodlivejší”, odvetil lekár, jediný to z prítomných,   ktorý odvážil sa vystúpiť i v tomto okamihu v prospech   obžalovaného.
     </tei:p>
     <tei:p>
      „Jestli tým chcete to povedať, že my nespravodlive pokračujeme,   urážate svevoľne súd, no my nechceme podkladať vašim slovám ten   smysel” — ozval sa zase slúžny, ktorému milším by bolo bývalo, keby   mohol sa čím skôr niekam vzdialiť z miesta tohoto. —
     </tei:p>
     <tei:p>
      A keď pošmúrny deň blížil sa ku koncu, zatvoril Gabriel Podhradský   navždy oči svoje, a srdce jeho, dakedy vášnivé a vrelé, prestalo biť.   On dotrpel! Pozostatky jeho — studená mrtvola. Len na jeho tvári   trónil odblesk nadzemského mieru a akýsi tajomný výraz od posledného   zápasu s krutou nepriateľkou života.
     </tei:p>
     <tei:p>
      Nad jeho ztuhlou, meravou mrtvolou zaplakalo dievčatko, teraz už   cele sirôtka — dľa mena i v skutočnosti. Vekom ešte len na prahu   života, ktorý tak mnohosľubne ju lákal; — teraz pred ňou hádanka   smrti desná a meravá. — Dosiaľ ušetrená podobným bôľom a žiaľom,   zrazu a násilne musela nazreť v tvár smrti a v jej mladé srdce   zadrapil žravý bôľ ostré drapy svoje.
     </tei:p>
     <tei:p>
      „Čo mne život bez otca, matky!?” vzdychla, keď upozornili ju na   to, že je mladá a nesmie oddávať sa žiaľu, veď ona ešte má žiť a žiť   v šťastí, v blahu a radosti! — „Čo stojí život bez otca, matky?”   zpytovala sa s trpkosťou prvého veľkého utrpenia.
     </tei:p>
     <tei:p>
      Večerom odviedol ju už teraz sám tútor do domu lekárovho; oddal ju   gazdinej, sám ale utiahnul sa s doktorom, aby shovárali sa ešte   hlboko do noci.
     </tei:p>
     <tei:p>
      Na druhý deň ráno odviedli Violu do bývalého jej domu: ten mal byť   súdom zatvorený, popečatený —- no jej dovoleno, pravda, len pod   dozorom úradu, sobrať si veci, ktoré nevyhnutne potrebovala pre svoju   osobu. Inšie malo byť zčiastky popredané na licitácii a veritelia   vyplatení, nakoľko to stačí utržený kapitál, ostatné malo sa odovzdať   do opatery sirotskému súdu.
     </tei:p>
     <tei:p>
      Veľmi sa zhrozila Viola nad stavom svojho bývalého príbytku. Ač   otupená žiaľom a útrapami posledných dní, predsa ustrnula nad   zpustou, ktorá predstavila sa jej na tomto milom mieste. Zvlášte jej   izbička bola na nepoznanie. Vidno, že len bezúzdna neciteľnosť tu   riadila a surovou rukou siahla na všetky tie vzácne veci, ktoré   bývaly mladému srdcu pokladmi drahými. Teraz sú z toho všetkého len   bezcenné črepy, strapce a franforce; ba zväčša bolo mnohé aj   vyrabované. Pri obloku našla svoj košíček medzi skalami, ktorými   surovci z vonku dnu hádzali. V ňom našla si ručnú prácu i s tým   zeleným hodbábom, ktorým mala vyšívať lístky na tobolku mileného   otca. Jaka zmena za taký krátky čas! — Vzala košíček, obzrela si tú   milú prácu a s nežnou starostlivosťou zaobalila ju do bieleho papiera   — sťa nejakú vzácnu reliquiu a položila prvú do kufra pre jej veci   určeného. — Tým navrátená zase prítomnosti začala vyberať a upratúvať   šaty, knihy a veci, ktoré maly pre ňu zvláštnej ceny. Od iného   všetkého musela odobrať sa navždy.
     </tei:p>
     <tei:p>
      Vilinský a dobromyseľný Bielaník stáli u otvoreného písacieho   stolíka a shovárali sa veľmi vážnym tónom. Pisár slúžneho, úradne   poverená osoba, stál neďaleko dverí a bdel. Listiny, ktoré boly teraz   pre Violu dvojnásobne dôležité, nenašly sa ani teraz a Vilinský tiež   nepotešil sa nad tým. Ač vedel, že predbežne nebude ho napádať nimi   nikto — lebo tým by zlodej sám prezradil sa, — predsa bol nepríjemne   dotknutý tou okolnosťou, že tak dôležité listiny dostaly sa do   cudzích rúk. No Vilinský nebol človek, ktorý na dlho oddáva sa   mrzutosti, on rád ztriasol zo seba, každý nemilý pocit a nepríjemným   dojmom vyhýbal, kde len mohol.
     </tei:p>
     <tei:p>
      Keď Viola upratala do kufra to najpotrebnejšie, opustili všetci   dom tento a odprevadili ju ešte raz ku mrtvole jej otca. Pisár úradne   zamkol dom zase.
     </tei:p>
     <tei:p>
      Často zahľadel sa Vilinský na Violu; čoho sa obával, nestalo sa.   Viola nenariekala, nekvílila; — chovala sa dľa výroku a ku nemalej   spokojnosti tútora zcela „slušne” a „rozumne”. Ba povrchnému   pozorovateľovi zdalo by sa, že Viola chová sa oproti mrtvole otca   zcela ľahostajne, lebo v tichom žiali sedela tu a pozerala na milú   tvár, ktorú viacej nikdy neuzre na tomto svete. Vilinskému páčilo sa   dievča, srdce jeho sohrievalo sa pri pohľade na ňu a on umienil si,   teraz viac než voči umierajúcemu, že jej bude skutočným, verným otcom   a ochrancom. A akoby Viola bola cítila, že v ňom začína si nadobývať   priateľa opravdového, konala všetko, o čom znala, že si to žiada.
     </tei:p>
     <tei:p>
      Len jedna smutná povinnosť zdržiavala Vilinského, aby neodcestoval   hneď s Violou; bol to pohrab Podhradského. Smutný to bol sprievod,   ktorý posledný raz vykonal mu službu lásky; potom každý rozišiel sa,   aby rozmýšľal a rozprával o tejto udalosti, ktorá na mnohé časy   vyrušila meštianstvo ihlovské z lethargického spánku. A aby tajomná a   temná stránka tejto udalosti bola ešte temnejšou: nevedeli si   vysvetliť susedia a známi Mikulčíkovi, kam podel sa jích barbír? Čo   stalo sa s ním? Ako súvisí jeho zmiznutie so strašným požiarom?   Konečne, keď hrabali v ssutinách, našli nejaké pohorelé kosti na   mieste blízkom k barbírovmu skliepku. Doktor tvrdil síce, že to nie   sú ľudské kosti — no medzi ľudom utvrdila sa všeobecná mienka, že   ránhojič Mikulčík zahynul v plameňoch, stanúc sa obeťou svojej   nezištnej údatnosti a horlivej lásky ku bližným. — —
     </tei:p>
     <tei:p>
      A sused Korčík, majster „domový”, kuchárka Zuzuľa a ešte mnohí iní   smútili za ním, ale ešte viac za svojími peniazmi, jemu sverenými, a   venovali mu nejednu slzu rozpomienky, želajúc mu veselé z mrtvých   vstanie a slávu večnú. — — —
     </tei:p>
    </tei:div>
    <tei:div type="chapter">
     <tei:head>
      6. Lazár Vilinský.
     </tei:head>
     <tei:p>
      Lazár Vilinský bol synom starej, no schudobnelej zemanskej rodiny;   výchovaný bol k bezstarostnému životu. Študoval práva, viac len   preto, že to bolo v mode u mladých pánov a že mu poskytnutá bola   možnosť, dakedy obsiahnuť nejaký stoličný úradík, kde, ako známo,   zaopatrujú sa úradom šľachtici bez majetku. Na universite oddal sa   cele životu študentskému, veselému, bezstarostnému a radovánkam   veľkého mesta. Pri tom neuskromnil sa veľmi vo výdavkoch, ba robil   často i dlhy, čo nenapomáhalo zrast rodinného majetku. Jeho nápadná   krása robila ho Ivom dňa a kliesnila mu prístup i do salónov   meštianskych bohatých rodín. Všade vedel vynájsť sa a znal dvoriť tak   slečinkám ako i mladým paniam, čo valne prispievalo k tomu, aby bol   všeobecne obľúbeným mladým mužom.
     </tei:p>
     <tei:p>
      V tom čase poznal mladého, zápalistého Gabriela Podhradského. A   tieto dve nerovné povahy odstrkovaly a priťahovaly sa vzájomne. Hneď   povstala medzi nimi tuhá škriepka, hneď zase tým oduševnenejšie   priateľstvo, ktoré často pri pohárikoch obnovovali a sľubovali si   vernosť znovu pre celý život. Nejedno dobrodružstvo prekonali spolu,   nejednou šarvátkou prebili sa vedno po kaviarňach, no kým neohrožený,   horkokrevný a ľahkoverný Podhradský slepo vrhal sa v pôtky a hľadal   srážky a hádky, ktoré zväčša citlive zaplatil, — vedel sa Vilinský   opatrne a ostražite vytiahnuť a vzdialiť z miesta nebezpečia.
     </tei:p>
     <tei:p>
      Jích priateľstvo ale malo stať sa ešte tuhším sväzkom rodinným.   Podhradský dokončiac svoje štúdia, ktoré mu neboly ani treba, (lebo   mal ostať doma a prevziať rozsiahlé hospodárstvo v Zanici), odišiel   ta a povolal svojho priateľa na dlhšiu návštevu.
     </tei:p>
     <tei:p>
      Doma s radosťou čakala matka i sestra Gabriela a onedlho oddala mu   pod dozor celé hospodárstvo. Otec zomrel už pred niekoľkými rokmi a   po jeho smrti gazdovala sama rázna a prísna Podhradská.
     </tei:p>
     <tei:p>
      Lež skoro dostavila sa u mladého Podhradského nuda a dlhá chvíľa.   Behanie s puškou po horách, bavenie sa na „Majeri”, rozkošnej to   dolinke, prináležajúcej Podhradským, skoro odnechcelo sa nepokojnému,   tekavému duchu jeho; k tomu prísne veliteľstvo matky, ktorá i teraz   chcela ho viesť, ako za časov chlapeckých, viedlo jich často k srážke   a tvrdé slová vymeňovaly sa medzi matkou a synom. Sestra Karolínka   zavše pridala sa k matke, no tu i tu bránila si i brata. Aby mu bol   pomer tento menej trápnym, zavolal si mladý Gabriel priateľa   Vilinského na pomoc, tešiac sa vopred veselému životu.
     </tei:p>
     <tei:p>
      Vilinského otec, sveták starého kalibru, medzitým zomrel a mimo   nazdania nechal po sebe viac dlžôb, než obsahoval jeho majetok.   Uvedomený o tomto nešťastí, prišiel Lazár domov, aby videl, ako berú   mu všetko ľudia, cudzí pokolením, rečou i smýšľaním. Z celého majetku   zostalo mu len toľko, že mohol z toho vyžiť za krátky čas. V takých   pomeroch našiel ho Gabrielov list; prirodzene, že vďačne a s radosťou   prijal nabídnutie priateľa. Nepotreboval dlho sberať sa; skoro   dorazil do Zanice pod dojmami posledných udalostí.
     </tei:p>
     <tei:p>
      Jeho samodôvera nedovolila mu dlho oddávať sa trudu; skoro vžil sa   v malomestské pomery Zanice — skoro poznal ľudí, a dal sa poznať, —   hneď vynašiel krčmu s najlepším a najlacnejším vínom, — zvedel hneď,   z ktorého obloka kuká krásna, belavá hlávka mladej dievčiny. A ako   dakedy tam v Pešti, v rodinách meštianskych, tak i tu stal sa odrazu   miláčkom mamičiek a dcérušiek. Ale ani Gabriel nenudil sa viacej; mal   s kým rozprávať a žartovať, — doma a v meste — pri poháriku — mal s   kým pohovoriť si o zašlých časoch.
     </tei:p>
     <tei:p>
      Skorej než v meste, získal si Lazár priazeň v dome, pravda, prvej   Karolínky, ktorej nedotknuté ešte srdce zahorelo k mladému mužovi   láskou prvou, zápalistou, vášnivou a ku každej obeti schopnou. Matka,   vidiac stav srdca dcérušky, nebola by bývala od toho, keby Vilinský   stal sa jej zaťom, no nedôverovala jeho zámerom. Bola ona vôbec žena   tvrdá, prísna, rozšafná; sama napomínila Karolínku, aby len nedala na   sebe znať, ako veľmi ľúbi Vilinského, no dievča, nenavyknuté   pretvárke, prezradilo sa tisíc ráz za deň. Vilinský skoro poznal, že   je predmetom lásky, no sám bol príliš opatrný, než aby bol sa   predbežne viazal. Dovolil si tu i tu s Karolínkou pobesedovať,   donášal jej kvety, odpisoval piesne a ľúbostné básne, ktorých obsah   ju oblažoval — no neviazal ho k ničomu.
     </tei:p>
     <tei:p>
      Vilinskému páčilo sa v Zanici; pomocou Podhradských podarilo sa mu   dostať úrad pri meste. Teraz už nebýval u Podhradských; mal vlastnú   skromnú hospodu, no za to býval u priateľa častým a vítanym   hosťom.
     </tei:p>
     <tei:p>
      Medzitým matka Gabrielova naliehala, aby tento oženil sa čím   najskôr; ona že je slabá a rada by odovzdať vedenie domácnosti rukám   mladým. Mladú nevestu si už našla; jednalo sa teraz len o to, či   zapáčia sa mladí ľudia jeden druhému. — A zapáčili sa skoro i   zasnúbili. Išlo to všetko veľmi ľahko, čomu nemálo tešila sa   Podhradská, veď bola od jakživa triezvou osobou a nenávidela   romantiku pri láske a ženení. Skoro po zasnúbení slávil sa sňatok   Gabriela Podhradského so slečnou Eleonorou Verínovou, štíhlou, útlou   devuškou priezračnej pleti.
     </tei:p>
     <tei:p>
      Vilinský, ako družba, poznal na svadbe sestru mladej nevesty — a   obraz Karolínky, ač nikdy nie pevný v srdci jeho, zmiznul docela pred   obrazom a zjavom okúzľujúcej Antónie. Teraz už nemal očí a smyslu pre   inšie, len pre svoj nový plamienok, ktorý ho tak zaujímal, že   dopustil sa i veršovníctva a vôbec tváril sa i on sebe tak, ako iní   zaľúbenci.
     </tei:p>
     <tei:p>
      Úbohá Karolínka! Skoro padla z nasnívaného neba, aby octla sa v   triezvej skutočnosti, bohatšia jedným zklamaním. Matka videla, že   nedôvera jej bola oprávnená, i robila synovi svojmu výčitky, že   choval zradcu v svojom dome, ktorá tvrdá obžaloba zase len voviedla v   spor matku a syna. — Karolínku chorľavú a cele nešťastnú poslali na   vonok k istej príbuznej; no pozdejšie, keď spory domáce sa opakovaly,   keď v neveste nenašla stará pani dcéru, ale, ako vyslovila sa, len   maznavú veľkú paniu, odišla i ona za dcérou, aby nevrátila sa viac do   Zanice. — Svoj majetok a vdovské práva podržala pre seba, ostatné   ponechala správe synovej, pri tom všetkom, že pochybovala o tom, žeby   znal s prospechom viesť toľký majetok.
     </tei:p>
     <tei:p>
      Vilinskeho láska konečne dokázala sa byť stálou. Šumná Toninka   doviedla to tak ďaleko, že stal sa jej otrokom, mysliac len to, čo   ona myslela, mal vôlu len tú, ktorú ona vyslovila. Manželstvo sa   uzavrelo; otec mladej nevesty, zámožný statkár v blízkosti Zanice,   prenajal novomanželom majetok blízko mesta a tam prežili mädové   týždne a mesiace. No skoro navštívilo jich nešťastie v podobe   požiaru, ktorý vzniknul nepozornosťou jednoho sluhu, — pohltil   všetko, čo bolo nashromaždené k výžive ľudí i statku; budovy, ba i   čiastka dobytku padla v obeť záhubným plameňom, tak že Vilinský i s   rodinou — vtedy bol už na svete malý synček Imrich — ostaly bez   prístrešia a potrebnej stravy.
     </tei:p>
     <tei:p>
      Podhradský bez rozmýšľania doviezol pohorelcov k sebe a nabídnul   hospodu svoju švagrovi, hovoriac:
     </tei:p>
     <tei:p>
      „Všetko, čo je moje, považuj za svoje, želal bych si, aby skoro   cítil si sa tu, ako doma.”
     </tei:p>
     <tei:p>
      Vilinský pokračoval v spravovaní hospodárstva prenajatého, no   býval v dome švagrovom, alebo lepšie rečeno, v dome švagorininom,   lebo tenže už bol prepísaný na jej meno, kdežto „Majer”, vtedy ešte   neobťažený dlžobami, náležal len jemu.
     </tei:p>
     <tei:p>
      V dome Podhradských skoro vládla iná ruka, než ruka chorľavej a   rozmarnej Podhradskej; jej sestra, vekom mladšia, povahou a ráznosťou   mocnejšia, odňala skoro panej Eleonore starosť o domácnosť, čomu   slabá a bezdetná žena ani sa nezpierala.
     </tei:p>
     <tei:p>
      Že Vilinskovci vtiahli do domu Podhradských, skoro dozvedela sa   stará pani, a táto okolnosť veru nezlepšila, pomer medzi ňou a jej   synom. — Teraz už cele utiahla sa i s dcérou, žijúc zväčša vo väčšom   meste horného Uhorska; zavše ale trávila leto v kúpeľoch, kde   oboznámily sa s jedným penzionovaným majorom, ktorý po rozličných   válečných ťaženiach teraz hodlal zložiť zbraň k nohám svojej   vyvolenej Karolínky a oddať pevnosť svojho srdca v jej majetok a   správu.
     </tei:p>
     <tei:p>
      Mladá Podhradská nápadne chorela a slabla; ku jej opatere najaté   bolo chudobné, skromné dievča, dcéra a sirota mlynára z okolia. Deva   táto so zriedkavou trpezlivosťou ošetrovala nemocnú, čo táto   odmeňovala často rozmarným nešetrným chovaním. No Marinkino chovanie   sa zostalo vždy jednakým, tichým, beznáročným, tak že nemocná konečne   nemohla ju postrádať ani za okamih. Na jar poslali mladú Podhradskú i   s jej opatrovateľkou do veľkých a známych kúpeľov, aby vyzdravela. I   vyzdravela navždy, aby nikdy viac nepocítila boľasti. Posledné týždne   býval pri nej i Podhradský a ošetroval ju verne a obetive, ako mu to   len dovoľovala jeho tekavá povaha. Ku pohrabú neprišla ani sestra,   ktorá pre novonarodeného chlapčoka nemohla, ani svokra, vyhovárajúc   sa na starobu a slabosť. Len Vilinský bol prítomný z rodiny pri   poslednej počestnosti švagrinej.
     </tei:p>
     <tei:p>
      Po pohrabe mali títo dvaja švagrovia medzi štyrma očima rozhovor,   v ktorom Vilinský potreboval všetku výrečnosť svoju, aby naklonil   švagra svojho k tomu, čo chcel mať od neho, čo sa mu konečne u   slabého Podhradského podarilo temer úplne. Potom rozišli sa v dobrej   shode, Vilinský „domov”, t. j. do Zanice, kde dakedajším domom   Podhradských teraz už on, alebo lepšie rečeno, jeho opatrná žena   vládla, — Podhradský preč z toho okolia — preč do cudzích krajín, no   nie sám. Sprevádzala ho na cestách jeho Marinka, s ktorou dal sa   celkom v tichosti sosobášiť. —
     </tei:p>
     <tei:p>
      Keď po mnohých ťaženiach vrátil sa do Zanice s mladou žienkou   svojou, privítala jich tam chladná nepriazeň z jednej, rozpačitá   priateľskosť z druhej strany. Hrdá Vilinská nemohla to nikdy   zabudnúť, že miesto pyšnej Eleonory zaujala podriadená osoba, ktorá   len nedávno ešte konala v tomto dome služby, za ktoré bola platená.   Ako Vilinská, tak smýšľala i stará Podhradská a ani táto neuznala   Marinku za nevestu svoju, tú Marinku, ktorej dakedy vraj „diškrécie”   dávala! Nebolo tedy pre druhú ženu Podhradského pôdy v jeho dome —   jeho vlastnou vinou, — nebolo pôdy, lebo sám ju opustil, svevoľne   vzdal sa dedovizne svojej. V jeho hlave rozležala sa myšlienka o   podnikoch, ktoré doniesť by mu mohly skvelé dôchodky — on sníval o   zázračnom vzraste svojho kapitálu, ktorý v jeho rukách smelým obratom   môže mu poskytnúť neobyčajné bohatstvo. Kým Podhradský staväl vzdušné   hrady svoje tiež na základoch viac vzdušných, než možných, za ten čas   budoval Vilinský na opatrne zaujatej, solídnej pôde základ k budúcemu   blahobytu svojmu a svojej rodiny. Kým Gabriel staväl mlyny na   odokrytý mastný kameň, na ktorý ihlovské okolie zdalo sa byť bohatým,   kým staväl nový dom v Ihlovci, dotedy sa Vilinský zmáhal na vydobytom   poli. Ako dalo sa predvídať, nezdarily sa Podhradského špekulácie —   zpeňažil, čo ešte mohol, potom kupoval akcie, ktoré padaly, keď jich   on musel predať, alebo staly sa do konca bezcennými.
     </tei:p>
     <tei:p>
      S matkou sa cele rozišiel; ešte raz hľadel sa sblížiť ku nej,   vtedy, keď už z Ihlovca oznámil jej, že sa mu narodila dcéruška. Ale   ani táto radostná zvesť neobmäkčila srdce matkino, list nedočkal sa   odvety. Veď práve v ten čas držala starú Podhradskú radostnejšia   udalosť v stálom rozochvení: jej milená dcéra Karolínka darovala   život malému zemšťanovi, nádejnému potomkovi aristokratického mena.   —
     </tei:p>
     <tei:p>
      Tak išiel Podhradský krok za krokom v ústrety svojej záhube — a   Vilinský — ten chudobný Vilinský stával sa majetným a držal sa   vykorystenej pôdy húževnato. Jeho žena mu v tom verne pomáhala, ba z   väčšej čiastky jej neunavnému pričineniu mohlo sa ďakovať, že stávali   sa vždy zámožnejšími, nadobúdajúc vždy nové pozemky a vkladajúc   usporené peniaze do sporiteľní a solídnych závodov. Veď bolo treba   starať sa pre dvoch hodných chlapcov, Imricha a Juliusa, tí to všetko   dakedy budú potrebovať v hojnej miere! No keď by sa bola Vilinská   najviac tešila zo svojho bohatstva, musela opustiť všetko, čo jej   bolo milé, darujúc ešte život jednomu slabému dievčatku, ktoré niečo   pripozde prišlo na svet, keď jej najstarší brat Imrich bol už   šesťnásťročným mladíkom.
     </tei:p>
     <tei:p>
      Aj Violina matka zanechala svet tento i muža, ktorý oplakával ju   opravdove, a dcérušku, ktorá stala sa skutočnou sirotou.
     </tei:p>
    </tei:div>
    <tei:div type="chapter">
     <tei:head>
      7. V starooctcovskom dome.
     </tei:head>
     <tei:p>
      Keď odprevadil Vilinský bývalého priateľa ku poslednému cieľu,   porobil ešte niektoré poriadky straniva pozostalosti a výloh pri   pohrabe, potom ale konal prípravy k odcestovaniu. Telegrafoval domov,   že príde zajtrá s popoludňajším vlakom, aby čakal ho povoz na   stanici.
     </tei:p>
     <tei:p>
      Bol i teraz zväčša zamyslený, zasmušilý. Často obzrel sa na Violu,   pohliadnul na ňu ľútostivým pohľadom, pohladkal dakedy jej hlávku,   ktorým pokračovaním získal si vždy viac a viac srdce osiralej   devušky. Viola chodila ešte vždy s poviazaným ramenom: v posledné   časy pri presťahovaní sa napnula viac, nez bolo radno, ranené rameno,   ktorého rana zapálila sa znovu a bolela nemálo. —
     </tei:p>
     <tei:p>
      Verný lekár neopustil Violu ani teraz, ba odprevadil ju až k   železničnej stanici. Sľúbil Vilinskému, že vykoná, čo bude môcť v   záujme siroty, a potom objal dieťa svojho priateľa vrúcne, ako môže   starý mládenec, ktorý vo Viole nevidel zrastajúcu pannu, ale len malé   ešte a nedospelé dievčatko. Potom prijachal rušeň a tútor so svojou   sverenkou vstúpili do vozňa. —
     </tei:p>
     <tei:p>
      Vilinsky bol malomluvný, Viola neodvážila sa vyrušovať ho z   myšlienok — necítila k tomu ani potreby. Zdalo sa, akoby Vilinský mal   úmysel driemať, no jeho oči len boly zatvorené, ale duch pracoval   živo, veď vedel, že ešte mu nastáva chvíľa nepríjemná, keď príde   domov. — Konečne sadnul si oproti Viole a znovu pohladiac ju po   hlávke, začal hovoriť:
     </tei:p>
     <tei:p>
      „Ani sa nezpýtaš, dieťa moje, kto nás očakáva? Či ti je to snáď   všetko jedno? No dobre bude, keď poviem ti vopred, koho budeš mať v   dome tom, ktorý ti má byť domovom. — Tu najsamprv je moja pani, tú   prirodzene musíš volať tetkou, ako mňa ujcom, rozumieš, Viola?”
     </tei:p>
     <tei:p>
      „Áno, milý ujče, rozumiem!”
     </tei:p>
     <tei:p>
      „Tak; potom je Imrich, môj najstarší syn, — dúfam, ze dobre   výndete spolu; je on síce trochu svojhlavý, rád poslúcha len sám   seba, a ohnivý, pohovorí, čo snáď i necíti, no, ver mi, dieťa, je on   za to dobrý a statočný šuhaj!”
     </tei:p>
     <tei:p>
      Violin tútor spokojne pozrel pred seba; chvála jeho syna išla mu   zo srdca a robila ho šťastným. —
     </tei:p>
     <tei:p>
      „Julius, druhý môj syn, je ešte príliš mladý, než aby sa mohol   úsudok vyniesť o ňom. No bojím sa, že mi on pripraví ešte mnoho   starosti plných hodín, ktorých už aj dosiaľ bolo dosť”... a Vilinský   prešiel si rukou cez čelo.
     </tei:p>
     <tei:p>
      „Tretie moje a najmladšie dieťa je Emuša, 6-ročné dievčatko, niečo   slabé a rozmaznané, no viem, že ti bude veľmi laskavou sestričkou,   lebo jej srdiečko je nežné a plné vrúcnosti ku všetkým, ktorí ju radi   máme. Jej miláčkom a zbožňovaným bratom je Imrich, ktorý zase   navzájom ju veľmi nežne miluje. Buď mojim deťom vernou sestričkou.   Viola, — áno? budeš?”
     </tei:p>
     <tei:p>
      „Áno, budem sa usilovať, k vašej spokojnosti, ujče!”
     </tei:p>
     <tei:p>
      „Dobre tak, dieťa moje! ešte pripomeniem ti Hermínku, vnučku mojej   panej, ktorá toto osirotelé dievčatko od malička vychováva — a máš   pred sebou všetkých členov mojej a tvojej budúcej rodiny. — Želal   bych si, aby si nám bola milým údom rodiny, aby mier v našom dome   nebol narušený — veď ma rozumieš, dieťa moje?”
     </tei:p>
     <tei:p>
      „Rozumiem; a ako budem môcť, budem sa snažiť chovať sa ku   spokojnosti všetkých domácich.”
     </tei:p>
     <tei:p>
      Vilinský kývnul hlavou; vzdýchnul si zhlboka. No musel si sám sebe   riecť, že toto dievča veru nie je určené k tomu, aby ono prinášalo   nepokoj do domu, ba naopak zdalo sa byť telesnou skromnosťou, tichou   resignáciou. — Vilinský bol s ňou spokojný a veril, že by mohli byť   spokojní aj jeho domáci. —
     </tei:p>
     <tei:p>
      Popoludní toho sichravého dňa vjachal rušeň na zanickú stanicu;   Vilinský vystúpil prvý dolu, položil malý cestovný vak na zem a   pozorne vzal Violu v náručie a pomohol jej dolu. Na nádraží čakal   jich mladý, vysoký muž, akoby navyknutý nosiť rovnošatu, a pošiel   niekoľko krokov v ústrety otcovi. Podal mu ruku, pobozkal a obrátil   sa, aby vyhľadal koč, ktorý mal jich odviezť domov. Pri povoze   povedal starý pán Imrovi:
     </tei:p>
     <tei:p>
      „Imro, tu vidíš Violu Podhradskú, moju sverenku, a budúceho člena   našej rodiny.
     </tei:p>
     <tei:p>
      Imro ale zdal sa prepočuť, čo otec povedal, poslal Mateja — kočiša   — pre kufor, sadol si na predný sedák a vzal opraty do ruky. Jeho   zraky nepozrely v tú stranu, kde sedela Viola, ktorá začala sa   chvieť. — Aj starý pán sa zamlčal; protivil sa každému násilenstvu a   všetkým výstupom, — úfal sa, že doma všetko sa vyhladí, ač očakával,   že nie bez búrky. —
     </tei:p>
     <tei:p>
      Že už mnohojazyčná fáma i tu pracovala a doniesla chýry ešte   zväčšené a vysvetlivkami opatrené z Ihlovca do Zanice, uvidíme z   budúceho výstupu. — Viola, dosiaľ nepredpojatá, ľahostajná oproti   rodine Vilinských, začala sa teraz báť, a želala by si bola, nesísť   sa s tými ľuďmi, ktorí jej majú byť domácimi.
     </tei:p>
     <tei:p>
      No akýsi vzdor vtiahnul do jej srdca — vzdor a hrdosť odmietavá,   ktorou chce sa brániť, — ako, už ani nemyslela, veď dosiaľ ešte vždy   musela sa ohradzovať oproti nápadom zovňajším.
     </tei:p>
     <tei:p>
      Koč rachotil už po kamennej dlažbe mesta Zanice, pred Violou   otváraly sa nové čisté, úhľadné ulice, námestie pravidelné, v stredu   veľký ozdobný chrám — a v jednom uhle zastal koč pred bránou veľkého,   v dobrom poriadku udržovaného domu. Zvedave pozrelo dievčatko na dom,   v ktorom dakedy otec jej vyrástol a kde ona má tráviť mladé roky   svoje; — čo videla, ten vážny zovňajšok uspokojoval ju. V bráne   prišla v ústrety pánovi pani Vilinská, asi 40-ročná, neveľká, chudá   ženská. Tvár jej bola zvädlá, žlté škvrny na čele a okolo úst —   zvlášte keď nedržala za potrebné vypomôcť prírode rýžovou múkou —   nerobily ju krajšou, — no najväčmi odstrkovaly jej bádavé, ostré a   chladné oči to mladé dievča, ktoré jedným náhlym pohľadom chcelo   zvedieť, čo ju očakáva uprostred tejto rodiny.
     </tei:p>
     <tei:p>
      Od nej prešly oči mladej devušky pátravým úzkostlivým pohľadom po   všetkých shromaždených. Imricha už mala príležitosť vidieť a poznať,   že u toho marne bude hľadať cit a bratskú lásku; kde ale Julius,   druhý syn Vilinského? — Tu je Emuša, malé, šumné dievčatko s tázavým   pohľadom jasnomodrých očí, ktoré zpoza záslony obloka na ňu kukajú,   ako i oči Hermínky, asi pätnásť ročnej vnučky pani Vilinskej.
     </tei:p>
     <tei:p>
      Široká klenutá chodba, ako i veľká, priestranná prízemná izba,   milo účinkovaly na čuvy dievčaťa, no to, čo videla na tvárach   obyvateľov tohoto domu, ju zarazilo a pôsobilo, že stiahlo sa jej   srdiečko novým bôľom, veď darmo čakala úprimné slovo: „vitaj v novej   domovine!”
     </tei:p>
     <tei:p>
      Jej tútor laskave jej kynul, aby si sadla a zložila, klobúčik a   pláštik zo seba — no on zapomenul, že jej je len jedna ruka   svobodná.
     </tei:p>
     <tei:p>
      „Doviezol som vám milú spoluobyvateľku, Violu, dcéru mojho švagra.   — Violka, tu tetka tvoja, tam Imrich, môj syn, — Julius je na   „Majeri”, — tu Hermínka, vnučka mojej panej a toto moja milá Emuša!   riekol a pobozkal dcérušku túliacu sa k nemu.
     </tei:p>
     <tei:p>
      Ale Viola sa nepohla, aby išla pozdraviť svojich budúcich domácich   a títo sa tiež nepoponáhľali dať výrazu srdečného privítania.
     </tei:p>
     <tei:p>
      I zastala v prednej izbe a nevedela, čo počať ďalej; najradšej by   bola ušla a bežala nazpät — ale kam? Tí druhí všetci opustili prednú   izbu a nasledovaly Vilinského, ktorý chcel si oddýchnuť.
     </tei:p>
     <tei:p>
      Viola oprela na chvíľu hlávku o stenu a vzdýchla zhlboka. Bola   osiralá a nikto ju neprivinul v náručie laskavé, bola umorená   chorobou a ďalekou cestou a nikto jej nešiel poskytnúť   občerstvenia!
     </tei:p>
     <tei:p>
      Všetci ju opustili, aby nasledovali domového pána do bočnej izby;   ostatná Emka nezatvorila dvere, — čím Viole umožnené bolo počuť   všetko, čo tam hovorili. —-
     </tei:p>
     <tei:p>
      „Je to skutočne tvoj úmysel podržať dievča toto u nás i ďalej?”   počula Viola tvrdý hlas „tetky” z druhej izby.
     </tei:p>
     <tei:p>
      „Môj pevný a nezvratný úmysel!” znela odpoveď dosť rázna.
     </tei:p>
     <tei:p>
      „A nepomyslíš, aký vplyv môže mať pobyt jej uprostred našej,   dosiaľ tak veľmi váženej rodiny?”
     </tei:p>
     <tei:p>
      „Aký vplyv? iste len zošľachťujúci, lebo ako som poznal, je Viola   dievča dobre vychované, skromné a tak niet sa čo obávať zlého   vplyvu.”
     </tei:p>
     <tei:p>
      „Ale ty zabúdaš na minulosť jej otca, na to, v akých okolnosťach   žil a ako potupne umrel!”
     </tei:p>
     <tei:p>
      „Bohužiaľ, že tak umrel!”
     </tei:p>
     <tei:p>
      „Ako zaslúžil, otče”, poznamenal rýchlo Imrich, „lepšiu smrť   nezaslúžil on — ten...”
     </tei:p>
     <tei:p>
      „Ticho!” zvolal Vilinský skoro strmo, čo sa mu ale nie celkom   podarilo; „tu nejedná sa o to, čo bol, kto bol jej otec, ale o to, že   som jej ja testamentárne za tútora určený a chcem ju podržať v svojom   dome — kým...”
     </tei:p>
     <tei:p>
      „Kým sa dľa testamentu za jednoho z tvojich synov nevydá!”   poznamenala pani Vilinská.
     </tei:p>
     <tei:p>
      „Áno! A to by som si veľmi želal, ba sľúbil som to   umierajúcemu!”
     </tei:p>
     <tei:p>
      „Táto bláznivá idea mohla sa zrodiť len v modzgu jednoho   Podhradského!” podotknul Imrich s ostrým sarkasmom. „Len to mi divno,   že môj otec niečo podobného mohol akceptovať — dnes, v devätnástom   století!”
     </tei:p>
     <tei:p>
      „Dosť na tom, je to moja vôľa a chcem ju mať prevedenú!” riekol   otec mimoriadne dôrazne.
     </tei:p>
     <tei:p>
      „Nikdy!” zvolal Imrich náružive, „aspoň z mojej strany je to zhola   nemožné, lebo ja som nie stvorený pre dieťa ľahkomyseľného   dobrodruha, hráča, lumpa, pre dcéru podpaľačovu!”
     </tei:p>
     <tei:p>
      Desný výkrik ozval sa od dverí. Imrichove zraky prekvapeno   obrátily sa ta, ako i zraky všetkých prítomných a on videl stáť vo   dveroch nie viac dieťa, ale urazenú, bľadú devu vysoko vypnutú; hnev,   nenávisť, smútok šľahal jej z očú teraz tmavých; bľadé chvejúce sa   perny zdaly sa hovoriť slová nikým nepočuté. Obväzok — ochranná   šatka, náhlym pohybom, akým mimovoľne hnaná neviditeľnou akousi mocou   ku dverom, za ktorými cudzí ľudia také obžaloby valia na jej otca —   spadla z raneného ramienka, ktoré bezvládne kleslo popri štíhlej   postave dolu.
     </tei:p>
     <tei:p>
      Imrich zarazene ostal stáť; pohľad jeho na okamženie stretol sa s   pohľadom urazenej hlbokej nenávisti a výraz tohoto silného pocitu   zarazil ho na chvíľku a držal urazenú devu nepohnute stáť oproti   svojmu nepriateľovi; — potom začala sa klátiť a tenká postava   mladuškej devy klesla s boľastným výkrikom na dlážku. — —
     </tei:p>
    </tei:div>
    <tei:div type="chapter">
     <tei:head>
      8. Tichá komôrka.
     </tei:head>
     <tei:p>
      Keď Viola prebrala sa z mdloby, do akej upadla následkom veľkého   duševného pohnutia a telesnej slabosti, obzrela sa zadivene vôkol   seba. Ležala v posteli, pásavými perinami opatrenej, v izbe, ktorá   patrne slúžila za miestnosť pre odkladanie nepotrebného haraburdia.   Na stole, ktorého chybujúca štvrtá noha nahradená bola rovne   invalidným stolcom, horela lojová sviečka, zastrčená miesto do   svietnika, do hrdla medicínovej sklenice.
     </tei:p>
     <tei:p>
      Zadiveno obzrelo sa dievča po izbe, — či to len sen a či   skutočnosť, kde sa nachodí?
     </tei:p>
     <tei:p>
      Slabé svetlo sviečky vrhalo temné stíny do kútov komory, naplnenej   nepotrebným náradím veľkej domácnosti. Tu opretá kasňa s mnohými   priečinkami, tu na stene povesená guitara s vybľadnutou stužkou, —   tam po stene povešané staré šatstvo, zase obrazy generálov a   vojevodcov francúzskych válok a iné bezcenné obrázce zašlého   veku.
     </tei:p>
     <tei:p>
      Neďaleko postele na chromom stolci sedela stará žena a párala   piera. Časom pozrela na Violu, ktorá cítila na čele niečo studeného a   v údoch tupý bôľ. Teraz pohnula sa Viola a starena položila hŕstku   piera na stôl, pristúpila bližej ku posteli a sňala šatku z čela   devuškinho.
     </tei:p>
     <tei:p>
      „Kde som?” opýtala sa Viola a zdvihla hlavu hore.
     </tei:p>
     <tei:p>
      „Tíško, len tíško!” chlácholila ošetrovateľka, — „nachodíte sa v   dome nášho urodzeného pána Vilinského.
     </tei:p>
     <tei:p>
      „Ach preč odtiaľto, preč!” vzdychla Viola, ktorej rozpomienka   znovu oživla.
     </tei:p>
     <tei:p>
      „Preč? Ale kdeže by?”
     </tei:p>
     <tei:p>
      „Jedno, kamkoľvek, len preč, preč!” zvolala znovu Viola a pozrela   na ženu, o ktorej myslela, že i ona ide jej povedať tvrdé, nelaskavé   slová. Ale tá jej tie nepovedala, ač bola v službe Vilinských. Len   pozrela pátrave na dievča a zamlčala sa. Viola rovne dlhým pohľadom   merala starú a uspokojila sa niečo. Výraz tejto ohorenej, vráskami   pokrytej tváre nebol tvrdý a nelaskavý, ač nemal nič jemnejšieho v   sebe, vyjmúc prostodušného úsmevu zvädlých úst. Ale to dostačovalo,   aby sa Viola uspokojila; cítila, že niet v blízkosti tých   tvrdosrdcích ľudí, — viac si predbežne nežiadala. Spomnela si na   potupné slová, ktorými, pohanili ju a pamiatku jej otca a všetky   nežnejšie city v nej zdaly sa byť udusené jediným, silným pocitom   nenávisti a vzdoru. Tých ona má „tetkou”, “bratom” „sestrou” volať?   Nie, aspoň ona nepokorí sa jim, od nej prvý krok smierenia nepôjde, —   veď keby len ju boli pohanili, ale jej otca, milého, dobrého,   zomrelého otca! Hlasite zastonala bôľom a duševným hlodajúcim žiaľom,   na čo jej ošetrovateľka znovu pristúpila ku nej a opýtala sa, či by   nežiadala si niečoho zajesť?
     </tei:p>
     <tei:p>
      „Aspoň trošinku teplej polievky”, riekla prehovárajúca ženička a   nečakajúc Violinu odpoveď, opustila izbu. Po chvíli navrátila sa zase   s tanierom zapraženej polievky, ktorú Viole sama podávala. Potom   začala zase rozhovor s dievčatkom, aby snáď uchlácholila nemocnú,   hovoriac:
     </tei:p>
     <tei:p>
      „Divné to tu dolu hospodárstvo: v kuchyni šafári kuchárka, ako   sama chce; pani nerozumie sa do gazdovstva, nie tak, ako moja nebohá   pani urodzená, Pán Boh jej daj dobrý večer!” Viola opýtala sa, že či   to snáď už pána Vilinského druhá pani.
     </tei:p>
     <tei:p>
      „Veru druhá, kvietok môj; prvá umrela pri malej Emuške, pán vzal   ku dieťaťu kojnú, ale tá veľmi zle zachodila s ním a preto opatril si   staršiu paniu do domu, ktorá mala i gazdovstvo viesť i malé dieťa   opatrovať. Neminulo štvrť roka, už sa stala z kľučiarky pani   urodzená.” — Potom, keď Viola ticho načúvala, pokračovala:
     </tei:p>
     <tei:p>
      „Ako sa tu odtedy gazduje, viem ja to dobre, ale sa jim nestariem,   rada som, že mám od nich pokoj na „Majeri”.
     </tei:p>
     <tei:p>
      „Vy tedy na „Majeri” bývate?” opýtala sa Viola.
     </tei:p>
     <tei:p>
      „Áno, na „Majeri”! Tam to lepšie, zdravšie, ako tu dolu v meste.   Mladý pán Julius zavše len tam býva a ja mu varím a vysluhujem ho. Aj   teraz ma poslal dolu pre všelijaké noviny, knihy a čo ja viem; krem   toho doniesla som z „Majera” masla, vajec a smotany do domu; — keď   toho tu tak mnoho sa minie.”
     </tei:p>
     <tei:p>
      Julius tedy na „Majeri”; — s tým ešte nesišla sa Viola a ten ešte,   ten má tiež pre ňu len tvrdé slová a špatné myšlienky. —
     </tei:p>
     <tei:p>
      „Keď som prišla, zdržala ma pani urodzená na noc, že aby som   opatrovala tú cudziu slečinku, ktorú nám pán doviezol, a preto som   len ostala, — ač neviem, čo si pán Julko sám počne na „Majeri”. Ale   Krchová, lebo to je moje meno, rozumie sa do opatery chorých — i moju   dobrú paniu som si opatrila, a odtedy každý chorý opomenie si na   Krchuľu. Preto aj pán urodzený nedal volať doktora, keď vedel, že ja   som v dome. Sám veľmi ochorel — len teraz bol tu doktor, a že   povedal, že len jeho rýchla pomoc zachránila jeho život, lebo veru   bolo to z toho zlého vetru, ktorý ho ovial.”
     </tei:p>
     <tei:p>
      Viola sa zľakla; tedy porážka! A to pre ňu, ktorá doniesla do domu   miesto mieru nepokoj a nemoc! — A to práve jemu, ktorý ju zastával a   bol jej dosiaľ laskavým prívetivým ochrancom! So smutnými myšlienkami   konečne usnula Viola na novej hospode. —
     </tei:p>
     <tei:p>
      Tam dolu v prízemnej priestrannej izbe odohral sa výstup ešte   ostrejší, akému Viola bola svedkom.
     </tei:p>
     <tei:p>
      Vilinský s navretými na čele žilami chodil po izbe; Imrich,   naučený dosiaľ len svoju vôľu poslúchať, vzdoroval, a jeho macocha mu   pomáhala. Od obloka prizeraly sa mlade dievčatká zvedavo a bojacno a   ku veľkej sesternici túlila sa Emka, naľakaná, zostrasená, nezvyknutá   takýmto výjavom.
     </tei:p>
     <tei:p>
      Hlboko do noci otvárala sa ťažká brána sem i tam a zjašené   slúžobníctvo behalo po doktora a do apatéky. Starý pán dostal nápad   porážky! Porážka! To, čoho sa vždy tak veľmi obával, to ho predsa   navštívilo, alebo aspoň u neho sa ohlásilo. No rýchla a výdatná   pomoc, poskytnutá lekárom, ktorý na toto vždy bol pripravený, a   slabší stupeň nemoce pomohly skoro Vilinskému ku zdraviu; ač   ujisťoval lekár nemocného, že predbežne niet sa čoho báť, predsa   kázal šetriť a strániť sa všetkého duševného rozčulenia.
     </tei:p>
     <tei:p>
      Aj Viola povstala z lôžka svojho; Krchuľa ju opustila hneď za   rána, sľubujúc jej, že na „Majeri” vyzdraveje docela, len aby sa ta   vybrala. Viola ale radšej by bola odišla cele z domu a z blízkosti   rodiny Vilinských, no vedela, že ju viaže vôľa otcova na dom   tento.
     </tei:p>
     <tei:p>
      Keď vstala druhého rána po svojom príchode, cítila sa byť ešte   veľmi mdlá a nešťastná. Zdalo sa jej, že všade pre ňu už len tma a   prázdno; už ni jeden lúč svetla a tepla nemá ju obradovať; že   prázdnota vždy ostane len nevyplnená! Poobzerala sa vôkol seba v   novej hospode; pozrela von malým, slepými sklami opatreným oblokom a   videla, že izba, vlastne komora táto musí sa nachodiť v prvom   poschodí na boku. Zvedave, ako to jej zármutok dovoľoval, poobzrela   si predmety v rozmanitom neporiadku tu pohodené, a zdalo sa jej, že   tu ešte je istá pred napádaním nepriaznivých ľudí, že sem neprídu ju   urážať. Tu tieto staré veci nie sú nikomu viac potrebné; — i bez nej   by sa tu vďačne zaobišli, a preto patrila ona k ním, ako ony k nej.   —
     </tei:p>
     <tei:p>
      Z týchto trudných a docela nie dievčenských myšlienok vyrušil ju   príchod slúžky, ktorá jej doniesla raňajky, oznamujúc jej, že pán   urodzený žiada si so slečnou hovoriť, aby prišla dolu. Viola pokývala   hlavou, vypila niečo mlieka — a potom, keď ustrojila sa, dosť   namáhave pre svoju ranenú ruku, zišla dolu schodmi do známej jej už   izby. —
     </tei:p>
     <tei:p>
      Chodbou idúc, stretla malú Emu, ktorá zvedave ju sledovala až po   dvere izbené. Ona pohliadla na dieťa súcitne, veď vedela, že i ono   bolo raz sirôtkou; no toto sa rýchlo preč obrátilo a bežalo do dvora.   Ticho, ako už navyknutá bola, vstúpila Viola do izby. Na pohovke   sedel ujec, niečo, trpiaci výraz tváre svedčil o prestátej nemoci — i   reč bola niečo ťahavá, hlas nie tak zvučný, ako len pred niekoľkými   dňami. Oproti nemu na stolci sedel mladý ešte, počerný muž, s úsmevom   v očiach a okolo úst. Zdalo sa, že sa zo všetkého smeje; — nič   nebolo, čo by ho pohlo k smútku, aspoň nikdy ho u neho nebolo vidieť.   Bol to dr. Alexander Lukáč, domáci lekár Vilinského. Zdalo sa, že je   lekár so svojím konsultovaním už u konca a len domáci priateľ ešte   ostal v priateľskom besedovaní pri poháriku vína, ktoré nachodilo sa   na stole.
     </tei:p>
     <tei:p>
      Viola, keď vkročila do izby, chcela sa utiahnuť a a počkať, kým   návšteva odíde, no jej tútor ju zdržal.
     </tei:p>
     <tei:p>
      „Poď sem, Vilica”, riekol ku nej laskave a zavolal ju i pokynutím   ruky ku sebe. „Ako sa dnes cítiš, dieťa moje?”
     </tei:p>
     <tei:p>
      „Mne je už nič, milý ujče”, rieklo dievčatko.
     </tei:p>
     <tei:p>
      „Doktore, tu vidíte jednu z obetí náhlivosti rozdráždeného ľudu!   Jej rameno je ranené ostrou sekerou, ktorej úder namerený bol na jej   otca!”
     </tei:p>
     <tei:p>
      „Aj, veď to hrdinskosť bez príkladu!” zvolal doktor živo a pozrel   na Violu jasnýma svojíma očima.
     </tei:p>
     <tei:p>
      Bľadú tvár dievčaťa oblial temný rumenec.
     </tei:p>
     <tei:p>
      „Však áno, doktore? a moja Viola bola a je veľmi rozumné dievča;   ona vie trpeť, a to je veľké slovo, doktore, v našom živote! Ostatne,   dal som ťa zavolať dieťa moje, aby som ti oznámil, že popoludní   odveziem ťa na „ Majer”; úfam sa, že vyzdraveješ, telesne i duševne   prídeš ku sile. Doktor pravda nechce tomu rozumieť, on ma nechce   pustiť von zpred svojich strážnych očú, ale ja ho ujisťujem, že kde   vyzdraviem, to bude na „ Majeri!”
     </tei:p>
     <tei:p>
      „Nuž, nech sa stane, ale ja si umyjem ruky od následkov, aké môžu   prísť!” —
     </tei:p>
     <tei:p>
      „Bezpečne, doktore, bezpečne, kým tam budem, nemáte sa o mňa čoho   obávať; — už tu dolu odporúčam sa do vašej priazne a pozornosti i na   ďalej!”
     </tei:p>
     <tei:p>
      „Hlavné je, aby ste si sám venovali viacej pozornosti. Pokoj,   rovnováha duševnia, žiaden exces, žiadne rozčulenie, ani hnev, ani   radosť.”
     </tei:p>
     <tei:p>
      „Dobre vám hovoriť, doktore, vás sa veru sotva niečo dotkne a máte   vždy plné nebe husličiek.”
     </tei:p>
     <tei:p>
      Doktor sa zasmial: „Veď ak by jich teraz nebolo, kým som nie   ženatým, potom by už snáď len samé barbory ostaly, — pardón, som   negalantný,” a uklonil sa ta, kde Viola sedela. Ale tá nerozumela   slovám doktorovým a jeho poklona priviedla ju do zmätku.
     </tei:p>
     <tei:p>
      „Vy ste vždy galantný, doktore, len keď vtipkujete, nie, — váš   vtip nešetrí nikoho!”
     </tei:p>
     <tei:p>
      „To prináleží k mojmu remeslu, pane; sú prípady, kde len ostrá   sonda — páradlo pomôže, ak vôbec ešte pomoc možná,” —- podotknul   lekár polovážne. — „Ale teraz už idem, — dovolíte” — a nečakajúc   odpovede, nalial si do pohárika vína a vypil ho na dúšok.
     </tei:p>
     <tei:p>
      „Aby som nezabudnul, čo sa týče nápoja: víno môžete piť, pravda,   len mierne, no liehové nápoje, čaj a kávu na žiaden spôsob.”
     </tei:p>
     <tei:p>
      „Znám,” usmial sa Vilinský, „lebo vy ste tomu nie priaznivcom, —   víno ale —”
     </tei:p>
     <tei:p>
      „Obveseľuje srdce človeka,” dodal doktor a znovu si nalial,   pozerajúc s úľubou na jasno-žltú, čistú barvu hroznového moku a s   rozkošou vdychoval jeho znamenitú vôňu.
     </tei:p>
     <tei:p>
      „Úfam sa, že takto posilnený vyvediem znamenité liečenie — súc   temer konsequentným onomu náhľadu tých povestných lekárov, ktorí len   vtedy liečili so zdarom, keď boli potúžení.” Pri tých slovách ale už   hľadal palicu a klobúk.
     </tei:p>
     <tei:p>
      Medzitým boli už prišli do izby Imrich a pani Vilinská; ani jeden   nedal znať na sebe, že Violu pozorujú. I ona meravo sedela na svojom   mieste a nepohla sa, aby pozdravila tetku, ktorá to od nej čakala a v   tom prípade snáď by aj niečo laskavejšie súdila o nej. Ale Viola   dôsledná svojmu predsavzatiu, nespravila prvý krok postupnej   smierčivosti a nemohla ani očakávať, že on bude urobený zo strany   druhej.
     </tei:p>
     <tei:p>
      Nudila sa; bola naučená pracovať, teraz nemohla pre svoje   poviazané rameno. Každé hnutie toho ramena ju bolelo a tak odsúdená   bola sedieť tíško a čakať, kým nepôjdu von na „Majer”! Ako by sa bola   tešila tejto ceste, keby nemusela sa obávať, že i tam ešte čaká na ňu   jeden mladý Vilinský, aby ju urazil, — ale ona je už prichystaná a   ozbrojená oproti tomuto boju; vie už, čo ju tam čaká a známy   nepriateľ nie je tak nebezpečný, ako ten, ktorý nás prekvapí.
     </tei:p>
     <tei:p>
      Doktorov zjav, jeho veselosť urobily dobrý dojem na Violu a   vzbudily v nej novú silu sebadôvery a túhy ďalej žiť. Lebo dosiaľ   myslela si devuška v chorobnom stave svojho nevyvinutého ducha, že   pre ňu najlepšie by bolo, nasledovať otca do — hrobu.
     </tei:p>
     <tei:p>
      Keď ujec vstal, aby pokonal si práce pri písacom stolíku, pri tom   sa cele pokojne shováral s Imrom a s pani Vilinskou, odišla Viola do   známej jej už chyže, kde vynesený bol včera aj jej kufor. Odomkla   jeho závoru, prikľakla k nemu a začala sa prehŕnať vo veciach, ktoré   ju upomínaly na ztratený ráj svojej domoviny; — pritiskla mnohú vec k   ústam a k čelu, bozkávala fotografiu otcovu, o ktorej si predsavzala,   že akonáhle ozdravie a bude mať k tomu prostriedky, zapraví si ju do   rámca a zavesí tam, kde jej bude vždy pred očima.
     </tei:p>
     <tei:p>
      Pred obedom zišla zase dolu, aby nemuseli ju volať a aby ujec   nebol znepokojený. Chcela mu už teraz každým možným spôsobom   obľahčovať stav jeho a chrániť sa pred možnou srážkou jemu k   vôli.
     </tei:p>
     <tei:p>
      Ako sa dá mysleť, aj pri obede každý pozoroval na to, aby sa pán   domu nemal príčiny zlobiť. Hovorilo sa o veciach ľahostajných, o   hospodárstve, o žatve, ktorá už tam von, okolo „Majera”, bola v plnom   prúde. Viola, prirodzene, nesúčastnila sa na rozhovore.
     </tei:p>
     <tei:p>
      „Jula Vám pošlem domov, robte si s ním, čo chcete, ja ostanem tam,   kým nepôjdete do Pešti.”
     </tei:p>
     <tei:p>
      „Ja sa obávam, otec, že Julo bude sa nám spierať odísť na panstvo   grófa Z. Súdiac dľa jeho rečí a činov, v poslednom čase chce sa oddať   lesníctvu, — o tom vždy fantaziruje.”
     </tei:p>
     <tei:p>
      „Nemožno!” odvetil otec, „to prekrižovalo by naše plány; — ty si   právnik — on by chcel byť polesným — a čo s naším hospodárstvom, čo s   majetkom, ktorý som horko ťažko i s vašou matkou nadobudnul? — Mám   vidieť, ako práca mojich rúk a neunavné pričinenie nebožkej matky   vašej príde do cudzích rúk! Čo?”
     </tei:p>
     <tei:p>
      „Pravdu máš, otče, to sa nesmie stať! my nesmieme našu postať   prenechať cudzím rukám. Keď by prišlo k lámaniu chleba — to radšej ja   zrieknem sa svojej dráhy a ostanem!” Imrich, povoľnejší, ako včera,   zdal sa obávať, že odpor z jeho strany mohol by znovu mať nebezpečné   následky.
     </tei:p>
     <tei:p>
      „To sa tiež nesmie stať! Ty si určený, aby si si kliesnil cestu čo   právnik; moje plány, tvoje skvelé vlohy v tomto smere oprávňujú nás k   nádeji, že cesta, ktorú si nastúpil, povedie ťa ku žiadanému cieľu.   Julo musí sa pokoriť, — jeho vôľa a povolanie, jestli skutočne cíti   nejaké v sebe, musí sa podrobiť našej vôli a nesmú sa naše plány   ztroskotať na jeho neústupnosti!”
     </tei:p>
     <tei:p>
      Imrich a pani Vilinská pozreli na seba; obidvaja to isté si želali   — obidvaja mali už skvelé plány do budúcnosti!
     </tei:p>
     <tei:p>
      „Vstaň, syn môj a pozri, či Matej chystá sa na cestu; prirodzene,   nech zapriahne len do ľahkého vozíčka; na tú planú cestu nie je súci   koč. A ty, Violka, môžeš sa schystať, pôjdeme!”
     </tei:p>
     <tei:p>
      Viola vstala; zdvorilosť by bola želala, aby tetke bozkala ruku a   ďakovala za obed, — ale to nemohla urobiť, veď zdalo sa jej, že by to   bolo hrozné pokrytstvo od nej. Pani Vilinská so stiahnutými obrvami   pozerala za ňou. Pozdejšie, keď už boli odišli, riekla k Imrichovi a   k Hermínke, ktorá už bola považovaná čo za vyrastenú slečnu:
     </tei:p>
     <tei:p>
      „To je nevídaná, neslýchaná, zanovitá zatvrdilosť u toho mladého   stvorenia! Lebo mladá je, to vidno, veď je nedorostlá, vytiahnutá, k   tomu nesľubuje stať sa peknou! A jej odporný vzdor nemožným robí   priateľský pomer medzi nami!”
     </tei:p>
     <tei:p>
      Imrich sa odvrátil; zahanbil sa nad tým, že včera dal sa uchvátiť   rozhorčeniu a ešte viac, že počula to ona! Nebol by snáď ani dnes   odvolal tie slová, ale by jich už viacej nepovedal.
     </tei:p>
     <tei:p>
      „Ja som len rada, že odídeme preč; — tetuška, neviem, ako sa mám   ku nej chovať. Je ona nie mne rovná, však ver?” — opýtala sa šumná   Hermínka.
     </tei:p>
     <tei:p>
      „Aspoň čo sa dotýče skvelej výchovy: veru nie! I tak stojí ona   niže teba, lebo minulosť jej otca, rod jej matky bude vždy vrhať na   ňu temný stín a stane sa jej nešťastím po celý život!”
     </tei:p>
     <tei:p>
      Jestli sa proroctvo tvojej „tetky” vyplní, Viola, tak beda ti!
     </tei:p>
     <tei:p>
      „Imro, prosím ťa, pošli mi z Pešti bábku, ktorá bude sa rovnať   Viole” — prosila zase Emka.
     </tei:p>
     <tei:p>
      „A prečo práve jej ?” Opýtal sa Imro.
     </tei:p>
     <tei:p>
      „Preto, aby bola neposlušná a ja aby som ju mohla ubiť; tie druhé   bábky ma poslúchajú a smejú sa naveky!”
     </tei:p>
     <tei:p>
      Hermínka a pani Vilinská sa zasmialy, Imrich objal milenú   sestričku a shoda medzi nimi bola tá istá, ako často predtým, keď   pani Vilinská každému vedela povedať, čo si žiadal, sledujúc takto   istým krokom svoje záujmy.
     </tei:p>
    </tei:div>
    <tei:div type="chapter">
     <tei:head>
      9. V Skalnom potôčku.
     </tei:head>
     <tei:p>
      Malá bryčka, ťahaná dvoma vranníkmi, niesla Violu zo zduseného   povetria veľkého panského domu pána Vilinského do lona prírody. Jej   umdlený zrak zase začal dostávať svoj lesk, ťahy tváre, ktoré pred   pár týždňami tak živé, tak náchylné k večitému úsmevu, boly zmeravely   — no teraz, keď jej bľadé líce tu i tu ľahúčko šibla vetvička nad   cestou stojaceho stromu, keď od tých čarovných, v diaľke modriacich   sa hôr letiaci vetrík pozastavil sa pri jej ušku a laškoval sa s jej   vlasmi, keď čistý vonný vzduch dral sa násilne do zúžených pŕs, aby   jich roztiahol a naplnil tým sladkým pocitom, tou tichou radosťou,   ktorú nikde inde nenájde človek, len v lone prírody: — vtedy jej   meravé ťahy tváre začaly ožívať. Vôkol jej rtou prelietal sťa sen   lahodný úsmev, bo k jej ušku prichádzaly zvuky ďalekej speváčky,   obžínajúcej trávu; — a ten spev v diaľke, ten spev v prírode vylúdi i   zo sochy úsmev.
     </tei:p>
     <tei:p>
      Prvý raz od nešťastnej smrti svojho otca pocítila ten balzam   pokoja. Prvý raz opustily strojnú hlávku ťažké, tmavé myšlienky. Prvý   raz zažiarilo oko detinskou radosťou, pohybujúc sa neustále, aby mu   neušiel ani ten, v tej hustej krovinke útuľ hľadajúci kvietok. Ona   necítila, ona nevidela, že jej tútor pri jej boku sedí, že jeho   zvlhlé oko zkúma jej tvár. Ona nevie, že premenu duše, premenu tváre   zpozorovalo zkúsené oko, a že Vilinského starobou zúžená hruď nadmula   sa nádejou. Nádejou, ktorá ho preniesla do minulosti, pri spomienke   ktorej obočie čiernych očí začalo sa úžiť a kútiky úst — snáď od   ťažkého utlumeného bôľu — tu i tu sa pohly. No nádeja z čiernej   minulosti prenesie myšlienky sťa sen do ružovej budúcnosti, nad   ktorou, čo i obláček visel, no i ten ožiarený ružovým svetlom,   osvedčoval krajinku budúcnosti.
     </tei:p>
     <tei:p>
      Konečne blížili sa k cieľu. Vozík prevážal sa už briežkom do   pôvabnej dolinky, uprostred ktorej, ako detské hračky rozmarnou rukou   postavené na zelenú pláň, vynímaly sa staviská hospodárske, — opodiaľ   niečo na malom briežku stál domec, určený pre obydlie pánov. Všetky   budovy boly udržované vo veľkom poriadku, domky želiarov obielené,   humná a stodoly murované a črepom pokryté. Medzi „Majerom” a krásnou   hustou horou šumel bystrý potôčik po skalách, od ktorých dostala meno   táto krásna dolinka. Okolo stavísk a opodiaľ po vrškoch rozkladaly sa   lúky a posiate polia, kde už dozrievalo obylie.
     </tei:p>
     <tei:p>
      Pred domkom zastal kočík. Hneď obklopili pána svojho želiari s   klobúkmi v rukách.
     </tei:p>
     <tei:p>
      „Kde je mladý pán?” pýtal sa pán Vilinský po zvyklom pozdrave.
     </tei:p>
     <tei:p>
      Viola ztrhla sa. Jej na krátky čas oživená tvár vzala na seba   predošlý zovňajšok. — Veď ešte jeden syn Vilinského má ju potupiť, má   jej raniť srdce, dedičke mena podpaľača.
     </tei:p>
     <tei:p>
      „Šiel, prosím ponižene, do hory s flintou,” odvetil sluha na   otázku Vilinského.
     </tei:p>
     <tei:p>
      „To som si mohol i domyslieť, — pre toho môže sa robiť, čo chce!”   hovoril na polo pre seba starý pán.
     </tei:p>
     <tei:p>
      Viola našla v chyžke svoju starú známu. Tá usmiala sa na dievčatko   niečo zdržanlive, lebo istotne ešte sama so sebou nebola na čistom,   ako má sa k nej chovať.
     </tei:p>
     <tei:p>
      Matej odtiahnul s koňmi do dvora. Starý pán šiel si obzrieť   koscov, ktorí usilovne kosili, chtiac sa zalichotiť prítomnému   pánovi. Viola poobzerala sa v izbičke a malej predsieni, slúžiacej i   za kuchyňku a východ na maličký pôjdik. Celá táto miniatúrna   domácnosť páčila sa mladému dievčaťu, i umienila si poprosiť Krchuľu,   aby jej dovolila variť v nej pre ujca kávu, alebo zapraženú polievku,   alebo halušky, — ktoré už aspoň vedela uvariť. Táto jej to aj vďačne   prisľúbila, keď bude Viola zdravá, že jej oddá celé kuchárstvo tu   von, ktorému sľubu sa úbohé dievča nemálo potešilo. Keď si už tu dnu   popozerala všetko a Krchuľa opustila kuchyňku, aby išla chytiť kuratá   k večeri, vyšla si Viola pod stenu a dívala sa von do hory. Mladá jej   duša cítila znovu radosť žitia a tešila sa krásnemu dňu dobrej   Krchovej, potôčku bystrému i všetkému, čo ju okamžite obklopovalo.   Zrazu počula štekot psa; bystrým, gracióznym skokom blížil sa pekný   pes cez lúku rovno ku nej. Zbadajúc ju, zastal, zaštekal znovu a   vrátil sa na pokraj hory. Tam zjavil sa mladík, silný, šumne zrastlý,   pohľadu smelého, otvoreného. Zdravá barva jeho tváre a jasný pohlaď   modrých očí milým robil tento zjav a strmý, sebavedomý pohyb tela   zvyšoval pôvab jeho osoby. Cez plece mal prehodenú pušku.
     </tei:p>
     <tei:p>
      Viola napnute pozerala mu v ústrety, hotová k boju, veď mienila   poznať v mladíkovi Juliusa Vilinského.
     </tei:p>
     <tei:p>
      Aj on ju zbadal; niečo zastal, fixiroval ju, potom tým strmšie   stúpal hore ku nej.
     </tei:p>
     <tei:p>
      „Či sa neklamem? Si to ty, malá Viola Podhradská?” volal z   ďaleka.
     </tei:p>
     <tei:p>
      Viola neverila svojmu sluchu.
     </tei:p>
     <tei:p>
      „Vidíš, ja ťa už poznám a aby si aj ty mňa poznala, predstavujem   sa ti, ako Julius Vilinský, nádejný polesný, jestli Boh dá!” dodal s   nepatrným povzdychom a podal jej priateľsky ruku, do ktorej ona   vložila svoju zdravú.
     </tei:p>
     <tei:p>
      „Tak teraz už vieš, kto som ja. Ja o tebe všetko viem, všetko, aj   to, čo ten hlúpy Imro vykázal. Nerob si nič z toho, dievčatko, on ti   to veľmi nerozumne povedal, — ačpráve ti aj ja musím povedať, len že   druhými slovami, aby si sa ty za mňa nedržala, lebo z toho nemôže byť   nič — absolútne nič! — Ja už mám druhú lásku, a láska, vieš, ale ty   nevieš, čo je láska, — hej že? Kdeže by si ty to znala!” dodal, keď   Viola na jeho divnú otázku odpovedala záporným pokrútením hlavy.
     </tei:p>
     <tei:p>
      „Tým ťa nechcem uraziť”, pokračoval ďalej polovážne, „Bože chráň!   V druhých okolnosťach bola by si mi milou, ale keď už šuhaj, ako ja,   má milenku, ako je moje Marienča, — je to nemožné! — Viď, tu je jedna   stužka, ktorú Marienka v tanci ztratila, a ja som ju zdvihol. I   pýtala ju zpät, ja, pravda, nechcel som jej ju dať, konečne mi   dobrovoľne ponechala moju korysť.”
     </tei:p>
     <tei:p>
      Viole vlúdil sa úsmev na tvár, okriala pri výlevoch šuhaja — a   vďačne, ach vďačne ustúpila pred spomínanou Marienkou v úzadie. Ved   si ona podobného sväzku nežiadala; verubože nie! — Julo   pokračoval:
     </tei:p>
     <tei:p>
      „A čo sa týče tvojho otca — ja tomu naskrze neverím, čo tí hlúpi   ľudia o ňom tláchajú, veru nie — a preto ti povedám, aby si vedela,   že sa ešte najdú na svete i takí ľudia, ktorí veria v lepšiu bytnosť   človeka.”
     </tei:p>
     <tei:p>
      Vďačným pohľadom a podaním ruky odplácala šuhaja za jeho   dobrodušnosť.
     </tei:p>
     <tei:p>
      „Vďaka!” zašeptala.
     </tei:p>
     <tei:p>
      „Niet za čo! devuška, niet za čo! Ale my budeme dobrými priateľmi,   pravda, na vzdor tým tam dolu!” — a ukázal rukou smerom k mestu.
     </tei:p>
     <tei:p>
      „Preto mi musíš aj ty tykať a povedz mi: Julo, Julko, Julíček; ako   Krchuľa, moja stará kojná, keď sa zabudne, čo sa jej často stane.   Hej, Krchová, komu to tie kurence, komu?”
     </tei:p>
     <tei:p>
      „Nuž, mladý pán, všetkým na večeru!” odvetila oslovená.
     </tei:p>
     <tei:p>
      „Teraz si dala pozor a pozvala ma názvom, akým chce rešpektovať vo   mne syna pána Vilinského. Tak, ako som povedal, povedz mi len: ty   Julo; lebo by to bolo veľmi smiešne, aby sme bývali v jednom dome a   boli si tak cudzími. Ja ťa považujem už za svoju sestru, tak ako malú   Emušku; Hermínka, tá nechce nič inšie, len byť mojou švagrinou, čo   jej naša mama nabila do hlavy. Nuž nech že si majú, jestli je Imro   pri tom; ale tu môj otec, ten sa zase na mňa hnevá, že sliedim po   horách, a keď ti je to môj živel, moja rozkoš; zo mňa naskrze nebudú   mať gazdu!”
     </tei:p>
     <tei:p>
      „Prosím ťa, neodporuj mu dnes, bol chorý”, riekla Viola zajikave,   vysloviac slovíčko „ty” prvý raz cudziemu človeku.
     </tei:p>
     <tei:p>
      „Bravo! vidno, že si poslušná a rozumná, to pekne od teba; ostatne   neboj sa! Znám ja mojho starého.”
     </tei:p>
     <tei:p>
      Ku mladým týmto ľudkom prišiel starý pán.
     </tei:p>
     <tei:p>
      „Vidím, že ste sa už obznámili, to pekne od teba, Julo; ale nebárs   sa mi páči, že mi nechávaš robotníkov bez dozoru.”
     </tei:p>
     <tei:p>
      „Odpusť, otče, pokúšenie bolo príliš lákavé!”
     </tei:p>
     <tei:p>
      „A teraz sa soberieš domov. Matej pokŕmi kone a pôjde nazpät,   môžeš sa odviezť.”
     </tei:p>
     <tei:p>
      Šuhaj mlčky vnišiel dnu a povesil pušku u dverí.
     </tei:p>
     <tei:p>
      Starý nazrel Krchovej do hrnca a vyšiel zase von ku svojim koscom   a po hospodárstve sa obzreť.
     </tei:p>
     <tei:p>
      Julo pozrel útrpne na Violino rameno.
     </tei:p>
     <tei:p>
      „Bolí ťa? Vidíš sestrička, to sa mi veľmi páči, že si mala toľko   odvahy a smelosti brániť si otca, ty si skutočne malá hrdinka!”   povedal a prisadnul ku nej.
     </tei:p>
     <tei:p>
      „Keby si mala smelosti, prosil by som ťa, aby si i mňa bránila,   keď tomu príde čas, a príde, to viem iste. — Oni zo mňa chcú mať   gazdu, chcú ma poslať na panstvo grófa Z., kde mám byť zasvätený do   tajností spravovania vzorného hospodárstva — a tam ti len ani hory   nieto — široko ďaleko niet hory! Ja jim nebudem inším, len polesným:   pre mňa je hora môj svet, moje všetko — pravda, vyjmúc Marienky”,   dodal so smiešnou vážnosťou.
     </tei:p>
     <tei:p>
      No pri večeri, ktorá pozostávala z kuriat s omáčkou paprikovou a   halušiek, — dokázal Julo, že ešte jestvuje na svete niečo, čo jeho   priazeň požíva, a to boly halušky. Starý pán málo jedol a skoro si   vyhľadal lôžko, ktoré tu vždy bývalo prichystané pre neho.
     </tei:p>
     <tei:p>
      Julo prívetive odobral sa od Violy a ľahkým srdcom vysadnul na   vozík, ktorý skoro zatým zrakom Krchovej a Violy zmiznul za návrším.   Viole dnes po prvý raz od smrti otcovej zdalo sa, že je ešte svet nie   tak zlý, žitie nie tak smutné, ako si myslela.
     </tei:p>
     <tei:p>
      Na „Majeri” chodili zavčasu spávať a včas ráno vstávali. Skoro   tedy videla Viola prázdne podsteny, každý utiahnul sa ku svojej miske   a svojmu kozúbku. Len Krchuľa ešte riadila a šafárila v kuchynke   obvyklým svojím vážnym spôsobom, tu i tu sama so sebou v hlasitom   myslení. Konečne vyšla von ku Viole a nabídla jej, aby ju nasledovala   do jej komory.
     </tei:p>
     <tei:p>
      Opustily tedy domček pánov a kráčaly chodníkom ku bočným   staviskám. Oproti ním vybehnul havkajúc veľký valaský pes s utešeným   kožuchom a oňuchával Violu, ktorá sa ho nezľakla, ale prívetive   zavolala na neho.
     </tei:p>
     <tei:p>
      Krútiac chvostom sprevádzal Pozor ženské do dvora.
     </tei:p>
     <tei:p>
      „Kto to?” zpýtala sa Viola a zastala.
     </tei:p>
     <tei:p>
      Pred chyžou gazdu stála, ba pohybovala sa divnými pohybmi postava   ženská. Tvár, osvietená mladým mesačným svetlom, bola bľadá, plná, no   niesla na sebe žiaľ a sústrasť vzbudzujúci výraz blbosti. — Oči   pekné, mandlovitého tvaru, jasnomodré, opreté boly na srp   zachádzajúceho mesiaca. Zdaly sa tieto oči niečo hovoriť, no nie   každý tomu rozumel, a kto rozumel, zaplakal nad týmto dieťaťom   prírody. Dievča toto, lebo tým zdalo sa byť, máchalo rukami v povetrí   okolo seba, — krútilo sa, podskakovalo a nôtilo si nejakú pieseňku,   ktorej slová vynechávalo a samo svoje vlastné vpletalo do melódie, z   týchto úst dvojnásobne smutnej.
     </tei:p>
     <tei:p>
      Postava jej, plná a súmerná na podiv, no bez gracióznych ťahov,   zahalená bola v modrú sukienku, košieľku vyšívanú, cez ktorú   prehodený bol pestrý ručník, v tomto kraji nevídaný, a širokú   zásterku to udvihujúc, to hladiac rukama po nej. Nohy jej boly bosé a   biele, ako i ruky, a hrdlo obnažené.
     </tei:p>
     <tei:p>
      „Kto to?” zvolala Viola zostrašeno.
     </tei:p>
     <tei:p>
      Aj podivná deva zastala a s výkrikom zplašenej zvere vbehla do   domu.
     </tei:p>
     <tei:p>
      „Veronka Tieškuľa”, šeptala Krchová s povzdychom.
     </tei:p>
     <tei:p>
      „A prečo je taká, — taká?”
     </tei:p>
     <tei:p>
      „Je chorá a nešťastná — no budem ešte snáď dakedy o tom rozprávať   —- smutná to povesť.”
     </tei:p>
     <tei:p>
      Skoro na to uložila Violu do svojich podúšok. „Nebojte sa, v   týchto nik nespáva — to sú mi od matere, Pán Boh jej daj slávu   večnú!” Potom ešte nôtila si večerniu pieseň, hlasom niečo podobným   bľakotu kozí, no zato iste milú u trônu nebies Pána, lebo pochádzala   zo srdca úprimného. Viola utíšená pocitom istoty, dovolila všetkým   predstavám dňa tohoto predstúpiť pred svoje smysly, — rozmýšľala o   Julovi, Veronke a o materi Krchovej, ktorej periny ešte odtedy   pochodia. S uvažovaním, koľko tomu asi už môže byť rokov — konečne   usnula na „Majeri”.
     </tei:p>
     <tei:p>
      Keď ráno sa prebudila, stála Krchová nad ňou a usmiala sa   prostodušne.
     </tei:p>
     <tei:p>
      „Včera večer sme niečo zabudly; maly ste si hrady na povaline   prečítať, prvé sny v hospodách nových sa zvykly vyplniť.”
     </tei:p>
     <tei:p>
      „Škoda!” usmiala sa Viola a podávala ruku starej, ktorá potom   vzala jej ramienko a poviazala ranu.
     </tei:p>
     <tei:p>
      „Aby nebolo úrekom, ale ruka sa hojí a neminie týždeň, môže ísť   obväzok dolu; ruka bude zahojená.”
     </tei:p>
     <tei:p>
      „Myslíte?” zpýtala sa Viola cele šťastná.
     </tei:p>
     <tei:p>
      „Veru ani inak nie, len dotedy ešte musíme sa varovať ťažkej   práce. Teraz poďme; treba pánovi uvariť raňajky.”
     </tei:p>
     <tei:p>
      Viola nasledovala Krchovú. Darmo sa obzerala po dvore, Veronku   nevidela; zdalo sa jej len, že z jednoho malého oblôčka kuká na ňu   nesmelo dvoje modrých očí.
     </tei:p>
     <tei:p>
      Jej ujec už bol na nohách a zdal sa veľmi dobre cítiť. Na jej   raňajší pozdrav odvetil prívetive a pozval ju so sebou do včelína,   kým Krchuľa pripraví kávu.
     </tei:p>
     <tei:p>
      Vo včelíne panoval vzorný poriadok; len v kútoch zasnoval jeden   alebo druhý pavúk siete svoje odtedy, čo ruka včelára sama tu   neriadila. Viola nabídla sa pánu tútorovi k pomoci pri manipulovaní   okolo včiel, čomu tento bol rád a začal jej vysvetľovať výhody nového   včelárenia nad starým šlendriánom. Hneď jej dal aj krýdlo, aby tých   bezočivých pavúkov pozháňala a očistila včelín od týchto nepriateľov   včiel.
     </tei:p>
     <tei:p>
      „Nemám horšieho nepriateľa pri včelách, ako pavúka. Tu čosi kamsi   osnuje celé plachty a neunavne číha na včelku, nič netušiacu.”
     </tei:p>
     <tei:p>
      Len príchod Krchovej vyrušil jich z práce príjemnej a   zošľachťujúcej. Volala jich táto dobrá žena k raňajkám, ktoré   pripravila a v izbe nastolila. — Starému pánovi nechutnala káva.
     </tei:p>
     <tei:p>
      „Alebo si sa nedoučila, Zuza, alebo si sa preučila kávu variť!”   zasmial sa pán urodzený.
     </tei:p>
     <tei:p>
      „Alebo,” myslela Krchová, „je milosť pánov žalúdok nie viac taký,   aký býval.”
     </tei:p>
     <tei:p>
      Viola nabídla sa Krchovej, že jej bude pomáhať kávu variť pre   ujca; jej že veľmi dobre chutnala, ale chorým ľuďom musí sa niekedy   premeniť kuchárka.”
     </tei:p>
     <tei:p>
      Takto plynuly dni Viole v tomto kútku od sveta nedotknutom a ona   sa dobre cítila.
     </tei:p>
     <tei:p>
      Každý deň prichádzal posol z mesta, ktorý donášal potravné články   a zas odnášal drúbež, maslo, mlieko, smotanu. I noviny donášal hore a   ona vďačne nabídla sa čítať nahlas časopisy, aké prišly, zvlášte   večer, keď si ujec ľahnul do postele.
     </tei:p>
     <tei:p>
      „Dievča, ty ma cele rozmazneš, od jakživa žiadal som si, aby mi   niekto večierkom predčitoval!”
     </tei:p>
     <tei:p>
      Veď ja to vďačne konám a môže sa to vždy stať, keď len milý ujec   dovolí!”
     </tei:p>
     <tei:p>
      Týmto spôsobom utúžil sa pomer medzi tútorom a sverenkou vždy viac   a viac.
     </tei:p>
     <tei:p>
      Jednoho dňa prišiel Julo aj s Imrichom; no ako Viola počula, že je   Imrich tu, odišla do hory, aby sísť nemusela sa s ním, keď vedela, že   nemôže sa voči nemu, čo by jej snáď ujec za zle mal. Julo ale v   sprievode svojho psa ju vyhľadal.
     </tei:p>
     <tei:p>
      „Vyhýbaš mu? nie div, sestrička. Kdeby aj nie, keď má on také   vysoké náhľady o všetkom na svete, že každý rozumný človek musí   hlavou pokrútiť nad tým. Nieto dňa, kdeby sme sa my dvaja nepovadili.   Ja viem ale, že ho raz nejeden skvelý plán kopne, a on pozde   nahliadne, že nie je všetko tak, ako si to on predstavuje,” rozprával   Julo rozhorčene.
     </tei:p>
     <tei:p>
      „Preto je on i pýchou rodiny, miláčkom, ktorý má dakedy uskutočniť   otcove skvelé plány; maminým protegé, ktorá mu vychováva Hermínku za   jeho budúcu vernú manželku, aby keď bude ministrom, mal ho kto   representovať. Výchova jej deje sa v hlavnom meste a prirodzene, na   útrovy otcove. Dosiaľ to šlo ľahko, ja nemal som nič oproti tomu, kým   neprišiel som k poznaniu, čo oni so mnou chcú. Ja jim mám študovať   hospodárstvo, čo som už i začal, lebo myslel som, že predsa budem jim   to môcť k vôli urobiť, no i ja cítim v sebe samostatný prúd, nedám si   natisnúť povolanie života druhými, sám sebe chcem byť niečím, — alebo   — ničím! Ja jim mám prevziať hospodárstvo, ktorého polovica je   prepísaná na mamu, z druhej polovice mám potom vyplácať Imra, ktorý   bude pri svojej karriére v Pešti potrebovať groše — a Emku, to sa   potom dá hospodáriť! Ej, takým bláznom nebudem!”
     </tei:p>
     <tei:p>
      Julo vyskočil strmo z modrého sedadla, kam sa obidvaja usadili a   prešiel niekoľko ráz popred Violu.
     </tei:p>
     <tei:p>
      „Divno ti bude, že ti to rozprávam, ale ja viem, že ma ty   rozumieš, ty, ktorá máš mnoho príbuzného so mnou; už i tou okolnosťou   dosiahla si moju sympathiu, že nie si miláčkom mamy a Hermínky, —- a   Imrova Emuša, nebožiatko, tam pre nás ešte niečo platí, — ale to je   decko slabé, nevládne. Tak vidíš sme odkázaní na seba, vyjmúc   Krchule, ktorá ma nedá ani za slepého koňa, lebo mi bola kojnou. Tá   aj tebe bude dobrá, len keď raz roztaje jej priazeň.”
     </tei:p>
     <tei:p>
      „Vidíš,” pokračoval Julo vo svojich výlevoch, „ja som si už temer   zúfal, kým si ty neprišla; nikto ma nechcel vypočuť a rozumieť! Len   tá moja rozkošná hora ma potešuje, — no cítil som sa i tam osiralým.   — Teraz už smelšie vystúpim a budem sa domáhať svojho práva.”
     </tei:p>
     <tei:p>
      Viola načúvala slovám Julovým s potešením dievčenského srdca. Ona   je niečou dôvernicou a podporou! Ona, len ako to možno?
     </tei:p>
     <tei:p>
      Krchuľa pripravila svačinu, ktorá Julovi vzdor jeho žiaľu   znamenite chutnala, veď stará kojná uhádla, že nové zemiaky s maslom   a s brindzou vždy dosiahly spokojnosť u Julka. Imrich, kým Julo   žaloval sa Viole, musel otcovi tiež o ňom rozprávať, lebo starý pán   nespokojne pozeral na svojho mladšieho syna a bol veľmi zlej vôle.   Julo si vzdychnul a jedol ďalej. Potom odišli mladí páni zase domov;   otec jim ale naložil, aby zajtrajšieho dňa poslali pre neho, že doma   potom vybaví všetky domášne veci.
     </tei:p>
     <tei:p>
      A keď odišiel aj ujec, ostala Viola sama na „Majeri”, kde priala   by si navždy prebývať, v ochrane a péči Krchovej cítila sa dobre. S   Veronkou sišla sa len veľmi zriedka, aj vtedy táto bojazlive utekala   pred ňou a len potom cez malé okienko svojej izbičky zvedave pozerala   za Violou a tu i tu aj usmiala sa na ňu. Tak rada by bola Viola   zvedela, kto je toto dievča a čo sa s ňou stalo.
     </tei:p>
     <tei:p>
      Krásne a svetlé dni augustové už krátily sa a večery svolávaly   malý počet obyvateľov „Majera” pred domky na podstenia. Tu bola   Krchuľa, ktorú všetko slúchalo a korilo sa jej rozumnému rozsudku,   veď ona mala veľké slovo aj u „pána”. Tu zase Veronkin otec, gazda na   „Majeri”, jehož tichá, mierna povaha, málomluvnosť a utiahnutosť   činila ho pravou protivou Krchovej, ktorá vždy bola hotová k výrečným   rozpravám a mala slovo pohotove. Tu i tu prišli i druhí sluhovia a   želiari so svojími ženami a dievkami, potom bača a valasi z blízkeho   salaša, — až toho bola hodná spoločnosť. Keď už začalo sa veľmi živo   zabávať, rozohnalo strmé veliteľské slovo Krchule veselú čeliadku a   Viola ostala samotná so svojou duennou.
     </tei:p>
     <tei:p>
      O Veronke vzdor sľubu nechcela rozprávať Viole; len toľko jej   povedala, že bola veľmi krásna mladá devuška, „krev a mlieko”, a že   ju rodičia, zvlášte otec, ktorý zdakade z Hrona pochodí, veľmi rád   mal a matka strážila ju ako svoje oči. Nebohá pani urodzená, ktorá   jej bola krstnou matkou, často prichádzala na „Majer” a tu Veronku   vždy hladkala a prinášala jej všakové dobré veci. Ale pani zomrela a   miesto nej vtiahla druhá, s ňou jej brat, — no o tom pozdejšie — —   Veronka bola šumná, spievala celý deň, ako vtáča v hore, — až jednoho   dňa, keď dlho nechodila domov z hory, kam išla nejakú tú jahôdku   odtrhnúť, — našli ju — bez seba — omdlenú — peny na ústach — oči   stĺpkom obrátené — — — Mať jej ľakom ochorela, chorela a vytlela;   otec stal sa málomluvným, chcel už viac ráz opustiť službu, ale ho   vždy pán urodzený prehovoril, že si on veru nepustí takých dobrých   sluhov od seba, — a nešťasné dieťa zostalo choré, často veľmi choré.   Z tej zlej nemoci, kvietok môj, to chodí na ňu; i včera som bola u   nej a — ako sa mi všetko zdá — nebude dlho medzi nami.”
     </tei:p>
     <tei:p>
      Tak rozprávala Krchuľa a devuška s ustrnutím poslúchala. Úbohé   dievča, tak nešťastné! Odtedy že nechce viac ani na krok od svojej   chyžky, ľaká sa každého človeka, ktorého už predtým nepoznalo a bojí   sa každého stínu.
     </tei:p>
     <tei:p>
      I umienila si Viola, že viacej bude sa s nešťastnou Veronkou   zamestknávať a že svojou láskou bude sa snažiť smieriť ju s jej   osudom.
     </tei:p>
     <tei:p>
      „A či nepokúsili sa o to, aby ju vyliečili?” zpýtala sa Viola.
     </tei:p>
     <tei:p>
      „Horkýže nie! Sám pán dal doviezť sem doktorov, ale ako jednoho   alebo druhého z nich zazrela, začala kričať a triasť sa na celom   tele, a keď jej aj lieky podávali, nemalo to žiadneho účinku.”
     </tei:p>
     <tei:p>
      Odtedy Viola so sústrasťou sledovala Veronku a zaobchodila s ňou   laskave, čo jej pomaly donieslo priazeň nešťastnej devy.
     </tei:p>
    </tei:div>
    <tei:div type="chapter">
     <tei:head>
      10. Domec viničom ovinutý.
     </tei:head>
     <tei:p>
      Deň, ktorý nasledoval po tejto rozprave, doniesol Viole nové   prekvapenie. Matej prišiel po ňu s vozíkom a doniesol jej lístok od   Jula. Píše jej, že odberá sa od nej aspoň takto, keď nemohol ju   navštíviť na „Majeri” a že, ač aj po veľkej búrke, dostal dovolenie   ísť na lesnícku akademiu. Ináče, že tam dolu všetko pri starom. Imro   ide do Pešti, mama odprevadí Hermínku do ústavu, kde má sa z nej stať   dokonalá dáma a on že tiež sa odberá, aby navštívil ešte skôr jednoho   priateľa, s ktorým má na jednej hospode bývať. Hej, bude to veselý   život! S mnohými pozdravmi a jedným bozkom — pri čítaní tohoto Viola   sa červenala —, zostáva jej verný brat Julo.
     </tei:p>
     <tei:p>
      Aj Matej rozprával, že jim je dom akoby vymretý. Len milosť pán a   malá Emka v tom veľkom dome; aspoň na čas bude v ňom pokoj! „Že   mladých pánov posielajú po školách, to mi je nie divno, ale že ešte   aj tú slečinku posielajú učiť, a to za pánove peniaze, to sa mi   neprace do mojej tekvice. Veď jim je nie ani rodina ani nič!”   mudroval Maco.
     </tei:p>
     <tei:p>
      „Nestar sa do toho a čo ťa nepáli, nehas,” zahriakla ho Krchuľa;   „tu máš, najedz sa, potom priahaj!”
     </tei:p>
     <tei:p>
      „No len viď, aká ste vy náramná, vari človek už nesmie povedať   svoje? Čo?”
     </tei:p>
     <tei:p>
      „Horkýže nesmie; ale páni sú páni a sluhovia sú sluhovia; my   nerozumieme to, čo oni vedia!”
     </tei:p>
     <tei:p>
      „Veď tak!” dotušil Maco a chlípal svoju polievku, krútiac pri tom   hlavou. Maco ešte nebol tak dlho u pánov a preto pozastavil sa na   všetkom.
     </tei:p>
     <tei:p>
      „Len tej malej Emky mi je ľúto, to je ako opravdová sirôtka v   dome; kým ešte mladí páni boli doma, bolo s ňou ako bolo; teraz ale   neviem, či príde zase ku mne do stajne a bude sa dívať na mňa a na   moje kone, kým jej nedám z mojho chleba!”
     </tei:p>
     <tei:p>
      „I ty, ty bezbožník, ty zkazník, žeby Emuška ešte od teba chleba   pýtala! A keď aj, — od hladu iste nebolo, veď sa to vie, že deti rady   jedia čierny chlieb.”
     </tei:p>
     <tei:p>
      „Či rady alebo nie, Emuška nemá matky, ale len macochu, a to nech   som dobrý” — — ale teraz sa už pratal z kuchyne, lebo Krchuľa naozaj   sa nahnevala.
     </tei:p>
     <tei:p>
      „Bodajže ho i s klebetníkom”, horlila, keď ten už niekde okolo   koní dudral, — „či ho vidíš, ako on to všetko vie! Ale ja viem,   odkiaľ vietor dúcha! Tomu všetkému je vina len tá s tou strapatou   hlavou, tá ošemetnice, ktorá chce byť kuchárkou a nevie chleba   napiecť. Do očí sa panej líška a podlizuje — a za chrbtom ti ju   vynáša. Aby ťa aj s háveďou kadejakou!”
     </tei:p>
     <tei:p>
      Krchuľa, ač sama niekdy vyslovila sa nepriaznive o panej,   nedovolila, aby to druhí robili.
     </tei:p>
     <tei:p>
      No Maco poponáhľal sa s priahaním a skoro povynášala Krchová   zeleninu, fazuľu a iné na vozík, pomohla i Viole hore, potom prosila,   aby ešte prišla hore tej jaseni a Maco pohol kone. —
     </tei:p>
     <tei:p>
      Tak prišla Viola domov, bez toho, žeby videla tých, ktorí ju   urazili a ktorých nenávidela.
     </tei:p>
     <tei:p>
      V dome panovala, ako Maco povedal, veliká tichosť; len tu i tu   bolo počuť dupot malých nožičiek po kamennej dlažbe chodby, alebo   jeden smelší výkrik a smiech dieťaťa. Ináče bol dom akoby vymretý.   Kuchárka, keď oddala obed — vyšla si, kam chcela; komorná šila pre   seba, a tak bol celý dom ponechaný na sám seba.
     </tei:p>
     <tei:p>
      Kľúče visely v prednej izbe u dverí, pán Vilinský chodil vydávať z   komory, no odnechcelo sa mu to, a tak šafárili domáci duchovia ako   chceli. Konečne oslovil ujec Violu, aby ona dozerala na kuchyňu a   komoru, čo ona s ochotou i konala, nedbajúc na krivé pohľady slúžok.   Ba začasto ona uvarila jedno alebo druhé jedlo milému ujcovi, donesúc   mu ho s nemalou hrdosťou.
     </tei:p>
     <tei:p>
      Malá Emuša zprvu nedôverovala Viole, vyhýbala jej, no keď videla   lásku medzi otcom a Violou, i ona začala sa k nej šetrnejšie chovať —   až potom cele dosiahla jej lásku.
     </tei:p>
     <tei:p>
      Viola poprosila tútora, aby jej chyžku, do ktorej ju boli hneď v   prvú noc umiestili, prepustil na bývanie, veď i tak nie je potrebná a   staré tie veci môžu tam bývať i na ďalej. Tútor jej to nechcel   privoliť, hovoriac, že ona môže bývať v Hermínkinej peknej izbietke   vedľa salónu, no Viola prosila a vedela previesť žiadosť svoju. Aby   chyža predsa mohla sa obývať, dal postaviť malú železnú piecku, ktorá   už kdesi na pôjde bola vyvrhnutá, a Viola začala si upratúvať svoju   izbu. Emka zvedavo a s rozkošou detí prizerala sa na ňu a prehŕnala   sa v starých veciach, ktoré boly tu pohodené.
     </tei:p>
     <tei:p>
      Staré, invalidné náradia, ktorým tu nohy, tam druhé čiastky   ležaly, posliepala ako sa dalo, vyčistila, až to bola radosť! Knihy,   lebo aj tých našla sa tu hromada, oprášila, a jaká radosť pre ňu,   našla ona tam viacej kníh s menom: „Adamus Podhradský Anno 1835.”   Bola tu i jedna modlitebná kniha a jeden Tomas a Kempis. — Aký   pobožný človek ešte musel byť jej starý otec! Toto tedy prislúcha   jej, zcela jej! Aké šťastie! Možno, že i veci tieto tu pohodené   pochádzajú z veľkej domácnosti Podhradských, ona právom môže chyžku   túto nazvať svojím panstvom.
     </tei:p>
     <tei:p>
      Keď konečne poriadila svoju malú ríšu, pozrela s radosťou na dielo   svojich rúk. Jej prichodila komôrka táto s jej malým, na tri prsty   širokým zrkadlom, ako malý salón.
     </tei:p>
     <tei:p>
      Keď pohliadla z oblôčka svojej komôrky, videla v úzkej ulici za   bočnými staviskami stáť malý, úhľadný, viničom ovinutý domec, a keď   vstala si na stolec a pozerala tatam, mohla vidieť, ako neveľké   obloky, plné kvetín a opatrené bielymi, záslonami zdajú sa zvať ku   návšteve.
     </tei:p>
     <tei:p>
      Tu i tu mohla vidieť aj starenku, obyvateľku toho domu, v bielom   čepci, s hlavou napred naklonenou, chodiť po dvore a obstarávať svoje   práce. Lež zvedavosť jej oproti domčeku tomuto a jeho obyvateľom   zrástla ešte, keď počula večierkom zvuky starého klavíra.
     </tei:p>
     <tei:p>
      Keď velebné ticho zavládalo mestom a večer rozložil sa po krajine   a keď i Viola unavená prácou dňa vyhľadala svoju skrýšu, tu zarazily   ju cez otvorený oblok tie bájne zvuky, vyludzované iste nie rukou   diletanta.
     </tei:p>
     <tei:p>
      Ona hudbu a kvety veľmi milovala. Veď pestovala oboje doma za tých   lepších časov; no teraz nepomyslela na hudbu, ač aj skvostné piano   zaujíma čestné miesto v salóne prvého poschodia.
     </tei:p>
     <tei:p>
      Jednoho večera okúzlily ju viac než inokedy zvuky tie milé. Bolo   jej, akoby počula v tých tónoch kus vlastnej žaloby, vlastného   strádania. Složila ruky; zdalo sa jej, že modliť sa musí pri týchto   zvukoch a plakať slzy prvé, odkedy je tu, — slzy, ktoré by jej   priniesly mier a odvahu pre ďalšie strádanie. Hudba táto učila ju   rozumieť slovám postilly a vysokým pravdám Tomáša Kempenského a pred   ňou otváral sa nový život. Veď už bude vedieť, kde hľadať potechu a   posilu v časiech krušných — tu v tých knihách vážnych a pravdivých ju   nájde. —
     </tei:p>
     <tei:p>
      Dlho do noci poslúchala ľúbezným, čarovným tónom, ktoré   vyludzovala neznáma jej ruka. Ba či ten, ktorý tam dolu, v tej malej   uličke, hýbe tými mŕtvymi strunami, tiež zná, čo je žiaľ, útrapy,   strádanie? Či zná? A kto je on? Snáď oná starenka, shŕbená ťažkou   prácou, mnohými starosťami? Nemožno! Viole sa zdalo, že prsty tej   starej ženine neumely by vyraziť onen cit, ktorý zavládnul hrou   touto! A keď nie, kto býval so starenkou, kto vládnul tými kovovými   strunami, že prenikalo to až do útrob poslucháča? — Či snaď bol to   manžel tej milej starej, rovne starý, shŕbený a snáď slepý — alebo   —
     </tei:p>
     <tei:p>
      Mohla by sa bola Viola opýtať slúžok, kto býva v domčeku za   pálenicou, mohla i ona sama ísť pozrieť a na ulici dopýtať sa na   obyvateľov prívetivého obydlia, no to všetko priečilo sa jej, tým   viac, že už od viac dní nepočula milé tie zvuky, ač otvárala oblôček,   načúvala, špehovala tatam pátravým, túžobným pohľadom, no nepočula   viac ničoho, len dakedy škrek sliepok a spev kohúta zo dvora   starenkinho a videla len vždy tú istú postavu starej shŕbenej ženy,   ako opatruje pečlive a starostlive malú domácnosť svoju. —
     </tei:p>
     <tei:p>
      Minulo niekoľko dní; pani Vilinská navrátila sa z Pešti a začala   znovu svoju vládu v dome. Slúžky, obdarené darmi, donesenými z Pešti,   lichotily svojej panej a všemožne hľadely ohovárať Violu. Pani   Vilinská nemohla viac Violu ignorovať, zjavne nechcela s ňou zle   zachodiť, lebo jej politika zakazovala provokovať pohoršenie v dome a   a zvlášte voči domácemu pánovi, ktorému nadovšetko bol vzácny domáci   pokoj. Vedela pani Vilinská ešte i to, že pokojom viac vykoná u   svojho manžela, než nešetrným vystúpením, podobným prvému shliadaniu   sa s Violou. I chovala sa k Viole odmerano, chladne, vydávala jej   rozkazy, vidiac spôsobnosť a vôľu jej ku práci — no pomer jej ku   sirote hrozil ostať tým istým, čo bol v prvý deň. Lebo Violu   nepotiahlo jej srdce ku „tetke”, ani túto k tomu „tichému zaťatému a   tvrdošijnému stvoreniu”, akým Violu nazvala. — Ujec teraz často býval   von z domu: to pri sriadení pálenice, ktorú dávnejšie dal za domom   vystaviť, to pri poľných prácach a pri mlátiacich strojoch na   „Majeri”. Ema tešila sa, že bude chodiť do školy; pozdejšie aj   skutočne odviedol ju otec k pánu učiteľovi — a tak Viola ostávala   zväčša na samú seba zanechaná, zanedbávaná. Či div tedy, že vždy   znovu zatúžila očuť tie k srdcu hovoriace tóny z domčeka zpoza   pálenice? Či div, že namyslela si, že všetko, čomu sa tešila, uniká a   opúšťa ju navždy? Nepokoj, duševné strádanie zmocnilo sa tohoto   mladého dievčaťa, ktoré veru potrebovalo veľa láskyplného   ošetrovania, aby vyvinulo sa zdarile, ako rastlinka, ktorá túžobne   hlávku obracia v stranu, odkiaľ by malo ju zľúbať životadarné svetlo   slnca — a nenájde ju. Tak smutne klonila Viola hlávku, že nenašla   blahodarný lúč opravdovej lásky.
     </tei:p>
     <tei:p>
      K svojmu veľkému, a možno riecť, že i k radostnému prekvapeniu   našla jednoho dňa v izbe u tútora sedieť svoju starú známu z domčeka   viničom ovinutého. Srdce jej búšilo pri myšlienke, že to snáď predsa   ona bude ten tajomný jej umelec, a rýchlym pohľadom zmerala zjav   milej starej panej. Táto, keď Viola vkročila do izby a uklonila sa,   pozdravila ju dobrotivým, nežným kynutím hlavy, akoby riecť chcela:   „znám ťa ja, znám!” Tedy tú, ktorú Viola vídavala zďaleka, videla   teraz cele zblízka pred sebou na stoličke sedieť a čítať peniaze,   ktoré pán Vilinský sobral a položil do wertheimky. Pozdejšie   dozvedela sa Viola, že to bol nájom za domec, v ktorom pani Milocká —   lebo to jej meno — bývala a ktorý náležal pánu Vilinskému. Teraz len   počúvala, čo hovorí starenka táto, ktorej jemné ťahy v blízkosti   pozorovateľa nabývaly pútavosti a vzbudzovaly sympathiu, aspoň u   Violy vo veľkom stupni. Niečo shŕbená pohybovala sa ona dosť živo a   hovorila zvučným, jasným hlasom, hovorila mnoho, často i to, čo práve   nepatrilo k veci. No na šťastie nehovorila tak, žeby poslucháča   príliš unavila. Viole aspoň zdalo sa, že všetko, čo ona povedala,   malo oprávnenosť, aby bolo rečeno, ona, pravda, by to sama nevedela   predniesť.
     </tei:p>
     <tei:p>
      Ku koncu návštevy pýtala si starenka ešte bavlnu na pletenie   punčoch pani Vilinskej.
     </tei:p>
     <tei:p>
      „Ráčite znať, že mám už teraz viacej stihu, odtedy, ako môj Daniel   odišiel do Nemecka, chudák! Za to ale pribudlo mi študentov o jednoho   viac, než vlani, a veru okolo tých šarvancov len jesto obchodu dosť.   Ale Pán Boh mi pomáha; mám vždy ešte času spraviť niečo i pre   druhých.”
     </tei:p>
     <tei:p>
      „Veru by som potrebovala pre pánov istú zásobu a pre Emku, ktorá   teraz, keď bude chodiť do školy, mnoho bude potrebovať!”
     </tei:p>
     <tei:p>
      „Oj to s radosťou chytím sa do práce! Zvlášte pre Emušku! Kde že   je to milé dieťa?”
     </tei:p>
     <tei:p>
      „Už chodí do školy. Pilne a svedomite navštevuje školu, nezamešká   ani polhodinku a zdá sa, že bude sa dobre učiť!” chválila Vilinská   svoju pastorkyňu. „Čo sa ale tej práce týče, pošlem bavlnu snáď ešte   dnes predvečerom, — môže to odniesť Viola” — pri tom ukázala na   Violu, stojacu u kredenca, kde upratúvala šialky a taniere.
     </tei:p>
     <tei:p>
      Milocká pohliadla na Violu dlhým pohľadom a pokývala hlavou. Skoro   na to odobrala sa domov.
     </tei:p>
     <tei:p>
      Viola tedy k veľkej radosti svojej poslaná bola pred večerom ku   milej susedke — lebo za takú si ju považovala, — aby odniesla sľúbenú   bavlnu na punčošky pre Emušku. Upravili ju, kade má ísť, no ona už   skorej vyzrela priechod cez bočné staviská, cez malú zahradu a do   úzkej uličky, kde stál úhľadný domec.
     </tei:p>
     <tei:p>
      Odtedy často sedávala Viola u starej panej. Tá jej rozprávala o   svojom synovi Danielovi, ktorý odišiel do Nemecka, aby sa tam vzdelal   a nadobudnul si ešte vedomostí na universitách svetochýrnych. Bol   theologom a toto posledný rok, ktorý študuje, — potom, ach potom!   vzdychla starena so zbožným pohľadom k nebu.
     </tei:p>
     <tei:p>
      „Či snáď to on tak krásne hrával?” opýtala sa raz Viola   nesmelo.
     </tei:p>
     <tei:p>
      „Áno, on to, môj Daniel!” odvetila tázaná s prívetivým pohľadom na   dievčatko; „a vy to viete?”
     </tei:p>
     <tei:p>
      „Oj áno! Do mojej chyžky počuť všetko, najmä večer, keď je v dome   a na ulici všade ticho. Vtedy tie utešené melodie tak dojemne ku mne   sa prúdily a upomínaly ma na dávne, zašlé časy! Tak tedy to on!”   riekla. Viola znovu a v myšlienkach počala si predstavovať zjav   bohoslovca a jej fantázia utkávala okolo jeho osoby čarovný kruh.
     </tei:p>
     <tei:p>
      „On, môj Daniel!” potvrdila znovu matka Danielova, a z jej očí   žiarila hlboká láska k synovi: „On, ten môj, milý, jediný syn, ktorý   môj smutný los okrášľuje a obveseľuje vlastným strádaním, vlastným   namáhaním; on, ktorý, odkedy žije, nezarmútil matku svoju, ba každou   myšlienkou hľadel jej pôsobiť radosť a každým svojím krokom na ceste   života chcel jej zmierniť biedu a opustený vdovský jej stav hľadel   urobiť znesiteľným. Nie, môj Daniel nemá páru v rade terajších   mladých ľudí! Ešte bol len malým, a ja, už vtedy ovdovelá, zápasila   som so starosťmi, ktoré odberaly mi spanie — — chcela som ho dať na   remeslo. On ale prosil ma — v slzách, aby nechala som ho chodiť do   škôl, veď že on už má groší veľa a keď bude potrebovať, že zarobí si   viacej, a veď že Pán Boh požehná! Pri tom skočil na lavičku u peci,   vyškriabal sa na kozúbok a siahnul za hradu, odkiaľ potom niesol   niečo ku mne. Hneď na to mi vysypal z vlastnoručne ušitého vrecúška   do zástery hromadu drobných peňazí, medených i strieborných a s   iskriacima očima hľadel na mňa, ktorá prekvapením nevedela som   povedať slova. Konečne zpýtala som sa ho: Z kade to tie peniaze? Snáď   si jich len ne... — „Navinšoval som si jich, nagazdoval, keď ste mi   daly, alebo cudzí ľudia, po dva groše, alebo po šestáku, odkladal som   si jich! Však už teraz môžem chodiť do škôl?” Čo som mala robiť? On,   pravda, v detinskej prostote držal to za dostatočný kapitál, aby   mohol stať sa farárom, no ja držala som to za pokyn Boží, aby   nebránila som mu ísť ta, kam ho snáď vyššie určenie povolalo!   Privinila som ho k srdcu svojmu, predsavzala som si dvojnásobne   pracovať a odkladať pre neho, aby on raz mohol byť — farárom!”
     </tei:p>
     <tei:p>
      Viola poslúchala nadšene; jej boly výlevy podobnej posvätnej lásky   cudzími, — veď svoju matku neznala a inde nemala ešte príležitosti   nahliadnuť hlbšie do pomerov šťastných rodín. Potom zdvihla vrchnák   starého klavíra, ktorý dakedy snáď ešte zdobil skromnú chyžu   dedinského učiteľa a prešla rukou niekoľko ráz po klávesoch.
     </tei:p>
     <tei:p>
      „Vy tiež hráte?” pýtala sa starenka udivene.
     </tei:p>
     <tei:p>
      „Učila som sa v ústave, ale dávno už tomu, čo nepokúsila som sa o   to; neviem, či ešte znám niečo!”
     </tei:p>
     <tei:p>
      Kým Viola hrala, pozorovala ju jej suseda súcitne a potriasla   hlavou. Čipky, ktoré práve prišívala na akýsi čepiec, triasly sa tiež   v jej rukách a ústa jej šeptaly nesrozumiteľné slová. —
     </tei:p>
     <tei:p>
      Keď urážaná, odstrkovaná bývala Viola „doma”, tu rada si zašla do   útulku pani Milockej. A vždy rovne pátrave a rovne nežno pozeraly   tmavé oči susedky na tvár dievčatka, ktorému na výslovnú žiadosť   „tykala”.
     </tei:p>
     <tei:p>
      „Znám ja, znám! Nezdravistá to pôda pre mladé, nezkúsené srdce.   Znala som a milovala ako teba, Violka, matku tvoju, lebo vtedy už bol   môj manžel, učitel v D..., zomrel — a ja s malým chlapčekom prišla   som bývať sem, odkiaľ som sa bola vydala. Tvoja matka tiež nevydržala   tu dlho — opustila dom, ktorý by právom mal náležať tebe, — aby sa   viacej do neho nevrátila!”
     </tei:p>
     <tei:p>
      „Vy znaly ste mamku moju!” zvolala Viola.
     </tei:p>
     <tei:p>
      „Znala, oj znala, úbohú! Jesto bytnosti, o ktorých sa nám zdá, že   len nešťastie a starosť je jích podielom na svete. Ony obetujú sa   druhým, seba nešetria, len druhých záujmy sledujú — a za to zakvačí   sa jim na päty všelijaké súženie, aby jich neponechalo po celý jích   život — a aby vytrpeli aj za druhých.”
     </tei:p>
     <tei:p>
      „Oj, rozprávajte mi, prosím, o mojej mamičke.”
     </tei:p>
     <tei:p>
      „Vďačne, dieťa moje, vďačne! Veď tak dobre znám to všetko! Nedarmo   vyrástla som v meste tomto, ba takmer celú polovicu žitia svojho   prežila som v tejto ulici, v tomto dome. Nie div tedy, že mi nič   neušlo, čo konalo sa tam v tom veľkom dome.
     </tei:p>
     <tei:p>
      „Keď som hor rástla, vtedy ešte žil starý pán Podhradský, — mladý   — tvôj otec — Violka, vtedy chodil do škôl. Starý pán bol veľmi   vážený, pobožný pán a býval zväčša inšpektorom pri našej cirkvi. Keď   som sa vydala a zase čo vdova vtiahla sem, nežil už starý pán, len   jeho pani, ktorá rozhnevaná na syna, pre pána Vilinského, odcestovala   na svoj vlastný majetok a do kúpeľ. Tvoj pán otec bol už vtedy   ženatý. Bola to veľmi chorľavá, veľmi rozmarná pani, s tou musel mať   veľkú trpezlivosť jej manžel, čo aj dokázal, bárs v inšom nikdy   neprejavil veľkú stálosť. Keď už bola pani Podhradská povážlive   nemocná a už nikto nemohol pri nej vydržať, vzali chudobné dievča,   Marinku, ku nej. Ťažké bolo tejto postavenie, lebo každý v dome mal   svoje zvláštne chúťky, ktorým ona slúžila ako hromosvod. Keď jej   povolená bola chvíľočka času, k oddychu, chodila ku mne, ako ty   teraz, vyplakala sa do sýtosti, vyobjímala mojho maličkého Danielka a   my obe plakaly sme, až cítily sme uľahčenie.
     </tei:p>
     <tei:p>
      „Vilinskovci už skôr vtiahli do domu tvojho otca, ktorý veľkodušne   nabídnul bol svojmu švagrovi celé obydlie dotedy, kým ten zhorený   svoj dom nevystaví. Rodina Vilinských vtiahla a navždy sa tu   upelešila. Pani Vilinská skoro vzala vládu do svojich rúk a všetka   čeľaď i páni museli sa jej koriť.
     </tei:p>
     <tei:p>
      „Mladá pani Podhradská zomrela v kúpeli. Jej ošetrovateľka   vytrápila sa s ňou, s nadľudskou trpezlivosťou, znášajúc jej rozmarné   chúťky. V jej náručí vypustila ducha, a čo malo úbohé dievča z toho?   Osočovanie, zradu a hnusné obžaloby! Potvárali ju, nielen, že chcela   si tvojho otca nakloniť, no že i prsteň, ktorý jej nebohá ešte za   živa na prst stokla a darovala — že ten prsteň ukradla! Podhradský   zastal ju ako sa patrí a vzdor jej chudobe, vzdor nízkemu stavu,   pojal si Marinku za ženu. Keby bola žila, možno, že nebolo by to tak   ďaleko prišlo s tvojím otcom — no Pán Boh jim daj slávu večnú obom!   Už sú tam navždy spojení.
     </tei:p>
     <tei:p>
      „Pán Vilinský mal vraj vážny rozhovor so svojím švagrom, ktorého   nepochopiteľná slabosť odpustila všetko, čo kedy musel utrpeť od   Vilinských, ba ponechala jich v jeho dome, — postúpila práva svoje —   čo ja viem, bo nemohla som sa dozvedieť niečoho istého. Len že jesto   ešte jeden temný bod, ktorého sa Vilinský ľaká, je isté, a ten je,   dieťa moje, v tvojich rukách, alebo aspoň mal by tam byť!”
     </tei:p>
     <tei:p>
      „Jestli tým myslíte isté úpisy, ktoré môj milý otec ešte na   smrteľnej posteli spomínal — teda tých niet — ak odtedy, čo som ja   odišla, nevykutal jich náš priateľ, doktor Bielanik.”
     </tei:p>
     <tei:p>
      „Niet jich? — čo nepovieš? Kam by sa boly podely?”
     </tei:p>
     <tei:p>
      „Vyrabovali jich, vyniesli zlí ľudia počas požiaru všetko z nášho   domu!”
     </tei:p>
     <tei:p>
      „Počula som, počula aj o tom!” vzdychla si starenka. „Ale ďalej. —   Ty si sa narodila — mamička tvoja skoro na to opustila svet tento   neprajný, — rodina tvojho otca jasala. On bol zlomený, znechutený   nezdarom v svojich podnikoch a utrácal vždy viac a viac svoj majetok.   Matka jeho sa odvrátila od neho — nechcela počuť o neveste slúžke,   nechcela uznať jej dieťa za svoju vnučku, odtiahla synovi svoj   majetok a výplatu dcérinu, u ktorej býva neďaleko z tadeto.”
     </tei:p>
     <tei:p>
      „Ona tedy ešte žije!” zvolala Viola.
     </tei:p>
     <tei:p>
      „Žije ešte, žije, ale je už veľmi stará. No vzdor tomu si ešte   môže požiť; — ženy, ako ona, nezomierajú tak ľahko. — — Vilinský,   ustúpením tvojho otca opevňoval vždy viac a viac postavenie svoje v   Zanici a nech niet tých listín — tak je veľkým pánom — no ale sa Pán   Boh ešte o to postará, aby stromy do neba nenarástly a pravda predsa   len musí na svetlo — dnes alebo zajtrá, alebo o rok!” horlila   Milocká.
     </tei:p>
     <tei:p>
      Viola so zbľadnutou tvárou načúvala.
     </tei:p>
     <tei:p>
      „A keby bolo po pravde a práve, mala by si ty sedieť čo pani v   dome starootcovskom a jich mala by si právo vyhnať z neho, no to by   si iste neurobila a neurobíš, keď tomu bude čas aj potom. Dosť už, —   ale som sa rozhodila, rozhorčila a to sa neoddá na tomto svete.”
     </tei:p>
     <tei:p>
      Viola v dojmoch, aké vzbudily rozpravy starej panej, neporozumela   posledným slovám. Ona v duchu videla tú strašnú noc požiaru, potom   klesajúcu postavu otca, jeho smrť — „Bolo to hrozné!” vzdychla   devuška.
     </tei:p>
     <tei:p>
      „Čo hrozné? Mieniš nešťastie tej osudnej noci? Veru hrozné, dieťa,   veru hrozné! A ešte hroznejšie, že požiaru padnul v obeť aj ľudský   život.”
     </tei:p>
     <tei:p>
      „Ľudský život!” zkríkla Viola!
     </tei:p>
     <tei:p>
      „Ba veru; bol to vraj akýsi barbír, v susedstve tvojho otca že   býval.”
     </tei:p>
     <tei:p>
      „Mikulčík!?” zvolala deva udivene.
     </tei:p>
     <tei:p>
      „Áno ten. Toho že niet odtedy; musel zahynúť v plameňoch, lebo ho   odtedy žiadna živá duša nevidela.”
     </tei:p>
     <tei:p>
      Deva pokrútila hlavou; ona znala Mikulčíka, vedela, že nebol   schopný obetovavého činu, a ináče, veď videla ho stáť v chodbe cele   oblečeného, ako do cesty...
     </tei:p>
     <tei:p>
      Sdelila to pani Milockej; no tá tomu neverila. Povedala, že musela   sa Viola mýliť, alebo mohol ešte potom ísť hasiť, kde ho prikváčila   strašná smrť.
     </tei:p>
     <tei:p>
      Večerilo sa; Viole napadlo, že už dlho posedela si pri svojej   známej, vstala a odobrala sa od nej, poberajúc sa domov, ktorý dom by   skutočne a právne mal byť jej domovom, jestli len starenka v svojej   ochote a horlivosti nepreháňa.
     </tei:p>
     <tei:p>
      Dlho do noci nemohla zabudnúť na všetko to, čo počula od matky   Danielovej — ako si ju v duchu volala — a na to, čo týkalo sa jej   milého zosnulého otca. Potom udalosti pozdejšieho letopočtu, oheň a   osud, ktorý uviedol ju do tohoto domu, kde dakedy jej milený otec   strávil svoju mladosť. A preto vždy drahším stával sa jej dom ten, v   ktorom skutočne začala sa považovať za paniu a tamtých len za hostí v   ňom.
     </tei:p>
     <tei:p>
      V prírode chystalo sa už k jaseni, sňahové mračná zavisly nad   krajinou — v poli všetko pusto, zimno. Vietor hučal v bezlistých   konároch stromov a hľadal sa zapierať do všetkých kútov. Ticho a   pusto všade tam von, a preto milý ten domáci krb každej rodine, ktorá   v dobrej shode shromaždí sa okolo neho.
     </tei:p>
     <tei:p>
      V také trudné, smutné jasenné chvíle myslievala Viola na svoj   osamelý život, lebo vzdor pobytu vo veľkej domácnosti, nepatrila ona   ku domácim svojim, ani svojou vlastnou vôľou, ani pričinením tých tam   v tej veľkej prízemnej izbe. Viole neostávala len tá malá tmavá   izbietka.
     </tei:p>
    </tei:div>
   </tei:div>
   <tei:div type="chapter">
    <tei:head>
     II.
    </tei:head>
    <tei:div type="chapter">
     <tei:head>
      1. Nečakaná návšteva.
     </tei:head>
     <tei:p>
      Tri roky minuly odtedy, čo Viola vtiahla do domu svojho tútora.   Roky v živote dorastajúcej devy veľmi významné, pre Violu vážne,   strasti plné, no plné aj pokojných chvíľ v dome starej priateľky.
     </tei:p>
     <tei:p>
      Roky tieto neboly vstave získať deve náklonnosť pani Vilinskej, ač   konala svoju povinnosť, pracujúc čo jej sily stačily aj za druhé a   pre druhých. Ba jej ochota a spôsobnosť k prácam domášnym a aj ručným   mala za následok, že pani Vilinská prepustila zo služby komornú a   všetky jej práce oddala Viole. Týmto spôsobom usporila si isté   výdavky, ktoré ale ostaly len výdavkami, lebo peniaze usporené   vydávala na toilettné potreby pre seba a dorastajúcu Hermínku.   Postupne uvaľovala pani Vilinská vždy viac práce na plecia Violy, až   konečne viedla táto sama celú domácnosť, kým pani Vilinská a jej   vnučka chodily sa zotavovať cez leto do Karlových Varov, cez zimu do   Pešti, kde pani Vilinská mala brata, o ktorom raz dozvedela sa Viola,   že sa mal ženiť a urobiť dobrú partiu.
     </tei:p>
     <tei:p>
      I teraz je pani Vilinská s Hermínkou v kúpeľoch. Imrich od tých   troch rokov bol doma len niekoľko ráz; no Viola vedela vždy predísť   možnému shliadaniu, odišla na „Majer”, čomu tetka neodporovala a   tútor nechcel si toho úteku povšimnúť — „len si bol pokoj v dome!” —   Julo študoval prvé roky na lesníckej akademii, teraz je už adjunktom   u nadlesného v A... na hranici Sedmohradska.
     </tei:p>
     <tei:p>
      Celé hospodárstvo a veľká domácnosť bola teraz sverená len jej   opatere. Pomaly vžila sa do toho tak, že vedela sa rozhliadnuť skoro   vo všetkom a znala, kedy čoho sa chopiť, aby všetko bolo v pravý čas.   No nechybelo, zvlášte zprvu, na mnohých srážkach s pani Vilinskou,   ktorá mnohé chcela mať ináč vyvedené, no sama neznala, ako sa to má   stať.
     </tei:p>
     <tei:p>
      A keď už telesne i duševne bola unavená, vtedy rada si oddýchla v   malom domčeku za pálenicou. Tam v spoločnosti tých dobrých a   úprimných priateľov pookriala duševne, v rozhovore starej priateľky   svojej a jej syna, ktorý časom bavieval sa doma.
     </tei:p>
     <tei:p>
      Viola pri riadení izby a salona v prvom poschodí zastala si   náhodou pred veľkým zrkadlom v salone — a postava, ktorá ju ztade   pozdravila, bola jej temer neznámou, cudzou. Nikdy nenapadlo mladému   dievčatku porovnávať a zkúšať zovňajšok svoj a zrkadielko v jej   chyžke bolo — slepé. Teraz tam z veľkého pozláteného rámca kynie jej   postava veľká, štíhla, tvár bielej, priezračnej pleti, — len akoby   červánkom rána niečo zbarvená, no plná sviežosti a zdravia. Oči —   tieto záhadné oči, ktorých barva nemohla sa určiť, tak divno znaly   pozerať do diaľky: napolo zvedave, tázave, napolo s nemou žalobou.   Vlasy, zapletené v hrubých vrkočoch, strojne zdobily hlávku a   utkávaly v svetle zapadajúceho slnka akýsi svetlý, zlatý kruh okolo   jej hlavy.
     </tei:p>
     <tei:p>
      Keď sa zbadala, že sama sebe venuje väčšiu pozornosť, akoby sa to   s jej prísnym smýšľaním srovnávalo, začervenala sa a nevoľne   odvrátila tvár.
     </tei:p>
     <tei:p>
      Zraky jej teraz padly na druhú stenu salona, kde v pekných   moderných rámcoch visely podobizne Imricha, Hermínky a tetky. Akým   umením stala sa fotografia, že tak verne previedla ťahy i týchto   dvoch mladých ľudí, ktorých istí ľudia určili jednoho pre druhého. —   Ozaj, či sú obidvaja s tým cele usrozumení?
     </tei:p>
     <tei:p>
      S nevoľou odvrátila Viola zase tvár svoju od obrazov. Čo ju do   toho? Čo ju zanímajú ľudia cudzí, nie len dľa mena, ale cudzí až do   hĺbky duše! Prečo zapodieva sa v myšlienkach s nimi, ku ktorým necíti   nič viac, lebo sú jej ľahostajní — docela cudzí. — Preto umienila si   pri mnohých pôtkach ostať cele chladnou, veď urážka od cudzieho nám   ľahostajného človeka nebolí. — S Imrichom, vďaka jej dôslednému   vyhýbaniu, nesišla sa odtedy, čo umienila si, že len nenávisť bude   jestvovať u nej pre neho. Hermínka, tá si to, čo zameškala pri   príchode siroty do domu Vilinských, nahradila nesčíselným bodnutím   ihličiek, — ktorý nástroj mnohá z nás tak majstrovsky zná upotrebiť,   že nájde vždy to najcitlivejšie miesto, aby zadala ranu, často nie   nebezpečnú, ale skoro vždy boľastnú. —
     </tei:p>
     <tei:p>
      Z obloka salona bolo možno prezreť celé námestie, na ktoré už   teraz vrhalo zhasínajúce svetlo veľké stíny, kým ešte jedna jeho   strana obliata svetlom červenkavým, zdala sa v tekuté plamene zmáčať   štíty svojich budovísk, ktorých obloky teraz nazpät vrhaly to   zvláštne svetlo lúčiaceho sa dňa. No skoro zhaslo to svetlo, ustúpiac   súmraku a Viola pobrala sa, aby opustila salon a venovala svoju   pozornosť druhým prácam. Ale zarazená zostala na chvíľku u obloka   stáť. Tam vidí ujca kračať krížom cez námestie; krok jeho zdal sa jej   byť kulhavým, neistým, často akoby zastal, aby si oddýchnul. Čo je   to?
     </tei:p>
     <tei:p>
      Viola zbadala naraz premenu v zovňajšku tútora a preto bežala dolu   schodmi, aby, ako dakedy svojmu otcovi, teraz tútorovi otvorila ťažkú   bránu a voviedla ho dnu. Aké bolo jej prekvapenie a ľaknutie, keď ho   zazrela cele premeneného. Už ledva kráčal, — zťažka a hlasite   vydychujúc; veľké krupäje potu vystúpily na jeho zbľadlú tvár, ktorá   v rýchlom postupe zase pokryla sa temným rudým rumencom.   Nezrozumiteľné slová vinuly sa z jeho úst, kŕčovite nakrívených.
     </tei:p>
     <tei:p>
      „Čo je vám, milý ujče!” zvolala deva, chytila ho obidvoma ramenama   a viedla do izby. Len s veľkým namáhaním nasledoval ujec, a príduc až   ku jednej stoličke, klesol na ňu bezvládne. Oči, podbehnuté krvou,   ztrácaly svoj obyčajný výraz, dych sa krátil, podobajúc sa chrapotu   umierajúceho. Viola sa sdesila. No neztratila prítomnosť ducha,   zazvonila na slúžku, lebo opustiť i len na okamih nechcela chorého a   poslala predesené dievča po lekára. Kým ten prišiel — a to dosť dlho   trvalo; lebo ho, ako obyčajne, nebolo doma — držala sama chorého ujca   oboma rukama objatého, ktorého celá ťarcha opretá bola na jej slabé,   dakedy ranené rameno. Jeho oči pozeraly ešte prosebne na ňu a tak   prenikave, že Violu prešiel mráz. Ešte niekoľko ráz ukázal na dvere a   potom smerom na dol, —- čomu Viola tak mienila rozumieť, aby   uvedomila jeho synov o nemoci otca — — potom už zcela ostal bez   vedomia, opretý o rameno slabej devy, ktorá ako mohla, trela mu   sluchy, volala ho, prosila, aby sa prebral, no všetko márne. Po   dlhšej trápnej chvíli prišiel volaný lekár, pravda, ako vždy vo veľmi   dobrej vôli a siahnul ku prostriedku, akým liečeval podobné zriedkavé   prípady. Potom s pomocou Mateja odniesli chorého do ložnice a uložili   do postele. Lekár dal si mnoho záležať pri ošetrovaní nemocného a   možno povedať, že jestli bol niečo vo vyšších sférach, keď prišiel   sem, vytrezvel a stal sa zcela spoľahlivým človekom. Ku nemalému   prestrašeniu Violy konštatoval porážku, ktorá môže viesť k smutnému   koncu. Predbežne že nemožno predpovedať výsledok, na každý spôsob ale   musí byť veľmi opatrne ošetrovaný, chránený pred silnými dojmami duše   a vôbec, že tu už teraz viac práce má ošetrovateľka, než sám lekár.   Pri tom polichotil niečo Viole, že do jej pekných rúk oddá svojho   pacienta, kým z novu príde; udal jej spôsob podávania lieku a   poradil, aby telegrafovala do Pešti a do Karlových Varov. Potom   odišiel, sľúbiac, že príde ešte toho večera.
     </tei:p>
     <tei:p>
      Noc strávila Viola u postele nemocného tútora; len pomaly ubiehaly   hodiny nočné a dvojnásobne zdaly sa ony byť dlhými o samote s týmto   nemocným, ktorý už v budúcu hodinu môže viac nebyť na žive. Zdalo sa   mladej ošetrovateľke, že povedomie navracia sa je voľnejší, zvlášte   keď ona bola pri sa od neho za celú noc. Jednotlivé, dával zo seba   chorý, dakedy zase tak hrozného, tichou nocou desne Viola zachvela sa   sťa slabý lístok.
     </tei:p>
     <tei:p>
      Pomaly prešla noc táto, strašná a trudná pre nemocného, no ešte   viac pre mladú ošetrovateľku. Za rána prišiel zase lekár a vyslovil   sa priaznive o stave nemocného, ktorý zdal sa byť pokojnejším;   chvíľkami i pamäť prebleskla, no nepoznal nikoho, krem Violy. Z jej   ruky vďačne prijal liek, ona mu naprávala podušky, ona chovala ho,   ako nevládne, nedospelé dieťa. No keď sa zpamätal, vždy znovu   ukazoval na dvere a prosebným zrakom hľadel Viole dať niečo na   srozumenie. A Viola ho chlácholila, hovoriac mu, že to, čo si žiada,   stalo sa a že milený syn skoro príde v jeho náručie.
     </tei:p>
     <tei:p>
      Popoludní došiel z Pešti telegram, kde oznamuje Imrich, že nočným   vlakom dorazí domov. Telegram tento ukázala ujcovi, na čo ten hlasite   sa zasmial.
     </tei:p>
     <tei:p>
      Viola ale trnula pred týmto shliadaním, vzdor tomu, že si tisíc   ráz opakovala, že pre ňu Imricha Vilinského niet na svete, že   nemožno, aby opätné tvrdé slová jeho našly miesta, kde by vniknúť   mohly a citeľne raniť; vzdor tomu bála sa shliadania s ním teraz, v   tomto postavení, kde samotná musí s ním hovoriť.
     </tei:p>
     <tei:p>
      Rozpomenula sa na Krchuľu a jej spôsobnosť; dala ju tedy hneď   zavolať. — Táto i prišla a s hlasitým bedákaním nastúpila miesto   ošetrovateľky, zalamujúc rukama:
     </tei:p>
     <tei:p>
      „Ach môj drahý, dobrý pán! Ach ktoby si to bol pomyslel ešte len   pred týždňom, keď bol na „Majeri!” A v žiali svojom pripomínala   všetko, čo pán tam robil, čo hovoril ku nej a čo mu ona tam   varila.
     </tei:p>
     <tei:p>
      K večeru sa dostavil nepokoj u chorého; často pozeral ku dverom,   zase načúval každý šramot, ktorý z vonku pochodil, akoby nemohol   dočkať toho, koho chcel mať pri sebe; lekár krútil hlavou a naložil   Viole, aby vyplnila každú i tú najmenšiu žiadosť chorého, lebo jestli   sa zavdá príležitosť k jeho rozčuleniu, vtedy že nestojí dobre za   výsledok nemoce.
     </tei:p>
     <tei:p>
      Tedy nočným vlakom má prísť ten, ktorého jej detinná duša   nenávidela a ktorý teraz znovu prekrižuje jej cestu, tak nesmierne   ďaleko vzdialenú od jeho vlastnej dráhy. — On má prísť snáď k   smrteľnej posteli otca, ktorý jej bol ochrancom za dlhé tri roky, a   teraz? Keď zatvoria sa jeho oči, kam potom? Čo sa s ňou stane? Tu   neostane potom na žiaden spôsob, to je isté! Azda zaujme sa za ňu   pani Milocká, ktorá jej opatrí niekde nejaké miesto, čo hneď aj za —   slúžku. Ľahký rumenec polial pri tomto nápade jej tvár; ona cítila,   že Danielova matka vďačne prijala by ju k sebe, a aj sám Daniel   srdečne ju uvíta v jích rodine, čo milú sestru — — — či by to ale   mohla prijať?!
     </tei:p>
     <tei:p>
      Takéto a podobné myšlienky hemžily sa v hlávke mladého dievčatka,   keď obstarávala domáce práce, zamieňajúc jich ošetrovaním nemocného.   Pred večerom sama dohliadla, aby vyvetrená a vyriadená bola znovu   izba Imrichova, žeby, keď príde, našiel sa zase doma — a cítil sa   doma. —
     </tei:p>
     <tei:p>
      K večeru pripravila si Krchuľa slamník v prednej izbe na zem,   ujisťujúc Violu, že ona nezaspí, že len si zvolá, už je na   nohách.
     </tei:p>
     <tei:p>
      Chorý nepokojne pohyboval sa na svojom lôžku a pozeral tázave na   Violu.
     </tei:p>
     <tei:p>
      „Želáte si niečo?”
     </tei:p>
     <tei:p>
      On len kývnul hlavou a pozrel na dvere.
     </tei:p>
     <tei:p>
      „Vy želáte, aby skoro už prišiel! —” meno očakávaného nemohla   vypovedať.
     </tei:p>
     <tei:p>
      Radostný svit v očiach chorého dosvedčil Viole, že uhádla.
     </tei:p>
     <tei:p>
      „Uspokojte sa, on príde, už Matej chystá si kone, aby šiel na   stanicu!”
     </tei:p>
     <tei:p>
      Chorý sa na to uspokojil i pevno sovrel ruku Violy v svoju zdravú   pravicu a tak ležal pokojne na chvíľku.
     </tei:p>
     <tei:p>
      Medzitým už noc sa rozložila nad domom i mestom, a Violy zmocnil   sa akýsi nepremožiteľný pocit bázne a strachu, čomu sa spierala,   dokiaľ bolo možné. S obavou pred najbližšou budúcnosťou hľadela von   oblokom do tmavej noci. Tam von sťahovaly sa mračná a drobný, hustý   dážď spúšťal sa dolu.
     </tei:p>
     <tei:p>
      Zavše zvolala na Krchovú:
     </tei:p>
     <tei:p>
      „Krchová, spíte?”
     </tei:p>
     <tei:p>
      „Ej čožeby som spala, vari ja!” — vetila táto, ledva otvárajúc   oči.
     </tei:p>
     <tei:p>
      „Prosím vás, vstaňte, nespite teraz, len ešte jednu hodinku!”
     </tei:p>
     <tei:p>
      Chorý zastonal, a Viola už bola u neho. Podala mu liek, posedela   pri ňom a on zase usnul na chvíľku. Deva znovu išla Krchovú budiť. Tá   jej len zavše odpovedala:
     </tei:p>
     <tei:p>
      „Ja by spala? Ej to by bolo! Veď som ešte nie veľmi unavená!”
     </tei:p>
     <tei:p>
      Viola pristúpila k obloku. Tam von tma, ani blesk ani hrmenie   nevyrušovalo pokojné mrtvé ticho letnej noci. Cez tmu kmitaly sa   biele steny domov, ako príšery, ako zakliate, nehybné, mrtvé balvany.   Viola pokúsila sa ztriasť zo seba bázeň a strach; čoho že má sa   ľakať, koho? Nie je samostatná a už len niečo vyše roka — a stane sa   plnoletou a môže ísť, kam chce!
     </tei:p>
     <tei:p>
      Zrazu vyrušil pokoj noci prenikavý hvizd rušňa a zatriasol   vzduchom. Vlak od dola prichodí na stanicu, ba zdalo sa Viole, že   ešte aj jachať počuje túto ťažkú modernú paripu.
     </tei:p>
     <tei:p>
      On už tedy tu! Kam odísť? Krchuľa zaspala spánkom spravedlivých;   ku jej ospravedlneniu budiž rečeno, že tomu bolo príčinou zčiastky i   počasie a zčiastky tá okolnosť, že minulú noc prebdela pri nemocnej   Veronke. Teraz nebolo možno viac zbudiť túto ženu. — I premýšľala   Viola: Či snáď ujsť má do kuchyne, ztade do chodby a z chodby do   svojej milej izbičky? Nie, nemožno, chorého nemožno nechať samého,   pre vlastné svedomie nie! — A prečo, pred kým má utekať?! Už počula   vracať sa vyslaný koč, už zreteľne rozoznala hrkotanie kolies po   dlažbe námestia — i vbehla do ložnice ujcovej, aby ho uvedomila, že   ide čakaný syn, aby ho pripravila k jeho príchodu, zakryjúc   majstrovsky svoje pohnutie. Potom utiahla sa za záslonu; izbu   osvetľovalo temné svetlo nočnej lampy, vrhajúc viac stínu než svetla   v priestor tento. Blízko Violy, v druhej posteli spala malá Emka,   ktorá nedočkala milovaného brata, usnula a teraz hlasite a zdravo   oddychuje.
     </tei:p>
     <tei:p>
      Už počuť bolo otvárať a zatvárať bránu, ktorú mala aspoň Krchová   ísť otvoriť blížiacemu sa synovi domového pána; potom počula Viola,   ako vzďaluje sa voz zpred brány druhou stranou, bočnou uličkou do   dvora, aby rachotením po kamennej dlažbe brány neznepokojil chorého,   a hneď na to počula Viola otvoriť dvere na prednej izbe.
     </tei:p>
     <tei:p>
      Navrátivší sa syn bozkával otcove ruky. Chorý zdravou svojou rukou   privinul k sebe mileného syna, pozeral na neho pohľadom plným nežnej   lásky a bázne, akoby chcel zvedieť, či má pred sebou skutočne svojho   syna Imricha?
     </tei:p>
     <tei:p>
      A Imrich odtedy, čo sme ho prvý raz videli, sa zmenil; z mladíka   ohnivého, zápalistého stal sa muž vážny a seba povedomý. Túto   posledniu vlastnosť mal pravda i vtedy vo veľkej miere, keď tak mocne   spieral sa oproti určeniu otcovmu, — teraz toto sebapovedomie   netiskalo sa tak vyzývavo v popredie, ako vtedy, keď tlumočilo asi   toľko: Hľa, nadaný syn bohatého Vilinského. To povedomie teraz   dodávalo mu istý ráz mužskosti a sily do seba uzavrenej. V celku ale   ešte mohlo sa riecť o ňom, že i teraz nevytrezvel docela zo vzletných   plánov svojich, ač ho aj mnohý podnik „kopnul”, ako sa bol dakedy o   ňom Julo dosť prozaicky vyslovil.
     </tei:p>
     <tei:p>
      No teraz bol Imrich len synom chorého otca. Svoju vážnosť, svoje   veľkomestské chovanie, svoju cudzotu složil a stal sa nežným,   milujúcim synom nemocného Vilinského. Zohýnal sa nad ním, zpytoval sa   chorého, či nemá nikoho tu pri sebe, na čo mu ten ukázal v smer, kde   bola Viola. — Potom nepokojne obracal hlavou, časom ozval sa len   zvláštny, prenikavý smiech, zase stonanie a chrapot okamžitého   spánku.
     </tei:p>
     <tei:p>
      Viola zo svojho úkrytu s bázňou pozorovala priebeh tohoto výstupu;   ona dúfala, že keď už raz Imrich bude doma, polepší sa stav nemocného   a zmizne nepokoj. Neraz spomenula si na Krchovú a zlobila sa na ňu   pre jej tuhý spánok — a s utajeným dychom stála u konca Emkinej   postieľky, chránená záslonou pred zrakmi mladého muža.
     </tei:p>
     <tei:p>
      Lež nemocného nepokoj rástol; zdal sa niečo volať, no Imrich tomu   nerozumel, hľadal niekoho očima a syn jeho nevedel mu pomôcť; konečne   podarilo sa chorému namáhave vysloviť slovo:
     </tei:p>
     <tei:p>
      „O—la!”
     </tei:p>
     <tei:p>
      To bolo prvé srozumiteľné slovo, ktoré od počiatku tejto nemoce   vyslovil, a Viola riekla sama sebe, že ďalej ho trápiť nesmie! I   vystúpila zo svojej skrýše, nahla sa ku chorému s nežnou   starostlivosťou ľúbiacej dcéry a opýtala sa ho:
     </tei:p>
     <tei:p>
      „Želáte si niečo?”
     </tei:p>
     <tei:p>
      Už púhy zvuk jej hlasu a nežný pohľad uspokojive účinkoval na   chorého. Poslušne vzal liek, ktorý mu podala, dovolil, aby mu   napravila podúšky, chopil sa jej ruky a tisknul ju silno. Pozeral tak   úzkostlive, skoro s prosbou na ňu, zase prosebne na syna, že tento   udivene tázal sa sám seba, čo to má znamenať? A čo chce od neho? — No   Viola skoro pochopila, oč chorému ide, ona prehliadla jeho žiadosť,   snáď posledniu v živote — a zachvela sa v útrobách nežnej duše   svojej.
     </tei:p>
     <tei:p>
      Veď chorý jej tútor nechcel nič iného, ako oddať ju v túto chvíľu   Imrichovi, jej nepriateľovi!
     </tei:p>
     <tei:p>
      Chorý, nezvyknutý na odpor, prejavoval veľkú netrpezlivosť; Imrich   nerozumel jeho nejasným slovám, rád by sa bol opýtal niekoho, čo chce   chorý otec, ale tu nebolo nikoho, krem Violy. Táto s ustrnutím   čakala, že azda bude môcť odviesť ho od tejto myšlienky; prihovárala   sa mu, podala mu chladiaci nápoj, no on nedal sa mýliť a chcel stoj   čo stoj previesť svoje.
     </tei:p>
     <tei:p>
      Vidiac, že neodolá jeho žiadosti, ustúpila niekoľko krokou od   postele chorého a obrátila sa odhodlane k Imrichovi.
     </tei:p>
     <tei:p>
      Slabé svetlo lampy vrhalo temný lúč svoj na tvár devy, ktorá tu   stála pred mladým mužom s hnevno stiahnutým obočím, s bľadou tvárou,   z ktorej akoby razom zmiznul výraz dievčenskej nežnosti; len chladná,   odmietavá nenávisť svietila z nej, živý obraz neúprosnej, urazenej   hrdosti.
     </tei:p>
     <tei:p>
      „Každý, i ten najmenší odpor môže mať strašné následky!   Poslúchnite, prisľúbte mu, čokoľvek si želá teraz a ja vám sľubujem   týmto, jak ďaleko sa to mňa týkať bude: zbaviť vás svojím časom   každej zodpovednosti!”
     </tei:p>
     <tei:p>
      Slová tieto, prednesené tichým, odmeraným, takmer kovovým zvukom,   hlasu maly istý slávnostný ráz. S výrazom obdivu zastal Imrich pred   devou.
     </tei:p>
     <tei:p>
      „A čo vlastne chce odo mňa?” opýtal sa jej teraz, náklonný   poslúchnuť jej velenie.
     </tei:p>
     <tei:p>
      Chorý zastonal teraz boľastne. Viola znovu pokúsila sa uspokojiť   myseľ chorého, ale marne. Imrich pristúpil teraz ku nemu, ten s   radosťou chopil sa jeho ruky a potom Violinej; pozeral na nich   prosebným pohľadom očí dakedy tak krásnych, že málo kto vedel uniknuť   jích živej, výmluvnej reči...
     </tei:p>
     <tei:p>
      No Viola ten pohľad nevidela; so stiahnutými pernami, s odvrátenou   tvárou, len naoko povoľná žiadosti tútora, nevidela, že Imrich s   výrazom slávnostným pohliadnul na ňu; len cítila, že jej ruku vzal do   ruky svojej teplej, mäkkej a počula:
     </tei:p>
     <tei:p>
      „Či tak myslíš, otče? tak?”
     </tei:p>
     <tei:p>
      Radostný smiech bol odvetou tohoto.
     </tei:p>
     <tei:p>
      Skoro za tým zatvorily sa oči unaveného nemocného ku spánku. Viola   vytiahla si ruku z Imrichovej, odišla do prednej izby, kde   prichystala niečo k občerstveniu a horiacu sviecu pre Imricha; on ju   nasledoval.
     </tei:p>
     <tei:p>
      „Ako sa to len stalo?” zpýtal sa jej, aby prerušil mlčanie, ktoré   len dýchanie Krchule a chorého oživovalo.
     </tei:p>
     <tei:p>
      „On bol odišiel do čítacieho spolku a ako sa lekár pozdejšie   dozvedel, mal nejakú hádku s jedným pánom; ale už predtým žaloval sa   na akési ťaženie vo všetkých údoch; hovoril doma, že ide sa preísť,   nakukne k lekárovi, s ktorým sa poradí, čo ale nespravil.”
     </tei:p>
     <tei:p>
      Viola rozprávala toto cele bez prízvuku, akoby hovorila hluchým   stenám.
     </tei:p>
     <tei:p>
      „Pred večerom toho dna prišiel s veľkým namáhaním domov a klesol   na stoličku, — odtedy i pamäť i reč ho opustila; jediné, prvé a niečo   srozumiteľné slovo vypovedal len pred chvíľkou.”
     </tei:p>
     <tei:p>
      „Lekár mi prísne naložil, aby som bdela nad ním, žeby sa nijakým   spôsobom nerozčulil, lebo že katastrofa môže nasledovať zápäť za   tým.”
     </tei:p>
     <tei:p>
      Violin hlas predsa zachvel sa, ako dotknutá struna, a tým ztratil   na tvrdosti. Odvrátila tvár svoju ešte viac v stranu, a Imrich   nemohol sa obrániť pocitu poľutovania nad týmto stvorením.
     </tei:p>
     <tei:p>
      „A vy ste boly jediná, ktorá ste boly pri ňom po celý ten   čas?”
     </tei:p>
     <tei:p>
      „Ja som bola práve doma”, odvetila jednoducho.
     </tei:p>
     <tei:p>
      „Máme vám tedy mnoho ďakovať!” riekol Imrich trochu nútene.
     </tei:p>
     <tei:p>
      „Toho nie je treba!” odpovedala ona.
     </tei:p>
     <tei:p>
      Imro vzal sviečku a chcel sa vzdialiť.
     </tei:p>
     <tei:p>
      „A kde Emuša?”
     </tei:p>
     <tei:p>
      „Spí tu v izbe; nechcela zaspať, no sen ju premohol.”
     </tei:p>
     <tei:p>
      Imrich odišiel ku malej sestričke, sohnul sa nad ňou, pozeral   nežne na ňu a bozkal jej zohriato líčko. Emuška sa zmrvila a riekla   zo spania:
     </tei:p>
     <tei:p>
      „Viola, ach prosím ťa, neposielaj ma spať”, — potom zase klesla   nazpät do podúšok.
     </tei:p>
     <tei:p>
      Teraz už vzďaľoval sa skutočne Imrich; prv ale pozrel ešte na   spiaceho otca, potom obrátil sa k Viole a riekol s chladnou   prosbou:
     </tei:p>
     <tei:p>
      „Ráčte ma dať zavolať, jestliby...”
     </tei:p>
     <tei:p>
      „Úfam sa, že toho nebude treba.”
     </tei:p>
     <tei:p>
      „Tak tedy dobrú noc!”
     </tei:p>
     <tei:p>
      „Dobrú noc!” odvetila deva, ešte vždy akoby nie živému človeku   vravela.
     </tei:p>
     <tei:p>
      Už teraz nebudila Krchuľu, nech spí i ďalej, keď ju neodmenila   vtedy, keď toho najviacej bolo treba. Veď ona by teraz i tak nemohla   zaspať, v dojmoch, aké posledne dorážaly na ňu. Už tri roky, čo tu   býva; ešte niečo vyše roka — a bude svobodnou. Rozkošná myšlienka!   Svobodná, zbavená sľubu, slova, ktoré ju viaže na dom tento, k ľuďom,   ktorí rovne tak bránia sa týchto pút, ktorí pre ňu žijú len v   ľahostajnom spomnení, — potom môže obrátiť sa, kam chce!
     </tei:p>
     <tei:p>
      Imricha, vzdor telesnému unaveniu, minul odpočinok. Všakové   myšlienky prekážaly mu mier a rovnováhu mysle, ktorá je potrebná, aby   mohol človek zaspať. Pozde zaspal v svojej starodávnej, známej izbe;   i vtedy budily ho nepokojné sny. Zdalo sa mu, že otec umiera s   hrozbou na tvári, s kliatbou na rtoch a v srdci; mienil videť Violinu   hrozive vypnutú postavu, zdalo sa mu, že vidí šľahať z jej tmavých   očí blesk nenávisti neskrotenej a urputnej, počul slová   nesmieriteľné. Strhol sa a načúval. Všade ticho; nepokoj nedal mu ale   ďalej spať, vstal, obliekol sa a otvoril dvere, vedúce do izby   otcovej. I tam ticho, snáď ticho smrti? Lež nie, počuje dýchanie,   hlasité chrápanie — ach, jestli to chrapot k smrti pracujúceho!? Na   prstoch priblížil sa Imrich ku posteli chorého a hľa, vidí ho v   zdravom, občerstvujúcom spánku; pravou rukou držal pevne ruku   Violinu, ktorá sedela u hlavy jeho, opretá o malú kasničku a   driemala. I ju premohla mdloba — unavená bdením konečne i ona musela   sa podať snu. Teraz úsmev zjavil sa na jej tvári, vôkol úst ešte   boľastne stiahnutých — a premenil túto tvár docela. Dosiaľ videl ju   Imrich zohyzdenú nedievčenským, silným pocitom, alebo akoby zkamenelú   a meravú zatvrdilou ľahostajnosťou, ako práve pred chvíľkou, keď mu   rozprávala o nemoci otcovej. Teraz usmieva sa, — oj to by sa Imrich   mohol staviť, že nesníva sa jej o ňom! Že tam v bočnej uličke malý,   viničom ovinutý domec, v ktorom prebývajú milí priateľskí ľudia — o   tom nemohol vedieť Imro.
     </tei:p>
     <tei:p>
      „To je tedy tá, ktorú vyvolil mi otec!” šeptal teraz. A ktorú mi   len pred hodinou slávnostne oddal! Vyznať musím, že je nie špatná, ba   je zanímavá a mohlo by sa riecť, že i krásna, keby nebola tak meravá.   No vzdor tomu to nemožno, nemožno! Úfam sa, že ako mi sľúbila, bude   mať toľko odvahy sama, a túto obeť odo mňa neprijme!”
     </tei:p>
     <tei:p>
      A ako prišiel, tak vrátil sa mladý muž, uspokojený so stavom otca,   do svojej izby.
     </tei:p>
     <tei:p>
      Viola snila ďalej; snáď zaviedol ju sen do domčeka toho, kde býval   Daniel Milocký a jeho matka? Snáď mienila sa nachádzať u nich,   obsypaná šetrnou láskou a priateľstvom, v rozhovore pútavom,   duchaplnom? Kto to zná!
     </tei:p>
    </tei:div>
    <tei:div type="chapter">
     <tei:head>
      2. Daniel Milocký.
     </tei:head>
     <tei:p>
      Aký bol počiatok životnej púti Danielovej, keď takým nežným, no   presvedčujúcim a preto neodolateľným spôsobom prinútil matku, aby   dovolila mu učiť sa, také bolo i ďalšie postupovanie jeho v živote a   v školách. Len jeden cieľ tanul mu pred očima, jedna svetlá myšlienka   žiarila mu po cestách nerovných, pre mladuškého šuhajka a mladíka   často neschodných, cieľ: byť vzdelaným, myšlienka: stať sa   farárom!
     </tei:p>
     <tei:p>
      Od malička zarábal si cvičením slabších spolužiakov potrebné   groše, keď mamička ihlou nedovladovala sohnať to na knihy, to na   hospodu, to na didaktrá. Pozdejšie učil hudbe, lebo sám bol veľmi   nadaný, ako jeho výtečný otec. Týmto spôsobom umožneno bolo jeho   napredovanie v štúdiách. On bol vždy výtečným žiakom, tichým, ideálne   smýšľajúcim mladíkom a dobrým kamarátom.
     </tei:p>
     <tei:p>
      Jeho zovňajšok bol v celku veľmi príjemný. Postava bola niečo   vyššia strednej veľkosti, tvár pravidelná, niečo pribľadá, oči tmavé,   zväčša sklopené, vlasy jeho kaštanovej barvy. Čo mu ale dodávalo ráz   zanímavosti, bol jeho zádumčivý, niečo rojčivý výraz tváre a dobroty   plný, trošku elegický úsmev očí. Pohyby ale, zvlášte pohyby jeho rúk,   boly veľmi nesmelé, ba možno riecť, neohybné, nemotorné, vyjmúc keď   nachodil sa na kancli, v škole a pri klavíre. Vtedy zmiznul docela   náter nejapnosti, vtedy vedel, načo sú mu ruky, a vtedy žiaril z jeho   dobrých očí posvätný oheň nadšenia.
     </tei:p>
     <tei:p>
      Takého videla ho Viola často u jeho matky a takého naučila sa ho   poznať, ctiť a milovať sesterskou láskou.
     </tei:p>
     <tei:p>
      Pred ňou nebol on neohebným, nesmelým; pre ňu bol výtečným   rečníkom a umelcom, no pre ňu bol ešte viac, bol jej trpezlivým   učiteľom, od ktorého naučila sa. veľmi mnohému.
     </tei:p>
     <tei:p>
      Navrátiac sa z Nemecka složil kňazskú zkúšku a vysvätený bol za   kaplána a administrátora v jednej cirkvičke. Tam ale skoro za tým   vyvolili si farára a on neprijal stanicu kaplána v ďalekej cirkvi   preto, aby nebol tak vzdialený od matky; prišiel domov, kde hneď   zatým dostal miesto učiteľa náboženstva v dievčenskej škole. Mal tedy   príležitosť poznať Violu Podhradskú, zprvu čo sirotu poľutovania   hodnú, potom devu ušľachtilú, milovania hodnú.
     </tei:p>
     <tei:p>
      Dosiaľ bol pomer týchto dvoch ľudí z cela nevinný: pomer brata a   sestry. Brata veľmi šetrného, laskavého a nesmelého, sestry   ostýchavej, no niečo chladnej.
     </tei:p>
     <tei:p>
      Daniel, keby aj bola zkrsla túžba a vrelší cit oproti Viole v   srdci jeho šľachetnom, kojil sa ohľadom budúcnosti tou myšlienkou:   keď budem farárom! A o Viole možno riecť, že jej srdce ešte   spalo.
     </tei:p>
     <tei:p>
      Ľúbosť bola u nej citom veľmi zbytočným a nepotrebným; ač málo o   tom myslela, no tak aspoň súdila o tom teraz. Veď u nej dominovaly   silnejšie a vážnejšie pohyby duše, než krásny a lúzny sen mladosti:   láska.
     </tei:p>
     <tei:p>
      „A v tomto ohľade,” hovorievala pani Milocká často, „Violka, veľmi   si podobná tvojej starej matke. Ako i v zovňajšku máš jej oči, jej   postavu, jej formy tváre, tak mnohého máš z nej i v duši. Len chráň   sa byť tak urputnou, akou bola — ona!”
     </tei:p>
     <tei:p>
      Ale reč o láske a o podobnom len vtedy mohla sa rozviesť, keď   dostala Viola knihu alebo básne výtečného básnika od Daniela na   čítanie. Tu rozprával jej on, čo mienil básnik tým alebo oným dielom   povedať, čo chcel dosiahnuť, ako hovoril dojemne k srdciam ľudským.   Viola chápala skoro tieto krásne divy a dychtive učila sa z diel   Danielom pre ňu vybraných. Čo jej on odporúčal čítať, to čítala, čo   zatratil on, to nechala i ona stáť, ač často dostalo sa jej k rukám   podobné dielo: zo stolíka v salone alebo v Hermínkinej knižnici.
     </tei:p>
     <tei:p>
      Viola bola v ústave moderne vychovaná; vedela všetko, čo mladej   dáme vedieť sluší: mala rozhľad v dielach svetových, v dejinách, v   literatúre. Poznala zemepis, prírodopis, i lučba, aspoň jedna   čiastočka z nej, tiež bola zastúpená, reči, ušľachtilé pohyby tela,   niečo hudby, to bol súhrn jej vedomostí. Jej ducha cvičily tam tie   úzkoprsé dámy, no srdce jej zostalo nedotknuté, nevzdelané, vyjmúc   tých darov, ktoré jej sama príroda v srdiečko vložila a aj tie   okaličené boly okolnosťmi a krutými náhodami, tak, že často mienila   Viola smutne, že je zlou, bezsrdcou, tvrdou!
     </tei:p>
     <tei:p>
      No Daniel, jehož srdce bolo vzdelané, ako i od prírody bohate   obdarené láskou a milosrdenstvom k spolubratom a sestrám svojim,   sdielal jej svoje náhľady a zohrieval pomaly jej cit. Niekedy až   ustrnul nad tým, aké zvláštne smutné, nedievčenské náhľady prechováva   toto mladé stvorenie a vtedy znovu pokúsil sa smieriť ju s tým, čo   ona menovala svetom. Pritom však s potešením badal, že má i mnohé   skvelé vlastnosti. My sme ju poznali u umierajúceho otca, u chorého   tútora, Veronke, Krchovej a Julovi, tým všetkým bola dobrou, ako i   druhým nižším, zvlášte čeľadi na „Majeri”. No čo pravý opak toho, ako   opravdová hádanka duše — javila sa u Violy často istá tvrdosť v   smýšľaní, nesmierčivosť a neláska k ľudom, jej ináče dosť   blízkym.
     </tei:p>
     <tei:p>
      „Však máte príčinu zúfať si nado mnou?” riekla niekdy so smutnou   otázkou.
     </tei:p>
     <tei:p>
      „Zúfať si nad vami?! Nie, ja si nezúfam, ba verím, pevne verím, že   vaše srdce je akoby stvorené k nežným, opravdove ženským pohybom. Len   nešťastné príhody boly príčinou, že nevyvinuly sa zdarne. Ale ja   dúfam, že sa to časom zmení; — ach ako rád by som videl sám tú   premenu!” vzdychol ako sám pre seba, a jeho matka, ktorá zväčša   sedela oproti Viole a šila, pozrela na devu a na syna a pomyslela si   so vzdychom:
     </tei:p>
     <tei:p>
      „Len by si potom sám nespadol z nasnívaného tvojho neba, syn   môj!”
     </tei:p>
     <tei:p>
      No a čo nemohly slová Danielove zcela vykonať, tomu učila Violu   jeho hra. To nebola hudba salonna, akú počula od Hermínky s   virtuositou prevádzať, ale bola to opravdová, skutočne pocítená   poesia, odiata v zvuky, lahodiace uchu i srdcu, a skrývala tiež v   sebe jednu veľkú a krásnu myšlienku, lenže ju bolo treba rozumeť.
     </tei:p>
     <tei:p>
      Často, zvlášte keď Daniela nebolo doma, sadla si Viola ku malému   klavíru a hrala Danielove piesne, ale — ako sama seba posmievala — s   pokusmi malého dieťaťa, ktoré učí sa čítať.
     </tei:p>
     <tei:p>
      Keď začal Daniel hrať a tie staré vyšúchané klávesy poslúchaly   jeho veleniu, začaly hovoriť rečou jasnou, srozumiteľnou, vtedy   Viola, uchvátená, zabudla na všetky útrapy, na prebdelé noci u lôžka   chorého, na priekory a na chladnosť a ústrky v dome; ona len ťažila   zriedkavý ten pôžitok z harmonie počutých tonov.
     </tei:p>
     <tei:p>
      Len vtedy prebrala sa zo snenia, keď Daniel zakončil.
     </tei:p>
     <tei:p>
      „Keď budem farárom!” zvyknul hovoriť v taký čas a pozrel na Violu   dobrotivým pohľadom.
     </tei:p>
     <tei:p>
      „Keď budem farárom!” sľuboval mamičke pohodlie a zaslúžený   odpočinok.
     </tei:p>
     <tei:p>
      Jednoho večera prijala Violu matka Danielova s radostným   úsmevom.
     </tei:p>
     <tei:p>
      „Pomysli si, Violka, aké skvelé to povolanie!” a rozprávala Viole,   že v neďalekej cirkvi staručký farár povolal ho za kaplána a že chce   ten starček skoro aj zaďakovať a konečne že má Daniel skvelé výhľady,   byť tam zvoleným za jeho nástupcu. S významným pohľadom pozerala   starenka na tvár Violy.
     </tei:p>
     <tei:p>
      „To je krásne!” zvolala Viola živšie, než obyčajne, „veď pánu   Milockému musí každý želať len to najlepšie!”
     </tei:p>
     <tei:p>
      „Ale poď dnu, povie ti to on sám; veď dostal už vokátor, poď   len!”
     </tei:p>
     <tei:p>
      Málo slovami sdelil jej Daniel, že dostal skutočne povolanie za   kaplána a že hneď zajtrajším dňom chce odísť. Viola, keď vyslovila mu   svoje blahoželanie, poprosila ho, aby jej ešte aspoň raz zahral, lebo   dnes že potrebuje potechy viac, než inokedy.
     </tei:p>
     <tei:p>
      Kým hral, Viola mala opretú tvár o ruku a oči zatvorené. Zdalo sa,   že je jej myseľ ďaleko, ďaleko odtiaľ; len tie zvuky doznievajú k nej   srozumiteľne, iné ale uniklo jej pozornosti docela. Keď zastal,   strhla sa deva a Daniel pozrel na ňu i teraz s tým záhadným a   podivným úsmevom na tvári, ktorý tlumočil asi to: „keď ja budem   farárom!”
     </tei:p>
     <tei:p>
      Viola sa vzchopila; temný rumenec polial jej tvár a ona podala   Danielovi ruku.
     </tei:p>
     <tei:p>
      „Vďaka vám, vďaka i za tento pôžitok! Vy ste mi dali pokoj nazpät,   vy naučili ste ma myslieť, veriť, dúfať! Boh Vám buď vynáhradou!”
     </tei:p>
     <tei:p>
      Daniel vzal Violinu podávanú ruku, stisknul ju vrelo.
     </tei:p>
     <tei:p>
      „Nie, vy neďakujte! ja mám čo ďakovať!” zvolal, „za tie chvíle,   plné nepoznanej radosti, ktoré som vo vašej prítomnosti prežil a kde   naučil som sa veriť, že i maličká sila, ako je moja, nie je bez   ceny!”
     </tei:p>
     <tei:p>
      „Boh Vás sprevádzaj a buď vám podporou na ťažkej púti vašej!”   zvolala Viola ešte raz.
     </tei:p>
     <tei:p>
      „Pozdravte mi Emušku a povedzte jej, prosím, aby nezapomínala na   nauky, ktoré som jej dával a aby podržala v pamäti i obraz svojho   učiteľa!”
     </tei:p>
     <tei:p>
      „Vykonám vďačne, ba možno, že ešte i sama príde sa rozlúčiť s   vami! Ešte raz s Bohom!” šeptala a opustila izbu. Tam von stretla sa   so starenkou, ktorá hladila prádlo a bola celkom rozohriata.
     </tei:p>
     <tei:p>
      „Či už ideš, Violka?”
     </tei:p>
     <tei:p>
      „Áno, myslím, že ma už doma budú hľadať a k tomu ujec rád má   zavčasu svoju večeru!” A odobrala sa. Na altáne Vilinských domu stál   Imrich s Hermínkou, dívajúc sa dolu na ňu.
     </tei:p>
     <tei:p>
      Tam dnu ale v malom domčeku snil veľký ten rojko sen svoj ďalej:   „keď budem farárom!”
     </tei:p>
     <tei:p>
      „Čo riekla? Že naučil som ju myslieť, veriť, dúfať? A ľúbiť nie?   Či otvorí sa dakedy jej srdce tomuto Božiemu kvietku? Kto rozlúšti   túto krásnu hádanku? Komu rozvinie sa jej nedotknuté, čisté srdce k   opravdovému cíteniu?
     </tei:p>
    </tei:div>
    <tei:div type="chapter">
     <tei:head>
      3. Domáce pôtky.
     </tei:head>
     <tei:p>
      Pani Vilinská a Hermínka navrátily sa následkom, telegramu   Violinho domov. Cestou v Prahe nakúpily si látky na smútočné šaty a   závoje, veď nemožno vedieť, čo jich doma očakáva. Medzitým stav   nemocného Vilinského zlepšil sa natoľko, že predbežne nebolo príčiny   obávať sa toho najhoršieho; no ani veľkým nádejam na uzdravenie   nemohli sa domáci oddávať. Keď prišla pani domov, vtiahol nový ruch   do domu. Zprvu veľmi nariekala nad svojím manželom; pozdejšie ale   robila Viole výčitky, že jich po daromnici naľakala jej telegramom,   keďže nebolo to tak veľmi nebezpečné. K tomu v jej stave a nemoci,   každý musí uznať, že ľak jej veľmi škodí.
     </tei:p>
     <tei:p>
      Hermínka, už cele vyrastlá bujná a svieža kráska, pohybovala sa už   docela ako dáma comme il faut. Ani tá politúra zovňajška, ktorú   menujú Francúzi chie-om, nechybovala jej. Za to mala mnohé čo karhať   a naprávať na Viole a Emuši; prvá prijímala to zcela ľahostajne,   druhá zrovna odmietave chovala sa oproti vychovateľským pokusom   slečny Hermínky, ktorej povaha nebola stvorená, aby mala ten vplyv na   mladé srdcia, ktorým viedla by jich k poznaniu dobrého.
     </tei:p>
     <tei:p>
      Hermínka, rozmarná a rozmaznaná tetkou, dovolila si oproti Emuši a   Viole veľmi mnoho, no Emuša, ako bola veľmi živá, vášnivá, žalovala   to Imrovi, čoho sa konečne Hermínka bála; Viola nemala komu sa   žalovať. A preto dala Hermínka často pocítiť Viole svoje plané   naladenie a jej chovanie sa bolo často plné ostrých, no naoko veľmi   nepatrných urážok, ktoré Viola ale vždy pocítila. No nedala to na   javo, zatisla perny, niečo zbľadla a mlčala. Brániť sa? To jej   nenapadlo! Veď čože by samojediná vykonala oproti nim? Všetci sú   proti nej. Ba nie všetci, veď tu bol Julo, ten dobrý, starý   priateľ!
     </tei:p>
     <tei:p>
      „Ako sa máš, sestra?” opýtal sa jej, keď prišiel navštíviť otca.   „Dobre alebo nebárs! Verím ti to!”
     </tei:p>
     <tei:p>
      Julo, ač aj niečo vážnejší, bol predsa ešte ten starý; často   chodil za Violou, kam ju práca dňa viedla, to do kuchyne k vareniu,   to do komory k upratúvaniu, čo zavdalo podnet k mnohému škádleniu. To   zase, keď sedela u kresla nemocného tútora, sadol si oproti nej a   čítal jej niečo, alebo držal jej bavlnu, ktorú ona svíjala. Pri tom   sohnul sa niekedy hlbšie ku nej, než to bolo treba a pohovoril toho   mnoho, čomu Viola, vzdor svojmu veku, nerozumela. Zase rozprával jej   o svojej najnovšej láske, o Camille, hrdej a vychýrenej to kráske, od   ktorej mal už aj niekoľko lístkov, písaných na voňavom ružovom   papieri.
     </tei:p>
     <tei:p>
      Imrich sa choval oproti Viole vždy rovnako mal vždy pre ňu len   zdvorilý, no chladný pozdrav, otázku, alebo odpoveď, čo obyčajne bolo   nevyhnutne potrebné povedať; ostatne pre neho zdala sa ona   nejestvovať, ako on pre ňu. Hermínkine rozmarné poznámky, Julove   vtipy a dvorenie Viole nechalo ho chladným, on to nevidel, alebo zdal   sa nevidieť.
     </tei:p>
     <tei:p>
      V deň ten, prv než dala s Bohom Danielovi Viola, utrpela viac, než   po iné dni. Tetka a Hermínka boly veľmi zlého rozmaru, lebo malá Emka   vo výbuchu vášne, keď ju Hermínka škádlila, strhla jednu drahocennú   porcelánovú nádobu na kvety, ktorá ihneď rozpadla sa na marné   kúsky.
     </tei:p>
     <tei:p>
      Dievčatko zbľadlo, zastalo a pozeralo na črepy dakedy drahocennej   vázy. No keď zdvihlo oči, videlo stáť pred sebou mamu s hrozivým,   tvrdým výrazom v očiach.
     </tei:p>
     <tei:p>
      „Nepodarená potvora!” zvolala pani pritlumeno na dieťa, chytila ho   kostnatou pravicou svojou za rameno a odsotila ďaleko odtiaľ.
     </tei:p>
     <tei:p>
      „Oh, tá krásna váza!” volala Hermínka — „a to pamiatka z Karlových   Varov! Oj, to je neslýchaná nešikovnosť!”
     </tei:p>
     <tei:p>
      „A načo si ma hnevala, prečo si ma štípala na tvár a rameno?   Prečo?” volalo dievča so slzami v očiach, ktoré darmo snažilo sa   utláčať.
     </tei:p>
     <tei:p>
      „Prečo?” opakovala Hermínka s posúnkom docela nedôstojným dobre   vychovanej slečny. „Preto, že si malá, zaťatá, škaredá žaba, rovne,   ako tvoja Viola, ktorá ti slúži za vzor!”
     </tei:p>
     <tei:p>
      „Ty nič nehovor na Violu!” zvolalo dievča neohrožene; „ona je   dobrá proti mne, ale ty si nedobrá a ja poviem Imrovi, aby ťa preč   poslal!”
     </tei:p>
     <tei:p>
      „Povedz, ty jašterica; on to neurobí!”
     </tei:p>
     <tei:p>
      „Herma, mierni sa!” zvolala pani Vilinská a potom obrátila sa k   Emuši:
     </tei:p>
     <tei:p>
      „A teraz pakuj sa zo salóna preč; spávať môžeš vo Violinej izbe,   kde sa už i tak len driapeš; — von!” A vzala dieťa za rameno,   vysotila ho na chodbu, kde Emka v zlostnom plači sadla si na schody.   — Vtedy Imra nebolo doma, ináčej nebolo by sa to stalo a Emka bola by   hneď bežala k nemu, sdeliť mu svoj žiaľ. Len Viola stala sa jej   dôvernicou a s poľutovaním pohladila hlávku Emkinu.
     </tei:p>
     <tei:p>
      „Ale teraz už pri tebe budem spávať! Ach, Viola, nepusť ma z tej   izbičky, tam je tak ticho, dobre a — Viola — mama ti nám ta veru   nepríde!”
     </tei:p>
     <tei:p>
      „Či ste vedno, vy svätúšky?” opýtala sa Hermínka, keď zazrela Emku   okolo Violy. „Veď spolu patríte, lebo veru ešte nevidela som nič tak   odporného, ako vaša zaťatá, škaredá tvrdošijnosť!”
     </tei:p>
     <tei:p>
      Ema chcela odpovedať niečo nie detinského, no Viola zohla sa nad   ňu a pošeptala jej:
     </tei:p>
     <tei:p>
      „Nechaj, Emuška, veď ona to oľutuje!”
     </tei:p>
     <tei:p>
      „Oj ty si ešte len z tých! Prezriem ťa, prezriem, snáď som tak   hlúpa, že nevidím, kam smeruje tvoje lichotenie tejto žabe! Skrze   sestru chceš si nakloniť brata!”
     </tei:p>
     <tei:p>
      Viola zbľadla; ruka, ktorou držala objatú Emku, stiahla sa   kŕčovite a hnevný blesk oživil jej oko.
     </tei:p>
     <tei:p>
      „Oj ale si to zcela a skoro z hlavy vybi, lebo z toho, kým som ja   tu, nič nebude, nie veru — to môžeš vedieť, lebo Imrovi si ničím, —   ešte menej, pre neho docela nejestvuješ! Zachovaj si to, dievčatko —   a nenaper si to viac do tvojej tvrdej hlávky!” S tým pozrela ešte raz   na Violu a chvejúce sa dieťa a odišla. Emka pustila Violu a pozrela   na ňu. „Čo ti to povedala, Viola?”
     </tei:p>
     <tei:p>
      „Nič, dieťa, hlúposti! Zabudni na to, vieš milé dieťatko, nepovedz   to nikomu, však ver poslúchneš, Emča?”
     </tei:p>
     <tei:p>
      „Ale ani Imrovi? Veď akoby som tomu nepovedala? On jim potom musí   pohroziť; ach keby len skoro prišiel domov! Ja sa už bojím bez Imra,   a” — Viola pri tom obzrela sa bojazlivo — „ja mamu nechcem viac, nie,   ja ju nemám rada!”
     </tei:p>
     <tei:p>
      „To by bolo! Ty musíš mamu milovať, ona ti len dobre chce, keď ťa   aj tresce!”
     </tei:p>
     <tei:p>
      „A či je to dobre, keď ťa tak stisne, ako do kliešťov, že ma aj   teraz bolí, Viola — ach počuj, ona mi je len predsa macochou!”
     </tei:p>
     <tei:p>
      „Emka!” zvolala Viola s nemalým zhrozením, „kto ti to   povedal?”
     </tei:p>
     <tei:p>
      „Oj, vravia to všetci ľudia, i dievčatá na ulici a v škole. A   potom veď viem aj z povestí, že macochy nie sú dobré!”
     </tei:p>
     <tei:p>
      „To nesmieš viac hovoriť, ani myslieť! A čo v povesťach stojí, to   nie je všetko pravda, veď to azda vieš!”
     </tei:p>
     <tei:p>
      „To viem, že keď o strygách a ježibabách stojí, že tých nieto, ale   o macochách!”
     </tei:p>
     <tei:p>
      „Dosť, Emuška, to viacej nepovedz pred nikým. Veď tvoja mama ti   bola dosiaľ dobrou a ošetrovala ťa ako najlepšie, vieš, že si bola   často chorá za mlady?”
     </tei:p>
     <tei:p>
      Dieťa sklonilo hlávku a rozmýšľalo. Za chvíľku potom zvolalo   zase:
     </tei:p>
     <tei:p>
      „Veď je pravda, ale je predsa len najlepšie, keď každému dieťaťu   len jeho mamička žije!”
     </tei:p>
     <tei:p>
      Viola vzdychla. Hej, iste by to ani s ňou tak smutne nevyzeralo,   keby jej mamička bola žila!
     </tei:p>
     <tei:p>
      Keď prichádzala domov od Milockých, stál Imrich aj s Hermínkou na   altáne a dívali sa dolu do bočnej uličky. Zapadajúce slnko odrážalo   sa v oblokoch chodby a v sklenených dveroch a v tom svetle stáli   mladí a šťastní títo ľudia. S úsmevom na tvári a v očiach štebotala   Hermínka okolo Imra, s úsmevom načúval on jej rozmarným vtipom. Už   ani stopa nezdala sa jestvovať po raňajšom výbuchu, milostne   rozprávaly tieto ústa teraz tisíce tých zanímavých drobností, ktoré z   úst krásnej devy nikdy neunúvajú, ináče ale predsa ostávajú len   zanímavými hlúposťami.
     </tei:p>
     <tei:p>
      Viola prešla cez dvor, počula jích živý rozhovor, strieborný   smiech Hermínkin, no nepozrela hore ku mm. S temným výrazom hnevu   stiahla obrvy, ač len teraz prišla od toho, ktorý kázal jej veriť,   milovať a dúfať — a odpustiť!
     </tei:p>
     <tei:p>
      V prízemnej izbe sedel Julo neďaleko otca, ktorý už na chvíľku   opustil posteľ a odpočíval v kresle. Bol ešte povážlive chorý; lekár   nevedel určiť možný vývin nemoce, hovoriac, že môže v tomto stave   požiť si ešte niekoľko rokov, no môže už len mesiace alebo týždne —   kto to zná! No isté je, že pamäť a reč zcela nebudú mu viac   prinavrátené! Tak odkázaný na milosť svojich domácich, musel sa dať   ošetrovať, ako malé nevládne dieťa, čo najradšej prijímal len od   Violy. Ona aj znášala to všetko s príkladom odvahou a trpezlivosťou,   čo Imrich i Julo obdivovali. Tento posledný jej to aj povedal,   zrovna, ako zvyknul najradšej hovoriť.
     </tei:p>
     <tei:p>
      I teraz zasmial sa chorý tútor v ústrety Viole:
     </tei:p>
     <tei:p>
      „Ha ha, Ola, ale tu!” a pri tom ukázal na stolec a na novinky,   ktoré ležaly tam pohodené. Ona, verná zvyku svojmu, čítala mu novinky   i teraz niekedy, no, možno riecť, že ani desiata čiastka neprišla   chorému k jasnému povedomiu, ale jasný, mierny hlas Violy veľmi dobre   účinkoval na choré čuvy Vilinského a pri častejšom pokývnutí hlavy,   driemal, zase otvoril oči a zase počúval.
     </tei:p>
     <tei:p>
      No ešte aj dnešný večer nemal sa minúť bez strmého výstupu.
     </tei:p>
     <tei:p>
      Hermínka, veselá a plná ružového rozmaru, vstúpila do izby, kde už   sedela Viola s Juliusom a shovárali sa práve o Danielovi.
     </tei:p>
     <tei:p>
      „Či bolo tklivé lúčenie, čo?” opýtala sa žartovne.
     </tei:p>
     <tei:p>
      „Akoby nie!” odpovedal na to Julius; „keď niekto lúči sa od   jediného priateľa, ktorého má, musí byť to lúčenie žiaľné!”
     </tei:p>
     <tei:p>
      „Prečo ale nepokúsiš sa, aby pán Milocký neostal Violiným „jediným   priateľom”! Veď ti voľná cesta — a a zásluha tým väčšia!”
     </tei:p>
     <tei:p>
      „Toho nepotrebne, lebo som už jej opravdovým priateľom!”
     </tei:p>
     <tei:p>
      „Tak si na najlepšej ceste, aby sa ujcova žiadosť vyplnila! Škoda,   že ešte nemôžeš sa ženiť!”
     </tei:p>
     <tei:p>
      „Veru škoda! takú ženu, ako je ona, by som aj hockedy nenašiel,   ale Viola zaslúžila by viac, než mňa ledačo!”
     </tei:p>
     <tei:p>
      „Aspoň si dosť úprimný a uznáš sám, že si ledačo. Ostatne i Viola   je nie anjel, to si nemysli, jej povaha složená je zo samej   vysokomyseľnosti a vzdoru!”
     </tei:p>
     <tei:p>
      „A tvoja zo samej koketterie, falše a malicherných pleták”,   odseknul Julo negalantne.
     </tei:p>
     <tei:p>
      „To odvoláš!” zvolala polo rozhnevaná Hermínka.
     </tei:p>
     <tei:p>
      „Ale ja nie!” odvetil Julo rovnodušne. „Mohla si nevyvolávať to,   čo ti nemilé počuť. Len mamľas mohol by neodpovedať na také štipľavé   slová, vrhané do tváre bezbrannej devy!”
     </tei:p>
     <tei:p>
      „Bezbranná! A či ja snáď zákernícky napádam ju dýkou, alebo jedom,   ako na dvore Katharíny z Medicis?”
     </tei:p>
     <tei:p>
      „Tvoj jazýček je obojím, i dýkou i jedom!”
     </tei:p>
     <tei:p>
      „Zlostník!” zvolala Hermínka teraz už naozaj rozhnevaná. Potom   obrátila sa k Imrovi, ktorý stál tu bez slova a díval sa na pôtku   túto s patrnou zábavou, vediac, že končí sa to obyčajne smierením,   alebo v najhoršom prípade hnevom na pár dní.
     </tei:p>
     <tei:p>
      „A ty mlčíš a nevezmeš ma do ochrany?”
     </tei:p>
     <tei:p>
      On uklonil sa galantne a riekol:
     </tei:p>
     <tei:p>
      „Hovorí príslovie, tuším nemecké, že čo sa miluje, to sa zvyklo   škriepiť!”
     </tei:p>
     <tei:p>
      „A už to nie!” dotušil Julo.
     </tei:p>
     <tei:p>
      Hermínka rozmarne sa odvrátila.
     </tei:p>
     <tei:p>
      „Predtým takéto niečo nikdy sa neprihodilo” — hovorila akoby pre   seba; „len od istého času uhniezdil sa rozbroj medzi nás,” — pri tom   chopila sa knihy, ktorú dostala darom od Imricha a začala čítať, bez   toho, žeby tekavá myseľ porozumela slovám hlbokoumného básnika.   Hnevala sa na svet, na Jula, na Imricha, že ju nezastal, no zvlášte   na Violu, že tak nikdy nedala známku pocíteného bôľa na sebe a že   tichým svojím spôsobom i teraz obsluhuje chorého ujca a —   všetkých.
     </tei:p>
     <tei:p>
      Že Viola musela počuť tento rozhovor, bolo isté, veď musela chodiť   okolo chorého, no ani jedným pohybom tváre nedala na javo, že   rozumela, o čom sa jedná. Imrich, ktorý výnimečne dnes všímnul si   jej, pomyslel si:
     </tei:p>
     <tei:p>
      „Sphinx, záhadná Sphinx!”
     </tei:p>
     <tei:p>
      Po večeri začal Julo znovu škádliť Hermínku; vyťahoval jej ihlice   z pletenia, ktoré práve prácne vtiahla, no Hermínka sa mu zlobne   odvrátila, pani Vilinská mu pohrozila a chorý v svojej izbe   volal:
     </tei:p>
     <tei:p>
      „AIe Ola — tu!”
     </tei:p>
     <tei:p>
      Pán doktor Lukáč, o ktorom kolovalo verejné tajomstvo, že sa žení,   i teraz usilovne navštevoval nemocného. Pri tom nezabudnul sa vždy aj   Violy opýtať, či je celkom zdravá, či naskrze nič necíti, žiadno   unavenie? Na čo Hermínka vtipne podotkla:
     </tei:p>
     <tei:p>
      „Zdá sa, že pán doktor rád by mal o jednu pacientku viacej.”
     </tei:p>
     <tei:p>
      „Aspoň o túto!” odvetil on úprimne. „Ale slečna Viola nechce   ochorieť a dopriať mi tú radosť a zásluhu, aby som ju vyliečil!   Skutočne ani neverím, žeby vaša príroda, slečna Viola, nebola zo   železa, lebo čo je mnoho, predsa len je mnoho! Zato ale šetrite sa   len predsa lepšie, lebo neviem, ako by to s naším pacientom vyzeralo,   keby nebolo vás! Ved len vaša obetovavá opatera vykonala tieto divy u   neho!”
     </tei:p>
     <tei:p>
      „Ste veľmi skromný!” odpovedala Viola na jeho lichotenie.
     </tei:p>
     <tei:p>
      „Naskrze nie. Vzdor svojej pilnosti neverím, žeby bolo sa mi   podarilo liečenie tohoto pádu, keby vás nebolo bývalo.”
     </tei:p>
     <tei:p>
      „Majte sa na pozore, pán doktor!” zvolala Hermínka škádlive;   „neviem, čo by slečna Frida povedala na toto vysvedčenie!”
     </tei:p>
     <tei:p>
      „Myslím, že nič; jej je to docela ľahostajné!”
     </tei:p>
     <tei:p>
      „Nemyslím, žeby nebola žiarlivou” —
     </tei:p>
     <tei:p>
      „A keď by aj bola žiarlivou, to by si sama sebe vystavila   svedectvo chudoby. A to, dúfam, že sa nestane.”
     </tei:p>
     <tei:p>
      Hermínka zasmiala sa trochu núteno.
     </tei:p>
     <tei:p>
      „Vy tedy tvrdíte, že poníži tým sám seba každý, kto žiarli alebo   pochybuje o vernosti milovaného človeka?”
     </tei:p>
     <tei:p>
      „Aspoň keď žena alebo milenka žiarli, tak len táto mienka panuje o   nej u mňa a rovne smýšľajúcich mužov, — lebo muž, keď žiarli, má   zväčša príčinu a právo, žena ale, keď by aj príčinu mala, nemá to   posledné.”
     </tei:p>
     <tei:p>
      „Aj, to je hrozné! Doktore, ja začínam ľutovať slečnu Fridu!”
     </tei:p>
     <tei:p>
      „Prečo? Či vyzerám sťa nejaký tyran alebo ľudožrút?”
     </tei:p>
     <tei:p>
      „Ste hrozne negalantný! A to ešte pred svadbou; čo potom, keď   niekoľko rokov od svadby ubudne?”
     </tei:p>
     <tei:p>
      „Vtedy budeme sa hľadieť potešiť každý svojím spôsobom!”
     </tei:p>
     <tei:p>
      Keď odchodil, bozkal veľmi zdvorile Hermínkinu jemnú rúčku a   odporúčal sa do jej zvláštnej priazne i na ďalej.
     </tei:p>
     <tei:p>
      „To je strašný človek”, zvolala slečna Hermína, sotva že tento   ešte dvere zatvoril.
     </tei:p>
     <tei:p>
      „Prečo?” opýtal sa Julo, ktorý prezeral u obloka jednu starú   pušku. „Veď predsa je veľmi galantný a bozkal ti ruku, ako sa   svedčí!”
     </tei:p>
     <tei:p>
      „Ale jeho galanteria má príchuť blenovú. Nie, to nechutí! Bŕŕ,   Bože ma uchovaj od takého muža!”
     </tei:p>
     <tei:p>
      A s tým, nôťac si nejakú pieseňku, opustila izbu a Juliusa. Tento   vyčistil flintu a šiel s ňou niekam do poľa. Keď býval doma, trápil   Violu ustavičným rozprávaním o svojich plamienkoch a ona vypočula ho   dosť trpelive, konajúc svoje práce ďalej. Keď ale videl, že jedna z   jeho rozpráv vylúdila jej úsmev, vtedy potešil sa nemálo a dal tomu   výrazu:
     </tei:p>
     <tei:p>
      „Urrá! bude predsa z teba niečo! Prosím ťa, zasmej sa mi ešte raz!   Keby si vedela, aká si vtedy krásna, tak by si nebola taká skúpa s   úsmevmi! Na moj’ hriešnu, ako Maco hovorí, ešte by ani Camilla   nemohla obstáť pred tvojou krásou! Len nie tak meravo, chladno,   dievčatko, prosím ťa, ale sa mi nenahnevaj!”
     </tei:p>
    </tei:div>
    <tei:div type="chapter">
     <tei:head>
      4. Červený hodbáb.
     </tei:head>
     <tei:p>
      Dni sa míňaly a ani Imrovi, ani Julovi nechcelo sa pobrať z domu.   Akoby boli obidvaja zabudli, že samovyvolené povolanie volá jich   ďaleko von z domu, tak mlčali o tom, vzdor tomu, že nemoc otcova   vzala obrat k lepšiemu, keď aj nie k celkovitému uzdraveniu.
     </tei:p>
     <tei:p>
      Často chodili mladí ľudia na „Majer.” No tam bývať a dohliadať   nechcelo sa ani jednomu. Jednoho dňa starý pán rozhodne si žiadal,   aby Viola odobrala sa tatam na celý ten čas, kým zbožie na strojoch   sa nevymláti a čisté dolu nepozváža. On poznal svojich synov a preto   nechcel sa spoľahnúť na nich. Bolo vidno, že ťažko púšťa Violu od   seba, no dobrý hospodár zvíťazil nad chorým človekom.
     </tei:p>
     <tei:p>
      Tak bavila sa Viola už od niekoľkých dní na „Majeri” ku veľkej   radosti Krchovej, Veronkinej a Pozora — ktorý posledný tiež patril ku   jej tichým zbožňovateľom.
     </tei:p>
     <tei:p>
      Julo chodil častejšie na niekoľko hodín von na „Majer”, Imrich len   raz vyviezol sa na kočíku s malou Emkou, ktorá s velikou radosťou   obskakovala okolo Violy a nazrela do každého kúta, zpytujúc sa na   všetko, čo ešte neznala, známym detinským spôsobom.
     </tei:p>
     <tei:p>
      Jednoho odpoludnia prišiel Julo k Viole s prosbou:
     </tei:p>
     <tei:p>
      „Prosím ťa, daj mi kúsok červeného hodbábu, aby som si udicu   pripravil, chcem ti lapiť niekoľko pstrúžikov na večeru!”
     </tei:p>
     <tei:p>
      „Červený hodbáb? Zelený mám, ale červený neviem, neviem!”
     </tei:p>
     <tei:p>
      „Pozri, a ratuj ma ním, vidíš že som v núdzi!”
     </tei:p>
     <tei:p>
      Viola odišla; Julo ostal pri nájomníkoch. Krátil si čas škádlením   týchto zdravých, samorostlých šuhajcov a smial sa s nimi nad svojími   vtipmi ku nemalej nespokojnosti Tiešku, ktorý i teraz chcel ostať   verným svojej povahe. Ale dlho nemohol dočkať Violu; šiel ju tedy   hľadať. V Krchulinej izbe ju našiel na malej truhličke sedieť a   hladieť do jednoho pred ňou vystreného papiera. Papier ten bol husto   a drobno popísaný, pokrčený a len teraz vystretý, vyhladený. Deva   bola tak zahĺbená do čítania, že nezbadala jeho príchod.
     </tei:p>
     <tei:p>
      „Viola!” zvolal Julo udivene, „ja môžem čakať na teba a moje   pstrúžiky tiež!”
     </tei:p>
     <tei:p>
      Ale keď porela oslovená na neho, zľaknul sa výrazu jej tváre.
     </tei:p>
     <tei:p>
      „Čo ti je, Viola, čo sa ti stalo?”
     </tei:p>
     <tei:p>
      „Nič, nič.”
     </tei:p>
     <tei:p>
      „AIe čo to za list, čo čítaš? čie to písmo?”
     </tei:p>
     <tei:p>
      „Mojho otcovo!” odvetila deva mdlo.
     </tei:p>
     <tei:p>
      „Tvojho otcovo, Viola? ale kedy ti to písal?”
     </tei:p>
     <tei:p>
      „List ten nezneje mne, písaný bol v ten deň, keď — keď ho   dobili!...” znela odpoveď z úst bôľastne stiahnutých.
     </tei:p>
     <tei:p>
      „Ale, dovoľ mi, aby som ho prečítal!”
     </tei:p>
     <tei:p>
      „Nie, nie! To nemožno!”
     </tei:p>
     <tei:p>
      „Ani ja, Viola?”
     </tei:p>
     <tei:p>
      „Ani ty, práve ty nie! Nikto! Keby nebola mi toto tak vzáctna   pamiatka po otcovi, vrhla by to na oheň, ale jeho ruka spočinula na   kúsku tohto papiera — kým”... a deva v zabudnutí pritiskla list ten   ku ústam a čelu.
     </tei:p>
     <tei:p>
      Julius zadivený stál pred ňou; rád by bol vedieť, akým spôsobom   súvisi tento iste len privátneho charakteru list s Violiným zmeneným   zovňajškom, a prečo ho nechcela dať čítať jemu, práve jemu?
     </tei:p>
     <tei:p>
      Zatým ale premohla Viola svoje pohnutie; zbožne složila list   dovedna a uschovala do šiat; potom podala kúsok červeného a zeleného   hodbábu a riekla s patrným premožením:
     </tei:p>
     <tei:p>
      „Tu, Julo, žiadaný hodbáb! A teraz nechaj ma ísť ku mlatcom!”
     </tei:p>
     <tei:p>
      „Chceš sa ma striasť!” povedal Julius zamračene, „staň sa ti po   vôli, hrdá Viola!” A odšiel.
     </tei:p>
     <tei:p>
      Viola vydýchla, ešte raz vytiahla list z jeho úkrytu, pokochala sa   v ťahoch písma milenej ruky, potom skutočne išla po práci.
     </tei:p>
     <tei:p>
      Aký súvis mal zmenený výzor Violy s červeným a zeleným hodbábom a   tento s listom Podhradského?
     </tei:p>
     <tei:p>
      Rozpomeňme sa na rozčulenie Podhradského v osudný ten deň, keď   konečne vypovedali mu veritelia jeho a predstavení hrozili súdom a   exekúciou, a na list, ktorý nedokončil a jehož úryvky zdvihla Viola   zo zeme, aby navila naň zeleného hodbábu, ktorým vyšívať mala tobolku   pre mileného otca. Vtedy neprečítala list ten, zčiastky, že zvedavosť   nikdy nebola vyvinutou slabosťou u nej, zčiastky, že neprikladala   odhodenému listu väčšej dôležitosti. Prišiel jej pod ruku, i zdvihla   ho.
     </tei:p>
     <tei:p>
      Potom po požiari, ba po strašnej smrti toho, koho deva táto až   posiaľ jediného vrúcne a s celou náruživosťou silného srdca milovala   až k zbožnovaniu, vzala si i toto so sebou zo zbytkov svojho dakedy   tak utešeného, teplého hniezďatka. Odtedy a od prvej návštevy na   „Majeri” býval košíček s hodbábom a počatou prácou tu, Krchuľa sa ho   nedotkla, držala to ako „sviatosť” a Veronka len so zvedavosťou a   zbožne pozerala na vkusuú vyšívačku, ktorú dakedy so smutnými   myšlienkami vyňala Viola a pracovala v boľastnom spomínaní a s akousi   rozkošou žiaľu, ktorému niekedy radi sa dobrovoľne oddávame, ďalej.   Pre koho? Snáď dakedy daruje to Danielovi? Sotva! Od pamiatky tejto   sa neodlúči, lebo spojuje ju bezprostredne s otcovou pamiatkou.
     </tei:p>
     <tei:p>
      Keď Julo prejavil žiadosť, mať červený hodbáb k cieľom rybárskym,   vtedy spomenula si Viola na svoj košíček a ochotne chcela mu ním   poslúžiť. Divnou náhodou zišiel bol hodbáb tak ďaleko, že už bolo   prezrieť papier a jednotlivé slová husto popísaného listu upomínaly   tuho na otca. Rozpomenula sa na posledný ten ešte blažený deň v   svojom ráji, jedným odhodlaným pohnutím zvila dolu lesklé nitky a   pred sebou mala ťahy písma ruky drahej.
     </tei:p>
     <tei:p>
      List písaný bol na Vilinského, ktorého ale potom Podhradský   telegraficky povolal, lebo sa bál, že list minie sa cieľa alebo   zdĺhavé mu bude čakanie. Ako vieme, chcel i sám odísť do Zanice, no k   svojmu nešťastiu zmenil svoj plán.
     </tei:p>
     <tei:p>
      Dopis znel:
     </tei:p>
     <tei:p>
      „Milý švagre! Dávno tomu, čo neoslovili sme sa týmto názvom; no a   ja ešte raz pokúsim sa o to, pozvať ťa menom dávneho, priateľského   sväzku.
     </tei:p>
     <tei:p>
      Som na mizine; dnes-zajtrá idú ma exekvovať pre peniaze, ktoré som   potrovil. V najväčšom mojom zúfalstve napadlo mi, že medzi nami je   ešte nie všetko vyrovnané, no zaroveň napadlo mi i to, že tento bod,   sťa iskra hodená v nakopené horivé látky, roznieti požiar: i medzi   nami tento môj list iste zapríčiní pocit nepriaznivý. —- Ale k   veci:
     </tei:p>
     <tei:p>
      Ako znáš, moja prvá žena, vlastná staršia sestra tvojej tiež prvej   panej, nezomrela bez testamentu, ako sa tomu tvoja žena a moja milá   švagriná tešila; nebohá zanechala po sebe testament notárom správne   vystanovený a svedkami podpísaný, a tento testament znel v môj   prospech a k mojmu nešťastiu nachodil sa v mojich rukách! Že dosiaľ   nedomáhal som sa svojho práva, toho príčinu poznáš ty veľmi dobre:   nechcel som rušiť dobrý, obstojný pomer medzi nami, vidiac, ako veľmi   si potreboval toho dôchodku, ktorý ja mal som ťažiť z majetku   zdedeného. Potom aj hrozil si mi pravotou, chcel si napadnúť listinu,   hovoriac, že nie je zákonite vystavená — no namyslel si sa inakšie —   —
     </tei:p>
     <tei:p>
      Hľadel si ma uchlácholiť a predostieral si mi k tomu cieľu vždy   nejakú summu k zaokrytiu okamžitých potrieb mojich. Nie dosť ešte!   Keď ja slabúch nechal som ťa vo výhodách, majúc v úmysle, zanechať   rodné mesto a zkúsiť šťastie inde, požiadal si ma, aby predal som ti   môj dom! Pravda, miesto kúpnej ceny oddal si mi dlžobný úpis, ktorý   zaviazal si sa vymeniť za niekoľko rokov hotovým grošom. Mal som   niečo v hotovosti, nechal som ti tvoju vôľu, veď vieš, že vymaniť sa   zpod vplyvu tvojho nepodarilo sa mi nikdy!
     </tei:p>
     <tei:p>
      Kým mi dobre šla hodina, kým kompagnon môj s nashromaždeným   kapitálom neušiel, — kým nehody nestíhaly ma s konsekventnou   vytrvalosťou, medzi ktorými nehodami prvou a najboľastnejšou bola   smrť mojej milovanej Marinky — dotedy nemyslel som valne na úpisy a   na správne požiadavky moje. Či si ty myslel na ne a ako, neviem — ač   často som si otázku túto predkladal. No ako potreboval som groše,   vyhľadal som ťa znovu, — to vieš; — dal si mi zase niečo, zaznačili   sme si to obidvaja. No vrcholu dostúpilo naše nečisté paktovanie, keď   začali sme sa jednať o našich deťoch! Vieš, že vtedy určili sme   jednoho zo synov tvojich pre moju dcéru; — listiny, majetok môj, mal   byť Violiným svadobným darom, — jej výbavou — a sedemnásty rok jej   veku mal byť určený, aby obznámili sme deti naše o tom a zasnúbili   jich! — —
     </tei:p>
     <tei:p>
      Tak nechal som dospieť nešťastie svoje v najvyšší vrchol. — Nado   mnou zavisla pohroma so všetkými následkami; na mojom dome, vlastne   na dome mojej jedinej dcéry, leží dlžoba, hypothekárne zabezpečená;   nemám, vyjmúc niekoľko zlatých, ničoho, rýchla pomoc je potrebná a   keď si ty nie náklonný naraz uspokojiť požiadavky moje, ba vyplatiť   ma docela, musím súdobnou cestou domáhať sa svojho práva. Vieš, že do   Zanice bývať nepôjdem, ztade ťa nevyženiem, keď ma ale vyplatíš,   opustím domovinu, vyhľadám niekde za morom vlasť novú pre mňa a moje   milené, zdarilé dieťa! —
     </tei:p>
     <tei:p>
      Mohol by som zaklopať aj inde a možno, že by mi bolo otvoreno!   Možno, že po toľkých rokoch znovu by otvorila urazená mať náruč svoju   ztratenému synovi; no ty vieš dobre, pre koho sa mať so synom rozišli   a znáš i to, že Gabriel Podhradský ešte u nikoho nežobral ani o   lásku, ani o chlieb. — Horký nie, a dnes — pred tými prísnymi pánmi —   ó ironia! — Hrdosť je náš dedičný hriech; na hrdosti tejto   ztroskotalo sa možné smierenie matky so synom a bojím sa, bojím, že   dcéra moja, ktorá mi každým dňom väčmi k srdcu prirastá, i v tomto   podobá sa nešťastnému otcovi, tak ako v mnohom inom. Ja nemôžem   očakávať, aby matka moja naklonila sa ku mne, nie, ona urazená, k   tomu matka stará, ctihodná, nemôže to spraviť a ja, bárs čím diaľ,   tým väčmi túžim po jej objatí, nemôžem skloniť šiju svoju a povedať:   matko, odpusť, moja vina! odpusť! Snáď keď dorastie dcéra moja,   zdarilá hodná jej vnučka, obmäkčí detinský, jasný pohľad jej   rozhnevané srdce. Dotedy modlím sa Bohu, aby mi drahé bytosti tieto   udržal pri živote, aby...
     </tei:p>
     <tei:p>
      Tu bol koniec listu Gabriela Podhradského pre Lazara   Vilinského.
     </tei:p>
     <tei:p>
      Čítajúc ho, zabudla Viola na Jula i jeho pstruhy, kým ju nevyrušil   sám z bôľnych dojmov, aké vzbudily tieto riadky.
     </tei:p>
     <tei:p>
      Keď Julius odišiel a ona šla po povinnosti, boly jej myšlienky   ďaleko odtiaľ, ďaleko. Ako zbičované zrazu oživly city dávno utíšené,   ukolísané. Divné otázky staväly sa pred ňu drzo a chcely byť uznaté.   Teraz aj uhádla mnohé zo života otcovho, teraz vie, prečo ju vždy   odkazoval na sedemnásty deň jej narodenia — veď vtedy mala dozvedieť   sa všetko.
     </tei:p>
     <tei:p>
      Tak tedy myšlienka na sňatok medzi ňou a jedným z Vilinských —   nebola nová; oj, pri tej myšlienke žiar studu a hnevu pokryla   bieluškú tvár devy! Tak tedy už dávno bola ona a tí tam dolu   predmetom paktovania. Ach hrozné i teraz pre ňu povedomie, veď i   teraz, ako predtým, len jedna mienka jej o tom: nikdy! Ani Imra, veď   ten ju a ona jeho nenávidí, — ani Jula — to smiešne! nemohla by si   voliť...
     </tei:p>
     <tei:p>
      Potom tie listiny, ktoré Vilinský a ten dobrý ihlovský lekár tak   veľmi postrádali, kam sa podely, že zmizly cele bez známky? Veď sám   lekár, ktorý asi o rok po požiari bol ju navštíviť u ujca, rozprával,   že ač aj jeho neunavnému kutaniu a dopieraniu súdnou cestou, podarilo   sa vypátrať zlodejov, ktorí spáchali vraždu na jej otcovi a ktorí   potom húfne vybrali sa pustošiť nezhorený dom Podhradského, — predsa   o listinách týchto nemohol sa dozvedieť nič istého. Ba prisahali tí   hlavní útočníci, že keď oni udreli na dom nenávideného muža, našli   všetky dvere pootvárané, kasne a stolík z cennejších vecí vyprázdnené   a len potom oni pustili sa do pustošenia... Za to boli potrestaní, no   lekárovi videl sa trest ten byť veľmi miernym.
     </tei:p>
     <tei:p>
      Kto tedy bol prvým medzi tými, ktorí v úkryte noci a za zmätku   nehody tak chytro zmocnili sa cudzieho majetku? Nikto to nemohol   povedať a len snáď Viola by bola tušila, keby bola lepšie poznala   ľudí.
     </tei:p>
     <tei:p>
      Zase Vilinského charakter teraz už zcela odhalil sa pred ňou.   Poznala ho, že je sobcom, lebo zo sobeckosti nadužíval on veľké   slabosti Podhradského, vediac, že mu jeho švagor neuškodí. Iste i tá   myšlienka o nešťastnom sňatku len u neho zkrsla, aby získal času, a   získajúc času, vyhral mnoho pri svojom známom už šťastí. I teraz   prehliadla Viola svojho tútora; on chcel ju prikovať ku domu svojmu,   všetko jedno, či na úkor jej blaha a spokojnosti jednoho zo synov,   len aby seba a svojich potomkov ušetril pred možnými pravotami, ktoré   mohly by nasledovať Violino vystúpenie z domu tútora.
     </tei:p>
     <tei:p>
      Jedna po druhej rojily sa myšlienky tieto a podobné v hlávke   dievčaťa, ktoré v hrdosti svojej zoprelo sa oproti poslednej   myšlienke. To nemožno!
     </tei:p>
     <tei:p>
      „Tu som, kráľovna moja!” volal Julo z ďaleka, „tu pstrúžiky na   večeru! Prosím ťa, odlož na chvíľku svoje neprístupné veličenstvo a   priprav pre seba i pre mňa tieto utešené rybky na večeru, pravda, s   octom a cibuľou, lebo i ja sa korím tej kuchárskej výpovedi istého   gourmana, že pstruhy inakšie než v octe uvarené, je hriech jesť. —   Nuž ale ty si v tom opravdová umelkyňa!”
     </tei:p>
     <tei:p>
      Viola chválila krásne, červeno a čierno pruhované pstruhy a   obdivovala Jula, že i len mohol udicou jich chytiť.
     </tei:p>
     <tei:p>
      „Horkýže udicou, rukou som ti jich chytal! Mala si ma vidieť, ako   plazil som sa po skalách! Ale choď, dievčatko; ja za ten čas dozrem   pri vejačke. Bude čas, aby sme hotové zbožie naplnili do vriec a   naložili domov — či sveríš sa na mňa?”
     </tei:p>
     <tei:p>
      „Sverím, akoby nie! Však ty si tu pánom!”
     </tei:p>
     <tei:p>
      „A ty paňou! Viola, jak krásne by to bolo, ty paňou a ja pánom, tu   na „Majeri”, čo?”
     </tei:p>
     <tei:p>
      „Veru nie! To je nemožné, a preto škoda to spomínať.”
     </tei:p>
     <tei:p>
      „Mohol som to nemať! No ale len choď, už nebudem ťa zdržiavať, ty,   ty, ty zlá Viola!”
     </tei:p>
     <tei:p>
      Deva odniesla ryby do kuchyne a skoro naplnila celý domec vôňa   octu, v ktorom vrely všakové voňavé koreniny a zelinky.
     </tei:p>
     <tei:p>
      Ako obyčajne, chutnala večera Julovi i teraz znamenite; pre neho   bola len radosť variť, spomenula Krchuľa neraz — „zpred mladého pána   miznú celé hromady halušiek alebo zemiakov, a jedno, dve kuriatka, to   ako psovi mucha — s dovolením povedano.”
     </tei:p>
     <tei:p>
      Po večeri naložili ľudia vrecia so zbožím na vozy; Julo pomáhal,   potom prišiel ku Viole:
     </tei:p>
     <tei:p>
      „Povedz mi jedno, Violka!”
     </tei:p>
     <tei:p>
      „Čo myslíš, Julo?”
     </tei:p>
     <tei:p>
      „Ako súvisí ten nájdený list s tebou?”
     </tei:p>
     <tei:p>
      „Odpusť, to ti nemôžem povedať.”
     </tei:p>
     <tei:p>
      „Nemáš ku mne ani za prach dôvery?”
     </tei:p>
     <tei:p>
      „Mám snáď viac, než ku hockomu na svete, vyjmúc pána Milockého, no   toto ti nemôžem povedať.”
     </tei:p>
     <tei:p>
      „Aspoň mi to povedz, či snáď ten list vrhá nejaké podozrenie na   mojho alebo tvojho otca — lebo že tí dvaja boli spletení dovedna   viac, ako ja to tuším a ty celkom dobre vieš — to je isté. — Alebo   snáď potvrdzuje ten list mienku, že — odpusť — že tvoj otec...”
     </tei:p>
     <tei:p>
      „Bol skutočným podpaľačom?!” zvolala Viola známym už kovovým   znením v hlase. — „Nie! to, vďaka Najvyššiemu, nie! On bol čistý,   nemal ani i len myšlienky na to.”
     </tei:p>
     <tei:p>
      „Tak myslel som i ja o ňom! Ale predsa, Viola, daj mi čítať ten   list!” prosil Julo.
     </tei:p>
     <tei:p>
      „Aký zvedavý!” pokúsila sa posmievať Viola; „uspokoj sa a zabudni   na to!”
     </tei:p>
     <tei:p>
      „Urobil by som oboje, keby nemusel som sa obávať toho, že tebe,   Viola, deje sa krivda. Ale to ma znepokojuje a kebych mohol, odviedol   by ťa preč odtiaľto.”
     </tei:p>
     <tei:p>
      „Do nejakého skalného hradu, ďaleko v horách!” žartovala   Viola.
     </tei:p>
     <tei:p>
      „Aj ta, ale tam by sme potom boli sami dvaja, Viola!”
     </tei:p>
     <tei:p>
      „Predbežne ostaneme len pekne krásne tu, vlastne len ja; ty   povezieš pšenicu domov; hľadže, už máš vozy hotové a Tiešok čaká na   tvoje rozkazy!”
     </tei:p>
     <tei:p>
      „A už to musím riecť, že vždy znáš vykázať mi moje miesto a udržať   ma v diaľke od seba, oj hrdá deva! — Ale!” zvolal prekvapene a hľadel   s úľubou na devu, ktorá stála pred domom v svetle zapadajúceho slnka,   krásna, lepá, uchvacujúca… „ale ja nevedel som dosiaľ, že ty máš   červené vlasy! dievča, ty si nebezpečné, preč z tvojej blízkosti! Z   tvojich očí vanie chlad večného ľadu polárnych nocí a vlasy tvoje   horia svetlom smysly odberajúcim — samé ztopené zlato! Preč od teba,   preč!” A napolo s komickým páthosom, napolo s opravdivým obdivom   hľadel na tvár devy, tmavým rumencom pokrytú až po úbelové   hrdielko.
     </tei:p>
     <tei:p>
      Hneď za tým pohly sa vozy; na jednom z nich sedel Julo vysoko na   vreciach. Dlho ešte vidieť ho bolo kývať klobúkom a hladieť nazpät na   dievča, opreté o rámec dverí, s pohľadom do snivej diaľky ponoreným,   s výrazom ľahostajným, akoby len pred chvíľkou nebola počula slová   obdivu, ktoré naplňovať zvyknú srdcia devíc rozkošným pocitom. Možno,   že aj Julo pomyslel si teraz:
     </tei:p>
     <tei:p>
      „Sphinx, záhadná Sphinx!”
     </tei:p>
    </tei:div>
    <tei:div type="chapter">
     <tei:head>
      5. Tragoedia zátišného kútka.
     </tei:head>
     <tei:p>
      Slnko zapadlo, večierok zlietnul na Skalný potôček a nebo sa   zamračilo.
     </tei:p>
     <tei:p>
      Od domčeka gazdovho blížilo, ba plazilo sa dievča Veronka.
     </tei:p>
     <tei:p>
      Za ňou prišiel i Pozor, a človek i zviera usadli k nohám milenej   veliteľky, ktorá pohladila oboch s nežným smilovaním vyššieho a   šťastnejšieho tvora nad nižším a nešťastným. Veronka, jejž tvár   neztratila výraz blbosti, ba naopak otupievala vždy viacej, tak že   smutné poľutovanie vzbudila u každého súcitného človeka, zbožnovala   Violu a závodila oddanosťou ku nej s Pozorom.
     </tei:p>
     <tei:p>
      Krchuľa poriadila kuchyňku, pozatvárala drúbež a pokonala iné   sverené jej starosti, potom nesúc so sebou riedčicu s fazuľou,   chytila sa do lúskania.
     </tei:p>
     <tei:p>
      „Chúďa!” ukázala na Veronku. „Len teraz vstala hore. Celú noc bola   som pri nej, len ráno trochu zaspala, potom spala celý deň, až   dosiaľ, kde niečo pojedla. Jaj beda, prebeda!”
     </tei:p>
     <tei:p>
      „Ubohá duša!” vzdychla Viola a pohliadla na nešťastnú devu, ktorá   najprv nesmelo hmatala šaty Violine, potom hladkala jej ruky a smiala   sa pekným gombíkom na šatách slečinky. Zase s blabotaním decka začala   rozprávať niečo nesúvislého, konečne vyskočila, začala sa točiť okolo   seba, máchajúc rukama v povetrí a vydávajúc zo seba hlasy nie viac   ľudské.
     </tei:p>
     <tei:p>
      So zdesením a súcitom hľadela Viola na nešťastného tvora.   Krchulinu tvár opanovala tvrdá, neústupná myšlienka, ústa jej, akoby   v zabudnutí, že nie je sama, začaly sielať kliatbu:
     </tei:p>
     <tei:p>
      „Aby teba, ty panský zbojník — Boh strestal, aby si nemal pokoja   nikde, ako ten Kain...!”
     </tei:p>
     <tei:p>
      „Krchová — pre Boha! — vy kľajete? Koho? Kto príčinou tohoto   nešťastia?”
     </tei:p>
     <tei:p>
      „Kliala som? — Oj kliatba, večná kliatba na tých vyhladených   panských zbojníkov, čo chodia po svete, keďby mali, dľa práva a   spravedlivosti, sedieť v najhlbšej temnici! Jaj, Bože! nedaj, aby   ešte i ja toho kus rozumu potratila, keď spomeniem si na tú   prenešťastnú hodinu! Jaj, keď museli sme sa toho dožiť!”
     </tei:p>
     <tei:p>
      „Ale koho že obviňujete, Krchová, povedzte mi.”
     </tei:p>
     <tei:p>
      „Jaj nie, nepoviem, nesmiem.”
     </tei:p>
     <tei:p>
      „Ale musíte — veď teraz už ani ja nebudem pokojná, kým   nezviem.”
     </tei:p>
     <tei:p>
      „Môžte byť pokojná, toho viacej tu niet. Hej, veď tu som ešte ja,   a tu ešte Tiešok. Neodváži sa ten viac sem! Nie, Violka, nemáte sa   čoho báť, a potom vy vedely by ste sa sama obrániť, ale tento bobáčik   — veď bola ešte sotva pätnásťročná...!
     </tei:p>
     <tei:p>
      Dosiaľ mienila Viola, že Veronkina strašná nemoc je dopustenie   Božie, nešťastie, v ktoré musí sa vpraviť konečne každý, a teraz   dozvie sa, že človek zkazil túto hôrnu kvetinu, zničil navždy,   navždy!...
     </tei:p>
     <tei:p>
      „A aká mi bola utešená” — vykladala Krchová ďalej — „ako iskra   trblietavá, ako Božie ráno, ako rosa nebeská. Dievčatko ako lusk, čo   slovo to spev a smiech, ako to vtáča v hore, bez starosti, bez   žalosti. A dobré, ako kus chleba, milé a vľúdne ku každému, najviac   ale v nevinnosti k valachovi Martinkovi. Veď tomuto bol i Tiešok   dobrým, azda úfal v ňom dostať zaťa. — Ach videli sme, videli, že   striehne jastrab vôkol nášho hniezda — že sme lepší pozor nedali na   toto kuriatko — že sme ho tak nechali bez dozoru. Keď išlo do hory na   tie jahôdky... jaj ale kto, kto že to len mohol myslieť... ! A ešte   pán!! — Aby si tam zkamenel — aby ti havrany srdce ďobaly!” A Krchuľa   zase kliala, až tej zemi bolo ťažko, a hneď na to zase zamenila   kliatbu spevavým vykladaním:
     </tei:p>
     <tei:p>
      „Moje, moje pierko zlaté. Moja iskra jasná, veď si mi už vyhasla!   Môj, môj kvietok rozmajrínový, veď si mi už zlomený. Ach moja že ty   lalija, môj zlatohlav utešený. Prepelička moja milá, kde že ti je   parta, kde vienok zelený? Moja, moja lastovička, veď mi ty už skoro   uletíš. Oj, bárby si aj skorej uletela, ako takto sa tu trápila. Jaj   hlavička moja, jaj beda, prebeda!”
     </tei:p>
     <tei:p>
      Tak vykladajúc, nariekala Krchová, kým medzitým Veronka, tancujúc   pred domčekom, tlieskala si rukami a smiala sa smiechom desno-tichým,   monotonným. Viola ustrnula. Ač často počula Krchuľu „vykladať” u   Veronky v komore, zvlášte keď Tieška doma nebolo, ktorý bol   nepriateľom zjavného prejavovania žiaľu alebo radosti, — no nikdy   nenazrela tak hlboko do pomeru týchto ženských.
     </tei:p>
     <tei:p>
      „Ale veď ju oplakávate, akoby bola umretá!”
     </tei:p>
     <tei:p>
      „Jaj, veď keby ju radšej na doske vystretú videla! Či nie je len   na posmech ľuďom a svetu? Jaj, ale ktoby sa vedel z toho zasmiať, ten   by už ani srdca nemal v sebe, iba kus skaly!”
     </tei:p>
     <tei:p>
      „Krchová, prosím vás, či ste vy jej rodina?”
     </tei:p>
     <tei:p>
      „Ach, horkýže rodina. Veď dobrá suseda viac stojí, než planá   rodina. Ale mne Pán Boh detí nepožehnal, a Tieškuľa mala toto jedno.   Krásne, biele, jak hocjaké panské dieťa. Veď ho moja drahá, nebohá   pani pri krste odriekala. Veď jej také milé bolo, ako hoc len jej   vlastné. Veď ho aj do školy dala učiť a doniesla mu vždy koláčov i   jabĺček. Pán Boh jej daj slávu večnú a veselé zmrtvých vstanie! Ach   keby tá nebola umrela, veruže by sa toto nikdy nebolo stalo. Nikdy by   sme my o tejto druhej neboli chyrovali, ani o tom — — o tom — — jaj,   jarabá, jasná strela ho tam dakde párala, aby že ho párala!”
     </tei:p>
     <tei:p>
      Krchová si oddýchla, kým Viola so sklopenou hlavou načúvala   dojímavým výlevom rozhorčenej ženy.
     </tei:p>
     <tei:p>
      „Aj Martinko nás zanechal! Vzali nám ho za vojaka. Odtedy ho viac   niet, kto že tam vie, pod ktorým cisárom bojuje a šabličku nosí. Či   sa na nás ešte rozpomína? Kto vie, kto vie, pod ktorým obláčkom býva,   ktorá hviezdička na neho svieti? Jaj moje že ti milé premilené deti!   Veď ste už mali pred svätým oltárom stáť, už by ste boli dávno svoji,   keby toho — jaj bodaj si si lakťami oči utieral...”
     </tei:p>
     <tei:p>
      „Ach, Krchová, ja sa počínam báť.” Viola toto slovo snáď prvý raz   v živote vyriekla. Skutočne báť sa počala, ač sama jasne neznala,   čoho. „Krchová, počujte, či ho ja — toho — poznám?”
     </tei:p>
     <tei:p>
      „I horkýže ho poznáte! Veď bár by ho naše oko nikdy nebolo vídalo,   naše ucho o ňom neslýchalo. Bár by sa ku vám, kvietok môj, nesblížil.   No ale by mu hneď naskutku oči vydriapala, ale ten jich ani nemá, iba   jamky — — aby ho tam víchor vychytil...!”
     </tei:p>
     <tei:p>
      „Nekľajte tak strašne, Krchová, Boh sám tresce a vie koho, kedy a   akým trestom stihnúť!”
     </tei:p>
     <tei:p>
      „Jaj, veď ja už nekľajem — — aby ho tam — — veď ja viem, že ho   trest Boží neminie. Hej! Božie mlyny pomaly meľú, ale meľú na isto!   No ale už radšej nič nepoviem, len keď viem, že sem nepríde a k mojej   slečinke sa nesblíži.”
     </tei:p>
     <tei:p>
      „A tak poďme už spať, Krchová. Ja vás odprevadím, i Veronku, mňa   odprevadí Pozor; pri tom nebojím sa ničoho, kým ho pri sebe mám.”
     </tei:p>
     <tei:p>
      Veronka zadychčaná pribehla k Viole a usmievala sa na ňu smutným,   tupým úsmevom, a nemotornými pohybmi rúk chytala ju za šaty a rukávy,   s výrazom nežnej oddanosti. Poslušne dala sa odviesť domov. Potom,   keď Krchová nasledovala chodníkom ešte nariekajúc, opustila Viola obe   ženské u dvier komory Krchulinej a sprevádzaná Pozorom, vrátila sa   nazpät k domku, ktorý teraz zväčša sama obývala.
     </tei:p>
     <tei:p>
      „Poď, Pozor, tvojej ochrane sa sverím, ty ma obrániš, keď by som   toho potrebovala. Ale dúfam, že ani toho nebudem potrebovať. Jak   krásna to noc! Jak krásny ten svet, a ľudia predsa tak — zlí! Čítala   som, či snáď mi Daniel rozprával, že istý básnik povedal, že svet je   krásny a dobrý vždy a všade, kam nepríde človek so svojím trápením a   mukou. Hľa, tragoedia tohoto zátišného kútka! Nešťastie, zapríčinené   zlým človekom, zasiahlo celú rodinu, složilo jednoho člena do hrobu,   druhého navždy neschopným učinilo ľudskému cíteniu, a kto vrahom?   Kto?! Ja vraj nemám sa čoho báť — veď ja vraj nie som Veronka!”
     </tei:p>
     <tei:p>
      S tými myšlienkami došla do domku panského, zastala predo dvermi a   dívala sa ešte chvíľku dolu, do šumivého potoka, zase hore k hviezdam   letnej noci. Či ozaj nezlietly dve do očí tejto devy, a svietily v   nich teraz mnohosľubne, v čistej, jasnej, panenskej žiari? Žiari   podobnej tomu úchvatnému tajomstvennému svetlu polnočného slnka   svätojanskej noci v polárnych krajoch? Čisté a chladné, nedotknuté   bolo ešte srdce Violino, ako kryštál alebo tie ľadovce, kúpajúce sa v   priezračných vlnách arktického mora. — Ani v šero tajnosti zahalené   žaloby Krchuline neboly vstave zažať faklu poznania v nezkúsené jej   srdce; nevedela ona ešte, že človek v žiadosti svojej môže sa ponížiť   niže nerozumného zvera!...
     </tei:p>
     <tei:p>
      „Tak, Pozor, ty ostaň tu von a strež nás? Ač viem, že nehrozí nám   žiadne nebezpečie.” Ešte raz obrátila sa k nebu, kde malé, biele   obláčky plávaly vzduchom. „Daniel ma učí, že duša naša je nesmrteľná,   že i po smrti máme žiť a zjistené nám je Spasiteľom naším nové žitie   v blahej spoločnosti jeho. Otecko môj, kdekoľvek duch tvoj nesmrteľný   nachodí sa, znaj, že tvoja dcéra je dosiaľ hodná teba! Dobrú   noc!”
     </tei:p>
     <tei:p>
      Oj, Daniel, keby si počul jej slová, potešil by si sa, že nauky   právd večných, tebou hlásaných, nepadly medzi trnie, ani na cestu,   ani na kameň, ale v pôdu dobrú, úrodnú. Lenže, Daniel, takto nehovorí   deva, ktorá ľúbi.
     </tei:p>
     <tei:p>
      Viola vnišla do domčeka, ponechajúc dvere, ako vždy, tak i teraz   len na kľučku zatvorené, aby Krchová hneď z rána mohla vnísť a zbudiť   ju.
     </tei:p>
     <tei:p>
      Druhého dňa mal byť ešte ovos a potom mak vyčistený, a tak potom   tohoročná úroda odvezená.
     </tei:p>
     <tei:p>
      Hneď z rána vyviezol sa Imrich i Julo s Emkou na kočíku, jehož   jednoho koníka Imrich poháňal ku nemalej rozkoši Emkinej. Imro a Emka   neostali dlho, ten prvý pozdravil Violu, ako obyčajne, veľmi zdvorile   a veľmi odmerane, poobzeral sa po hospodárstve a sdieľal Tieškovi, čo   naložil pán urodzený konať tu hore. Emka obskakovala okolo Violy,   spievala a tešila sa danej jej svobode, dobrému mlieku a maslu, ktoré   jej Viola posnášala, ako aj mädu z neďalekého včelína.
     </tei:p>
     <tei:p>
      Julo tiež hneď pridal sa k Viole:
     </tei:p>
     <tei:p>
      „Náš otec dá ťa pozdravovať na stotisíckrát, aby si mu už len čím   skorej prišla; celý je omrzlý a netrpelivý, nikto nevie mu vyhovieť.   I Lukáč sa mrzí, že nie si doma. Ten človek je nebodaj zaľúbený do   teba; Hermínka ho za to škádli, ale ako vždy, tak i teraz kratšie   ťahá. No nie toto chcel som ti povedať, ale to, že — nezľakni sa,   neidem ti vyznávať lásku, ač nebol by ani div! Je to zcela iné, a   možno, že ťa ani nebude zanímať, lebo týka sa to Imra. Pomysli si,   ten človek ani viac ani menej, len to, že vystúpi budúceho leta ako   snemový kandidát! Čo ty na to povieš?”
     </tei:p>
     <tei:p>
      „Ja? A čo by som mala na to povedať? Ja nerozhodujem.”
     </tei:p>
     <tei:p>
      „To pravda nie, ale či ti je nie divné —?”
     </tei:p>
     <tei:p>
      „Naskrze nie, veď bolo rečeno od jakživa, že má vysoké plány.”
     </tei:p>
     <tei:p>
      „Hej, veď tuším, povedal som ti to ja, ako aj to, že ho nejeden   kopne. Či hej?”
     </tei:p>
     <tei:p>
      „Tuším, že tak bolo.”
     </tei:p>
     <tei:p>
      „Aj teraz, uvidíš, Viola, že prepadne! Ujec, mamin brat, z Pešti   píše a radí mu všeličo, na pr. aby po složení odvokátskej zkúšky   osadil sa tu v Zanici čo advokát, a na leto aby vystúpil, keď bude   mať už niekoľko podarených processov za sebou. Jestli jich bude mať!   Ujec zná dobre radiť iným, sám si ale poradiť nevie, keď ho veritelia   napádajú. Veď bola reč aj o dákej dobrej partii pre neho, no tie   dobré partie tiež nerastú pre každého hockde na stromoch. Ktoré   dievča by ho aj chcelo? Vyhorená sopka, celý ten pán ujec, Aladár   Lepáry. Neznám ho cele dobre, lebo nechodí k nám; otec ho nerád má,   lebo že rád tam žne, kde nezasial — a ja zase do Pešti nechodím. A   ten ti bol Imrovým mentorom! Hahaha!”
     </tei:p>
     <tei:p>
      „Kto bol mojím mentorom, Julo?” — Zpýtal sa Imrich, ktorého   príchod ani Julo ani Viola nezbadali.
     </tei:p>
     <tei:p>
      „Nuž ujec z Pešti.”
     </tei:p>
     <tei:p>
      „To sa veru mýliš. Ja vtedy už nepotreboval som mentora, keď sme   sa s ním poznali, a pri mojích zásadách ani nepotreboval bych jeho za   mentora. Ostatne škoda ti neprítomných v takom smysle spomínať!” Pri   tom pozrel prísne na Jula a na devu, ktorej chladná, ľahostajná tvár   ho uspokojila.
     </tei:p>
     <tei:p>
      „V akom smysle?” Chcel sa Julo brániť.
     </tei:p>
     <tei:p>
      „To sám dobre vieš. Ale nechajme to tak. Ja zberám sa domov; ty,   jestli máš vôľu, môžeš ešte zostať.”
     </tei:p>
     <tei:p>
      „Pravda, že ostanem! Veď hockedy nedostane sa mi toho, byť s   Violou vedno na „Majeri”.
     </tei:p>
     <tei:p>
      Viola medzitým opustila bratov a išla s Emkou do izbičky, kde táto   chutne pustila sa do jedenia.
     </tei:p>
     <tei:p>
      „Čas tvojho dovolenia už uchodí, musíš ho tedy použiť”, riekol   Imrich.
     </tei:p>
     <tei:p>
      „Akoby nie. A ver mi, že mi ťažko bude odísť.”
     </tei:p>
     <tei:p>
      „Verím, snáď mala Hermínka pravdu...”
     </tei:p>
     <tei:p>
      „Keď ma s Violou škádlila?” usmial sa Julo, „veď by jej to bolo v   hod; ale nemyslím, žeby z toho kedy bolo niečo, lebo ja som u Violy   teraz práve tak ďaleko, ako v prvý deň.”
     </tei:p>
     <tei:p>
      „S nami je tiež tak. Tuším, že ona nezná odpustiť a zabudnúť.”
     </tei:p>
     <tei:p>
      „Čo ani nedá sa zabudnúť!”
     </tei:p>
     <tei:p>
      „Uznám, že hovoril som prenáhlene. No náhľad môj nevyvrátil dosiaľ   nikto.”
     </tei:p>
     <tei:p>
      „Skutočne, Imro! V tom ohľade ste si s Violou rovní. A možno s   istotou predpokladať, že Viola aj odíde z domu bez toho, žeby ste sa   sblížili.”
     </tei:p>
     <tei:p>
      „Možno, ba pravdepodobne. Naše záujmy rozchádzajú sa ďaleko od   seba. Ostatne je slečna Viola na najlepšej ceste k tomu, aby   neopustila dom náš nezaopatrená. Milocký že prechováva ku nej   nežnejšie city a dľa všetkého zdania i ona k nemu.”
     </tei:p>
     <tei:p>
      „To máš iste od Hermínky— ona to musí vedieť!” zvolal Julo s   opovržlivým úsmevom.
     </tei:p>
     <tei:p>
      „Ona, ako i druhí v dome našom.”
     </tei:p>
     <tei:p>
      „Vyjmúc otca, mňa a možno aj samej Violy.”
     </tei:p>
     <tei:p>
      Imrich, ktorý po celý čas kúril, odhodil teraz svoju smodku u   obrátil sa smerom ku dvorcu.
     </tei:p>
     <tei:p>
      „Oj vy —! Mne sa zdá, že vám ide o skutočné zaopatrenie Violy,”   riekol Julo sám k sebe s pocitom trpkej nevole. „Zaopatriť, všetko   jedno, či bolo by to jej šťastím, či nie. Oj, ako vás prezriem, vás   tam dolu! Mama posiela sama Violu do Milockých, dáva príležitosť, aby   zaľúbili sa obapolne, čo by nebolo tak nemožné. A konečne, keby Viola   sama chcela, s Pánom Bohom! Ale oni ju budú chcieť doviesť k tomu   všelijakými úkladmi; na šťastie ale Viola nie je z tých, ktorí dajú   sa postrkovať, ona zvykla ísť vlastnou cestou. A to ma čiastočne   uspokojuje ohľadom jej budúcnosti. Keby ja nemusel odísť, zastával by   som ju, avšak — k čomu by to viedlo...?”
     </tei:p>
     <tei:p>
      „O čom rozmýšľaš, Julo?“, opýtala sa no Viola, ktorá s nachovanou   Emkou vyšla pred dom, kde šuhaj sa prechodil.
     </tei:p>
     <tei:p>
      „O tom, že ako skoro musím už odísť.”
     </tei:p>
     <tei:p>
      „Skoro? Veď ešte máš niekoľko týždňov dovolenie?”
     </tei:p>
     <tei:p>
      „Veď mám, ale predsa pôjdem.”
     </tei:p>
     <tei:p>
      „Ale prečo?”
     </tei:p>
     <tei:p>
      „Preto, žeby bolo pre mňa nebezpečné, ešte dalej ostať!” odvetil   mladík s elegickým úsmevom resignácie a odišiel preč.
     </tei:p>
     <tei:p>
      Deva hľadela za ním, s výrazom otázky na tvári, akoby nebola   porozumela významu jeho slov.
     </tei:p>
     <tei:p>
      S ťažkým srdcom a nežnou výčitkou odchádzal Julo o nedlho na to z   domu. Lúčenie jeho bolo zvlášte tklivé — pre neho. Jeho zápalisté   srdce chytilo sa plameňom lásky, na šťastie nie prvej, ani poslednej.   On kukal na Violu svojím najmelancholičnejším pohľadom, vzdychal čo   najhlasnejšie, za to ale spal výborne a jedol, ako obyčajne, so   znamenitým apetitom. Viola nevšímala si veľmi jeho pohľadov a   vzdychov a všetko ostalo pri starom. Len predsa musela sľúbiť Julovi,   že mu bude písať, keď on jej pošle prvý svoj list.
     </tei:p>
     <tei:p>
      I Viola opustila „Majer” a prišla domov do mesta. Len raz ešte na   dlhšie odišla hore, vtedy, keď zemiaky maly sa vyberať pre pálenicu.   Potom zavítala jaseň a Viola musela opustiť svoj milý Skalný potôček,   aby neprišla ta len na jar.
     </tei:p>
    </tei:div>
    <tei:div type="chapter">
     <tei:head>
      6. Keď sa k jari blíži.
     </tei:head>
     <tei:p>
      A ponad hlavy našich známych prešumela zima so svojími víchricami   a tvrdými mrazmi. Viola zostala teraz zase osihotená uprostried kruhu   domácich, bez srdečnejšieho styku — vyjmúc pani Milockej a chorého   ujca.
     </tei:p>
     <tei:p>
      Sviatky vianočné doniesly jej list a malý darček od Juliusa. Bola   to kytka z modrých a bielych fijalôk, pri nej karotka: „utlé   sestričky k milostnej sestre.” —- Toto zavdalo podnet ku vtipkovaniu   úsečnej Hermínky. I ujec dal pre Violu doniesť jemnú látku ružovej   barvy na šaty a to skrze Imricha! Toto Hermínku zase veľmi škrelo,   lebo všetko sa jej tak zdalo, akoby Imrich pri voľbe látky veľmi   veľkú pozornosť bol venoval barve a jemnosti, a nestranný kritik bol   by skutočne musel uznať, že by Violinu krásu nič tak nezdvihlo, jako   táto barva a mäkká pružná vlna tejto krásnej látky.
     </tei:p>
     <tei:p>
      „Načo to? Je to pre Violu?” hovorila Hermínka s neutajeným výrazom   nevole k tetke. „Vidno, akí nepraktickí ľudia sú tí chlapi. Kedy si   to ona oblečie? Snáď len nie do kuchyne, keď bude čeľadi halušky   trepať, alebo na „Majer” ku sušeniu sena?”
     </tei:p>
     <tei:p>
      „Počuješ, Hermuška!” vetila tetka, po prejavení svojej mienky   ohľadom daru ujca. „Musím ťa na niečo upozorniť. Premáhaj sa voči   Viole, ako len môžeš, dieťa moje, zvlášte ale chráň sa uraziť ju v   prítomnosti Imricha, lebo mohlo by sa prihodiť, žeby mu napadlo ju   zastať, a dieťa moje, súcit z jednej, vďačnosť z druhej strany sú   veľmi príbuzné — láske!”
     </tei:p>
     <tei:p>
      Hermínka stiahla obočie, uznala ale múdru radu pani Vilinskej,   ktorá, ač Violu zo všetkých snáď najsilnejšie nenávidela, predsa   znala opanovať sa a Violu aspoň zjavne nenapádala.
     </tei:p>
     <tei:p>
      Prekvapená Viola s vďačnosťou prijala ujcov dar a — odložila.   Daniel jej poslal knihy na čítanie a dva svetlopisné obrázky, vieru a   lásku, zosobnené v ideálnych postavách. Obrazy osadila si do vkusných   rámcov a okrášlila ními svoju izbičku, ktorú teraz už s Emkou   obývala, a pri knihách, týchto studených, no verných priateľoch,   zabudla, že je osirelá a opustená.
     </tei:p>
     <tei:p>
      Imrich častejšie bavil sa v Pešti. Doma študoval usilovne,   následkom čoho složil so skvelým prospechom posledniu zkúšku a   čakajúc na diplom, chystal sa k prvým pravotám, ktoré daly dlho na   seba čakať.
     </tei:p>
     <tei:p>
      Starý pán bol sa zotavil tak ďaleko, že vládal už i sám hore   chodiť, pravda len o palici; no najviac sedával vo svojom koženom   kresle v prednej izbe, zkade všetko pozoroval, čo sa vôkol neho robí.   Bral i teraz živú účasť na všetkých hospodárskych prácach, a o stave   hospodárstva musela mu Viola podávať zprávy. Keď doma bývala, výlučne   sama a nežne ho opatrovala, keď ale bola väčšia práca v behu na   „Majeri”, musela ta odísť.
     </tei:p>
     <tei:p>
      Už blížilo sa k jari. Či i v živote opustenej Violy!...
     </tei:p>
     <tei:p>
      Hermínka často bývala nechutná a rozmarná, lebo sa nudila. Imrich   sa jej nepáčil, zdalo sa jej, že nenie viac tým zábavným, akým bol   predtým, ba videla ho často vážnym i zasmušilým, čo ale konečne   pripisovala jeho budúcemu vystúpeniu na politickom bojišti.
     </tei:p>
     <tei:p>
      Tu i tu rada si podulovala v jeho kancellárii, pravda, zväčša v   jeho neprítomnosti. I našla raz v malej notizke — ako myslela —   zanímavý corpus delicti, v podobe malého obrázka, predstavujúceho   mladú, krásnu dámu s usmievavýma, veľkýma očima; ako tmavý báršon,   tak tmavými zdaly sa jej byť svodné oči tieto, a Hermínkino srdiečko   prešiel ostrý pocit vzbudenej žiarlivosti. Bez všetkého váhania vzala   obrázok so sebou, a hneď nasledujúceho rána, keď dostavila sa dolu k   raňajkám, zavolala Imricha k obloku:
     </tei:p>
     <tei:p>
      „Imro, poď len sem!”
     </tei:p>
     <tei:p>
      On poslúchnul.
     </tei:p>
     <tei:p>
      „Teraz sa zpovedaj: znáš túto dámu?”
     </tei:p>
     <tei:p>
      Imrich s nevoľou siahnul po obrázku, no Hermínka, obratnejšia,   nedala si ho.
     </tei:p>
     <tei:p>
      „Vidím, že poznáš. Kto je to, a odkiaľ tá dáma?”
     </tei:p>
     <tei:p>
      „A odkiaľ tento inquisitorský tón? Skôr ja mám právo opýtať sa,   ako si k tej podobizni prišla?”
     </tei:p>
     <tei:p>
      „Do toho zase teba nič, mne to mohla dať Viola, ktorá pri prataní   a vymetaní kancellárie ho tam našla.”
     </tei:p>
     <tei:p>
      „To je nie pravda! Keď by ho bola Viola našla, bola by ho istotne   len tam nechala; so sebou vziať — toho je ona nie schopná. Ty sama   vzala si ho z mojej tobolky!”
     </tei:p>
     <tei:p>
      „Tak! Čoho je ona nie schopná, to vykonala som ja! Ostatne, darmo   sa durdíš, mňa nenaľakáš tak ľahko. Ja chcela som vedieť, kto je to,   teraz už ani to nechcem. Tu si máš tvoj obrázok!”
     </tei:p>
     <tei:p>
      „Ostatne môžem ti to povedať, kto je tá dáma. Je to pani mojho   priateľa v Pešti.”
     </tei:p>
     <tei:p>
      „A ty si bol jej priateľom, čo?”
     </tei:p>
     <tei:p>
      „Som ním i teraz”, odvetil a vzal podobizeň, uschovajúc ju   pozorne.
     </tei:p>
     <tei:p>
      Viola doniesla raňajky. Jej tvár bola o niečo ešte bľadšia, než   inokedy, a oči mala mdlé, akoby bola prebdela noc.
     </tei:p>
     <tei:p>
      „Emka je chorá”, riekla vážne, pohliadnuc na pani Vilinskú a   Imricha.
     </tei:p>
     <tei:p>
      „Chorá?! Snáď len nebude mať drobnice, ktoré, ako počuť, v okolí   panujú!” zvolala predesená Hermínka.
     </tei:p>
     <tei:p>
      „Predbežne nemožno to povedať, no dľa dosavádnych príznakov dá sa   zatvárať, že spomenutá nemoc je vo vývine.”
     </tei:p>
     <tei:p>
      „Tak nesmieme meškať, nutno poslať pre lekára!” zvolal Imrich a   vstal od stola.
     </tei:p>
     <tei:p>
      „Už sa stalo!” vetila Viola. „Možno, že už skoro tu bude.”
     </tei:p>
     <tei:p>
      „Drobnice!” opakovala Hermínka. „Strašná nemoc! A jej následky —   sama myšlienka na to naplňuje ma hrôzou!”
     </tei:p>
     <tei:p>
      Imrich poponáhľal sa so svojou kávou a potom ponáhľal sa hore do   malej chyžky Violinej. Pri dveroch zastal. Nebol ešte v kútku tomto,   odkedy Viola tam bývala. Aj teraz váhal. Za ním išla Hermínka v   sprievode Violy, ktorá, zbadajúc, že Imrich stojí u dverí —   pristúpila k nim, otvorila a rukou pokynula došlej Hermínke i   Imrichovi k vstúpeniu. Imro vkročil, Hermínka zostala vo dveroch   stáť.
     </tei:p>
     <tei:p>
      „Neznať, čo z toho bude, a preto lepšie varovať ako banovať. Imro,   nechoď tak blízko k posteli!”
     </tei:p>
     <tei:p>
      Ale Imrich pristúpil bez okolkov k posteli nemocného dieťaťa a   sohnul sa starostlive ku nemu.
     </tei:p>
     <tei:p>
      „Je i teraz v horúčke. V noci istotne aj balušila.”
     </tei:p>
     <tei:p>
      „Áno”, odpovedala Viola, „pred polnocou vykríkla zo sna a pustila   sa do plaču, že sa bojí. Ja vstala som ku nej a našla som ju vo   veľkej horúčke.”
     </tei:p>
     <tei:p>
      Nemocné dieťa poobzeralo sa po prítomných.
     </tei:p>
     <tei:p>
      „Imro, Viola sama bola vo dvore o polnoci po vodu, —- ona sa   nebojí.”
     </tei:p>
     <tei:p>
      „A vari by si sa bála?” pokúsil sa Imrich žartovať, ač obava o   život tohoto, jemu tak drahého dieťaťa, brala mu chuť k žartu. Ešte   vždy držal Emušinu ruku vo svojej, čítal bitie tepny a zaroseným okom   hľadel na tvár dievčatka.
     </tei:p>
     <tei:p>
      Viola to zbadala a oko jej zasvietilo vlhkým leskom, srdcom jej   ovládnul cit tak divný, tak nevysvetliteľný.
     </tei:p>
     <tei:p>
      „Počuj, Imriško, Viola nedovolila mi vstať, a ja sa mám tak mnoho   učiť.”
     </tei:p>
     <tei:p>
      „Ani nemôžeš vstať! Odkážeme pánu professorovi, že si chorá; však   sa ešte dosť naučíš.”
     </tei:p>
     <tei:p>
      Miesto odpovede pustila sa Emka zase do plaču. Po chvíľke ale,   zdvihnúc hlávku, zpýtala sa:
     </tei:p>
     <tei:p>
      „Kto je u dverí?”
     </tei:p>
     <tei:p>
      „Hermínka.”
     </tei:p>
     <tei:p>
      „Ach, ja ju nechcem. Nech neide dnu, ona ma len vysmieva.”
     </tei:p>
     <tei:p>
      „Ja že ťa vysmievam, ja?” ozvala sa táto od dvier, a potlačiac   bázeň svoju, vkročila dnu a zatvorila za sebou dvere. Zastala a   počala ohliadať sa po izbe Violinej. Táto, vidiac Imricha sedieť u   postele dieťaťa, opustila izbu a išla pozreť ujca.
     </tei:p>
     <tei:p>
      „Pozri len, Imro, čo tá Viola spravila z tejto diery!”
     </tei:p>
     <tei:p>
      Imrich mimovoľne poohliadnul sa po izbe. Hneď pri vkročení do   tohoto kútika, ovialo ho iné povetrie, aké tam dolu nepanovalo. Tu   nebolo počuť hurt rachotiacich vozov, ani krik a zvada s čeľadou   neurážala ucho, ani otváranie a buchot dvier nenarušovalo tichosť a   mier malej izbietky, v ktorej všetko dýchalo čistým, zdravým   vozduchom a malo ráz uzavrenej panenskosti. Vyzeralo to tu celkom   primerano charakteru Violy. Vážne a odmietavo stálo tu rozličné   zastaralé náradie, sporiadané v jeden celok, a ten celok bol dosť   súladný. Vyjmúc Emkinej postieľky, ktorá bola nová, železná, boly tu   všetky veci viac nepotrebované, odhodené, no niektoré i   interessantné, antické. Na obloku, jedinom, ktorý dodával izbičke   svetlo, zavesená bola biela záslona, jednoduchá, hladká, bez   okrášlenia, no čistá ako padlý sniažok. Sklo obloka bolo tiež bez   najmenšej známky škvrny.
     </tei:p>
     <tei:p>
      Nad Violinou, jemným pokrovcom zakrytou postieľkou visela   podobizeň jej otca. Okolo nej vinul sa veniec z usušených kvetín, a v   susedstve tohoto obrazu povesené boly svetlopisné obrazy, dary to od   Daniela.
     </tei:p>
     <tei:p>
      V jednom kúte stála stará, prastará kasňa s nesčíselnými   priehradkami, z ktorých dajedna už aj chybovala, no i táto kasňa   leskla sa čistotou. Na jej povrchu porozkladané boly moderné i   starodávne vázne s kvetinami a trávinami, mochy a vápencové skaly v   úhľadnom celku.
     </tei:p>
     <tei:p>
      „To len Viola môže!” hovorila Hermínka rozmarne. „Ona má pre niečo   podobného smysel, no ja nepochopím, ako sa tu môže cítiť; Viola áno —   ale dáma nie; toto zrkadlo, na príklad — ani dlaň!”
     </tei:p>
     <tei:p>
      Emuša nespokojne hodila hlávkou.
     </tei:p>
     <tei:p>
      „Nehovor tak, Herma, Viola je práve taká dáma, ako ty, jej je ale   zrkadlo nie potrebné, ona je i tak pekná.”
     </tei:p>
     <tei:p>
      „A táto predpotopná kasňa”, pokračovalo posmešne Hermínka, „len z   ktorého kúta sveta dostala sa sem? Ba ako to v nej vyzerá...?”
     </tei:p>
     <tei:p>
      „Neotváraj kasňu, Herma!” — volala Ema hnevne.
     </tei:p>
     <tei:p>
      „Hermínka!” zvolal aj Imro kárave.
     </tei:p>
     <tei:p>
      „Aj ty, Brutus?” smiala sa táto a potom obrátila sa k Emuši:
     </tei:p>
     <tei:p>
      „Tebe by tiež lepšie bolo, keby si ticho ležala, — aj tak si ako   paprika!”
     </tei:p>
     <tei:p>
      „A preto bude lepšie, keď odídeš, Hermínka” — upomínal mladý muž,   — „lebo, dľa všetkého súdiac, budú to predsa drobnice.”
     </tei:p>
     <tei:p>
      „Myslíš? Tak musím skutočne ujsť. Imro! i ty neostaň! sú prípady,   kde i vyrástli ľudia padli v obeť tejto ošklivej nemoci.”
     </tei:p>
     <tei:p>
      „O mňa ty nemaj strach,” odvetil tento.
     </tei:p>
     <tei:p>
      „No no, ako sa ľúbi. Ja ale, akonáhle lekár konštatuje drobnice,   opustím tento dom a pôjdem k rodine.”
     </tei:p>
     <tei:p>
      „Ty vieš, že ti nikto nebráni ísť alebo prísť.”
     </tei:p>
     <tei:p>
      „Nech odíde, Imrich, nezdržiavaj ju, prosím, lebo ma vždy hnevá”,   šeptala Ema a začala znovu plakať.
     </tei:p>
     <tei:p>
      „No ale teraz už naozaj opusť izbu, vidíš že je dieťa rozčulené a   potrebuje pokoj.”
     </tei:p>
     <tei:p>
      Hermínka odišla a buchla dvermi. Hneď na to prišla pani Vilinská a   lekár. Viola prichádzala a odchádzala, bo ju i tam dolu čakaly   povinnosti. Vilinská pristúpila k posteli, kde teraz Emuša so   zatvorenýma očima tíško ležala. Tuhá zimničná červenosť ustúpila   nápadnej bľadosti. Lekár prezkúmal choré dievčatko.
     </tei:p>
     <tei:p>
      „Nutno vyčkať. Možno, že budú drobnice, no aj iné nemoce chodia s   tými istými príznakmi. Na každý spôsob prídem ešte popoludní pozreť.   Ale” — a pri tom obzrel sa po izbe — „ja nevedel som, že jestvuje   ešte táto izba vo vašom dome.”
     </tei:p>
     <tei:p>
      „Je to vlastne nie ani izba”, ozval sa Imrich, nemilo dotknutý,   „len komora pre staré veci, a len z rozmaru spáva Ema tu. Ale však i   vy myslíte, aby odniesli sme ju dolu do alkovne?”
     </tei:p>
     <tei:p>
      „Ku pánu otcovi? Bože uchovaj! Tento vôbec ani nesmie vedieť, čo   sa tu robí. Jestli chcete ju preniesť, tak do „Modrej izby.”
     </tei:p>
     <tei:p>
      „Tam je nekúreno”, riekla pani Vilinská.
     </tei:p>
     <tei:p>
      „Alebo do izby slečny Hermínky.”
     </tei:p>
     <tei:p>
      „Nie, nie! Ja ta neidem, tam to všetko tak tuho vonia. Nechajte ma   tu, Viola je dobrá ku mne!” volala Emka s plačom.
     </tei:p>
     <tei:p>
      „To verím”, dotušil lekár. „Slečna Viola je dobrá ku každému, kto   trpí a je slabší od nej. Neboj sa, tu ostaneš.”
     </tei:p>
     <tei:p>
      Dievčatko upokojené sa usmialo; oprelo umdlenú hlávku o podúšky.   Prsičká jej ťažko a rýchlo dýchaly, zrýchleným bitím srdca   hýbané.
     </tei:p>
     <tei:p>
      „Otázka je, kto bude ošetrovať našu chorú, lebo tu hlavne závisí   výsledok od opatery; snáď dobre bude, keď zavoláte nejakú zkúsenú   ženu, na príklad tú z „Majera.”
     </tei:p>
     <tei:p>
      „Veď sme my tu”, ozvala sa pani Vilinská, „ja a Viola budeme sa   odmieňať.”
     </tei:p>
     <tei:p>
      „Áno, ja budem ošetrovať Emušu”, riekla Viola s tichou   resignáciou.
     </tei:p>
     <tei:p>
      „A vy, slečna, nebojíte sa nemoce, ktorá pravdepodobne   vypukne?”
     </tei:p>
     <tei:p>
      „Nebojím.”
     </tei:p>
     <tei:p>
      „Inšie nemohol som ani mysleť o vás. Keď vy príjmete ošetrovanie   malej nemocnej do vaších rúk, tak možno povedať už popredku, že   výsledok bude prajný.”
     </tei:p>
     <tei:p>
      „Vykonám všetko, čo bude možné.”
     </tei:p>
     <tei:p>
      „Vzdávam vám moju poklonu, slečna, — vám je mnohé možným”, doložil   s úprimným pohľadom.
     </tei:p>
     <tei:p>
      Lekár s Vilinskou sa vzdialili a Viola ostala samotná s   chorou.
     </tei:p>
     <tei:p>
      Táto, keď Viola k nej prisadla, chytila jej ruku a horúce jej   pršťoky ihraly sa nervosne s Violinými.
     </tei:p>
     <tei:p>
      „Violka, ty len ostaň pri mne, tak ako dosiaľ, veď nám tak dobre   bolo! Len Imrich môže prísť; či smie, Violka, pustíš ho?”
     </tei:p>
     <tei:p>
      „Neboj sa dieťa, pustím, nech ti príde.”
     </tei:p>
     <tei:p>
      Nasledujúca noc bola veľmi nepokojná. Nemocné dieťa zavše vykríklo   a zase padlo do bezvedomia. Všetko, čo minulé mesiace dotklo sa duše   tohoto mladuškého stvorenia, to teraz znovu to v strašlivých to v   radostných predstavách hýbalo jej mysľou. Zvlášte živo rozpomínala sa   na výstup s rozbitou ozdobnou nádobkou, pre ktorú ju mama tak tvrdo   obkríkla. Všetky nelaskavé alebo posmešné slová Hermínky pripomínala   si teraz citlivá devuška a bránila sa celým ohňom svojej letory a   chorobného stavu. Hneď na to spievala si veselé pesničky, alebo na   hlas predriekala, čo jim v škole bolo naložené. Často tiež zaoberala   sa rozčulená jej myseľ rozlúštením otázky, prečo Imrich Violu tak   nenávidí? —
     </tei:p>
     <tei:p>
      Tento tiež častejšie — i keď už nebezpečná nemoc vypukla —   navštívil chorú sestričku svoju, ktorú mu umierajúca matka obzvláštne   na srdce bola položila. I miloval on toto dieťa skutočne ako drahú   pamiatku po milovanej matke. Obyčajne oproti Viole zaujal miesto pri   malej pacientke. Často prišiel hore tým umyslom, že osloví Violu, aby   si išla niečo oddýchnuť, ale ako nachádzal sa v jej blízkosti, nemal   slov, ktorými by jej to bol sdelil. — Ľudkovia títo, tak zvláštnej   povahy, dosiaľ — tak rečeno — jeden pre druhého ani nejestvovali,   nikdy neoslovili sa bezprostredne, nikdy o sebe samých nehovorili;   rozhovor jích točil sa obyčajne okolo osoby tretej, alebo okolo vecí,   ktoré týkaly sa hospodárstva.
     </tei:p>
     <tei:p>
      Často, keď tak sedel, a večernie ticho zavládlo domom, pozrel   ponad knihu, v ktorej čítal, na Violu a pre seba opakoval slová:   „Sphinx, záhadná sphinx!”
     </tei:p>
     <tei:p>
      „Aké myšlienky rodia sa za tým čistým, súladným mramorovým čelom?”   zpytoval sa sám seba, keď zraky svoje pozdvihnul na tú, ktorá oproti   nemu sedela, a ktorá pri svojom vyšívaní zdala sa len stehy počítať.   Lebo žeby nemyslela, nemožno predpokladať o nej, ba zdá sa, že   ustavične to tam pracuje za tou jasnou stenou.
     </tei:p>
     <tei:p>
      Tu i tu i pani Vilinská, obyčajne prv než išla spať, nakukla do   chyže nemocného dieťaťa.
     </tei:p>
     <tei:p>
      „Mávala som strach”, hovorievala potom ku Hermínke poťahom na   Imricha a Violu, „že tá samota a odlúčenosť tých dvoch ľudí svedie sa   dovedna, no presvedčená som už, že sa to nestane. Imrova nenávisť   drží tuho Violininu tvrdošijnosť a meravá ľahostajnosť k nemu nemá   príťažlivosti pre človeka, ktorý očakáva, žeby mu ženské samy prišly   v ústrety. A preto, dieťa moje, nemáme príčiny báť sa Violy. K tomu   už len krátky jeden rok a ona odíde.” —
     </tei:p>
     <tei:p>
      Jednoho dňa k večeru poslaná bola Viola ku pani Milockej s   bielizňou, ktorú tá mala oprávať, a našla tam Daniela. On privítal ju   s opravdivou úprimnou radosťou, ona viac srdečne než zdržanlive mu   odpovedala a vyjavila výraz úprimného potešenia nad tým, že ho zase   zhliada. Skoro na to rozpriadol sa medzi nimi živý priateľský   rozhovor.
     </tei:p>
     <tei:p>
      „Dnes dosiahla som svoj dvadsiaty rok, ešte jeden rok a — —”   radostný svit v jej očiach dokončil nedopovedanú vetu.
     </tei:p>
     <tei:p>
      „Ešte tedy celý rok”, vzdychol Daniel, keď vyslovil jej svoje   blahoželanie. — „Do roka môže sa stať mnoho!”
     </tei:p>
     <tei:p>
      „Mnoho, ale pravdepodobne, že nič nestane sa, keď skoro za štyri   roky nestalo sa nič, — snáď len nemyslíte, žeby som dotedy   umrela?”
     </tei:p>
     <tei:p>
      „To nie, nevyzeráte tak, vzdor tomu, že ste umdlená mnohým bdením   a trápením, ale i tak môže sa prihodiť všeličo.”
     </tei:p>
     <tei:p>
      „Také konservatívne osoby nepodliehajú častým premenám”, prehodila   Viola žartom.
     </tei:p>
     <tei:p>
      „Ale keď premenia sa, to premenia sa docela.”
     </tei:p>
     <tei:p>
      Zdalo sa, že Daniel videl nejaké príšery tam, kde jich ešte   predbežne nebolo. —
     </tei:p>
     <tei:p>
      Tam von začal sa topiť sňah; južný vietor sháňal oblaky,   predzvestujúce teplý dážď. Chystalo sa to v prírode k jari a Viole   zdalo sa, že akosi, vzdor tomu chladu, ktorý ju ešte obklopuje, i v   nej taje už ľad.
     </tei:p>
     <tei:p>
      Vtedy večer, keď niečo uchlácholila ujca, ktorý jej svojím   spôsobom robil výčitky, že ho veľmi zanedbáva, odišla ku milej chorej   svojej. Tam sedel Imro, ako obyčajne, keď Violy nebolo tu hore, a mal   na kolenách knihu, v ktorej čítal, alebo snáď len chcel čítať. On   často rozprával svojím zvučným, príjemným hlasom, ktorý hlas, keď   chcel, vedel byť tak lichotive mäkkým, že mimovoľne vlúdil sa v srdce   poslucháča — rozprávky a poviestky pre dieťa, ktoré zväčša sám si   komponoval.
     </tei:p>
     <tei:p>
      I teraz dokončil jednu takú poviestku, po ktorej Ema zaspala.
     </tei:p>
     <tei:p>
      Viola vzala svoju prácu do rúk a sadla si na obvyklé miesto.
     </tei:p>
     <tei:p>
      Imrich podíval sa na ňu. Či napadol mu jej niečo zmenený   zovňajšok, a keď áno, či nenadhodila sa mu myšlienka, že to súvisí s   Danielom?
     </tei:p>
     <tei:p>
      Deva asi tušila, že jeho pohlaď pátrave spočinul na jej tvári, no   nezdvihla očí, bo vedela, žeby on teraz nenašiel tam meravého výrazu.   Ale jaro predsa kráčalo svojou cestou.
     </tei:p>
     <tei:p>
      Emuša chvíľkami ešte balušila, chvíľkami zaspala, zase vykríkla.   Raz zvolala na Violu:
     </tei:p>
     <tei:p>
      „Viola, ale povedz mi, prečo ťa Imrich tak nerád má?”
     </tei:p>
     <tei:p>
      Títo sa strhli prekvapením. Violinu tvár pokryl temný rumenec. Ona   často počula otázku túto z úst zvedavého dieťaťa, no nebola by to   dala za mnoho, keby sa to teraz nebolo stalo.
     </tei:p>
     <tei:p>
      „Prečo, Viola, povedz pravdu, tak ma učil pán professor Milocký,   povedz, čo si mu urobila?”
     </tei:p>
     <tei:p>
      „Ticho, Emka, ticho, poviem ti, keď budeš zdravá” — a pri tom   predsa pohliadla na Imra. Vzdor prísnemu sebazapreniu, zjavil sa v   očiach jej teplý, jasný svit, a lúč ten jarnieho tepla naľakal   Imricha.
     </tei:p>
     <tei:p>
      „Ach, Viola, daj mi vodičky, však som ja veľmi chorá?” vravelo   ďalej dievčatko, ktoré už zabudlo, že chcelo sa dopátrať tajností,   týkajúcich sa dvoch jej veľmi milých duší. —
     </tei:p>
     <tei:p>
      „Prečo?” zpýtala sa hneď na to Viola sama seba. A ako odpoveď na   to, videla sa tam v prízemnej izbe s poviazaným ramenom a mdlým,   nešťastným srdiečkom oproti nemu, ktorý ju a jej milého otca tak   veľmi pohanil. Pri tom pozrela na podobizeň zbožňovaného otca, a ten   jarný teplý lúč jej oka, ustúpil zase tvrdému, prísnemu mrazu. A keď   tým teplým svitom urobila oproti Imrovi krok napred k usrozumeniu sa,   teraz zase stala sa o dva kroky neprístupnejšou.
     </tei:p>
     <tei:p>
      Emka vyzdravela. Lekár vzdával vernej ošetrovateľke opätne chválu,   a ako predtým, keď Vilinský bol ochorel, opytoval sa často, že či   slečna necíti naskrze žiadnu boľasť alebo unavenie, alebo či nemá   horúčku? Pri tom, keď mohol, chopil sa jej ruky, aby zkúšal tepnu, no   vždy našiel, že táto pravidelnejšie ani biť nemôže.
     </tei:p>
     <tei:p>
      Viola teraz obstarávala aj iné domáce práce, ako predtým.
     </tei:p>
     <tei:p>
      Jednoho dňa pribehla do kuchyne Hermínka, ktorá navrátila sa už   „od rodiny” domov a zvolala s veľkým a radostným rozochvením:
     </tei:p>
     <tei:p>
      „Viola, pomysli si, Imro predsa vystúpi! Teraz prišla deputácia   jeho ctiteľov z D. a aj z iných obcí, a tí ho vyzvali, aby prijal   kandidatúru. Ach to je krásne, Viola! Ale čože je tebe?”
     </tei:p>
     <tei:p>
      Viola sa mimovoľne zachvela.
     </tei:p>
     <tei:p>
      „Dnes ma hlava bolí, zdá sa, že ochoriem i ja!”
     </tei:p>
     <tei:p>
      „Nemožno! Ale počuj. Bude to za život toho leta! K nám budú chodiť   mnohí páni. Zábavy, večierky budú sa odbývať, budeme šiť zástavy,   pierka priprávať. I ujec z Pešti príde, aby pomáhal kortešovať. Ach,   bude to za život!” Hermínka odbehla a nechala Violu samotnú s jej   chorou hlávkou a možno, že i chorým srdiečkom.
     </tei:p>
     <tei:p>
      Nebol div, že bolo dnes v kuchyni niečo pripálené, no nepovšimnul   si toho nikto.
     </tei:p>
     <tei:p>
      Po obede toho istého dňa, kým chorý Vilinský a pani Vilinská   driemali a Viola poslaná bola do sklepu, nachádzal sa Imrich samotný   v svojej kancellárii, pohodlne rozložený na pohovke. V ruke držal   mohutný čibuk, z ktorého vonný dym vystupoval a vo fantastické formy   zahaľoval postavu a okolie mladého, nádejného ablegáta. Noviny, v   ktorých čítal, pohodené boly na diváne — on hľadel do obláčkov dymu a   rozmýšľal. V pohrúžení svojom nezbadal tiché klopanie na dvere. Tieto   sa otvorily a Hermínkina hlavka nakukla dnu.
     </tei:p>
     <tei:p>
      „Smiem?”
     </tei:p>
     <tei:p>
      „Aká otázka? Len ďalej!” zvolal mladý muž zdvorile, vstávajúc z   pohovky.
     </tei:p>
     <tei:p>
      „Len ostaň, veď máme snáď oba miesta tam.”
     </tei:p>
     <tei:p>
      „Pravda, že máme”, vetil veselo Imrich a odložiac čibuk na stranu,   začal shŕnať noviny, aby urobil dievčine miesto.
     </tei:p>
     <tei:p>
      „Ach, Imrich, ja som ti cele rozčulená!”
     </tei:p>
     <tei:p>
      „Od čoho?”
     </tei:p>
     <tei:p>
      „Že vraj od čoho? Nuž od dojmov dnešného predpoludnia. Srdce mi   trepoce od rozochvenia, hlava točí sa mi radosťou, keď si na to   všetko pomyslím.”
     </tei:p>
     <tei:p>
      „A mne točí sa hlava starosťou, ako sa to všetko skončí!”
     </tei:p>
     <tei:p>
      „Nuž akoby ináče, než naším víťazstvom?”
     </tei:p>
     <tei:p>
      „Možným víťazstvom, povedz, Hermínka; možný je aj opak toho.”
     </tei:p>
     <tei:p>
      „Nehovor tak, lebo sa nahnevám!”
     </tei:p>
     <tei:p>
      „Želáš si tedy tak veľmi, aby som bol zvoleným?”
     </tei:p>
     <tei:p>
      „Veľmi, veľmi! Želám si vrúcne všetko, čo by teba Imrich,   oslávilo! Pochyboval si o tom?”
     </tei:p>
     <tei:p>
      „Nie, nepochyboval, ač musím vyznať úprimne a kajúcne, že som   dosiaľ o tom málo rozmýšľal.”
     </tei:p>
     <tei:p>
      „To by si ja vlastne mala apprehendovať od teba, ale neidem si   kaliť radostný deň”, — pri tom pozrela na suseda svojho temer vrúcne.   Hneď ale zastrelo sa jej lesklé oko mráčkom nevole. Na stene medzi   inými podobizňami videla visieť i obrázok černookej dámy.
     </tei:p>
     <tei:p>
      „Musel si ju veľmi rád mať!” Ukázala na svetlopis.
     </tei:p>
     <tei:p>
      „Že som si ju sem dal?” usmial sa Imrich, ktorého Hermínkina znovu   vzbudená žiarlivosť i tešila i bavila.
     </tei:p>
     <tei:p>
      „Pravda, preto. I teraz ti je ešte milá, hejže?”
     </tei:p>
     <tei:p>
      „Milá, ako sú nám milými naši zomrelí.”
     </tei:p>
     <tei:p>
      „Tedy ona už umrela!” vydýchla Hermínka. „Ubohá! Vieš čo, Imrich,   zastrime jej podobizeň, na znak nášho smútku, čiernym závojom.”
     </tei:p>
     <tei:p>
      Imrich privolil a Hermínka odbehla, no skoro zatým doniesla kúsok   čierneho flóru, ktorým zastrela nevinný obrázok. Potom zase sadla si   k Imrovi a preriekla citne:
     </tei:p>
     <tei:p>
      „Tak! mrtví nech odpočívajú, živí nech žijú v radosti, šťastí a   —”
     </tei:p>
     <tei:p>
      „A láske!” doplnil Imrich, ktorý začal sa už zohrievať. I vzal   nežno Hermínkinu mäkkú rúčku do svojej a pritiahnul ju k sebe,   Dievčina neodporovala; so šťastným úsmevom pritúlila sa k nemu. Bol   by musel byť zriedkavo otužilým, aby ho blízkosť tejto krásy   neočarovala, zvlášte keď videl jej blaženú, peknú tvár, svodné   koralové ústa, úsmevom polootvorené a keď cítil unylý pohľaď jej   tmavých očí. I nahnul ku nej hlavu svoju — hlavu to mladého Apolla, a   — bozkal dievča, ktoré len slabo odporovalo.
     </tei:p>
     <tei:p>
      V tom otvorily sa dvere a pani Vilinská v sprievode Violy vkročila   dnu.
     </tei:p>
     <tei:p>
      Pani Vilinská bola prekvapená, no nie nemilo. I hneď sa premohla a   s utajeným úsmevom, akoby nič nebola zbadala — s chvatom dôležitej   veci — začala hlasne a pádne hovoriť:
     </tei:p>
     <tei:p>
      „Dala som už doniesť vzorky látok na zástavy, tu, Hermuška,   obzri...”
     </tei:p>
     <tei:p>
      A vzala Viole balíky z ruky, rozkrútila a rozkladala jích obsah po   stole.
     </tei:p>
     <tei:p>
      Viola ostala zarazená, divno dotknutá výjavom, ktorému mimovoľne   bola svedkom. Temer zdeseno dívala sa na Imra, ktorý pustil Hermínku   a stál tu temer zahanbený, sám prekvapený. On zbadal jej prekvapenie,   videl bôľny výraz jej tváre, pocítil jej prenikavý pohľad a záhadný   nepokoj zmocnil sa jeho duše. U Violy zanechal okamih tento osten   dosiaľ nepoznaného bôľa. Hneď zatým opustila izbu. Tí traja ale   začali preberať prinesené vzorky a kochali sa v pocite budúcich   slávností.
     </tei:p>
    </tei:div>
    <tei:div type="chapter">
     <tei:head>
      7. Voľba a jej následky.
     </tei:head>
     <tei:p>
      A nastal nový, čulý ruch v dome Vilinských. Sily sa zástavy,   pierka pripravovaly, programmy lietaly, návštevy boly prijímané a   opätované. Imrich chodil sem i tam po svojich voličoch, aby sa ukázal   a podvrátil mnohé o ňom kolujúce domnienky, že je ešte mladý, že nemá   ešte minulosti, ani zásluh. A kam sa ukázal, zvlášte u ženských,   víťazil jeho zjav — či trvácne, to ukáže sa pri voľbe.
     </tei:p>
     <tei:p>
      Starý pán — často teraz obklopený hosťmi, — počúval jích   rozhovoru, len kedy-tedy ozvalo sa jeho: „Ale, ale, ha — ha — ha!”   Oči jeho leskly sa vtedy v povedomej hrdosti na syna prvorodzeného,   ktorý je povolaný, uskutočniť jeho skvelé plány. Hermínka bola   šťastná, ako málokedy. Živý ruch v dome, častí hostia, zábavy a   korenie sa i dvorenie pánov bolo jej po vôli, a myšlienka, že Imrich   bude ablegátom, že v Pešti bude bývať, ona — snáď s ním — to všetko   naplňovalo ju rozkošou. I zabávala sa veselo s hosťmi a jej, často   vtipné, často povrchné poznámky a žarty bavily pánov. Ona cítila sa   šťastnou, a šťastie svoje nekalila si sama obavami ohľadom   budúcnosti, ale žila v krásnej prítomnosti, veď mala, čo len si   žiadala. A Imrich býval tiež okolo nej a bavil sa s ňou, keď nemal   inde práce. No badala, že dakedy stáva sa zádumčivým, akoby duch jeho   nebol prítomný v spoločnosti veselých hostí.
     </tei:p>
     <tei:p>
      Aj ten toľko spomínaný ujec z Pešti bol prišiel, no nebavil sa   dlho v dome; odišiel skoro i s druhými ta, kde zvyklo sa kortešom   dobre vodiť, kde sa hodne pilo a kričalo.
     </tei:p>
     <tei:p>
      A v tom klopotení, v túžbach a ctižiadostivých plánoch, medzi   obavami a znovuvzbudenými nádejami ubiehalo rodine Vilinských a jej   priateľom leto. Skorej, na začiatku, každý silne dôveroval v prajný   výsledok voľby, pozdejšie mnohí krútili hlavami. A skutočne   dochádzaly zhusta chýry o ubehlíkoch, ktorí neverne prešli do druhého   tábora, preplatení protivným kandidátom, o iných, ktorí chúlostive   utiahli sa.
     </tei:p>
     <tei:p>
      Známe sú voľby vyslanecké u nás každému, a preto, neidem opisovať   túto, lebo ona voľbám iným podobná, ako vajce vajci. Všetky intrigy a   pletichy, nátlak a prechmaty opakovaly sa i tu nesčíselný kráť, a   mladý Vilinský, jestli ešte prechovával ideálne náhľady, obyčajné, u   mladých mužov, mal teraz príčiny vytrezvieť z nich.
     </tei:p>
     <tei:p>
      Len Violy málo dotknul sa tento neobyčajný ruch v dome. Keď bola   doma, ponechané jej boly všetky práce, lebo pani Vilinská a Hermínka   maly iné veci na starosti zväčša ale bývala na „Majeri”, lebo nebolo   iného, komu by sa bol mohol dozor nad týmto sveriť. Imrich mal veru   mnoho iných starostí, ač tu i tu vyšiel si do Skalného potôčka k   nemalej nespokojnosti Hermínky, ktorá držala to zcela za zbytočné.   Julius toho leta že nepríde domov, keď chce hneď v jaseni zkúšku na   akademii složiť, a tak musí študovať tým viac, poneváč má výhľady,   obdržať stanicu polesného, neďaleko svojho terajšieho principála. Tak   aspoň písal Viole, ktorej sľúbil, že skoro počuje o ňom viac.
     </tei:p>
     <tei:p>
      Len tu i tu predstavená bola Viola pánom, i vtedy len zbežne, ač   páni, obzvlášte mladí, prekvapení a zvedaví, radi by boli urobiť si s   ňou bližšiu známosť.
     </tei:p>
     <tei:p>
      Kedy len mohla, unikla tomuto hluku a nepokoju, a vybrala sa na   milý jej „Majer”, kde smietaná jej duša najskôr našla ukojenia. Rada   ona pozorovala ten prechod, akým uniká čarovný ten čas, ktorý voláme   letom. Rada vhĺbila sa do tajomstvennej ríše prírody, s rozkošou   načúvala divokým, veľkolepým harmoniam hromu, dychtivo nastavovalo   sluch temnému duneniu blížiacej sa búrky. A keď táto prepukla a celá   príroda stála v boji, živel so živlom, tedy ona cítila sa povznesenou   nad všetky starosti a trampoty biedneho zemského bytia. V nadšenom   pozorovaní presedela celé hodiny na prahu panského domčeka, ktorý   teraz obývala, dívajúc sa do hučiaceho potoka, ktorý úžasnou   rýchlosťou zrástol a valil sa stráňami na dol do tmavej hory, odkiaľ   šum a šelesť vetra zasahoval jej ucho. Všetko to dohromady lahodilo   jej mysli, veď zdalo sa jej, že od jednoho času i v nej odohráva sa   podobná búrka! Myslela, že už utíšilo sa vlnobitie rozbúrených citov   jej srdca, a úfala sa, že hotová je sama so sebou, a hľa, tu nové,   nepoznané, netušené city opanovaly dušu, a ten ťažko vydobytý mier,   ten utratila na dlho, snáď navždy! Často násilne predvolala si obraz   milého priateľa Daniela, zase veselého, vždy zaľúbeného Jula, od   ktorého dostala posledne list, v ktorom stálo medzi iným i toto:   „...ale darmo by som sa tebe, ty čistá, nedotknutá duša, sveril, ty   iste nerozumela by si ma, darmo by som ti sdelil, že ľúbim teraz už   naozaj, celou silou opravdovej, nehynúcej lásky, ľúbim rozkošnú moju   Irenku.” — Márne, pred ňu nezdolnou silou staväl sa zjav celé iný —   zjav dosial nenávideného Imricha.
     </tei:p>
     <tei:p>
      Keď prišlo ráno toho dňa, ktorý mal rozhodnúť nad stavom Imricha   na päť rokov — bolo rozčulenie u Vilinských prirodzene veľké a   nevšedné. Zo všetkých najviac odvahy prejavoval Imrich. Ač bolo by   jeho ctižiadostivej povahe lichotilo, keby bol zvoleným, predsa,   vidiac tie nekonečné pletichy a nekalé prostriedky s voľbou spojené,   začala ho celá vec omŕzať. Takto ponímajúc vec, bol pripraveným na   všetko. Dňom pred voľbou nemohlo sa predvídať, aký bude jej výsledok,   no už za rána za včasu dochádzaly neblahé zvesti o neprajnom   obrate.
     </tei:p>
     <tei:p>
      Čím pokojnejším bol Imrich, tým rozčulenejšou bola Hermínka.   Trapné obavy celú za včas rána posielala Mateja na a horlivosť   Imricha zo začiatku tešila, lebo myslel si, že ona jemu k vôli toľko   sa trápi a samovoľne pripravuje o mier duše, no pomaly začalo mu   svitať v hlave. Začal poznávať, že veru Herma chce mať z neho   ablegáta, aby ona sdieľať mohla s ním jeho stav a bývať v hlavnom   meste.
     </tei:p>
     <tei:p>
      Okolo poludnia rozniesol sa po meste chýr, že Imrich Vilinský   prepadol. Touto zvesťou padla bomba v srdce Hermínky a usmrtila jej   vzletné plány. Plakala nevoľou nad zmarením krásnych svojich snov a   rozmarne odstrkovala od seba miernejšie hlasy a tetkine tíšiace   slová.
     </tei:p>
     <tei:p>
      „Ale, Herma”, — dohovárala jej pani Vilinská — „ty skutočne všetko   zkazíš, čo si si vydobila u Imricha. Svojím jednaním odpudíš ho od   seba.”
     </tei:p>
     <tei:p>
      „Nedbám ja viac o neho. Mne je teraz jedno, ako smýšľa, beztak je   Imrich človek neschopný života a ja viem, že nehodí sa do veľkého   mesta.”
     </tei:p>
     <tei:p>
      „Hermína!”
     </tei:p>
     <tei:p>
      „Nechaj ma, tetka”, odvetila ona zlobne,— „ja viem, že je tak. Veď   i pri jeho pravotách videla som to, že nevykorystí stránky, ako druhí   pravotári, ktorí použijú všetko v svoj prospech.”
     </tei:p>
     <tei:p>
      Hermínka a jej tetka nezpozorovaly, že neboly samé a že Imrich   vstúpil do izby svojho otca dvermi ložnice. Teraz objavil sa v   otvorených dverach, do veľkej izby vedúcich, a díval sa zadiveno na   ženské, no, divná vec, necítil pri slovách, ktoré počul, žiadnych   trpkostí.
     </tei:p>
     <tei:p>
      „Ja dosiaľ skutočne neznal som, že tak hlboko nahliadla si do   mojej kancellárie”, ozval sa hlasom pokojným a úsmevom ironickým.
     </tei:p>
     <tei:p>
      Hermínka, niečo zahanbená a zarazená prítomnosťou spomínaného,   skoro premohla svoje prekvapenie a odvráiac sa, riekla mrzute:
     </tei:p>
     <tei:p>
      „Pri tebe tiež nikto nevie, kedy sa objavíš! Je to čestné počúvať   u dvier?”
     </tei:p>
     <tei:p>
      „To nie je čestné a jako dobre vieš, nie moja obyčaj. No keď   nadhodí sa príležitosť, vtedy, prirodzene, nemôžeme si uši zapchať.   Ostatne veľmi som ti povďačným za poučenie, ktoré skrýva sa pre mňa v   tvojich slovách. Neidem ti tu do očí vrhať pravdy, ktoré by si   zaslúžila a ktoré by — znám — na prázdno odznely v srdci tvojom, kde   len pýcha, sebectvo a márnomyseľnosť panuje!
     </tei:p>
     <tei:p>
      S tým, premerajúc ju zrakom prísnym a chladným, obrátil sa ku   dverom.
     </tei:p>
     <tei:p>
      Pani Vilinská, ktorá ostrú reč oboch úzkostlive sprevádzala,   chcela ho zadržať, no urazená Hermínka obrátila sa k nej rýchlo:
     </tei:p>
     <tei:p>
      „Nechaj ho, tetuška, však sa on vráti...”
     </tei:p>
     <tei:p>
      Imrich ešte raz pozrel na ňu pohľadom plným urazeného sebavedomia   a opovrženia a vzdialil sa mlčky.
     </tei:p>
     <tei:p>
      V druhý deň na to zarachotil vozík kamennou dlažbou chodby a   koník, šibnutý zľahka bičíkom Imrichovým, klusal veselo von z   mesta.
     </tei:p>
     <tei:p>
      V Skalnom potôčku nachádzala sa Viola s Emkou. I sem skoro doletel   chýr o neblahom výsledku voľby. Viola často myslievala v zátiší   svojom na deje, ktoré tam dolu mútily hlavy a braly srdciam pokoj. No   vždy vlúdil sa v jej myšlienky aj obraz Imricha, hrdinu to týchto   dejov. Ona — ako i Julo predpovedal — viac bála sa nezdaru, nežli by   bola úfala sa víťazstvu. Rada by bola znať, ako to poníma on, ktorého   všetko toto najviac sa týka? Či bojí sa, či žiada si toto skvelé   postavenie tak veľmi? A keď prepadne, bude ho to veľmi mrzeť?   Istotne, bo tým citlive urazené bude jeho hrdé a ctižiadostivé   srdce.
     </tei:p>
     <tei:p>
      Ale prečo ona vlastne o tom húta? — Vytrhla sa často zo svojich   myšlienok a zahľadela sa do hory. Čo ju do toho? Jej aspoň malo by to   byť ľahostajné, veď jej je Imrich vlastne ničím, docela ničím, a   predsa ľutovala ho. Či ho zvolia alebo nie, ona súcitila s ním a   nemohla myšlienky svoje odvrátiť od neho.
     </tei:p>
     <tei:p>
      A keď prišiel chýr o jeho predpadnutí, vzdychla si zhlboka, kým   Krchuľa poznamenala:
     </tei:p>
     <tei:p>
      „A ja sa už bála, že musím mladému pánovi „pán veľkomožný” povedať   a že nám už preč odíde; takto ale nám aspoň tu ostane.”
     </tei:p>
     <tei:p>
      I umienila si Viola, že keď príde domov, premôže svoju meravosť   naproti nemu a povie mu — — čože mu povie? Že ho ľutuje? — A či on to   príjme od nej? — Ba zamestknávala sa Viola toho leta viac než inokdy   s rozberaním scény, ktorá udala sa pri príchode jej do domu   Vilinských. A pri tom rozmyšľovaní prišla k tomu presvedčeniu, že   vlastne Imrich sdieľal len všeobecnú mienku a vyslovil bez obalu to,   čo počul od iných. — No zase začal sa hlásiť cit urazenej nevinnosti:   nemal, nemal ju, neznámu, bezbrannú tak hlboko raniť!
     </tei:p>
     <tei:p>
      „Viola! Imrich ide!” pribehla Emka zadychčaná. „Poď, pozri, tam na   briežku!”
     </tei:p>
     <tei:p>
      Viola pozrela na briežok, ktorým viedla cesta na „Majer”, a srdce   jej zradne zabúšilo. Videla, že tam klusá koník, vedený istou rukou   Imricha.
     </tei:p>
     <tei:p>
      Ač len teraz zamestknávala sa v myšlienkach s Imrichom, nevedela,   čo mu povedať, keď ľahkým krokom priblížil sa k nej. Privítala ho   dosť prívetive, bez toho, žeby videla, že ruku podáva jej nesmelo,   akoby ostýchave. Nebadala, že on hľadí na ňu, akoby čakal, že mu   povie niečo, čoby to jak jednoduché bolo, len keďby vedel, že to jemu   zneje, že to jemu, zcela jemu patrí. Ale ona, akoby zbavená   výmluvnosti, nevedela mu povedať to, čo mu mala, a to povedať, čo by   jej srdce nadpovedalo, to mu nemôže, len to nie. — Imrich, sklamaný,   sohnul sa k Emke, ktorá okolo neho obskakovala, a bozkal vrele jej   uhorené líčko, hovoriac:
     </tei:p>
     <tei:p>
      „Túžil som už za tebou — za horou, za samotou. Znechutil sa mi   život tam a zíde sa mi okriať po trampotách daromných.”
     </tei:p>
     <tei:p>
      Kto bol dakedy zaľúbeným, kto miloval v okolnosťach, podobných   Viole, ten zná, že nám často zolhá reč, výmluvnosť nás opustí a my   stojíme tu chudobní na slová, alebo keď povieme niečo, je to tak   jednoduché, ba nejapné, že sami čudujeme sa nad tým.
     </tei:p>
     <tei:p>
      Tak bolo i s Violou. Imrich, rozmrzený a urazený, opustil   Hermínku, odišiel na „Majer” a dúfal tu nájsť slovo a pohľad   priateľského súcitu, ktorého tak veľmi potreboval, no miesto toho,   ako sa domnieval, našiel u Violy zase len — hrdú uzavrenosť.
     </tei:p>
     <tei:p>
      No vzdor tomu, keď všetci traja vybrali sa na prechádzku po   poliach a lúkach, okrial Imrich v rozhovore s Emkou, ktorej staväl   otázky, ktoré platily Viole.
     </tei:p>
     <tei:p>
      Čarovný, letní večer čarovne účinkoval na smysly mladých ľudí.   Rozcítili sa obidvaja a obidvaja mlčali.
     </tei:p>
     <tei:p>
      Len keď lúčil sa Imrich, bozkal Emku na čielko a rieknul k nej:   „túžil som z tebou” a potom dodal tichým hlasom: „i za vami!” —
     </tei:p>
    </tei:div>
    <tei:div type="chapter">
     <tei:head>
      8. Noví hostia.
     </tei:head>
     <tei:p>
      Návšteva jednoho priateľa ešte z časov universitných štúdií a   opätná návšteva ujca Lepáryho mala dovŕšiť tohoročné letajšie   radovánky. Meniny pani Vilinskej, pripadajúce na deň siedmeho   oktobra, maly shromaždiť ešte raz priateľov Vilinských v užšiu   zábavu.
     </tei:p>
     <tei:p>
      So smútkom videla Viola uchodiť leto a blížiť sa jaseň. Myslela,   že už budúce leto nestrávi viacej tu, ale musí si zase vydobývať pôdu   inde, u cudzích ľudí, ktorí snáď ešte nepriaznivejšie budú súdiť o   nej. Kam odísť? Lebo už nastával čas, aby postarala sa o to. I   rozhodla sa, že predsa ešte, aspoň ona, zaklope tam, kde nechcel jej   otec. Ach veď ona je mladá a skôr môže skloniť šiju svoju pred starou   matkou, než pred cudzím. Strojila sa vždy, že bude písať pani   Podhradskej, no vždy odkladala zo dňa na deň.
     </tei:p>
     <tei:p>
      Jednoho večera odišla s Emkou ku pani Milockej. So slzami radosti   rozprávala jej matka Danielova, že jej milý syn, po mnohých   ťažkosťach a prekážkach, vyvolený je za farára! Teraz malo sa   dokázať, či sny, ktoré začínaly sa týmto počiatkom, maly dôjsť   splnenia. Už vypovedala všetkým odberateľkám čepcov a punčoch, bo že   už viacej nepotrebuje zaoberať sa takouto prácou, keď jej syn dostal   faru.
     </tei:p>
     <tei:p>
      Ako krásne kreslila Viole a sebe život na dedinskej fare. Aký   pokoj, mier a láska panuje uprostred ľudu tichého, prostého, svojho   farára milujúceho! A tá malá, skromná domácnosť, pohodlné, čisté,   tepľučké izby, svetlá kuchyňa, dvor plný drúbeže, zahrada a sad plný   ovocných stromov, na prostriedku včelín; polia, ktoré obrábajú   cirkevníci: to všetko dohromady tvorilo lákavé Eldorádo pre Milockú a   aj pre úbohú Violu, ktorá smutne podotkla:
     </tei:p>
     <tei:p>
      „Už zatým nebude ma mať kto pozdvihovať, tešiť...”
     </tei:p>
     <tei:p>
      „Že nebude? Veď my nie sme tak ďaleko! I tam častejšie budeme sa   vídať. A hodina vysvobodenia blízko, február už čosi-kamsi zavíta a   Violka bude svobodná od jedných pút, aby vzala na seba druhé!” dodala   tajuplne a s úsmevom mnohosľubným. Už to raz neležalo v povahe ctenej   pani Milockej, aby niečo zamlčala.
     </tei:p>
    </tei:div>
    <tei:div type="chapter">
     <tei:head>
      Ale Viola tento raz nerozumela jej   narážkam, alebo nechcela rozumieť.
     </tei:head>
     <tei:p>
      Už september chýlil sa ku koncu, už chladné, jasné dni krátily sa   a večery opäť shromažďovaly rodinu Vilinských vo veľkú prízemnú izbu,   ktorú osvetlovala krásna lampa, visiaca nad veľkým, okrúhlym   stolom.
     </tei:p>
     <tei:p>
      Jednoho dňa dorazili čakaní hostia z Pešti.
     </tei:p>
     <tei:p>
      Ladislav Bubelák, spolužiak Imrichov, bol jeden z oných mladých   ľudí, ktorí na tucty oživujú peštianske boulevardy, moderne oblečený,   slušne vyzerajúci, rečou a posunkom úplný veľmešťan. S Imrichom   študoval práva a bol zamestknaný v ministerstve pravosúdia, nejakým   sekretárom sekretárovým. Zato nemálo si zakladal na svoj úrad a keď   len bolo možno, prízvukoval vždy: „my u ministerstva.” Reč jeho bola   plynná, hladká a plná oných bežných foriem a fráz, ktoré zaplňujú   stĺpce hlavnomestských časopisov. Zovňajšok jeho, — ako rečeno,   celkom dľa žurnálu — bol príjemný, i tvár jemná s hladkým úsmevom.   Nebol ženatý. No nebol by býval od toho, obznámiť sa tu na vonkove,   ale len s dobrou partiou, lebo so ženou bez peňazí čoby si počal   človek s jeho dôchodkami? Čo pri terajších požiadavkách? A preto, keď   sišiel sa so slečnou, jemu ešte neznámou, hľadel sa vždy dozvedieť,   či má groše.
     </tei:p>
     <tei:p>
      Na vonok prišiel s tým úmyslom, že sa zabaví a zakúsi tu mnohé   ešte neznáme dobrodružstvá, s ktorými mohol by sa tam v Pešti vytasiť   a chváliť. Najmä z polovačky sľuboval si mnoho, v tom domnení, že v   zanických lesoch za každým krokom čaká zajac a v každej mláčke kúpe   sa niekoľko tuctov divých kačíc.
     </tei:p>
     <tei:p>
      Druhý hosť bol už spomínaný brat pani Vilinskej, Aladár Lepáry.   Bol to muž ešte „v najlepších rokoch”, no vyziablej tváre, vycivenej   postavy, malých, nepokojných očí, ktorými všetko zdal sa brať pod   ostrú kritiku. Na hlave mal novú parochňu, ktorá robila ho snáď o   desať rokov mladším, no iste nie sympatickejším.
     </tei:p>
     <tei:p>
      Hostia boli pani Vilinskou, Hermínkou a Imrichom zdvorile uvítaní.   Tento zaviedol jich do svojej kancellárie. Hneď v susedstve tejto   bola menšia izba, tam umiestili sa hostia a konali prípravy ku   preoblečeniu sa.
     </tei:p>
     <tei:p>
      Večer odviedol Imrich hostí svojich do prízemnej izby, kde už stôl   bol prikrytý, a predstavil neznámeho ešte Bubeláka otcovi, ktorý   chcel ho dľa známeho spôsobu privítať, no len smutné, nesúvislé slová   vyrazil zo seba.
     </tei:p>
     <tei:p>
      Pred večerou rozprávali páni o veľmeste Pešti a udalosťach, ktoré   práve v napnutosti držia obyvateľov jeho, o divadle, ktoré Hermínka   tak milovala a rada navštevovala a Lepáry tak dobre musel poznať.   Lebo z toho, čo rozprával o dámach divadla, dalo sa zatvárať, že i za   kulisne bol dobre zasvätený a že študoval tie mnohé bohyne rozličných   divadiel, lebo líčil jich tak opravdove, akoby bol býval — jích   zrkadlom. Hermínka nadšene počúvala, ju zanímala každá maličkosť,   vzťahujúca sa na divadlo a osobnosti jeho členov. Práve priložil jej   ujec ešte niečo krikľavej barvy na obrázok jednej veľaznámej   subretky, keď vkročila dnu Viola z miskou v ruke.
     </tei:p>
     <tei:p>
      Ako elektrizovaný povstal Bubelák zo svojho kresla, aj Lepáry   obrátil hlavu k príchodzej a pozeral kritickým okom znalca na devu.   Jej významná, jemná, teraz od ohňa niečo zohriata tvár, vysoká,   štíhla postava a ľahké, pritom dôstojné pohyby prekvapily ešte i   takých znalcov, akým bol Lepáry. To bolo jemu, ktorý nedržal to za   nehodné: muža, antichambrirovať u tej najposlednejšej herečky — niečo   zcela nového.
     </tei:p>
     <tei:p>
      Imrich dopustil sa teraz chyby, ktorá mladému pánovi domu nedá sa   tak ľahko odpustiť, chyby oproti etikete, že nepredstavil svojim   hosťom Violu. Tetka a Hermínka to tiež premeškaly vykonať, a preto aj   Bubelák nesblížil sa k Viole, tušiac, že deva, o ktorú sa domáci tak   málo starajú, musí jim byť podriadenou, a preto ešte žiadna   partia.”
     </tei:p>
     <tei:p>
      Za to ale priblížil sa k Imrovi:
     </tei:p>
     <tei:p>
      „Imro, ty stonoha, ty si mi nikdy nerieknul, že máš takú krásnu   sestru.”
     </tei:p>
     <tei:p>
      „Nie je moja sestra”, vetil tento zamračene.
     </tei:p>
     <tei:p>
      „Nie tvoja sestra! A čo je?”
     </tei:p>
     <tei:p>
      „Mojho otca sverenka.”
     </tei:p>
     <tei:p>
      „Tedy sirota?”
     </tei:p>
     <tei:p>
      „Áno!”
     </tei:p>
     <tei:p>
      „Tým lepšie! A má peniaze?”
     </tei:p>
     <tei:p>
      Imrich tázave pozrel na neho.
     </tei:p>
     <tei:p>
      „Myslím, či by sa odplatilo uchádzať sa o ňu?”
     </tei:p>
     <tei:p>
      „Zkús to!” vetil Imrich a položil stoličku ku stolu, kam pani   Vilinská zvala svojich hostí.
     </tei:p>
     <tei:p>
      Hostia, a zvlášte mlsný Lepáry, oddali sa s celou chuťou do   večere. Znamenitá pečienka, výborné pečivá a staré iskrenné víno   lahodily pánom, navyklým len na stravu hostincov a kaviarní.
     </tei:p>
     <tei:p>
      Bubelák, ktorý nebol straniva Violy dosiaľ ešte na čistom, a   poneváč páčila sa mu viac, než Hermínka, začal dvoriť tej prvej, no   tak, aby nezanedbal i tú druhú. Jeho pokusy veľmi dobre zbadané boly   tak Hermínkou, ktorá stiahla hnevno obrvy, ako i tetkou, ktorá pokusy   tieto sledovala s nemalou radosťou. Veď Violino zasnúbenie, alebo len   čo aký nevinný, milostný pomer s bárským, jedným razom by zbavily   pani Vilinskú obavy, ktorá zmáhala sa pri zrastajúcej kráse Violinej.   K tomu Hermínkino nešetrné a rozmarné vystupovanie naproti Imrichovi,   od času volieb, len zvyšovalo jej obavu. Ona vždy napomínala   Hermínku, aby sa miernila, hovoriac, že mužia, ako je Imrich, nie   takým spôsobom chcú byť získaní a udržaní; no Hermínka nedala si na   tom veľmi záležať, aby poslúchla rady tetuškine. A tak predsavzala si   ona protežovať Bubeláka u Violy a túto u neho — za akúkoľvek   cenu!
     </tei:p>
     <tei:p>
      Violu dvorenie Bubelákovo a holdujúce pohľady Lepáryho málo   zanímaly. Ona bola jedna z tých šťastných žien, ktorá znala rozoznať   zlato od talmi, pravdu od puhého lichotenia. Zvlášte osobnosť   Lepáryho vzbudila u nej len odpor. Dosiaľ ho ešte neznala, lebo pri   jeho — i tak veľmi zriedkavých návštevách cez leto — nebývala doma,   čomu aj on dal výraz, keď povedal jej, že ako nesmierne ľutuje, že   nemal ešte to šťastie, ju skôr poznať.
     </tei:p>
     <tei:p>
      Často predsavzala si dnes, myslieť na Daniela. Porovnávala. Bože   môj! Ako biedne vypadol výsledok jej porovnávania pre hostí   Vilinských. Aké to protivy! Tu zpusta slov, prázdnych, otrepaných,   tam jedna veta, myšlienka, pohľad, a koľko to značí?
     </tei:p>
     <tei:p>
      A preto ostala Viola nedotknutá a chladná ako vždy.
     </tei:p>
     <tei:p>
      Imrich bol zamračený, ač pil i on viac vína než inokedy. Oči jeho   často s nevoľou utkvely na Lepárymu, ktorý priveľkú pozornosť venoval   Viole.
     </tei:p>
     <tei:p>
      Keď táto odchádzala hore do svojej izbičky, sprevádzala ju   Hermínka, jejž chyžka nachádzala sa tesne vedľa salona.
     </tei:p>
     <tei:p>
      „Oj ty, ty! Myslíš, že ťa neprehliadnem! Tvojím farizejským   spôsobom chceš oslepiť i cudzích, ako oslepila si ujca. Nazdáš sa, že   podarí sa ti to tak ľahko, ako u neho? —”
     </tei:p>
     <tei:p>
      „Ja nikoho nechcem zaslepiť, a akú mienku iní o mne majú, na tom   mi málo záleží”, vetila táto jednoducho a podala Hermínke sviecu.   Táto, vkročiac do svojej izby, buchla dvermi, že sa až budova   otriasla.
     </tei:p>
     <tei:p>
      Keď vkročila Viola do svojej izbičky, ležala už malá, ospalá   Emuša, ktorá do syta nabavila sa hračkami, ktoré jej ujec doniesol.   Odkedy ozdravelo toto, ináče bojazlivé dieťa, odučilo sa báť aspoň   natoľko, že vyhľadalo večer vždy skôr chyžku Violy, než táto sama,   aby si ľahlo spať.
     </tei:p>
     <tei:p>
      A Viola poobzerala sa pozorne vôkol; zastrela oblôček, ktorý i tak   bol vo dvore, zamkla dvere na kľúč, veď bolo jej, akoby nebol viac   dom tento istý, akoby bol dnes vtiahnul do neho zlodej.
     </tei:p>
    </tei:div>
    <tei:div type="chapter">
     <tei:head>
      9. Na rozcestí.
     </tei:head>
     <tei:p>
      Imrich vodieval svojich hostí po zábavách, aké Zanica a jej okolie   poskytovaly. Len obedy a večere zväčša shromažďovaly všetkých spolu   vo veľkej izbe a rozhovor oživnul. Ako zdalo sa, cítili sa   veľkomešťania veľmi dobre uprostred pomerov malomestských, zvlášte   Lepáry pohyboval sa hneď ako doma, tým viac, že domáci pán len mdlý   odpor prejavoval oproti švagrovi neveľmi príjemnému. Ten starý roué,   akým Lepáryho už možno nazvať, hneď druhého dňa po svojom príchode   priblížil sa veľmi dôverne ku Viole a začal hladkým svojím spôsobom   lichotiť deve, u ktorej vzbudilo to len silný odpor.
     </tei:p>
     <tei:p>
      „Včera večer zabudli vás predstaviť,” riekol medzi iným ku Viole,   — „no dnes to už Hermínka napravila.”
     </tei:p>
     <tei:p>
      Viola pozrela na Hermínku a usmiala sa, akoby chcela tým   zaďakovať. Ona málokedy sa zasmiala, ale keď sa to stalo, vtedy akoby   oslňujúca žiar zlietla na strojnú hlávku túto.
     </tei:p>
     <tei:p>
      Po Hermínkinom predstavení Violy začal si Lepáry vždy viac oproti   poslednej dovolovať, považujúc Violu za osobu podriadenú, s ktorou   voľno i dôvernejšie hovoriť a ktorá stojí i tak mimo obrany zo strany   niekoho z domácich. No čím viac natískal sa úsilne Lepáry s nápadnou   pozornosťou oproti nej, tým viac bola Viola urazenejšou a cítila   určitý, silný odpor oproti všetkému, čo bolo s Lepárym v   spojitosti.
     </tei:p>
     <tei:p>
      Bubelák naproti tomu hneď druhým dňom začal sa odďalovať od Violy   a pridal sa so svojím holdovaním ku Hermínke, čo tejto nemálo   lichotilo, ba takmer smierilo ju s Violou. Lebo urážalo to túto   márnivú krásku, keď v jej prítomnosti opovážil sa mladý muž dvoriť   inej dáme. Z Imricha od jednoho času beztak nič nemala, nudil ju, bol   tak vážny, usilovný a nešetrný, že často v jej prítomnosti mlčal, —   tedy nie div, že Bubelákovo pochlebovanie pozdalo sa jej veľmi. Ba   zdalo sa jej, že Bubelákova pozornosť vzbudí žiarlivý pocit v srdci   Imrovom a jeho láska zosilneje oproti nej. Lebo, že v srdci Imrovom   žije tento plameň ku nej, verila pevne, — ač temer nikdy nebol jej   podaný zrejmý dôkaz toho. No keď by slabá pochybnosť u nej sa   dostavila, dostačil jeden pohľad do zrkadla a víťazný zjav slečny   Hermínky zaplašil pochybnosti z jej duše a srdca. Pravda, že často,   veľmi často precítila v nej žiarlivosť ohľadom Violy, no tu zase   chlácholila sa tým, že Viola bola neprístupnou a Imrich príliš hrdým,   než aby želal si priazne, kde mu ona zjavne nebola prinášaná. I   zabávala sa teraz Hermínka cele bezstarostne, šťastne, a keď sa   Hermínka dobre bavila, vtedy bola i dobrá, ač aj vtipmi svojími   nešetrila nikoho.
     </tei:p>
     <tei:p>
      Niekoľko dní minulo. Viac než inokedy cítila Viola svoju samotu,   cudzotu uprostred ľudí, z ktorých temer každého mienila považovať za   svojho nepriateľa.
     </tei:p>
     <tei:p>
      A preto zatúžila po úprimnom slove a priateľskom styku s pani   Milockou.
     </tei:p>
     <tei:p>
      Večierkom jednoho dňa, keď jej domáci všetci odišli do okolia   návštevou, navštívila i ona milú priateľku svoju. Ale veľké bolo jej   prekvapenie, keď videla, že tam už konajú sa prípravy ku presídleniu,   no prekvapenie jej zrástlo, keď videla v izbe stáť Daniela.
     </tei:p>
     <tei:p>
      „Vy tu!” zvolala.
     </tei:p>
     <tei:p>
      „Áno, ja prišiel som si po matku! A to vás prekvapilo?” zpýtal sa   s nežnou výčitkou. „Alebo snáď nemilo sa vás to dotklo?” pýtal sa   Daniel podržiac ruku Violinu dlhšie vo svojej, a oko jeho pozrelo na   ňu nežne, lásky plne.
     </tei:p>
     <tei:p>
      „To nie, oj nie, len zdalo sa mi, že neočakávaný bol váš   príchod.”
     </tei:p>
     <tei:p>
      „Matka ma čakala — a vy, — vy mi ani zdaru neprajete?”
     </tei:p>
     <tei:p>
      „Oj áno, ja vám prajem zdaru, veď znáte, že vám prajem všetko   dobré, mnoho zdaru, šťastia — a”
     </tei:p>
     <tei:p>
      „A — — ?”
     </tei:p>
     <tei:p>
      „A všetko, čo sám si najvrelšie želáte!”
     </tei:p>
     <tei:p>
      „To je mnoho, Viola! Veľké si želám a predsa tak blízko k   dosaženiu najvrelšej túžby mojej, — len ruku vystreť.”
     </tei:p>
     <tei:p>
      Viola sa zľakla; ľahký nevinný žart ustúpil vážnej otázke. Takto   nehovoril ešte ku nej nikto nikdy.
     </tei:p>
     <tei:p>
      „Vy ľakáte sa slov mojich, Viola, a predsa musíte cítiť od dávna,   čo od toľkých čias žije v srdci mojom, čo jediná túžba, jedna z tých   svetlých myšlienok, ktoré osvecujú temnú trať žitia! Vy to musíte   cítiť, Viola, že vás ľúbim láskou nehynúcou, vernou, nezištnou,   odtedy, čo prvý raz videl som vás tu v tejto nízkej chyžke stáť,   vysokú čo kráľovnú a pokornú sťa prosiace dieťa!”
     </tei:p>
     <tei:p>
      „Ale vy, pane, zapomínate, kto som ja a jak ťažkú obžalobu vrhajú   ľudia na moje meno, — vy zapomínate, že som chudobná, pohanená,   tupená!”
     </tei:p>
     <tei:p>
      „Nezapomínam, Viola, nič nezabúdam! Neverím v obžalobu, ktorou   pohanili otca vášho, neverím v jeho vinu, pre mňa nie ste chudobná,   nie pohanená a tupená, pre mňa ste bohatá, skvelá, vysoká!”
     </tei:p>
     <tei:p>
      Viola sklonila hlávku; či predvídala to kedy! Nie nikdy   nepomyslela na niečo podobného, veď akoby aj — ona! Ač aj pani   Milocká často nadškrkla niečo podobného, brala to Viola za púhy žart   od hovornej panej, alebo to dokonca prepočula — a teraz...
     </tei:p>
     <tei:p>
      „Vy mlčíte! Snáď nemilo dotklo sa vás moje vyznanie?”
     </tei:p>
     <tei:p>
      „Nečakala som to — — nemyslela som —”
     </tei:p>
     <tei:p>
      „V tom leží mnoho smutného pre mňa! Vy ste nečakaly, nemyslely na   to, kým moja každá myšlienka vás objímala, každé hnutie srdca vám v   ústrety bilo.”
     </tei:p>
     <tei:p>
      „Odpusťte! Veď znáte ma, vy viete, aká duša moja. Srdce moje snáď   nie je schopné pocítiť opravdovú ľúbosť! Teraz ste ma prekvapili,   musím sa zpamätať.”
     </tei:p>
     <tei:p>
      „Tedy dovoľte, aby som smel zajtrá navštíviť tútora vášho a   vydobyť si úplnú istotu!”
     </tei:p>
     <tei:p>
      Či má k tomu privoliť? Oj radšej by mu povedala, aby to nerobil,   že darmo bude konať tie kroky — a či nie darmo? Keď snáď predsa možné   by bolo u boku Daniela nájsť ten opravdový mier a zabudnúť na všetko,   všetko! Spomenula si na pobyt v dome tútorovom, na všetky priekory —   a privolila.
     </tei:p>
     <tei:p>
      Daniel vzal jej ruky do svojich a vrúcne jich ľúbal.
     </tei:p>
     <tei:p>
      Ona vytrhla sa sťa splašená, zaroveň, ako ťažkým snom obkľúčená,   ponáhľala sa domov.
     </tei:p>
     <tei:p>
      Danielove slová, jeho horúci pohľad, chvejúci sa hlas vyvolal   búrku v útrobách Violinho, dosiaľ ešte nie docela precitnutého srdca,   a čo dosiaľ len ešte jak divné, neisté tušenie, to teraz čo desivá a   spolu i blažiaca istota stála pred ňou: že Viola miluje — ale ach! —   nie Daniela!
     </tei:p>
     <tei:p>
      Túžobným zrakom hľadela hore k okienku milej komôrky svojej, veru   dobre by jej bývalo tam v tichosti preboriť sa k víťazstvu, k   poznaniu tej pravej cesty, ktorá otvára sa pred ňou, — no ju volaly   povinnosti, ta do prízemnej izby, ku kreslu nemocného tútora.
     </tei:p>
     <tei:p>
      Ako ďaleko vzdialená, ako neprítomná duchom bola Viola tohto   večera v spoločnosti svojich domácich a hosťov! Hovor a smiech   prítomných dorážal ku nej sťa šumenie ďalekých vĺn, rozrážajúcich sa   v úskalie vysokého brehu. Ku nemalému zadiveniu domácich, ktorí to   skoro zbadali, prepočula tu jednu otázku alebo rozkaz domácej panej,   tam dala odpoveď opačnú na dotaz alebo žiadosť ujcovu — a čo   neprihodilo sa jej dosiaľ nikdy, to stalo sa teraz: Viola bola veľmi   roztržitá.
     </tei:p>
     <tei:p>
      Pani Vilinská zpozorovala to prvá a tešila sa úspechu tomuto, veď   nemienila ani ináč, než že Viola už zasnúbila sa s Milockým, a tento   že to čo chvíľa oznámi rodine. Pri Violinej samostatnej povahe držala   to za cele správne a v tom prípade bola by náklonnou Viole všetko   odpustiť, ba ku jej zasnúbeniu prekvapiť ju i nejakým vzácnym darom,   keby vydaril sa jej tento plán; s Hermínkou a Imrom ľahko by potom   previedla ďalšie svoje plány, ktoré staly sa jej už podstatnou   potrebou žitia. Bubeláka a jeho nápadné korenie sa Hermínke   považovala čo maličkosť zcela prirodzenú, maličkosť, ktorá má tú   výhodu, že môže povzbudiť netečného Imra ku postupu a k jasnému   osvedčeniu sa.
     </tei:p>
     <tei:p>
      Tak ponímala tetka Violina stav vecí a usmievala sa blahosklonne   na devu, ktorá nijak nevedela si vysvetliť úsmev tento.
     </tei:p>
     <tei:p>
      Lepáryho mdlé zraky oživly, keď videl Violu do izby vkročiť, a   skoro pripojil sa ku nej.
     </tei:p>
     <tei:p>
      „Čo stalo sa mojmu holúbkovi?” opýtal sa hlasom zníženým.   „Violkine očká svieťa divným ohňom, — dievčatko! — ohňom, ktorý   vstave je roznietiť plameň aj v srdci tak starého ujca, akým som ja!   Neľakaj sa ma, devuška, neľakaj sa ujca, ktorý je dosť starý k tomu,   aby si mala k nemu dôveru a trocha náklonnosti!”
     </tei:p>
     <tei:p>
      Ale Viola neponáhľala sa podať nejaký dôkaz dôvery a náklonnosti k   tomuto novému ujcovi. Ba naopak, ona ustúpila od neho a odvetila   odmerano:
     </tei:p>
     <tei:p>
      „Vy mýlite sa, my nie sme ani rodina, a dôvera a náklonnosť medzi   nami nemá miesta!”
     </tei:p>
     <tei:p>
      „Nieže tak, nie, dieťa moje! ty nerozumieš ešte mnohému na svete;   si klassicky naivné, nevinné a chutné dievčatko!” Pri tých slovách   uklonil sa napred a blisknul na ňu žiadostivým pohľadom, na čo   Violinu tvár pokryl rumenec hnevu a studu.
     </tei:p>
     <tei:p>
      Imrich, ktorý tiež zbadal pri večeri, že Viola je dnes nie tou, čo   býva, pozeral často v stranu, kde ona sa nachodila a aj jeho pohľad   zračil jednu otázku a nelíčený obdiv. — Keď videl obchodiť Lepáryho   okolo Violy, pozoroval jich oboch a jeho obočie stiahlo sa hnevným   pohybom — ba keď videl, že Viola, urazená, odvracia sa od pokušiteľa   svojho, vstal a pristúpil ku nej, práve vtedy, keď chcela odísť so   stolovým náradím von do kuchyne. Lepáry úslužne pomáhal jej pri tom,   keď zbadal Imricha.
     </tei:p>
     <tei:p>
      „Ach tu si, kamarát! Máš mi niečo riecť? Nie? To je pekne, ale   pozri len, akým šťastným ujcom som ja, keď smiem tejto krásnej   devuške pomáhať! My sme už celí priatelia, — ba tykáme si už!”
     </tei:p>
     <tei:p>
      Deva ustrnula nad touto patrnou lžou; nevedela v prvom okamihu,   akou zbraňou má sa brániť proti týmto nápadom.
     </tei:p>
     <tei:p>
      „To nie je pravda! Keď chcete žartovať, žart tento je veľmi   nejapný a nemiestny”, hovorila k starému smelcovi s prízvukom   hlbokého opovrženia, premerajúc ho svojím prísnym zrakom.
     </tei:p>
     <tei:p>
      Miesto odpovede zasmial sa Lepáry. Zdalo sa, že páči sa mu   rozčulenie a bránenie sa devy, bo blesk očí, ktorý sršal za okamih,   pír zkypiacej krve a stiahnutie vrchnej perny, svedčily o vášni,   ktorá rada sa potýka s prekážkami.
     </tei:p>
     <tei:p>
      Viola sa odvrátila.
     </tei:p>
     <tei:p>
      Imrich, ktorému páčila sa statnosť Violina voči nápadom   vtieravosti Lepáryho, chcel upozorniť svojho ujca, aby dievča, ktoré   nachodí sa pod ochranou jeho otca, ušetril svojou nápadnou   pozornosťou, pristúpil bližšie k Lepárymu a oko jeho, to oko   ľahostajné, ktoré pre bytnosť Violinu nemalo žiadnej lúče, teraz živo   zablesklo, sťa by chcelo vysloviť nevrlosť nad drzosťou chovania sa   Lepáryho.
     </tei:p>
     <tei:p>
      Viola, ktorá na kroky Imrichove sa obrátila, videla s udivením,   týchto dvoch mužov stáť oproti sebe. Strhla sa — nikdy ešte nevidela   Imricha v takom postavení.
     </tei:p>
     <tei:p>
      Vilinská oboch zavolala ku sebe, osloviac jich, aby sa pripojili k   spoločnosti, pozostávajúcej z Hermínky a Bubeláka.
     </tei:p>
     <tei:p>
      S jasnou tvárou a niečo tajomstvenným spôsobom začala pani   Vilinská:
     </tei:p>
     <tei:p>
      „Ako sa mi zdá, stojíme na prahu prekvapujúcej udalosti. Viola má   pytača a jestli ma tušenie neklame, už zadala svoje slovo, čo ináče   ani nedá sa myslieť.”
     </tei:p>
     <tei:p>
      „Ako to? mama! Ja nerozumiem!” zvolal Imrich živo.
     </tei:p>
     <tei:p>
      „Je to predsa cele jednoduchá vec, ktorá sama sebou sa rozumie a   dala sa predvídať — snáď ti len známo bolo, že Milocký už od dávna   prechovával lásku k Viole, nuž a teraz, keď má už svoje zaopatrenie,   mieni si ju vziať.”
     </tei:p>
     <tei:p>
      „A ona?” opýtal sa znovu Imrich.
     </tei:p>
     <tei:p>
      „Ona? Nepotrebuješ iné, len pozrieť na ňu: z jej zmeneného   zovňajšku môžeš súdiť, čo sa stalo alebo čo má sa stať.”
     </tei:p>
     <tei:p>
      „Škoda!” podotknul Lepáry, sklamaný už vo svojich illusiach,   „škoda toho rozkošného dievčatka!”
     </tei:p>
     <tei:p>
      „Prečo škoda?” zamiešala sa Hermínka a kárave pozrela na neho.   „Keď sa vydá, dôjde svojho určenia, — v tom nevidím žiadneho   nešťastia pre ňu!”
     </tei:p>
     <tei:p>
      „Ani nie!” prisvedčila tetka, oprúc sa v lenoške svojej pohodlne.   „Ba práve mohlo by sa to nazvať pre ňu veľkým šťastím — veď odrazu   môže sa vidieť v kruhu ľudí jednoduchých, ale dobrých a jej stavu   primeraných.”
     </tei:p>
     <tei:p>
      „Nuž, nuž, ako sa vezme”, bránil Lepáry svoju výpoveď, — „ja   mienil som mojími slovami vyjadriť tú obavu, že Viola zovšedneje v   takých pomeroch, v akých bude sa nachádzať tam.”
     </tei:p>
     <tei:p>
      Hermínka zasmiala sa chutne a uhnúc plecom, riekla s iskriacim   zrakom k Bubelákovi:
     </tei:p>
     <tei:p>
      „Divné náhľady prechováva ten náš ujec a zvlášte oproti Viole!   Neviem, čo má na nej, že ju tak vyznačuje, ač mnohí tvrdia, že len   také ľadové postavy majú príťažlivosť.”
     </tei:p>
     <tei:p>
      „Môj vkus je to nie! Nechcem byť Prometheusom, ktorý má doniesť   oheň života a cítenia do hrudi kamennej, ja ľúbim živosť, letoru, —   radosť!” a pri tom bližšie pritiahnul stoličku svoju ku   Hermínkinej.
     </tei:p>
     <tei:p>
      Imrich, krútiac si cigaretku, s malým, temer nepatrným úsmevom   pozrel na priateľa a Hermínku, ktorej šťastný úsmev žiaril z celej   oživenej, skutočne pôvabnej tváre.
     </tei:p>
     <tei:p>
      Viola vrátila sa nazpät do izby a jej oko zablúdilo, a to často   cez večer tento, ku skupenine mladých ľudí aby hľadalo pohľad   Imrichov. I našla ho, no Violin zrak nenašiel tam ničoho, čo by mohlo   obľahčiť boj, ktorý v nej dochádzal k vývinu: Imrichov pohľad na ňu   bol znovu cudzí, chladný, odmeraný a krátky.
     </tei:p>
     <tei:p>
      Emka, ktorá rada učila sa večierkom svoje úlohy, poprosila Violu,   aby ju odprevadila do tichej chyžky, čomu táto ochotne urobila   zadosť.
     </tei:p>
     <tei:p>
      Navráťac sa zase do spoločnosti, brala v nej len maličký zástoj.   Mier duše jej bol vyrušený. Dnes tak násilne bola vytrhnutá z   obyčajného svojho života. Nový, divný pocit začal zmocňovať sa srdca.   Každá nepatrná, naoko veľmi malicherná maličkosť ju urazila,   dvojnásobne bôľne dotklo sa jej srdca každé slovo, každý pohľad Imrov   ju znepokojoval.
     </tei:p>
     <tei:p>
      Konečne opustila izbu. Odobrala sa od tútora, uklonila sa pred   druhými a jako pút zbavená vydýchla a ponáhľala sa hore schodmi do   milej komôrky svojej. Zadiveno zdvihla Emka ospalú hlávku, no hlávka   nazpät klesla do podúšok, premožená sladkým bezsenným spánkom   mladosti. Ale Viola nepomyslela na spanie — a divne, divne to už s   ňou vyzeralo, že prv než vyhľadala postieľku svoju, vytiahla z   priehradky starej kasne malý svetlopisný obrázok a dlho, dlho dívala   sa na milé ťahy mladého muža. —
     </tei:p>
     <tei:p>
      Otvoreným oblôčkom vlnily sa dnu krásne zvuky klavíra tam z bočnej   uličky. Znelo to, ako veľká, pokorná prosba a vrúcna modlitba k   nebies Pánu, ako úpenlivá prosba za vzácny dar, — lež Viola   zachlopila okno — tento raz tým zvukom nerozumela.
     </tei:p>
     <tei:p>
      Vrhla sa u postieľky svojej na kolená, aby aj ona v modlitbe   povzniesla dušu svoju a žiadala o posilu v boji tohoto okamženia.
     </tei:p>
     <tei:p>
      Musela si riecť v trudnom, neunavnom myslení, že teraz podáva sa   jej skvelá príležitosť, jej, pohanenej dcére podozrievaného   podpaľača, aby vrhla k nohám sľub Imrichov, ktorý dal tento chorému   otcovi v osudnú noc návratu z Pešti, sľub, starať sa o ňu všemožne a   starostlive.
     </tei:p>
     <tei:p>
      Teraz mohla si Viola zabezpečiť skvelú, pre svoje doterajšie   pomery krásnu budúcnosť, a predsa nechopila sa jej. Ona miesto toho   radšej volila ostať tu a niesť ďalej bremeno, ktoré jej pomery   uvalily, dotedy, kým nevyprší jej určený čas. — — Však čo potom, keď   stane sa plnoletou? — —
     </tei:p>
     <tei:p>
      Jej srdce, raz takto násilne zbudené, prišlo v tuhý boj s rozumom.   Ona cítila, že Danielovi nemôže byť tým, čo on chcel mať z nej: ženou   milujúcou, — že ona mohla ho milovať, ako miluje sestra brata, mohla   ho obdivovať, ako obdivuje žiačka učiteľa, mohla ho ctiť, ako človek   môže ctiť človeka šľachetného, — ale ľúbiť — nie, to nemohla! Nie,   nie! volala jej duša v bôľnom, trapnom žiali.
     </tei:p>
     <tei:p>
      A keby nie Danielovo vyznanie, keby nie jeho slová ľúbosti ku nej   — snáď ešte dlho nebola by Viola prišla k povedomiu, že stojí nad   prepasťou závratnou, keď zaľúbila si toho, koho považovala dosiaľ za   svojho otcovho úhlavného nepriateľa. Tým viac, že Imrich nikdy priamo   neshováral sa s ňou, nesklonil sa ku nej, bol vždy chladný, ač i   zdvorilý: všetko toto bol dôkaz toho, že mu ešte vždy bola —   ničím.
     </tei:p>
     <tei:p>
      A nie táto beznádejnosť jej lásky ku Imrovi Vilinskému činila ju   nešťastnou, ale to, že považovala túto lásku za nehodnú dcéry   potupeného otca.
     </tei:p>
     <tei:p>
      Týmto sebevoľným počínaním srdca cítila sa byť pokorenou. Preto   snáď predsa mohla by prijať úprimne mienené nabídnutie Danielovo, v   povedomí, že bude šťastnou, váženou, milovanou!?
     </tei:p>
     <tei:p>
      V svojom novom stave snáď zabudne, vyzdraveje jej srdce — — — Ale   nie, nie! — volala mocne prebudená, náruživá sila srdca — radšej ešte   trpeť!
     </tei:p>
     <tei:p>
      A či by to on, ten verný priateľ a muž pravdy, zaslúžil od nej,   aby ona so lžou predstúpila pred neho a podala mu ruku, srdce ale   náležalo by druhému? každým pohybom, každou myšlienkou jedine toho si   spomínalo?! Či by to Daniel zaslúžil od nej, aby ho oklamala, olúpila   o tú svetlú, krásnu radosť žitia: cítiť sa byť milovaným? nie, ani k   vôli jemu nesmie to urobiť, nie! A preto rozhodla sa konečne, že   akokoľvek vyvinie sa jej budúcnosť, čokoľvek ju ešte očakáva, že   všetkému v ústrety ponesie ona odvahu a chladnú silu ducha svojho. Že   bude premáhať, premôže i lásku túto k mladému Vilinskému, len nie   vydať, nie za Daniela, nie — nie!
     </tei:p>
     <tei:p>
      Konečne unavená i ona oddala sa snu, aby ráno predstúpila pred   toho, ktorému krásnu, dávno a verne pestovanú nádej mala zničiť   jedným razom. —
     </tei:p>
     <tei:p>
      Hneď za rána živý ruch v dome označoval neobyčajné deje. Dnes už   maly sa konať prípravy ku dňu menín pani Vilinskej, ktorý sviatok   toho roku mal sa svätiť.
     </tei:p>
     <tei:p>
      Riadenie a usporadovanie izieb, chystanie pečiva a iných príprav   bolo tu veľa, lebo keď pani Vilinská čakala hostí, vtedy rada jich   pohostila okázalým spôsobom.
     </tei:p>
     <tei:p>
      Viola vstala s prudkým bolením hlavy; oči jej boly vpadnuté a mdlý   výraz okolo úst svedčil, že trpí. Ako vždy, i teraz oddala sa cele   prácam a povinnosťam v domácnosti, ba práve teraz tým viac, že v   práci mienila nájsť pokoj a zbaviť sa hlodajúceho nepokoja. Ač bola   sama so sebou už na čistom, predsa ľakala sa okamihu, v ktorom musí   predstúpiť pred neho a povedať mu to najhoršie, čo mu teraz vôbec   mohla riecť. — Zrazu jej napadlo, a ona musela si nadať do   zpozdilých, že skôr na to neprišla, poslať odvetu Danielovi písomne a   usporiť mu trpké pre neho kroky k tútorovi. Zastala v práci.   Nepoznaný pocit výčitky zmocnil sa jej i chcela to stoj čo stoj   napraviť. Ponáhľala sa hore schodmi, keď Hermínka ju zastavila.
     </tei:p>
     <tei:p>
      „Kam sa ponáhľaš? Či smiem už blahoželať?”
     </tei:p>
     <tei:p>
      Viola pozrela na Hermínu, v ktorej tvári teraz nevidela štipľavého   rozmaru, — jej otázka bola predložená tónom spoločenským, keď tak   možno vyjadriť sa, salonnym — a preto Viola odvetila zcela   jednoducho:
     </tei:p>
     <tei:p>
      „Nie, ľutujem, že mi toho netreba!” a s tými slovami vyšla hore,   aby oznámila Danielovi, že jeho ženou nemôže byť nikdy.
     </tei:p>
     <tei:p>
      Hermínka v nedorozumení hľadela za ňou.
     </tei:p>
     <tei:p>
      „Tetka iste zle videla a kombinovala; no takto si ale Violu predsa   neviem vysvetliť.”
     </tei:p>
     <tei:p>
      Ale dlho netrápila sa s možným i nemožným a nôtiac si niečo,   kráčala ďalej.
     </tei:p>
     <tei:p>
      Viola ale, viac než si to myslela, trápila sa s listom, hľadajúc   slová, ktoré maly niesť smutnú zvesť mladému farárovi.
     </tei:p>
     <tei:p>
      Keď už bola takmer hotová s písaním, vtedy prišla slúžka hore,   oznámiť jej, že ju pán urodzený volá.
     </tei:p>
     <tei:p>
      Deva stŕpla; jestli Daniel poponáhľal sa! Cítila, že pri tom   pomyslení opúšťa ju odvaha, že krev jej silným prúdom vbehla do hlavy   a zase k srdcu, ktoré úskostlive počalo biť!
     </tei:p>
     <tei:p>
      Keď vstúpila do izby, kde ujec neďaleko zakúrenej pece sedel v   svojom kresle, videla oproti nemu Daniela. I cítila, že mizne všetko   svetlo pred očima, cítila výčitku, že musí tomuto dobrému človeku   zadať takú ranu. Jej ujec zostrašeno pozeral za ňu, vystrel ramená   oproti nej a volal:
     </tei:p>
     <tei:p>
      „Ale — Ola, Ola tu!”
     </tei:p>
     <tei:p>
      Hneď za Violou prišiel Imrich, zavolaný od otca. Bolo vidno na   ňom, že nie zo svojej vôle, lež z vôle, otcovej prišiel sem.
     </tei:p>
     <tei:p>
      Úctyplne a odmerano vypočul Imrich žiadosť Danielovu. Pohliadol na   otca, aký dojem pôsobia slová mladého farára — no ten len pokrútil   silno hlavou a opätoval energicky svoje:
     </tei:p>
     <tei:p>
      „Ale — Ola — ale tu — ha —ha!” — To bolo zo všetkého, čomu snažil   sa dať výraz, jedine srozumiteľné. Imrich porozumel a preto povedal   vážne:
     </tei:p>
     <tei:p>
      „Môj otec to mieni, že slečna Viola Podhradská, na základe   testamentu jej otca, nesmie opustiť dom svojho tútora, pokým nebude   plnoletou.”
     </tei:p>
     <tei:p>
      „To znám a usrozumený som s tým, no do tedy je už len niekoľko   mesiacov — — — do tedy by sme počkali.”
     </tei:p>
     <tei:p>
      „Vtedy nech slečna rozhodne sama” — vetil Imrich, „je to potom   otázka, týkajúca sa len jej samej, ktorú rozhodnúť má právo len sama.   V takých otázkach neplatí ani násilie, ani napomínanie alebo   odrádzanie!”
     </tei:p>
     <tei:p>
      „To bolo dosť zrejmé pokynutie”, pomyslela si Viola a trpkým   úsmevom stiahly sa jej ústa.
     </tei:p>
     <tei:p>
      Milocký obrátil sa ku nej.
     </tei:p>
     <tei:p>
      „Počuly ste, slečna Viola, čo pán pravotár povedal, keď vás   označil čo jedinú, ktorá má právo dať odvetu na moju otázku — čakám   ju tedy.”
     </tei:p>
     <tei:p>
      Viola chvíľku ešte mlčala. Všetci traja uprene hľadeli na jej   strápenú, zbľadnutú tvár.
     </tei:p>
     <tei:p>
      „Vy neodpovedáte!” dohováral jej Daniel nežne, „prečo? Snáď bojíte   sa vyrieknuť rozhodné slovo?”
     </tei:p>
     <tei:p>
      „Nebojím!” riekla teraz Viola ticho, ale rozhodne,— „som navyknutá   sama nad sebou rozhodovať a preto teraz odhodlane a úprimne musím vám   povedať, že nemožno. Daniel, nemožno, aby — aby!” Hlas jej   slabnul.
     </tei:p>
     <tei:p>
      Účinok slov Violiných bol rozličný. Starý pán, ktorého oči upreté   boly na Violu, vyčítaly devino rozhodnutie takmer ešte prv než ho   vyriekla — ten sa nadvihnul niečo vo svojom kresle, vystrel obidve   ramená oproti Viole a prudkým pohybom tváre zasmial sa zmrzáčený   starec hlasite. Daniel vzdychnul si bôľne a pozrel smutne na devu. A   Imrich, ten stál tu odvrátený, ani pohybom, ani slovom nedávajúc na   javo, že toto nepredvídané rozhodnutie budí akýsi cit u neho. Cele   ľahostajným zdal sa tu stáť, akoby on tu vôbec ani nebol potrebným. —   Viola, ktorá už teraz hľadela na neho okom lásky, videla ľahostajnosť   jeho, zabolelo ju to, — no veď nečakala inšie!
     </tei:p>
     <tei:p>
      „Prosím, neodvracajte sa v hneve odo mňa, pane Milocký!” prosila   deva, keď videla, že Daniel vstal a chcel sa porúčať. Vidíte, moje   myšlienky nikdy nezabiehaly do budúcnosti, aby zamestknávaly sa   utvorením vlastnej domácnosti. Nemám schopností blažiť niekoho — som   rozorvaná sama so sebou. Môj podiel je nešťastie a to je, vidíte,   jediné, čo by som vám doniesla, — nie, nehovorte, viem, čo chcete   povedať, že nežiadate ničoho, verím, lebo ste príliš šľachetný, no i   ja volím radšej zadať vám túto ranu, než sklamať vaše dobré srdce —   lebo ja nie som vstave urobiť vás šťastným, nie, nie. Nežiadajte to   odo mňa!”
     </tei:p>
     <tei:p>
      Tak prosila deva a mladý farár pozrel do jej očí, videl, že z nej   hovorí cit pravdivý, že táto deva nie z malicherných pletích alebo   neoprávnenej hrdosti povrhla jeho nabídnutím. Či tušil, že mal tak   silného soka — že nie samé tie príčiny, ktoré uviedla Viola, čo   prekážky staväly sa mu v cestu, lebo tie ľahko daly by sa vyvrátiť.   Či tušil — možno, že áno, aspoň pozdejšie, keď otupoval osten bôľu   jeho, časom zbúrený.
     </tei:p>
     <tei:p>
      Keď opustil izbu — úctive a dôstojne, dívala sa Viola za ním,   akoby s ním bola unikla každá svetlá myšlienka, — všetko svetlo, cit   pre krásu a dobro naučila sa poznávať u neho, on naučil ju veriť, —   on milovať tých, ktorí nás ubíjajú — a ona mu takto odplatila. Oh,   aká ironia! myslela si deva, keď pomaly aj ona vzďaľovala sa z izby.   Ujec ju silno pritiahnul k sebe a hladkaním jej tváre dával na javo   svoju spokojnosť, no ona sama nebola spokojná so sebou — a bola by sa   mohla staviť, že veru aj druhí spoluobyvatelia domu —- vyjmúc   jediného ujca.
     </tei:p>
    </tei:div>
    <tei:div type="chapter">
     <tei:head>
      10. Imrich sa zpytuje.
     </tei:head>
     <tei:p>
      Ako predvídala Viola, tak bolo. V kuchyni prijaly ju nepriaznivé   zraky a úsečné nelaskavé slová ranily jej dušu. No ona chopila sa   práce svojej, bez toho, žeby na úštipky mala netrpezlivú alebo   vzdorovitú odpoveď.
     </tei:p>
     <tei:p>
      Hermínka nemohla trpeť, aby sensačná udalosť nebola vyčerpaná.
     </tei:p>
     <tei:p>
      „Ach škoda svadby!” prehodila znovu, „ja tešila som sa, že zaroveň   s tetuškinými meninami budeme sláviť i zasnúbenie!”
     </tei:p>
     <tei:p>
      „Ba len povedz mi, Hermuška, koho čaká tá vysokomyseľná   slečna?”
     </tei:p>
     <tei:p>
      „Ach nuž iste viac, než dedinského farára!”
     </tei:p>
     <tei:p>
      „Že viac? S radosťou mohla sa chopiť jeho ruky.”
     </tei:p>
     <tei:p>
      „Veru, veru, Viola, ja ťa nerozumiem”, obrátila sa Hermínka   direktne k Viole, naprávajúc koketnú zásterku svoju. — „Mať tak   skvelú príležitosť, dostať sa pod čepiec a nechať ju ujsť. — Je to   nesmysel — odpusť.”
     </tei:p>
     <tei:p>
      „Ty, pravda, zahalíš sa vysokomyseľne do rúšky mlčania”,   pokračovala slečna, keď Viola so sklopenou tvárou i ďalej mlčala. —   „Tým skôr, lebo neznáš ospravedlniť sa. Nemáš príčiny — len ja tuším,   čo asi v tebe väzí” a pri tých slovách bližej nahla sa k Viole a   riekla hlasom zníženým: „ty ufáš sa Imrovi, — vidíš, že uhádla som!   Ale tomu ufáš sa darmo, ja viem.”
     </tei:p>
     <tei:p>
      „Ja ani neufám sa”, odvetila Viola a pozrela na Hermínu statočným   pohľadom svojím, „ale právo, rozhodovať nad vlastným osudom, mám len   sama!”
     </tei:p>
     <tei:p>
      „Hahaha!” rozosmiala sa Hermínka veľmi ostentatívne, „je to   zabavné. — Toľká tragika — haha, kto že ti to právo berie, kto?”
     </tei:p>
     <tei:p>
      „Čože je tak smiešneho, že sa moja roztomilá Hermínka tak chutne   zasmiala?” zpytoval sa dnu vstúpivší Lepáry. Blúdenie mestom, čítanie   novín a rozhovor s Bubelákom ho už unoval a preto začal dulovať po   dome za nejakou kratochvíľou.
     </tei:p>
     <tei:p>
      „Ach, ujče, Viola je veľmi smiešna! Dala košík prvému a jedinému   pytačovi a potom ohradzuje sa oproti nám, hovoriac, že nikto nemá   práva rozhodnúť nad jej osudom. Akoby to dakomu bolo napadlo.”
     </tei:p>
     <tei:p>
      Lepáry priblížil sa k spomínanej, ktorá ustúpila pred človekom,   jej zcela nesympatickým.
     </tei:p>
     <tei:p>
      „Dobre tak, dievčatko! Veď škoda takého roztomilého holúbka na   dedinu; škoda kvietka; tam by zvädnul, zahynul, nikto nevedel by   oceniť jeho krásu!”
     </tei:p>
     <tei:p>
      „Ach, iď len, ujec, nerob sa smiešnym! Také niečo hovoríš Viole.   Za jedno ona nemá smyslu pre podobné slová, za druhé sám tomu   neveríš, len nedaj sa vysmiať.”
     </tei:p>
     <tei:p>
      „Ba ty nedaj sa vysmiať s tvojou múdrosťou a známosťou sveta. Len   kde vzalo sa to u teba, nevídali! Toľká múdrosť, na môj veru, samý   firnais! No ty si z toho nerob mnoho, dušinka”, obrátil sa znovu k   Viole a pokračoval sladkavým hlasom: „Hermínka je rozmaznaná a zná tu   i tu pichnúť, vieš, že každá ružička má svoj tŕnik, hejže?” Pri tých   slovách chcel Violu oblapiť, tá ale silno odsotila ho od seba.
     </tei:p>
     <tei:p>
      „Hahaha”, smiala sa Hermínka, „tvoja výpoveď ešte nikdy nesplnila   sa tak eklatantne, ako teraz; to je hodný tŕnik — čo?”
     </tei:p>
     <tei:p>
      „Netajím”, odvetil Lepáry, „ale za to aj tým krajšia. ruža” a   doložil tichším hlasom smerom ku Viole, „ružička, ktorá stojí za to,   aby sa pokúsil ju odtrhnúť!”
     </tei:p>
     <tei:p>
      „Ale, ujče, s tebou naozaj nie súco rozprávať; odídi, Viola,   neposlúchaj ho!”
     </tei:p>
     <tei:p>
      „No no, nie že tak zpurne, však by si ty inšie hovorila, keby   takto k tebe istý mladý muž hovoril!”
     </tei:p>
     <tei:p>
      „Veru sotva — ja by som ho nepočúvala”, — bránila sa Hermínka.
     </tei:p>
     <tei:p>
      „Ale Violka je múdre dievčatko, to dá si povedať, — či tak   dievčatko?”
     </tei:p>
     <tei:p>
      Violine tepny bily náramným skokom. Premáhala sa; staväla sa i   hluchou i bezcitnou a predsa musela počuť i pocítiť všetko a nesmela   vzdialiť sa z kuchyne, vediac, že na Hermínkinu zkúsenosť nesmie sa   spoľahnúť. Čím, ako sa brániť? Keď už zrejmé dôkazy opovrženia minuly   sa cieľa? Na to musela si odpovedať, že len sama, a to zvýšenou   pozornosťou a ostražitosťou, musí si byť i obranou i ochranou.
     </tei:p>
     <tei:p>
      „Ale teraz, ujče, opusť kuchyňu”, riekla Hermínka celkom rozhodne;   „my nič nespravíme na tento spôsob — naše cukové veci dokonca sa   nevydaria.”
     </tei:p>
     <tei:p>
      „A či ma i vtedy pošleš, keď poviem ti novinu?” opýtal sa   Lepáry.
     </tei:p>
     <tei:p>
      „To závisi od toho, aká je tá novina.”
     </tei:p>
     <tei:p>
      „Jestli sa v tebe neklamem, privedie ťa moja novina do   ekstázi!”
     </tei:p>
     <tei:p>
      „No len von s ňou, čo je za ňu!”
     </tei:p>
     <tei:p>
      „Herci sú tu!” zvolal Hermínkin ujec s výrazom veľkej   dôležitosti.
     </tei:p>
     <tei:p>
      „Herci!? Zkade, kto?” zvolala, ako vo vytržení, Hermínka.
     </tei:p>
     <tei:p>
      „Spoločnosť istého Golyóva — vieš, veľa nesľubujú, ale majú i   dobré sily — jedna primadonna —”
     </tei:p>
     <tei:p>
      „Ale herci v našom meste, to je už udalosť!”
     </tei:p>
     <tei:p>
      „Vidíš, dieťa moje, a ty chcela si svojho báčiho tak nič po nič   preč poslať.”
     </tei:p>
     <tei:p>
      „A čo hrajú? budú dnes hrať? Oj, to pôjdeme!” a s tými slovami   položila kotlíček so sňahom na bok — ponechajúc pečenie cukroviniek   rukám zkúsenejším — a vybehla z kuchyne. I Lepáry odišiel, volajúc   nazpät:
     </tei:p>
     <tei:p>
      „Pá, milá ružička.”
     </tei:p>
     <tei:p>
      Tá, ktorej to znelo, stiahla hnevno obrvy, a ústka trpkým a   smutným úsmevom sa pootvorily.
     </tei:p>
     <tei:p>
      Keby Viola snáď bola bývala sdieľnejšou, ohebnejšou, keby bola   vedela nakloniť si tetku, lichotiť Hermínkiným slabosťam, bolo by jej   postavenie bývalo istotne znesiteľnejším. Ale ona neurobila prvý krok   ku smiereniu a plazivá pokora, poníženosť bola jej odpornou. Preto   nemohla žiadať, ani nežiadala, aby ony prišly jej v ústrety alebo   zastaly ju, keď robila sa jej krivda. Ba krivda robila sa jej len z   tejto strany, veď Imrich ostával v diaľke od nej. A Lepáryho škaredé   lichotenie istotne obmedzilo by sa len na lichotenie, keby o tom   niekto z domácich seriozne rozmýšľal; ale to veru nikomu nenapadne,   brániť dievča nenávidené, ač i postavené pod ochranu domáceho pána. A   preto znovu musela si Viola povedať, že nemá sa na koho opierať, že   odkázaná je len na svoju vlastnú silu.
     </tei:p>
     <tei:p>
      Popoludní usporiadala Hermínka kvety v salone; potom prechodila sa   z izby do izby; aj svoju chcela otvoriť hosťom. Zas pozerala svoj   oblek; hneď na to otvorila klavír, prešla rukama niekoľko ráz po   klávesoch, aby poznala, či neposlabila sa jedna alebo druhá struna na   ňom. Konečne usporadovala si pred zrkadlom vlasy. Odtiaľ padly jej   zraky na fotografie.
     </tei:p>
     <tei:p>
      „Viola!” zvolala na devu, ktorá oprašovala náradie, pozri, však   nám svedčí! Vtedy bol Imro cele inakším, ako je teraz, samá   zdvorilosť, úslužnosť, a teraz — akoby nejakým kúzelným prútom   šibnutý, zmenil sa na takého nejapného, homrajúceho medveďa!   Nemyslíš?”
     </tei:p>
     <tei:p>
      „Nemyslela som o tom”, bola rovnodušná odpoveď.
     </tei:p>
     <tei:p>
      „To verím. Nuž aj k čomu by to viedlo! Lepšie pre teba. Veď i tak   hovorí sa, že od mnohého myslenia rozbolí hlava. — Podaj že mi ten   kvet, tam v mojej izbe na posteli. To. — Mňa ešte nikdy hlava   nebolela. Z toho dalo by sa zatvárať, že nemyslím mnoho, ale mne sa   zdá, že je pre mňa práve dosť toľko, koľko myslím.”
     </tei:p>
     <tei:p>
      Za to ale musela myslieť viacej Viola — a hlávka ju bolela   veľmi!
     </tei:p>
     <tei:p>
      „Pozri len, Viola, dobre bude tak? Tento kvet tu na ľavom boku,   nemyslíš!”
     </tei:p>
     <tei:p>
      „Ba áno, dobre bude tak!”
     </tei:p>
     <tei:p>
      „Dobre tak”, posmievala sa slečinka; „tuším, že povedala by si to   isté, keby som si ho zrovna na podošvu prišila, nie?”
     </tei:p>
     <tei:p>
      Viola neodpovedala. Jej by dnes snáď i to bolo ľahostajným.
     </tei:p>
     <tei:p>
      „Som zvedavá, ako hrajú tí herci”, preskočila Hermínka na tento   predmet, — „tá primadonna, akási Virág-völgyi Rózsika — nebodaj, že   sa predtým Blumenthalovou menovala —- má byť dosť šumná, aspoň v   svetle lámp divadelných. Že už mnoho hláv pomútila; iste už aj náš   pán ujček niekde u nej antichambriruje.”
     </tei:p>
     <tei:p>
      Tej mienky bol každý, kto Lepáryho držal za hodného   rozmýšľania.
     </tei:p>
     <tei:p>
      Pred večerom prebehla Emka celá rozčulená do kuchyne, kde Viola   kávu varila.
     </tei:p>
     <tei:p>
      „Ach, Viola, pevedz apkovi, aby ma pustil s mamou a Hermínkou do   divadla, prosím, Viola, popros ho!”
     </tei:p>
     <tei:p>
      „A či ťa mama pojme so sebou?”
     </tei:p>
     <tei:p>
      „Veď ja neviem, keď som sa jej nezpýtala.”
     </tei:p>
     <tei:p>
      „Tak musíš sa jej najskôr opýtať.”
     </tei:p>
     <tei:p>
      „Ach, ja viem, že ona nebude chcieť.”
     </tei:p>
     <tei:p>
      „Zkús to, Emka moja.”
     </tei:p>
     <tei:p>
      „Vieš čo, Viola, poviem Imrichovi, ten ma iste pojme so   sebou.”
     </tei:p>
     <tei:p>
      „Možno, dieťa moje, no ja ti neznám povedať.”
     </tei:p>
     <tei:p>
      „Vidíš, Violka, hovoria, že majú tí herci krásne obleky, zlatom a   striebrom vyšívané; ale však je to nie dobré zlato?”
     </tei:p>
     <tei:p>
      „Nie, dieťa moje, to je len bliktra, tam niet ničoho pravého.”
     </tei:p>
     <tei:p>
      „A predsa rada bych ta išla.”
     </tei:p>
     <tei:p>
      Dieťa neustalo prosiť, kým Viola nesľúbila, že ju vypýta od   otca.
     </tei:p>
     <tei:p>
      Pri svačine pila Emka neobyčajným chvatom svoju kávu. Prosebným   zrakom sprevádzala pri tom Violu, keď obsluhovala, ba tu i tu   postrknutím rukou napomnela ju na daný sľub. Imrich to zbadal.
     </tei:p>
     <tei:p>
      „Čože je, Emka?”
     </tei:p>
     <tei:p>
      Emka ale prosebným zrakom pozrela na Violu.
     </tei:p>
     <tei:p>
      „Povedz to ty, Viola!”
     </tei:p>
     <tei:p>
      Slabým pokusom úsmevu sdelila Viola žiadosť Emkinu.
     </tei:p>
     <tei:p>
      „Hľadže mi túto milovnicu umenia! Nie, Emka moja, to je nie pre   teba, ty tomu nerozumieš, keď by som ti povedal, že je to i pre   druhých, väčších, jedom, nie ešte pre také plávajúce rozumčeky, ako   je tvoj!”
     </tei:p>
     <tei:p>
      Dievčatko chcelo plakať, no premohlo sa.
     </tei:p>
     <tei:p>
      „Za to mali by mať druhí rozvahu i za teba a vo vzniku udusiť takú   nerozumnú žiadosť.”
     </tei:p>
     <tei:p>
      Že Viola i túto poznámku, čo urážlivú, na seba vztiahla, bolo   takmer prirodzené, veď ona predniesla Emušinu žiadosť. Ale či ona to   mohla vedieť, keď nezná podobné predstavenia? Od druhého by ju táto   poznámka nechala chladnou — od Imricha ale ju popudila k hnevu a   žiaľu, lebo známe, že nás nelaskavé slovo od milovaného človeka   dvojnásobne bolí.
     </tei:p>
     <tei:p>
      Oktobrový deň chýlil sa ku koncu; svetlé oblaky sháňaly sa nad   obzorom a ostatný lúč slnka zapadol, vrhajúc oblokmi chodby v prvom   poschodí svetlú čiaru na schody. Dolu schodmi kráčala Viola so šatami   pani Vilinskej. Ponáhľajúc sa dolu, nezbadala, že hore lazí Lepáry a   pri zákrute temer vrazila sa do neho. Chcela sa mu vystúpiť — on   zastal jej cestu.
     </tei:p>
     <tei:p>
      „Nie, tak ľahko ťa nepustím. Bez výmeny ani na krok!” šeptal   celkom blízko pri nej.
     </tei:p>
     <tei:p>
      „Pane, ustúpte!” volala Viola, „mám naspech.”
     </tei:p>
     <tei:p>
      „Nič to, devuška, ešte stačíš — prv výmenu.” A starý chlebár   nahnul sa ku nej.
     </tei:p>
     <tei:p>
      Viola ale odstrčila ho silným pohybom ramena, že zavrávoral a   zletel temer rovno do — náručia Imrichovi.
     </tei:p>
     <tei:p>
      „Ale, ujec!” riekol tento kárave.
     </tei:p>
     <tei:p>
      „Ty si to? Neber to naozaj. Violka sa žartovala a ja nie som taký,   aby nerozumel žartu. A ty si snáď chcel brániť — tvojej obrany veru   nebolo treba!”
     </tei:p>
     <tei:p>
      „K tomu som si ja sama sebe dostatočnou obranou!” riekla Viola   hrdo a prešla popri pánoch s posunkom neprístupnej hrdosti.
     </tei:p>
     <tei:p>
      „Vidíš, to si schovaj, Imriško, mohol si to nemať!” Načo aj hasíš,   čo ťa nepáli. A či ťa páli, čo?”
     </tei:p>
     <tei:p>
      Imrich odvrátil sa — bez odvety chcel sa vzdialiť.
     </tei:p>
     <tei:p>
      „O ktorej bude sa dnes večerať, brachu, nemohol by si mi to   povedať? Rád by som dotedy ešte vidieť, čo tí protegé robia. Znáš,   tým ľudkom musí sa pomáhať, ináče jim vaše obecenstvo nepomôže na   nohy!”
     </tei:p>
     <tei:p>
      „Večerať? — ja neviem, zpýtaj sa —”
     </tei:p>
     <tei:p>
      „Violy — oj to veľmi vďačne.”
     </tei:p>
     <tei:p>
      „Môže ti to povedať i jedna zo slúžok, alebo mama.”
     </tei:p>
     <tei:p>
      „Imro, keby som ťa nepoznal a nevedel, že to dievča, — mienim   Violu — z hlbín srdca nenávidíš, povedal by som, že si na najlepšej   ceste do nej sa zaľúbiť.”
     </tei:p>
     <tei:p>
      Večerné červánky zhasly a na schodoch zaľahlo pološero. Lepáry   nevidel, aký účinok maly jeho slová, no cítil, že ho Imrova silná   pravica chytila za rameno a potriasla silno.
     </tei:p>
     <tei:p>
      „Ujče, chráň sa niečo podobného spomínať!”
     </tei:p>
     <tei:p>
      „Ba, som starý praktikant — ostatne, malo by ti to roztomilé dieťa   byť nepohodlné —”
     </tei:p>
     <tei:p>
      Nedohovoril, lebo ľahkým skokom pribehla Hermínka, aby išla hore   do prvého poschodia.
     </tei:p>
     <tei:p>
      „O čom rokujete, páni?” opýtala sa zľahka; „prosím, pusťte ma,   idem po tetuškinu kassetku.”
     </tei:p>
     <tei:p>
      Hermínka vybehla hore — Imro pristúpil bližšie ku ujcovi a povedal   mu dôverne:
     </tei:p>
     <tei:p>
      „Ešte raz a navždy ti hovorím, chráň sa — ujče. A varuj sa,   ublížiť dievčaťu, ktoré —”
     </tei:p>
     <tei:p>
      „To je znamenité”, skočil Lepáry hovoriacemu do reči, „nepočul si,   že len teraz povedala, že je sama sebe dostatočnou obranou?”
     </tei:p>
     <tei:p>
      „Áno počul — ale kým je pod strechou mojho otca, je pod našou   ochranou, či ona zpiera sa tomu alebo nie, je jedno!”
     </tei:p>
     <tei:p>
      „Tak ty ponímaš veci? Dobre, keď viem, ostatne neviem, čo vidíš   zlého v mojom nevinnom laškovaní s týmto nevinným, no hrdým   dievčaťom. Proti čomu vlastne sa ohradzuješ?”
     </tei:p>
     <tei:p>
      „Ty to dobre vieš — a ešte raz ťa napomínam, nezabúdaj na moje   slová!”
     </tei:p>
     <tei:p>
      „No veď je nič — ja idem; možno, že už ani neprídem k večeri.   Apropos, nepôjde aj Viola do divadla, rád by ju vidieť, ako tvárila   by sa pri tých veselých šprýmoch. No ale ešte nie je všetkému   koniec.”
     </tei:p>
     <tei:p>
      Pri posledných slovách bol už pri bráne, ktorou opustil dom, aby   vyhľadal vyhladovelých svojich protegé, ktorí prišli za chlebom do   slovenského mesta — a navzájom doniesli — trochu tej kultúry.
     </tei:p>
     <tei:p>
      Imrich s výzorom človeka, ktorý hľadá niekoho, koho by mohol ubiť,   zatvoril sa do svojej izby.
     </tei:p>
     <tei:p>
      Konečne boli všetci pristrojení do divadla; skôr malo sa ešte   večerať.
     </tei:p>
     <tei:p>
      Viola na rozkaz pani Vilinskej prikrývala stôl k večeri; Hermínka   doniesla schránku na klenoty, v ktorej schovávaly sa drahocenné veci   rodiny Vilinských. Boly tu niektoré staré kusy, pochádzajúce z   majetku Vilinského prvej ženy. Kým bola Emka malá, nosila šperky   tieto Vilinská.
     </tei:p>
     <tei:p>
      I preberala sa teraz v skvostoch týchto tetka Hermínkina, keď   Viola pozrela náhodou na jej ruku a prekvapene, zarazene zastala. Jej   zrak padnul na utešený prsteň, v ktorého brillantami vykladanej   hviezde rozrážalo sa svetlo lampy. Deva nápadnou živosťou siahla po   prsteni — potom zase stiahla preč ruku a chytila čiernu hodbabnú   šnôročku, vinúcu sa okolo hrdla.
     </tei:p>
     <tei:p>
      Hermínka zbadala pohyb Violy.
     </tei:p>
     <tei:p>
      „Páči sa i tebe ten prsteň? Je skutočne krásny. Ten oheň a tie   barvy čisté — poznať, že starí Verínovci mali vkus a rozumeli sa do   diamantov. Či nie je utešený, pane Bubelák?”
     </tei:p>
     <tei:p>
      „Ba áno, slečna. Už dávno nevidel som podobného. Klenot tento   zaslúži všeobecný obdiv.”
     </tei:p>
     <tei:p>
      „Ale teraz večeru, Viola! Už je sedem hodín a večera nie je ešte   tu!” karhala Vilinská, naprávajúc si veľký prsteň na chudý prst.
     </tei:p>
     <tei:p>
      Hneď na to donesená bola chutná pečienka a na povel domácej panej   usadili sa všetci prítomní k stolu.
     </tei:p>
     <tei:p>
      Emka postrkla Violu a šeptala:
     </tei:p>
     <tei:p>
      „Viola, to je môj prsteň, mojej umretej mamin. Imrich mi to raz   povedal, a ten to vie.”
     </tei:p>
     <tei:p>
      „Ako by to on nevedel!” vetila deva a pokrájala mäkký kúsok   pečienky chorému Vilinskému, ktorého ona zvlášte obsluhovala.
     </tei:p>
     <tei:p>
      „Ale mama ho nosí”, pokračovala Emka.
     </tei:p>
     <tei:p>
      „A ja som ho ešte nikdy u nej nevidela —”
     </tei:p>
     <tei:p>
      „Ej, a keď chodí do kúpeľov, vtedy ho vždy so sebou vezme.”
     </tei:p>
     <tei:p>
      „Ticho, Emuška moja, ticho!” napomínala Viola, lebo už zase   obrátil sa k nim Imrich, aby počúval, čo jeho sestrička hovorí.
     </tei:p>
     <tei:p>
      Lepáry neprišiel k večeri. Len odkázal, že sú už miesta zaopatrené   a že svojich tam bude čakať.
     </tei:p>
     <tei:p>
      Tak vybrala sa celá výprava do divadla. Slúžka s lampášom   popredku, za ňou Hermínka zavesená na rameno Bubeláka, potom Imrich s   Vilinskou.
     </tei:p>
     <tei:p>
      Mladý Pešťan skutočne seriozne začal dvoriť Hermínke, lebo jej   zjav, jej úplne veľkomestské držanie sa a brilírovanie rečou zazdalo   sa tomuto, tiež povrchne smýšľajúcemu človeku. A Hermínka? Tá bystrým   zrakom prehliadla, kam smerujú slová a pohľady mladého muža a   rozmyslela sa — nepustiť ho tak ľahko z osídel svojich. Keď Imrich   nie — tak tento, ale radšej len Imrich — veď sa on ešte vráti! Dotedy   tento ostane v reserve. Ale ako sa všetko zdalo, nemal Imrich úmyslu,   vrátiť sa.
     </tei:p>
     <tei:p>
      Tam doma zavládlo ticho. Vilinskému nechcelo sa ešte ísť spať a   preto hral sa s Emuškou v karty, na papuču. Starý pán smial sa   chutne, keď jeho dcéruška ostala papučou a táto živo bránila sa tomu,   použijúc všetky možné fígle tejto duchaplnej hry. Konečne obidvaja   unavení odobrali sa na odpočinok, pravda, s Violinou pomocou. Keď   obstarala všetko tu dolu, vydala slúžkam rozkazy pre zajtrajší deň a   odišla s Emkou hore do svojej chyžky. Tu ešte napadlo Emke, že ide sa   učiť. I prisadla ku stolu a rozložila knihy a písanky svoje po ňom. I   Viola zabudla vytiahnuť kľúče od komory — preto zbehla ešte raz dolu,   aby zameškanú vec napravila a kľúče povesila na obvyklé miesto.   Vráťac sa hore do prvého poschodia, počula v kuchyni jednu zo slúžok   nôtiť si jednoduchú, no dojemnú pieseňku nášho ľudu. A toto   pritlumené nôtenie si dievky vzbudilo vo Viole rozpomienku na tie   melodie, ktoré dakedy rozkošou naplňovaly jej jemný sluch. Idúc popri   dveroch salona, zastala. Tam dnu to skvostné piano akoby volalo ju   vnísť ta dnu a zkúsiť, či ešte niečo zná a či jej tieto zvuky   nedonesú znovu mier v dušu otrasenú.
     </tei:p>
     <tei:p>
      A Viola sňala lampu zo schodov a otvorila dvere na salone. Tam   lesklo sa už všetko, usporiadané pre zajtrajšiu hostinu.
     </tei:p>
     <tei:p>
      Položila pozorne lampu na malú kasničku u dverí a priblížila sa ku   klavíru. Bolo jej voľno v tejto samote, a predsa cítila akúsi obavu,   že ukradky ide do izby neobývanej a hrá. — No zase utlumila toto   príliš chúlostivé hnutie svojho čistého svedomia. Veď ona nekoná nič   zlého; — i sadla si ku klavíru a počala hrať, viac s citom než s   virtuozitou, ale čím diaľ hrala, tým viac zabúdala na svet, na   všetko, čo dosiaľ prežila a pretrpela. Jej duša povzniesla sa hore do   výšin neznámych, do krajín len snívaných, no sotva kedy   dosažiteľných.
     </tei:p>
     <tei:p>
      Zabudla, že čas ubieha; že tam vo veľkom hoteli už chýli sa   frivolná operetta ku koncu a že ľahká hudba omrzela jednoho mladého   muža, tak že vzal klobúk, opustil sieň, naplnenú vyšnoreným   obecenstvom, aby tam von ochladil horúcu hlavu. Zamyslený pobral sa   domov námestím; keď prichodil domov, zarazilo ho nezvyklé svetlo v   oblokoch salona, — no ešte väčmi prekvapily ho zvuky klavíra. Zastal,   načúval. Kto hrá? Ticho vyšiel schodmi hore až na chodbu, zastal u   obloka, a znovu načúval. Ako to lahodí. Jako prúd čerstvej   pramenistej vody pre toho, kto práve nemohol zahasiť svoj smäd   fabrikovaným, nečistým nápojom. —
     </tei:p>
     <tei:p>
      Oblokom dnu kmitalo svetlo hviezdnej, vlastne pološero bezmesačnej   noci. Krásne jasné nebo, husto pokryté hviezdami, klenulo sa nad   mestom; z tých hviezdnatých výšin zdal sa kynúť mier a tíšiť   rozháranú dušu, hovoriac, prečo trápiš, sužuješ sa, biedny tvore — čo   si ty — čo čo tvoje žiale oproti rozmerom všehomíra? A ty sa vypínaš?   Bláznivý, biedny smrteľníče!
     </tei:p>
     <tei:p>
      Viola dohrala; bolo počuť, ako zatvorila klavír. Veľké kyvadlové   hodiny už dávno odbily desiatu — a ona zabudla na čas, ako ubieha. Po   krátkom, sladkom sne, plnom poesie, zase triezva skutočnosť, triezva   a smutná pre Violu Podhradskú.
     </tei:p>
     <tei:p>
      Vzala lampu a vyšla na chodbu. Ale oproti v obloku zazrela stáť   postavu muža a prekvapením zastala. Ruka, v ktorej držala lampu,   zachvela sa, tak že Imrich skočil, vzal jej svetlo z ruky a položil   na oblok.
     </tei:p>
     <tei:p>
      „ZľakIy ste sa?” zpýtal sa jej.
     </tei:p>
     <tei:p>
      „Ach nie!” vzdychla deva, „no myslela som, že ste v divadle.
     </tei:p>
     <tei:p>
      „Bol som tam, no hlúpy kus a ešte hlúpejšie predstavenie popudilo   ma ku hnevu — a”
     </tei:p>
     <tei:p>
      Viola medzitým zamkla dvere na salone, vytiahla kľúč a chcela   odísť.
     </tei:p>
     <tei:p>
      „A k tomu hovoril mi niekto, že mala sa zjaviť nová kométa;   prišiel som ju vyzerať odtiaľto!”
     </tei:p>
     <tei:p>
      Akoby to nemohol i z ulice! — no Viola uverila, ba nahla sa i ona   ku obloku a pozerala ta, ku mliečnej ceste. Imrich tiež usiloval sa   vyzrieť čakanú hviezdu, no darmo.
     </tei:p>
     <tei:p>
      „Nevidno”, riekla Viola a obrátila tázave k Imrichovi svoju tvár,   ale v tom okamžení cítila, že jej ruka je druhou silno chopená a   pritlumený hlas znel ku nej s otázkou:
     </tei:p>
     <tei:p>
      „Povedzte mi, prečo odmietly ste návrh Milockého?”
     </tei:p>
     <tei:p>
      „Prečo?” tázala sa nazpät prekvapená deva.
     </tei:p>
     <tei:p>
      „Áno, prečo, zdanlive tak skvelý pre vás, ktorej dom náš naskrze   nie je rájom?”
     </tei:p>
     <tei:p>
      „Myslím, že tým i tak nebol by sa mi stal.”
     </tei:p>
     <tei:p>
      „Ale boly by ste maly výhľad na krajšiu budúcnosť.”
     </tei:p>
     <tei:p>
      „Moja budúcnosť!” odvetila Viola, ako vo snách.
     </tei:p>
     <tei:p>
      „Áno, a preto mi je veľmi záhadné, prečo odmietly ste tak výhodné   postavenie?”
     </tei:p>
     <tei:p>
      „Nebola odveta moja dnes ráno dosť jasná?” tázala sa Viola znovu a   horúca žiar vystupovala jej do tvári.
     </tei:p>
     <tei:p>
      „Nebola; lebo kto vás zná, neverí v tie príčiny, ktoré ste udaly;   viem, že ani sám Milocký nie.”
     </tei:p>
     <tei:p>
      „Možno”, odvetila ona rýchlo, „ale ja vždy málo som dbala, kto   veril slovám mojim, kto nie.”
     </tei:p>
     <tei:p>
      „To sú tvrdé slová, no nepatrí to mne a v tomto okamihu robiť vám   výčitky za ne. Nevzdiaľme sa od pravého predmetu. Vaše úudajné   príčiny daly zatvárať na celkom iné, — z vašich slov presvitala   mohutná prekážka — aspoň tak ponímal som to ja — a jestli pán Milocký   má tak vnímavé srdce, musí vedieť to i on. — Vy jeho nemilujete.”
     </tei:p>
     <tei:p>
      „Veď keby som ho milovala, — cítila bych sa šťastnou a nebola by   ho preč poslala.”
     </tei:p>
     <tei:p>
      „No, že milujete druhého!” riekol Imrich s dôrazom a pozrel   prenikavým pohľadom na ňu.
     </tei:p>
     <tei:p>
      Ako bleskom zasiahnutá, ostala Viola stáť.
     </tei:p>
     <tei:p>
      „Kto to hovorí”, zpýtala sa po chvíli spurno.
     </tei:p>
     <tei:p>
      „Vaše slová, vaše jednanie”, znela Imrova odpoveď. I pristúpil ku   nej bližšie, podával jej ruku, pohliadol na ňu nežno a prosebne — no   ona to všetko, pre veľké rozčulenie, nevidela. Ju zamestknávala   myšlienka silná, predsavzatie rázne: nezradiť sa, nie, za žiadnu   cenu, on nesmie ani tušiť —
     </tei:p>
     <tei:p>
      „Nie, nemilujem nikoho — krem pamiatky mojho potupeného otca,   nie!” vyrazila násilne lož túto zo seba a že musela nepravdu povedať,   to znovu urobilo ju nespravodlivou a viedlo ju k trpkým slovám.
     </tei:p>
     <tei:p>
      „Tak by som sa bol klamal vo vás?” opýtal sa Imrich smutne.
     </tei:p>
     <tei:p>
      „Čomu človek neverí, to nemôže klamať”, odvetila Viola a jej   postava akoby rástla v rozochvení. Potom pokračovala: „Ostatne   neznám, prečo vás zaníma, rozlúštiť hádanku, ktorá netýka sa vás —   koho že zaníma vedieť, čo stane sa so sirotou podpaľača? Veď to   musíte znať, i každý v dome tomto, že do istej doby musím tu ostať, —   z vlastnej vôle a rozkoše veru nie, to tiež každý môže vidieť. Čo sa   potom zo mňa stane, keď budem plnoletou — to je istotne mimo ujca   každému v dome veľmi ľahostajným. No kto by chcel znať ešte i to,   toho ujistím, že ani hodinu ďalej neostane sirota Podhradských, ani   hodinu ďalej, než musí — —”
     </tei:p>
     <tei:p>
      „Dosť, Viola, dosť!” zvolal Imrich. „Skutočne, ja som sa dnes   veľmi sklamal. Od jednoho času pozoroval som vás, Viola, ľutoval som   vás, samotnú, odcudzenú medzi nami a prišiel som k tomu presvedčeniu,   že deje sa vám krivda. Krivda, keď súdili sme o vás, že ste krutá, ne   smierčivá, plná nenávisti naproti nám, bez lásky, bez srdca! Všetko   to vyvrátil som sám pred sebou, — bo videl som silu vášho ducha, vašu   trpelivosť v snášaní každodenných trampôt, poznal vaše obete, ktoré   prinášaly ste našim chorým, vašu neunavnú pilnosť pre nás a v náš   prospech — no dnes zase všetka krásna ilusia zrútená bola násilne   dohromady, lebo ja som práve musel poznať, že ste zlá, — Viola, zlá!   — — Vy ste silná, no sila vaša je urputná, nie dobrá. Vy obetovaly   ste nám mnoho, no nie z lásky, len v pocite povinnosti, ktorý je u   vás veľmi vyvinutý, avšak obeť bez lásky nestojí nič, ani prázdneho   slova tak sme si ničím nie povinní, nie sme si nič dlžni —”
     </tei:p>
     <tei:p>
      Otváranie brány a živý rozhovor na chodbe zamedzil ďalším slovám.   Viola, sťa kamenná socha, no s tým rozdielom, že dych jej sa krátil a   prsia dmuly, stála tu osvetlená nedostatočným lúčom lampy, ktorá   lampa vrhala na ňu viac stínu, než svetla. Aj Imrich stál chvíľku   pred ňou; na okamih ponorily sa zraky týchto dvoch rozhnevaných ľudí   v jedno a potom strmým pohybom obrátila sa Viola preč. Či bála sa, že   mu ukáže, ako veľmi je slabá a že i ona má srdce, ktoré tak mocne   domáha sa svojho práva? Keď počula, že aj Imrich vzďaľuje sa po   schodoch dolu, — zrýchlila kroky svoje a vbehla do komôrky, ako bez   seba, ako bez vedomia vlastnej sily. Klesla u postieľky svojej na   kolená, zahrabala tvár do podúšok a kŕčovite vzdychala. Nebol to   zdravý, uľahčujúci plač, bol to výbuch najkrutejšieho žiaľu.
     </tei:p>
     <tei:p>
      Emka, zľakaná, zdvihla hlávku, ktorá nad knihami ospalé   zavisla.
     </tei:p>
     <tei:p>
      „Viola, čo ti je, povedz mi?”
     </tei:p>
     <tei:p>
      „Nič, nič”, vzdychla táto; „choď spať, je pozde.”
     </tei:p>
     <tei:p>
      „Ale ty, Violka moja, tebe je dačo, — ach neplač, prosím ťa.” A   citlivé dieťa samo temer pustilo sa do plaču.
     </tei:p>
     <tei:p>
      „Prosím ťa, poď i ty spať”, prosilo znovu.
     </tei:p>
     <tei:p>
      „Idem”, riekla Viola a premáhajúc sa siahla na hrdlo — prudkým   trhnutím roztrhla limec šiat i čiernu hodbabnú šnôrku, z ktorej   odpadnul na zem skrývaný skvost.
     </tei:p>
     <tei:p>
      Emka rýchle zohla sa a zdvihla prsteň.
     </tei:p>
     <tei:p>
      „Mamin prsteň, Viola sa dievčatko pozrelo na Violu tázave.
     </tei:p>
     <tei:p>
      „Nie, dieťa moje, to nie je mamin!” tíšila Viola dievčatko. „Spi,   Emuška moja!” Chvejúcou sa rukou uložila dievčatko do postieľky, no   tá ešte vždy hovorila:
     </tei:p>
     <tei:p>
      „A čí je ten prsteň, Viola, povedz pravdu, tak učil nás pán   Milocký — i ty povedz pravdu.”
     </tei:p>
     <tei:p>
      Oj a Viola dnes Ihala — oj Imrich!
     </tei:p>
     <tei:p>
      „Imrich!” vzdychala ešte pozdejšie, keď mienila, že už Ema spí. No   dievča, žiačka, rozmýšľala nad hádankou novou: prečo Viola nepovedala   pravdu?
     </tei:p>
    </tei:div>
    <tei:div type="chapter">
     <tei:head>
      11. Zlomyseľné nápady.
     </tei:head>
     <tei:p>
      Na druhý deň hneď z rána začaly sa konať prípravy k privítaniu   hostí. Viola bola vždy zamestknaná; keď nenapomínala ju,   nerozkazovala jej pani Vilinská, tu sama hľadala prácu, v ktorej   zahlušila by v srdci hlodajúci žiaľ. Imrich jej vyhýbal, i ona jemu.   Tým viac sbližoval sa Lepáry; no ešte vždy podarilo sa jej vyhnúť   jeho nemilej spoločnosti.
     </tei:p>
     <tei:p>
      Popoludní i večierkom dostavovali sa hostia; boli tu shromaždení   temer všetci údovia mestskej rady s paniami, so slečnami alebo synmi.   I z okolia prišli podajedni, ktorí už skorej boli známi s   Vilinskovci, no v posledné časy vystávali z radu navštevovateľov   rodiny Vilinského. Dr. Lukáč i so svojou mladou paňou tiež nechybel,   — keď mohol, pridružil sa ku Viole a rozprával jej anekdoty, ktoré už   dávno od neho počula. Tak sa zdalo, že pani doktorka krivým zrakom   hľadela na svojho manžela, no on nerobil si z toho veľa.
     </tei:p>
     <tei:p>
      Hostia zabávali sa, ako komu sa páčilo. Hlavným a pre mnohých aj   najvýznamnejším bodom bola prirodzene skvostna večera. Po večeri   sadli si starší páni ku kartám, mladší ale zabávali dámy svojou   prítomnosťou.
     </tei:p>
     <tei:p>
      Hermínka, ktorá hlavne bola aranžovala tento večierok, cítila sa   veľmi dobre. Vynaložila všetko, čím mohla osobnosť jej dosiahnuť   skvelého zovňajšku. Dnes večer chcela priviesť vec s Bubelákom na   čisto a chcela si ešte raz Imricha nakloniť. — Alebo jeden, alebo   druhý. Pri Bubelákovi sa jej kunšty vydarily. Toho oslepovala jej   osobnosť. Ač vídal on v Pešti inakšie krásky, predsa mienil, že je   táto cele stvorená k tomu, aby predstavovala dámu veľkého sveta. Že   potrebovala Hermínka skvelého rámca, aby krása jej dostala významu, o   to sa teraz nestaral Bubelák, on videl celok a ten ho priviedol do   nadšenia.
     </tei:p>
     <tei:p>
      Často cez večer bolo vidieť Hermínu a Violu vedľa seba. I bolo   možno jich porovnávať. Tu tá bujná, živá, sebavedomá krásavica, ktorá   vždy mala v pamäti, čo jej tvári a pleti sluší a jak to vyzerá, — tam   Viola, ktorá málo rozmýšľala o svojich toilettných potrebách. A   predsa bola Violina krása pútavejšia, sympatickejšia, lebo nestaväla   sa tak nápadne v popredie. Krása tejto devy pozostávala cele z iného,   ako Hermínkina — z niečoho, čo nedalo sa bližšie určiť. Pohľad jej   očí, ten tichý, pravda v jej okolnosťach zriedkavý úsmev, pohyb jej   hlavy, nepovedomá, preto nevystižiteľná gracioznosť jej kroku   zvyšovala pôvabnosť tejto odstrkovanej devy. K tomu i Viola šatila sa   vždy veľmi vkusne. Ač toiletty jej nebývaly skvostné, ba boly často   dosť chudobné, vedela si ona každý kus šatstva tak usporiadať, že   vypadalo to temer vždy elegantne.
     </tei:p>
     <tei:p>
      Cez večer, keď Viola akoby v zapomenutí samej seba zastala s očima   v diaľku myšlienok ponorenýma, priblížil sa k nej Lepáry. On   striehnul tento okamih a nenechal ho uhehnúť bez toho, aby ho   nevyúžitkoval.
     </tei:p>
     <tei:p>
      „Si krásna dnes, ako aj vždy, no smutná, bez vôle”, začal jej   lichotiť. „Či ti snáď žiaľ za ženíchom preč poslaným! Nebanuj!   Vynáhradu nájdeš dosť, tisíc za jednoho — za ztratené šťastie, tiež   relativné — kynie ti iné. Poď len do Pešti, uvidíš, že tam uznajú   cenu tvojej krásy, tam čaká ťa skvelá budúcnosť.”
     </tei:p>
     <tei:p>
      Každé slovo Lepáryho pocítila Viola ako pichnutie jedovatej zmyje.   No ona len hlavu odvrátila a vzdialila sa s nevýslovným posunkom   opovrženia a odporu, lebo už unovala brániť sa inou zbraňou.
     </tei:p>
     <tei:p>
      Hermínka, aby skorej došla cieľa, odhodlala sa postaviť všetko na   jednu kartu.
     </tei:p>
     <tei:p>
      Keď raz Bubelák niečo zahovoril sa pri pánoch u pohárikov,   pozdejšie ale vrátil sa rozohriaty vínom ku Hermínke, vtedy našiel   túto zamyslenú so sklonenou hlavou a smutným pohľadom.
     </tei:p>
     <tei:p>
      „Čo je vám, slečinka?” opýtal sa s prízvukom nežnej   starostlivosti.
     </tei:p>
     <tei:p>
      „Som na rozcestí”, odvetila slečna pološeptom.
     </tei:p>
     <tei:p>
      „Ako to?” znela nová otázka a Bubelák sadol si ku nej na   stoličku.
     </tei:p>
     <tei:p>
      „Zvedavý!” usmiala sa škádlive na mladého muža a zľahka dotkla sa   ramena jeho svojím vejárom. Hneď ale zasmušila sa jej tvár a ona   hovorila:
     </tei:p>
     <tei:p>
      „Neznám, či vám to môžem sveriť a jako to vy budete ponímať.”
     </tei:p>
     <tei:p>
      „Tak málo dôvery máte vo mňa? Nedokázal som ešte dosť svoju   oddanosť a vrelú lásku?” tázal sa mladý muž a vzal do svojej ruky   ruku dievčaťa.
     </tei:p>
     <tei:p>
      „Veď ja verím — a ač aj moji domáci neodobria moje slová, moju   dôveru k vám, predsa vám sdelím, že som postavená pred rozhodný   okamih: alebo vydať sa za muža, ktorý ma od dávna ľúbi, alebo opustiť   navždy dom tento.”
     </tei:p>
     <tei:p>
      „Ale to sú naozaj zvláštne novinky a ja netušil som o tom ničoho”,   — zvolal Bubelák takmer nahlas.
     </tei:p>
     <tei:p>
      „Ticho!” napomínala slečna a obzrela sa po hosťoch. „Netušili,   nevideli ste z toho ničoho, lebo nepozorovali ste vývin vecí.”
     </tei:p>
     <tei:p>
      „Ale vy, slečna, už rozhodly ste sa?”
     </tei:p>
     <tei:p>
      „Ja neznám, čo mám urobiť.”
     </tei:p>
     <tei:p>
      „Nehovorí vám to vaše srdce?”
     </tei:p>
     <tei:p>
      „Oj, ono hovorí, ale reč táto musí byť utlumená!” riekla Hermínka,   prozrúc na mladého muža svojím najtklivejším pohľadom a opustila ho   vo veľkom rozčúlení. — Potom cez celý večer vyhýbala mu naschvál, len   kedy-tedy stretli sa jích zraky. —
     </tei:p>
     <tei:p>
      Imricha netešilo dlho medzi hosťmi v salone; ako videl, že zabavia   sa i bez neho, odišiel dolu do prízemnej izby, do obedovne, kde ešte   stoly nespratané ponúkaly svoje dary. Tam pri stole sedely niekoľkí   starší páni, popíjajúc si, kúriac a politizujúc. I Imro nalial si   vína do pohára a vypil ho na dúšok — zamiešal sa do rozhovoru so   starodávnymi priateľmi svojho otca.
     </tei:p>
     <tei:p>
      Z toho rozhovoru vyrušilo ho ľahké dotknutie sa ramena jeho; —   obrátil sa, videl stáť pri sebe Hermínku, spanilú, ako ešte   nikdy.
     </tei:p>
     <tei:p>
      „Želáš si niečo?” opýtal sa jej.
     </tei:p>
     <tei:p>
      „Nie, neželám — ale, ale chcela som ti niečo sdeliť — vlastne   opýtať sa ťa, — prosím ťa, venuj mi niekoľko okamihov.”
     </tei:p>
     <tei:p>
      Bez odvety nasledoval Imrich Hermínku ku obloku; jích rozhovor tu,   medzi týmito pánmi nebol nápadným; každý vedel, že sú rodina, že   bývajú v jednom dome a tak majú isté práva.
     </tei:p>
     <tei:p>
      „Imrich, ja chcela som sa ťa už dávno opýtať a vždy bála som sa   toho”, vravela Hermínka neobyčajne vrelo, — „no teraz musím konečne   sama doniesť vec na pretras, — povedz, hneváš sa mi ešte?”
     </tei:p>
     <tei:p>
      „A či som sa hneval?” zpýtal sa Imrich nazpät.
     </tei:p>
     <tei:p>
      „A či!” odvetila Hermínka s boľastným úsmevom.
     </tei:p>
     <tei:p>
      „Jestli chceš reflektovať na onen špatný výstup po voľbe, tak ti   môžem povedať úprimne, že ten výstup dotknul sa ma veľmi nemilo, ale   —- nehneval som sa.” —
     </tei:p>
     <tei:p>
      „Oj, vidím a cítim, že si nie viac ten istý — ty skutočne nechceš   zabudnúť na tie slová, ktoré som vo výbuchu vášne povedala!”
     </tei:p>
     <tei:p>
      „Načo to pripomínaš — je to za nami a chvála Bohu, že je tak.”
     </tei:p>
     <tei:p>
      „To je hrozné, keď takto hovoríš”, povedala Hermína, „to je smutné   — oj, či nemôže byť viac dobre medzi nami?”
     </tei:p>
     <tei:p>
      „Je dobre, prečo by nebolo?”
     </tei:p>
     <tei:p>
      „A ja hovorím, že je nie dobre, Imrich, oj ja by si želala, práve   teraz, aby dobre bolo — keď...”
     </tei:p>
     <tei:p>
      Tázave pozrel Imrich na ňu, no nezpýtal sa.
     </tei:p>
     <tei:p>
      „Keď nachodím sa pred momentom, ktorý má rozhodnúť osud môj na   celý život. — Oj, či musím ti to ja povedať.” — S bôľnym povzdychom   vyrazila zo seba slová tieto a pozrela na neho vrelo.
     </tei:p>
     <tei:p>
      „Zdá sa mi, že nemusíš” — odvetil on, ktorý ju už prezrel.
     </tei:p>
     <tei:p>
      „Imrich!”
     </tei:p>
     <tei:p>
      „Prosím ťa, neprovokuj výstupy, ktoré sú veru neblahé pre obidve   strany. Medzi nami len tak môže byť, ako je, keď má byť dobre. Muž   mojej povahy zná i znášať slabosti i vie si uctiť zásluhy vaše, no   len dotedy, kým sa nesklame. Klátenie je nie moja slabosť. A čo týka   sa toho okamihu, ktorý rozhodnúť má nad tvojím osudom, ty znáš   najlepšie, že si sama paňou svojej vôle. Čiň tak, ako ti srdce   nadpovedá.”
     </tei:p>
     <tei:p>
      „Oj ty si ukrutný!” — vzdychla Hermínka boľastne.
     </tei:p>
     <tei:p>
      Imrich obrátil sa.
     </tei:p>
     <tei:p>
      „Tuším, že hostia naši chcú sa rozchodiť — musíme jich   vyprevadiť.” A odišiel zanechajúc Hermínku s temným pohľadom a pevno   sovrenými pernami. —
     </tei:p>
     <tei:p>
      Bubelákovo dovolenie uchádzalo. Ešte tri dni mal tu ostať, potom   chcel znovu vziať ťarchu povolania na plecia svoje. Pani Vilinská,   ktorá pomaly smierila sa s myšlienkou na Bubeláka, čo budúceho muža   svojej milovanej Hermíny, chcela tomuto k pocte usporiadať ešte jeden   výlet. A ten výlet mal byť usporiadaný na „Majeri”, na tom mieste,   kde pani Vilinská nebola už od niekoľkých rokov, kam nerada chodila.   Hermínka tešila sa veľmi tomuto plánu a sľubovala si z toho veľa.   Imrich neprejavoval mnoho vôle plán tento prijať; on by bol rád   ušetril ten zátišný kútik od návštevy veľkomešťanov. Odôvodňoval   svoju nechuť tým, že na „Majeri” pre Pešťanov niet zábavy, no keď   videl, že Vilinská nedá sa odhovoriť, ustúpil.
     </tei:p>
     <tei:p>
      Violu poslali vopred na „Majer.” Tam i tak maly sa ešte posledné   zemiaky vykopať a doviezť dolu do pálenice. I mala tam prácu Viola!   Musela dozerať, posberať a usporiadať aj iné zahradné a poľné   plodiny.
     </tei:p>
     <tei:p>
      I vzdychla si, keď cítila ten svieži už chladný vzduch dolinky.   Keď z hôr dochádzal k nej vetrík jasenný — keď krásne počasie ešte   raz snažilo sa obživiť celú prírodu. Ešte raz zbĺkne plameň a zhasne,   — príroda uloží sa k spánku zimy.
     </tei:p>
     <tei:p>
      Krchuľa prijala slečinku svoju s nemalou radosťou. I oddala jej   hneď všetky starosti do rúk, vyrozprávala, čo pokonala odtedy, ako   Viola tu nebola; ukázala plnú komôrku i pivnicu, i dvorec plný   odrastenej drúbeže. Všetkému tomu tešila sa Viola, tým viac, že   mienila, toto že je posledný raz, čo sa tu baví.
     </tei:p>
     <tei:p>
      Veronka odtedy, čo ju Viola posledný raz videla, upadla náramne.   Mdlo a neveselo prišla ku Viole a nemotornými pohybmi chytala Violu   za rukávy šiat a hľadela na ňu s úsmevom smutných svojich očí.
     </tei:p>
     <tei:p>
      Keď Krchuľa počula, že majú prísť na „Majer” hostia zvolala   strmo:
     </tei:p>
     <tei:p>
      „Kto, ktože príde?”
     </tei:p>
     <tei:p>
      „Prídu páni z Pešti — veď znáte, že mali sme hostí — jeden je   mladého pánov priateľ a druhý panej brat —”
     </tei:p>
     <tei:p>
      „Ten!” zkríkla Krchuľa hlasom tvrdým a pozrela na Violu tak   zostrašeným, spolu i hrozivým výrazom tváre, že to túto nemálo   zarazilo. „Počula som, počula, že sú tu, ale žeby sa ten, ten — aby   ho, — sem odvážil, to som predsa nemyslela!”
     </tei:p>
     <tei:p>
      „Ale prečo?” bola nevinná otázka devy.
     </tei:p>
     <tei:p>
      „Že vraj prečo? Oj, či je to už nie dosť známa vec? Veď je to ten   lotor, ten kujon, — aby si bol nohu zlomil, keď mal kročiť na túto   zemičku!”
     </tei:p>
     <tei:p>
      „To som si mohla domyslieť! Ó, ja som tušila, že je to človek   planý — Krchová! Veď i ja dosť musela som pretrpeť od neho!”
     </tei:p>
     <tei:p>
      „Vari naozaj? Nuž a či nevie ten mladý pán vziať palicu na neho a   vyhnať ho ako psa z domu? Nuž či toho ešte trpia v dome? Hej, veď   keby nášho pána urodzeného nebola tá bieda vrhla na posteľ, veď by on   tu nesmel byť, — veď sa on nesmel ukázať. Ale teraz robia, čo sa jim   samým zachce, len sebevôľu, jaj, aby jich i s háveďou kadejakou   peštianskou! Na kýho paroma len zase vymysleli sem prísť?”
     </tei:p>
     <tei:p>
      Tak Viola dozvedela sa o nešťastnej príhode Veronkinej a zhrozila   sa nad zkazenosťou ľudí, o ktorej nemala ani tušenia. I blahodarila   si, že je tu, že je pod strážnyma očima Krchule a Tieška — a   predsavzala si, že nepôjde odtiaľto, kým tí tam dolu, tí cudzí   neodídu.
     </tei:p>
     <tei:p>
      Cez deň bola Viola pri robotniciach a znovu poznávala ľud tento   zdravý v jeho tvrdej škrupine, v jeho prostote a nelíčenosti. Poznala   ten veľký rozdiel medzi týmito ľuďmi tu „surovými” a tými zdánlive   zjemnenými — no v hĺbke duše zkazenými. A jej duša učila sa poznávať   život a často bola privedená k problému ťažkému, ktorý nedal sa tak   ľahko rozlúštiť.
     </tei:p>
     <tei:p>
      A zase bála sa toho druhého dňa, keď majú zavítať jej hostia.   Darmo vyzerala na jasné nebe, ono nechcelo sa zamračiť, nechcelo   hojným dažďom doniesť na zmar plány pani Vilinskej; darmo načúvala z   rána, či nehučí víchor po doline, či nezaveje severák a nezničí celý   výlet — všetko nadarmo! Dníček krásny, teplý lákal von do prírody   užiť ešte jej krásy, kým nezavíta podzim so svojími pľúšťami, vetrom   a sňahom. Dosiaľ ešte všetko tu von skveje sa v pestrom rúchu. Stromy   odiate sú listom žltým, červenkavým a medzi týmito všetky možné   odstíny; ďalej tam na pahorku skupina jedlí pýši sa temnou zeleňou   svojou — a nad tým všetkým jasný, trblietajúci sa vzduch a oživujúce   svetlo.
     </tei:p>
     <tei:p>
      Krchuľa chodila zamračená okolo Violy. Často hovorila sama k sebe   alebo posielala kliatby svoje smerom ku mestu. Pri tom pomáhala Viole   chystať, čo bolo treba k prijatiu nemilých hostí, a obetovať drúbež,   lebo veru Krchovú to stálo veľkú obeť, zarezať niektorý kus zo   svojich chovancov, zvlášte pre tých —
     </tei:p>
     <tei:p>
      Konečne popoludní tretieho dňa dorazili vozíky, ktoré viezly   očakávaných. Imrich s Emkou, ktorá svedomite musela sa vypýtať, od   svojho pána professora, — na malom vozíčku. Vilinská s Hermínkou a   Bubelákom na koči, ktorý nebárs hodil sa na planú cestu Skalného   potôčka. Lepáry sedel pri Matejovi a tu i tu ponúkol ho cigarou,   zovúc ho pri tom „švagrom.”
     </tei:p>
     <tei:p>
      Keď zastavili sa hostia pred panskou chyžkou, bolo tam ticho.   Krchuľa, keď videla, že blížia sa vozíky, ztratila sa — len Viola   musela prijať hostí. Iba veľký, silný Pozor pomáhal jej pri tom, no   nebárs zdvorile, nedôverive očuchávajúc príchodzích. Zvlášte Hermínku   obzrel si nezdvorile, na čo táto odvrátila sa od neho, hovoriac:
     </tei:p>
     <tei:p>
      „Pakuješ sa, ty obluda!” a odháňala ho dáždnikom svojím od   seba.
     </tei:p>
     <tei:p>
      Lepáry skoro zblížil sa ku Viole.
     </tei:p>
     <tei:p>
      „Na moj’ pravdu, túžil som už za tebou, dievčatko! Celý dom   prichodil mi, jako bez svetla, bez lesku — jako nebo bez hviezd!   Skutočne, temer hneval by sa na teba, že ukrývaš sa nám tu v tomto   škaredom hniezde.”
     </tei:p>
     <tei:p>
      No deva neposlúchala ho; viac už ani najmenej neskrývala pocit   odporu a opovrženia, ktorý vzbudil u nej tento podlý človek. Vedela,   že on to strasie zo seba — no inej zbrane predbežne nemala. Krchová   odišla ku robotniciam. Nechcela sísť sa s človekom „belzebubom,   satanom”, lebo vždy nemohla prepomôcť svoju zlosť. Tetka a Imrich   išli obzreť si hospodárstvo, kde Vilinská „tak málo stačila výnsť.”   Bubelák mal už teraz oči len pre Hermu, s ktorou prechádzal sa   pokrajom hory a shováral sa s ňou veľmi dôležite. Preto Viola   vystavená bola znovu dotieravosťam Lepáryho. Emka, ač obskakovala   okolo nej, nebola dostatočná, aby prítomnosťou svojou prekazila   Lepáryho prázdne reči.
     </tei:p>
     <tei:p>
      „Viola, ty ukrutná, ty ľadová deva, či ťa už tak nič nezohreje? Či   necíti tvoje srdce, že ťa toľká láska, ktorú ja prinášam tebe v   ústrety, nedojme?”
     </tei:p>
     <tei:p>
      Nanajvýš rozhorčená slovami týmito zvolala Viola:
     </tei:p>
     <tei:p>
      „Neprofanizujte to slovo láska! Aspoň toto miesto ušetrite   prázdnymi rečmi, hovorím: toto miesto —”
     </tei:p>
     <tei:p>
      „Či tak? No chráň sa ma tiež, dievčatko! Ty s tvojou chladnosťou   roznietila si silnejšiu náruživosť, ako by bola ináč ostala a znaj,   že ja náklonný som všetko, počuješ, všetko, čo mám a čo som, tebe   obetovať. Za to v protivnom prípade zase neľakám sa žiadnej prekážky,   jakonáhle chcem dôjsť svojho cieľa. Zachovaj si to, devuška!”
     </tei:p>
     <tei:p>
      „Od vás neprijímam ničoho a opätovne vás vyzývam, opusťte ma,   zbavte ma prítomnosti vašej, ktorá mi je nesnesiteľnou — bo zavolám   na pomoc Tieška!”
     </tei:p>
     <tei:p>
      Lepáryho vyziablu tvár preletel úšklebok.
     </tei:p>
     <tei:p>
      „Idem, no znaj iste, že sa shliadame!”
     </tei:p>
     <tei:p>
      Zatým skutočne oddialil sa od predmetu svojej náklonnosti.   Pridružil sa hneď k sestre, hneď ku Hermínke a Bubelákovi, kde nebol   veľmi príležitým. Raz prešiel sa s Vilinskou cez dvorec, — kde u   jednoho oblôčka bolo vidieť hlavu ženskej napred naklonenú, akoby v   driemotách — no i Vilinská i jej brat skoro obrátili sa inam, kým   nezbadala jích prítomnosť úbohá Veronka.
     </tei:p>
     <tei:p>
      Po svačine, ku ktorej priniesli všetci hostia hodný hlad —- išli   navštíviť salaš. Najprv len Imrich zaviedol ta Bubeláka, aby poznal   sriadenie jeho. Pozdejšie prišly aj dámy v sprievode Violy a Emy.   Lepáry ostal pri domčeku, hovoriac, že jeho také veci už   nezanímajú.
     </tei:p>
     <tei:p>
      Bača, počastujúc svojich zriedkavých hostí, vytiahol zpoza roha   gajdy, nafúkal a tisknul pazuchou, sklonil hlavu na bok, dúchal, čo   mu para stačila, kým prsty jeho piskor objímaly a preberaly. Skoro   naplnily hučiace, piskľavé tóny celú kolibu a rozliehaly sa po   stráni.
     </tei:p>
     <tei:p>
      Modernou výchovou napáchnutá Hermínka posmievala sa primitívnej   hudbe tejto a prirovnávala dudy našich dedín k talianským hudobným   nástrojom, oných „pifferari”, ktorí chodia po jarmokoch v zábavnej   spoločnosti opíc a medveďov.
     </tei:p>
     <tei:p>
      „Len bubny a pokrývky ešte chybujú — a koncert by bol hotový”,   doložila usmievave.
     </tei:p>
     <tei:p>
      „Aj opica by bola”, pomyslel si Imrich, no len pomyslel si to.
     </tei:p>
     <tei:p>
      Bubelák prisviedčal vo všetkom, čo Hermínka povedala, veľmi   galantne; bol jedným z tých mužov, ktorí až do svadby nemajú vlastnej   mienky. Dnes plával v blaženosti, pookrial tu von tak veľmi, že začal   vyznávať, jak veľmi upomína ho tu všetko na detinské časy. Veď i on   bol synom slovenských rodičov — býval na dedine, až kým matka   neovdovela a nepresídlila sa do mesta. Odtedy veľkomestský život,   jeho pomery, zotrely dojmy jeho duše, až kým ony znovu odžily — —
     </tei:p>
     <tei:p>
      Cestou od salaša zašlo si panstvo ku robotniciam. Krchová kopala   veľmi horlive, len raz zaškúlila v smer, kde nachodili sa páni. Úroda   zemiakov bola veľmi uspokojujúca; len žiaľ, že toto požehnanie   chudoby má sa stať kliatbou, lebo zemiaky maly byť odvážané do —   pálenice...
     </tei:p>
     <tei:p>
      Hľa už čakajú vozy naložené zemiakmi, na povel „gazdu”, aby pohnul   prvý, druhý, tretí vozka svoje volky.
     </tei:p>
     <tei:p>
      Večerilo sa; páni už tiež poberali sa domov. Lepáryho už tu   nebolo. On oznámil už pred chvíľou sestre svojej, že radšej pôjde   peší trochu vopred — že však ho niekde nájdu a vezmú hore.
     </tei:p>
     <tei:p>
      Viola vydýchla, keď videla odchádzať „panstvá domov a Krchuľa, tá   sa len tešila jích odchodu. — Ona že jim veru radšej päty vidí —   vyjmúc Emky a mladého pána.
     </tei:p>
     <tei:p>
      Potom upratúvaly obidve rozložené náradia a snášaly stoličky a   lavičky z vonku do izby. Ženy, nájomnice tiež dostavily sa a   prisľúbiac, že ešte i na ráno prídu dokončiť — rozišly sa, to do   dvorca, to domov do okolitých dedín.
     </tei:p>
     <tei:p>
      Konečne prišla i Veronka ku Viole. Obzerajúc sa opatrným   chytráckym úsmevom, s hlavou napred naklonenou pohybovala sa napred   plazivým spôsobom. Keď prejavila nesúvislými slovami radosť svoju,   sadla si na prah kuchynky, ktorej dvere ešte boly otvorené a pozerala   s blaženým úsmevom do diaľky. Viola podala jej hodný kus koláča.   Veronka chmatla po ňom a zahryzla naraz do neho s podivuhodným   chmatom podobných nešťastníkov.
     </tei:p>
     <tei:p>
      Krchuľa chodila nepokojne sem i tam. Skoro zbadala Viola, že má   niečo v úmysle, čo nechce predniesť alebo sa bojí Violinej nevole. A   keď prišla jedna želiarka a tajomstvenným spôsobom začala šuškať   niečo s Krchuľou, vtedy vedela Viola, že majú tieto ženičky nejakú   spoločnú tajnosť, do ktorej chcely by zasvätiť i ju a nevedia,   ako.
     </tei:p>
     <tei:p>
      Konečne zmužila sa Krchuľa a začala okolkovať, že tak a tak vo   dvorci sa dnes narodilo dievčatko a že ju toť Hlavajka prišla volať   na radostník — ona ale že veru nenechá slečinku svoju samotnú, ani za   svet nie.
     </tei:p>
     <tei:p>
      „Prečo by ste ma nenechaly, veď viete, že som ja nie prvý raz sama   tu.”
     </tei:p>
     <tei:p>
      Krchová len to čakala, ale predsa ešte vyhovárala sa,   hovoriac:
     </tei:p>
     <tei:p>
      „Jaj, ale keď by sa slečinka niečoho naľakala.”
     </tei:p>
     <tei:p>
      „Čoho — ak tomu zavolám si Pozora. — A veď ste nie ďaleko, keď   zavolám, počujete ma.” —
     </tei:p>
     <tei:p>
      „No veď keď aj pôjdem, ale nebudem dlho! Však som ja hneď tu, len   aby nepovedali, že som zhrdla a že nechcem nič mať s ními.” —
     </tei:p>
     <tei:p>
      „Dobre, dobre” usmievala sa Viola dobromyseľne — ona dobre   poznala, že už Krchuľa ledvá čaká, kým sa medzi ženy dostane. Tu   vezmite vašej kmotre a jej deťom niečo mlieka a kus koláča!”
     </tei:p>
     <tei:p>
      „To bude radosť! Tie Vareniakove znachory budú mať zase hostinu.   Tak, ako vravím, len za pol hodinku.”
     </tei:p>
     <tei:p>
      A rada, že už môže odísť, opustila Violu a Veronku s tým opätným   svätosvätým sľubom, že bude hladieť čím skôr sa vrátiť.
     </tei:p>
     <tei:p>
      V kuchynke, čistej a úhľadnej, horela lampa a cez otvorené dvere   svietila na pažiť. Veronkina shrbená postava čupela na prahu a vrhala   v svetle lampy tôňu divných foriem, čomu detinská Veronka nemálo sa   tešila.
     </tei:p>
     <tei:p>
      Už zotmilo sa; noc bola bezmesačná, jasná, len pozde v noci mal   výnsť mesiac; veď na ten majú čakať furmani z mesta domov prísť   majúci.
     </tei:p>
     <tei:p>
      A Viola sadla si ku Veronke; zabudla na bázeň, — hrozby Lepáryho   už dávno zabudla a oddala sa pocitu voľnosti, v samote tejto, tak   veľmi milovanej.
     </tei:p>
     <tei:p>
      Z hory dochádzal k nej šelesť padajúceho lísťa, ďalej od koliby   zvuky gajd, ktoré rozcítený bača znovu naduchoval; hučanie potoka,   jehož vlny rozrážaly sa po veľkých skalách — to všetko spojené v   jeden celok, dojalo Violinu dušu ako čudesná pieseň.
     </tei:p>
     <tei:p>
      Zabudla, že ubiehajú minúty i štvrte, že Krchulina polhodinka už   minula sa aj v druhom vydaní, ona roztúžená nemala teraz smyslu pre   podobné maličkosti. Veronka bola tichá, opretá o rámec dvier a Boh   zná, či zamestknávala sa v mysli nejakou predstavou — ba kto vie, či   vôbec umela myslieť?
     </tei:p>
     <tei:p>
      Už zdvihla sa Viola hore; prebrala sa zo snenia a teraz zbadala,   že už musí byť pozde. Lebo chladný večerný vetrík zamenil sa ostrým   severákom a prinútil Violu, aby pomyslela na teplejšie miestočko v   izbe. Chcela zavolať aj Veronku, keď zrazu zarazil jemný jej sluch   divný šramot a zvuky krokov po tvrdom chodníku. Tie kroky zdaly sa   jej byť cudzími, tu na „Majeri” nepočuť tohoto klopania, keď kráča v   ľahký krpec obutá noha sedliakova alebo bosá noha žien — vyjmúc tých   sviatkov, kde i ženy musejú sa obuť. Ako blesk prelietnul jej dušou   pocit bázne a hneď na to obzrela sa Viola za Pozorom, jej obyčajným   ochrancom. Kde je, prečo neleží tu pri nej, ako obyčajne? I zvolala,   aby premohla bázeň svoju a prerušila čudnú, mluvu noci: „Pozor,   Pozor!”
     </tei:p>
     <tei:p>
      No ledva doznel hlas jej, v diaľke zamierajúc, keď za rohom   domčeka objavila sa postava — postava, ktorá u Violy vzbudila len   hrozný pocit ošklivosti. Prv než mohla Viola Veronku ztiahnuť do   kuchyne, priskočil Lepáry skokom dravého zvera ku Viole a chytil ju   za ruky, ktoré ona v zdesení svojom vystrela oproti nemu.
     </tei:p>
     <tei:p>
      Dva desné výkriky zavznely. Viola zvolala na pomoc hlasom   prenikavým —- Veronka vydala zo seba hlas, podobný hlasu napadnutého   zvera.
     </tei:p>
     <tei:p>
      Hneď za tým bolo počuť skučanie a zavíjanie Pozora.
     </tei:p>
     <tei:p>
      „Pozor, Pozor!” volala Viola znovu.
     </tei:p>
     <tei:p>
      „Darmo ty toho voláš, holúbok môj, — ten je dobre opatrený —   vidíš, ja zatvoril som ho do pivnice, kým ste sa vy bavili na salaši.   Ty teraz si v mojej moci!”
     </tei:p>
     <tei:p>
      „Nie som; pusťte ma, bo zavolám ľudí a tí neznajú žartu.”
     </tei:p>
     <tei:p>
      „Volaj, tých nedovoláš! Ztade vietor duje, dušinka, a tvoj hlások   odzneje, než by došiel polovic cesty. Vidíš, že splnil som hrozbu   svoju.”
     </tei:p>
     <tei:p>
      „Oj to musím doznať, — ale teraz pusťte ma a vzdiaľte sa   odtiaľto!”
     </tei:p>
     <tei:p>
      „Nie, kým mi nesľúbiš, že budeš povoľnejšou, — že pôjdeš so mnou,   že ma budeš rada mať, ako ja teba — a že — nebudeš sa ma viac báť.   Viď, ty zľakla si sa ma, a predsa ja nie som taký strašný!”
     </tei:p>
     <tei:p>
      „Ste diabol — ste strašnejší — nad všetko pomyslenie. Preč! —   nechcem vás viac počuť — preč!”
     </tei:p>
     <tei:p>
      A soberúc všetky sily svoje, sotila rukama svojíma silno tohoto, i   tak nie mocného chlapa, že zavrávoral a oprel sa o dvere. Za tým   ustúpila i Viola. On sa znovu posbieral a chcel ju nasledovať, keď   tupý a desný ston zarazil oboch. Novým ľakom zastavila sa Viole krev   v žilách: u nôh jej ležala vystretá úbohá Veronka. Tvár boľastne   zovretá — oči v stĺp obrátené — — —
     </tei:p>
     <tei:p>
      Za chvíľku mlčal i panský zbojník i napadnutá deva.
     </tei:p>
     <tei:p>
      Potom zpamätala sa Viola. Pohybom ruky, plným veličenstva, ukázala   na biednu devu a preriekla hlasom tvrdým, kovovým:
     </tei:p>
     <tei:p>
      „Tu vaša obeť! Nie dosť na tej jednej? Oj, teraz rozumiem Krchuľu,   keď kliala vám — kliatba, ťažká kliatba na vás! Oj, že niet v   blízkosti urazeného otca, že niet v blízkosti drsných priateľov tejto   nešťastnej, aby pomstili krivdu spáchanú — lebo tak sa zdá, že   krivda, nestíhaná, behá po svete!”
     </tei:p>
     <tei:p>
      Lepáry obrátil sa, lebo zdalo sa mu, že počuje vetrom donášané   slová od dvorca. Nahliadnul, že ho dosiaľ len náhoda chránila pred   zaslúženým trestom.
     </tei:p>
     <tei:p>
      „Idem tedy”, začal hlasom, sypiacim zlosťou — a pozrel ešte raz na   devu. „Idem; no chráň sa nášho shliadania!” I videl Violu stáť oproti   sebe, ako samú pozornosť — hotovú k obrane, videl jej planúci zrak a   videl čiernu šnôročku, vinúť sa z hrdla a na nej ligotavý prsteň.
     </tei:p>
     <tei:p>
      Skôr než by prišiel k poznámke, očul znovu hlasy, prichádzajúce od   dvorca a preto pobral sa preč, ako pravý zbabelec.
     </tei:p>
     <tei:p>
      Viola načúvala, skutočne bolo rozoznať už zcela jasno hlasy   rozchodiacich sa žien. Severný vietor doniesol ku nej jasno slová   Krchuline: „Dobrú noc vám, kmotríčka” a zase „s Pánom Bohom že   choďte, krstnička.” Teraz zavolala Viola na Krchovú hlasom tak   silným, že prevýšil dutie vetra, tak že Krchová, jestli bola sa   potúžila pri radostníku, odrazu vytrezvela. — — —
     </tei:p>
     <tei:p>
      A keď ráno počalo sa brieždiť, keď prvé lúče slnka začaly   pozlacovať vrcholce jedlín, vtedy už ležala Veronka vystretá „na   doske”. Strašný nápad nemoce, už príliš zahniezdenej, nepopustil   korysť svoju, kým ubiedená nevypustila dušu. Večný svoj úsmev   podržala Veronka i po smrti na tvári ztuhlej, vymladenej, a teraz   zdal sa úsmev ten rozprávať o mnoho viac, než kým tvár táto bola ešte   oživená výrazom utrpenia. Krchuľa, už zachrýpnutá nárekom a   kliatbami, opierala sa o stenu a hľadela meravo pred seba, akoby   vydychovala z prestáteho a neočakávaného úderu.
     </tei:p>
     <tei:p>
      Viola sedela u mrtvej. Tvár mala v ruky zahrabanú, ako podlomená,   zničená, násilným otrasom duše. Či myslela kedy, že možné je toľké   utrpenie, či by bola verila, že jestvuje toľká zlosť u ľudí? I začala   sa báť ľudí, začala mať strach pred nimi — či nie sú všetci takí   planí? —
     </tei:p>
     <tei:p>
      U dverí na nízkom stolci sedel Tiešok, teraz opustený otec. Tam   jeho jediné dieťa; — ač umierala od rokov duševne — predsa tešil sa   jej ešte, predsa miloval ju útrpným smilovaním. Predsa pracoval pre   ňu, usiloval sa pre ňu — veď nádej, táto dcéra neba, ešte vždy   šeptala mu, že ešte bude lepšie s jeho dieťaťom, že vyzdraveje. — A   hľa, vyzdravela, oj, ale ako! Mierny, bohabojný Tiešok zatisnul   perny, — z oka jeho šľahnul blesk, ale nie trváci. Zhasnul blesk a   ústa roztvorily sa — k modlitbe.
     </tei:p>
     <tei:p>
      K ránu naplnila za chyžka ľuďmi. Susedia a známi, nájomnice a   želiari podávali si dvere, to zvedavosťou dohnaní, to vedení úprimnou   sústrasťou.
     </tei:p>
     <tei:p>
      Krchuľa prvá sa zpamätala. Ona vždy najhlasnejšie prejavila svoj   žiaľ, no najskôr zase bola schopná vziať povinnosti dňa na seba. I   teraz poslala každého svojou stranou, robotnice ku zemiakom, želiarov   ku pluhu — a jednoho dolu, aby povedal pánovi, čo sa stalo.
     </tei:p>
     <tei:p>
      I Viola sa premohla. Dozrela všade, kde bolo treba jej dozoru. No   cítila sa pri tom biednou, umorenou, až na smrť. Ako vtedy, keď   mileného otca dobili zaslepení, náruživí ľudia, tak teraz tiež videla   sa pred problémom, ktorý rozlúštiť je ťažko mladej deve. Tam luza;   nedoučení, nevzdelaní ľudia, tu raffineria, tu prefíkaná neprávosť v   rúchu oči zaslepujúcom, pesunkami mačky, ktorá lichotive skrýva ostré   drapy svoje. Tam domnelá samopomsta, ukrutná, no ako tak   ospravedlnená — tu vypočítavé napádanie človeka zkazeného až v   útrobách duše. — Oj, keď dosiaľ nenávidela tých nepoznaných, ktorí   ubili jej otca, teraz soznala, že sú to nie tí najhorší lotri na   svete.
     </tei:p>
     <tei:p>
      Večierkom navštívila horu, vedela, že už sem viacej nepríde; — na   jar, kto zná, kam zanesie ju sudba a kto už sem bude miesto nej   chodiť? Išla sa požalovať tej hovornej hore, ktorá nás i rozumie i   poteší i utíší naše žiale. Na obhorený parez sadla si Viola, ako do   kresla. Okolo nej hromady lísťa vetrom naznášaného, z popod neho ešte   zelený, svieži moch. V konároch a korunách stromov stenal vetor,   ráňal ozdobu hôrnych velikánov a zpúšťal ju jim k nohám. — Vo vzduchu   už dnes predpovedal sa podzim. Od západu ešte svietilo slnko, ale   nehrialo viac, od východu a severu tiahly oblaky, predpovedajúce   sňah. Všetko v prírode podalo sa svojmu určeniu — polia zbavené úrody   — stráne suché — stromy bezlisté, vtáci už dávno presťahovaly sa v   lepšie krajiny — len veľké tably oziminy skvely sa uprostred tohoto   smútku nádhernou zeleňou — sťa víťazný obraz budúceho žitia.
     </tei:p>
     <tei:p>
      Viola, opretá o peň svojho duba, oddala sa pocitu voľnej samoty.   Tu je istá, tu nefixiruje ju zvedavé oko, tu nenájde ju zloba. — I   položila tvár do rúk — vzdychala bôľne — a pomedzi prsty draly sa   zradné slzy, konečne kŕčovitý plač svieral celou bytosťou. Viola   plače! Oj, azda zmyjú tie slzy pocit nešťastia, azda pomôžu premôcť   hlodajúci bôľ a otupia osten, ktorý zadala jej zloba. Azda znovu   precitne a vzchopí sa k životu, azda znovu bude veriť v dobro a krásu   — a azda predsa pozná, kde opravdová láska dosiaľ ešte nesmelo kynie,   volá a očakáva ju.
     </tei:p>
     <tei:p>
      Pozor, ktorého v noci vypustili z väzenia, neopustil teraz ani na   krok svoju veliteľku. Čujnými driemotami zažmúril tu i tu obe múdre   oči svoje; zase prezrel niekedy a pohliadol bokom na paniu svoju,   ktorú ešte nikdy takto nevidel. Ba raz pritúlil sa ku nej a položil   hlavu svoju na jej kolená, no nedocielil inšie, než že jedna ruka   opustila dosavádne miesto svoje a pohladila verné zviera.
     </tei:p>
     <tei:p>
      A od „Majera”, od pracujúcich žien približoval sa muž, ktorý   hľadal Violu, aby jej sdelil potrebné náhľady, týkajúce sa   hospodárstva, a našiel devu v slzách, v rozčulení, v akom nevidel ju   nikdy a aké u Violy ani nedržal za možné. Prekvapením zastal. Viola   plače! Viola, tá tichá, pokojná — Viola, tá meravá, hrdá — ona plače!   Zvláštny, sladký cit smilovania vtiahnul do jeho srdca — Viola je   slabá, nie je vzdorujúca, plače, musí cítiť a tak musí byť prístupnou   i láske...
     </tei:p>
     <tei:p>
      Deva nezbadala, že ju niekto pozoruje, mienila sa byť celkom   samotná, vyjmúc Pozora, a ten už bol dávno dôverníkom, ač mlčanlivým,   spanilej veliteľky. Nevedela, že kým ona slzy roní, tam plesá nad tým   ten, ktorého do nedávna mienila nenávideť a ktorý teraz jej je   modlou, pre ktorého zavrhla ruku Danielovu a ktorý má tiež podiel na   slzách týchto. Netušila, že Imrichove oči spočinuly na nej pohľadom   lásky, všetko podmaňujúcej. Len Pozor zbadal blízkosť jeho a krútiac   chvostikom — pozeral na neho — no nepohol sa od Violy, kým táto sa   nezpozorovala. Ako videl Imro, že Viola zdvihla hlávku, išiel jej v   ústrety. Ona ale prudko vstala hore a rýchlym pohybom zdvihla   šatočku, ktorá spadla jej bola — a usušila slzy. —
     </tei:p>
     <tei:p>
      „Viola!” riekol Imrich mierne a vzal ju za ruku.
     </tei:p>
     <tei:p>
      To dobre padlo! V jeho slove ležalo viac než púha potecha — a toto   prinútilo Violu, že pozrela na neho ešte akoby skrze mlhavý závoj   sĺz. Iste bolo by sa dostavilo medzi nimi usrozumenie, keby nebol   veľmi nevhod prišiel Tiešok s oznamom, že už robotnice dokončily   prácu.
     </tei:p>
     <tei:p>
      Imrich si vzdychol.
     </tei:p>
     <tei:p>
      „Pravda, máme výplatu. Veď preto vyhľadal som vás, aby som vás   poprosil o pomoc pri počítaní — vy znáte, ktorá koľko dní   pracovala.”
     </tei:p>
     <tei:p>
      Hlas jeho bol neistý — neposlúchal ho — iste teraz radšej by   tlumočil niečo iné a zpytoval sa znovu, pevne veriac, že odveta   nebola by viac tá, ako v ten večer, keď Viola hrala.
     </tei:p>
     <tei:p>
      Práca dňa bola dokončená; ženičky s výplatou odchodily dve, tri vo   vedne — maly o čom hovoriť. — Vozy, naložené vreciami, už hýbaly sa z   miesta, len Imrov koníček ešte stál pred dvermi a hrabal netrpelive   prednýma nohama. A Imro odťahoval s odchodom. Rád by bol býval, keby   vrátil sa ten okamih, aby jej povedal, že — ale či by ona to   nerozumela zase zle, ako vtedy?
     </tei:p>
     <tei:p>
      Keď prišla reč na umretú Veronku, vtedy opýtal sa celkom   nevinne:
     </tei:p>
     <tei:p>
      „Nebožiatko! Len ako to prišlo? Veď bola chorľavá, ale tak na   náhle umrieť, je predsa podivné.”
     </tei:p>
     <tei:p>
      Viola zbadala z týchto slov, že Imrich nevie všetko a to ju   uspokojilo. Krchová, ktorá tiež nachodila sa na blízku, chcela   rozprávať — no Viola kynula jej — a ona predbežne mlčala. —
     </tei:p>
     <tei:p>
      A tak musel odísť zase zo Skalného potôčka, bez toho, žeby   povedal, čo povedať chcel — no ešte skôr opýtal sa Violy, tak   nejapným spôsobom, akým to len zaľúbení ľudia zvykli hovoriť, či   neišla by domov už dnes? Táto otázka urazila znovu Violu. Snáď s ním?   na jednom vozíčku? — Však je ona nie Emka — ani — ani — a chorobné   naladenie jej duše bolo pohnuté znovu, tak že sa Viola zasmiala   trpkým smiechom — až slzy zperlily sa v jej očiach. Tento výbuch   veselosti, ktorý vlastne tlumočil smútok, hlboký zármutok, prekvapil   Imricha, tak že pozeral zostrašený na ňu.
     </tei:p>
     <tei:p>
      „Odpusťte”, šeptal a už držal opraty v hrsti.
     </tei:p>
     <tei:p>
      Viola stála opretá o dvere a dívala sa, teraz už zase zdanlive   pokojná, do diaľky. Imrovi dlho, až kým sa celkom nezotmilo, zdalo   sa, že ju vidí pred sebou a aj potom ešte videl ju duševným okom, —   hľadel na ňu pohľadom lásky.
     </tei:p>
     <tei:p>
      A deva ešte stála chvíľku tam von, potom vnišla do izby, kde   ležala mrtvá Veronka — i sadla si neďaleko nej. Prichodili i susedia,   posedali si, rozprávali si pološeptom, spievali zase nábožné piesne,   potom rozišli sa, unavení prácou dňa, aby odpočinuli si a sbierali   sily ku druhým prácam. Len Krchová ostala u Violy a mrtvoly.
     </tei:p>
     <tei:p>
      Zapálila sviece, potom vzala knihu, modlila sa z nej a zase   striedave nariekala, vzdychala a kliala — konečne zaspala spánkom   spravodlivých. Len Viola ešte bdela sama u mrtvej. Tá i teraz   usmievala sa z tesného príbytku na ňu, a Violu prešiel mráz nad tým   úsmevom. Mrtvých sa zvykli živí báť, aká to hlúposť! Mrtvých báť, keď   len živí sú v stave nám ubližovať, že ľakať sa jich musíme, — mrtvých   veru nie! Skoro by sa bola Viola zase zasmiala, ako len pred chvíľou,   pred domčekom — ale úsmev Veronkin velel jej byť ticho.
     </tei:p>
     <tei:p>
      Ó jak divný, úžasný je pohľad na meravú tvár mrtvého: Kde je   pohľad oka, už teraz skleneného? Kde lúč, ktorým tlumočilo oko, to   okienko duše, strasti a slasti srdca, jeho žiale i radosti jeho? Kam   podel sa menivý výraz tváre teraz už meravej, vždy rovne chladnej,   nehybnej. A ten teplý prúd, to hýbadlo celého stroja — akým ľadovým   dechom oviaty ztuhnul v žilách, v svojich to žliabkoch, ako i v   zdroji samom už teraz nehybnom, utíšenom. Smrť! Jak strašné to slovo!   Slovo plné hrôzy a bájočnej zloby! A predsa prichádza ona mnohým čo   verný priateľ a vysvoboditel z trápenia, čo anjel pokoja.
     </tei:p>
    </tei:div>
    <tei:div type="chapter">
     <tei:head>
      12. Mračná — slnko.
     </tei:head>
     <tei:p>
      Keď Viola druhého rána zdvihla hlávku, zo sna prebudená, netušila,   čo očakáva ju ešte dnes.
     </tei:p>
     <tei:p>
      Tam dolu, tam v tom veľkom, otcovskom dome, sťahovaly sa mračná, z   ktorých mal padnúť blesk jeden na jej ubolenú hlávku.
     </tei:p>
     <tei:p>
      Pani Vilinská nenašla svoj prsteň. Za príkladom neporiadnych žien,   pohodila ho kamsi, nerozpamätala sa ani na to, či ho večer po   príchode z divadla ešte mala alebo nie. Prsteňa nebolo i nebolo. Celý   dom bol prekutaný, slúžky predvolané, tie s plačom a zaklínaním   chcely dokazovať svoju nevinu, — ba aj Emka, keď večierkom prišla zo   školy domov, bola predvolaná.
     </tei:p>
     <tei:p>
      Malá žiačka na ostrú otázku prišla do patrných rozpakov.
     </tei:p>
     <tei:p>
      „Ty si ho videla, však áno, alebo si ho sama skryla, povedz!”   dotierala na ňu pani Vilinská.
     </tei:p>
     <tei:p>
      „Ja som ho neskryla, ani ho nemám!” bránila sa Emka.
     </tei:p>
     <tei:p>
      „Ale si ho predsa videla, kde?”
     </tei:p>
     <tei:p>
      Dievčatko mlčalo v patrnom boji samo s vlastným srdiečkom.
     </tei:p>
     <tei:p>
      „Kde si ho videla, povedz, no!” dopierala Vilinská znovu.
     </tei:p>
     <tei:p>
      „U Violy”, odpovedalo dievča so slzami v očiach.
     </tei:p>
     <tei:p>
      „Nemožno!” zvolala Vilinská.
     </tei:p>
     <tei:p>
      „Ba áno!” tvrdila Emka. „My musíme pravdu hovoriť a Viola, keď   príde, povie vám tiež pravdu, ja viem!”
     </tei:p>
     <tei:p>
      „To je ale nie možné”, pochybovala macocha Emkina, ktorá Violu   nemala rada, no zlého o nej nemyslela, ba práve azda za to ju   nenávidela, že ju nemohla držať za schopnú nejakej hrubej chyby.   „Musela si sa mýliť, Ema, Viola nemohla mať ten prsteň!”
     </tei:p>
     <tei:p>
      „AIe ja viem, že ho mala, vtedy večer, keď ste prišli z divadla,   prišla pozde, pozde hore a potom —”
     </tei:p>
     <tei:p>
      „Čo potom?” zamiešala sa Hermína.
     </tei:p>
     <tei:p>
      „Tebe nič nepoviem.”
     </tei:p>
     <tei:p>
      „Obluda!”
     </tei:p>
     <tei:p>
      Emka s hnevným pohybom hlavy odvrátila sa od Hermínky.
     </tei:p>
     <tei:p>
      „To nie je na pochopenie!” krútila pani Vilinská hlavou, „ten   prsteň nesmie sa ztratiť — pod, Emka, ukáž nám, ako to bolo, keď   videla si ten prsteň!”
     </tei:p>
     <tei:p>
      Emka, ač nerada, nasledovala macochu svoju a Hermínku do Violinej   izbičky. Tam bolo teraz pusto, lebo ani Emka nespávala tam, keď Violy   nebolo doma.
     </tei:p>
     <tei:p>
      I musela Emka rozprávať, ako sa začala učiť, až zaspala nad   knihou; potom zdalo sa jej, že dlho spala, kým Viola dnu prišla   celkom zostrašená a ako jej vypadnul prsteň, lebo roztrhla sa jej   šnôročka z hrdla.
     </tei:p>
     <tei:p>
      No Vilinská ešte i teraz nebola cele presvedčená. Hermínka ale   ľahkoverná a povrchná, uhla plecom a povedala:
     </tei:p>
     <tei:p>
      „A kto že to vie? Možno, že Ema predsa pravdu hovorí.”
     </tei:p>
     <tei:p>
      „Ja pravdu hovorím.”
     </tei:p>
     <tei:p>
      „Tak by Viola bola ukradla prsteň — —”
     </tei:p>
     <tei:p>
      Na tie špatné slová zkríkla Emka zlobne:
     </tei:p>
     <tei:p>
      „Ty tak nehovor o Viole; keď Viola má ten prsteň u seba, iste to   aj povie — a vzala ho iste preto, že —”
     </tei:p>
     <tei:p>
      „Nuž prečo, ty malá jašterica?”
     </tei:p>
     <tei:p>
      „Oj, fuj, ty zlá Herma!”
     </tei:p>
     <tei:p>
      „Ticho, deti! Herma, k čomu ťa povedie tvoja nešetrnosť? Nevieš sa   mierniť, predsa už raz? Že má Viola ten prsteň, začínam veriť, — no   nenahliadam —”
     </tei:p>
     <tei:p>
      „Prečo ho vzala? Nuž, že páčil sa jej, — však videli sme, ako to   ňou trhlo.” Pri posledných slovách hrabala sa v knihách. Z jednej   vypadol jej malý obrázok, podobizeň Imrichova zo študentských   časov.
     </tei:p>
     <tei:p>
      „Ach — takto stojíme!?” zvolala prekvapená.
     </tei:p>
     <tei:p>
      „To som jej ja dala”, riekla chytro Emka a priskočila k Hermíne,   aby vzala jej fotografiu z rúk.
     </tei:p>
     <tei:p>
      „To odložím, je to zanímavý nález.”
     </tei:p>
     <tei:p>
      „Nie, to necháš tu!” rozkríkla sa Emka náruživosťou dráždeného   dieťaťa.
     </tei:p>
     <tei:p>
      „Áno, to tu nechaj, Herma; neviem, ako sa môžeš tak ďaleko   zabúdať. Nepoznám ťa viac — takúto zlostnú, takúto pichľavú — tvoje   chovanie sa zabieha do obecnosti, — Imricha odpúdila si si už cele —   i s Bubelákom môže sa ti to stať, keď nebudeš sa mať na pozore.”
     </tei:p>
     <tei:p>
      „Oj, ten odišiel blažený, lebo má môj sľub, moje áno —”
     </tei:p>
     <tei:p>
      „Tak? A to na vlastnú päsť si mu povedala?”
     </tei:p>
     <tei:p>
      „Prečo nie, tetka? Však som ja dosť veľká, aby už vedela   rozhodnúť, kto sa mi páči, kto nie, a potom však len ja budem s ním   bývať”, — dokazovala Hermína hlasom od vnútorného rozčulenia   trasľavým a so slzami v očiach — no slzy tieto boly vynútené zlosťou   nad nezdarom. —
     </tei:p>
     <tei:p>
      „Tak, tak — to ja mám z toho, že som si ťa vychovala, — to, že som   ťa, výlučne teba, milovala, pre teba vzala na seba toto jho — oj, a   takáto vďaka dostáva sa mi.”
     </tei:p>
     <tei:p>
      „Začínaš byť sentimentálnou, tetuška, a to ti veru nijak   nesluší.”
     </tei:p>
     <tei:p>
      Pani Vilinskú snáď po prvý raz opustila výrečnosť. Nevedela nájsť   slova na posmešok Hermíny, lebo to nikdy nedržala za možné, na to ani   vo sne nebola by pomyslela. Bol to úder pre jej srdce prvý, ten   najboľastnejší — bola to rana, prvá, silná, zadaná sekerou do stromu   jej žitia, lebo Vilinská milovala toto dievča — milovala len toto   jediné stvorenie. Hermína bola jej modlou, jej všetkým. — — A tento   okamih tak silno pôsobil na jej čuvy, že začala sa trápiť a táto ináč   ešte dosť rezká žena — začala starnúť — —
     </tei:p>
     <tei:p>
      I rozišly sa. Vilinská neistým krokom dolu do prízemnej izby, aby   u obloka ešte raz rozmýšľala nad slovami milovaného dieťata — no vždy   prišla k tej trpkej pravde: nazpät, že je ranené jej srdce, že nie   len slová, ale posunky, tón hlasu, všetko dohromady porazilo ju   nesmierne. Hermínka odišla do svojej izby, kde hodila sa na malú   mäkkú pohovku, starostlivou rukou tetky pre ňu tam postavenú, a   plakala slzy nešťastia, no tieto slzy boly zcela rozdielne od tých,   ktorými Viola uľahčila svoj žiaľ.
     </tei:p>
     <tei:p>
      Večer, dosť pozde, prišiel Imrich. Okľukami dozvedel sa, čo stalo   sa s prsteňom. Keď mu Emka povedala, že ho Viola má, zbľadnul a   hnevný blesk šľahnul na Hermínku, ktorá u obloka nečinne sedela — veď   nemyslel ináč, než že ona pôvodcom tomu podozreniu. I chytil niečo   nešetrne Emku za ruku, zaviedol ju do kancelárie, zapálil lampu a   posadil dieťa na stolec tak, že jej tvárička bola jasno osvetlená.   Dieťa zprvu žmurkalo, zastrelo si oči, potom privykly sa tieto na   svetlo, hľadely Imrovi priamo do tvári.
     </tei:p>
     <tei:p>
      „Teraz hovor pravdu, ako to bolo, povedz všetko!”
     </tei:p>
     <tei:p>
      „Ja vždy pravdu hovorím”, opakovala Emka.
     </tei:p>
     <tei:p>
      Potom rozprávala devuška všetko, čo v osudný večer videla, ba i   to, čo zdráhala sa povedať pred mamou a Hermou — to, že Viola plakala   a bola celkom premenená. Ďalej spomenula i fotografiu, ktorú Herma   chcela preč vziať a ona ju tak hrdinsky bránila, ako aj to   prezradila, že Viola často si ten obrázok pozerá a raz že vypovedala   pri tom jeho meno zcela srozumiteľne.
     </tei:p>
     <tei:p>
      „Nemožno!” zvolal Imrich a chytil dievčatko tak prudko za   ramienko, že to temer zkríklo od boľasti.
     </tei:p>
     <tei:p>
      „Ba áno!” riekla Emka a vytrhla sa z jeho ruky, a ohmatávajúc   ramienko druhou rukou, hovorila ďalej: „ja neviem, aký si ty, Imro,   prečo si ma tak stisknul? Ty si vari zlý a Viola ťa predsa tak rada   má — ona mi to raz aj povedala, keď som sa jej na to opýtala, ale   musela som jej prisľúbiť, že to nepoviem nikomu.”
     </tei:p>
     <tei:p>
      „A teraz vyzradila si to predsa —”
     </tei:p>
     <tei:p>
      „Áno, pred tebou, pred druhými nie; ale ja poviem Viole, že ty   nezaslúžiš, aby ťa mala rada, lebo ju ty ešte vždy nerád —”
     </tei:p>
     <tei:p>
      „To jej nevrav, — radšej — nie, poviem jej to sám — a ona si myslí   — oj, hádanka — a tá históoria s prsteňom —” hútal Imrich a oprúc sa   do stolca, hľadel blaženým pohľadom do prázdneho vzduchu.
     </tei:p>
     <tei:p>
      „Ten je u nej”, tvrdilo dieťa; vieš, Imriško, ja si myslím, že ona   ho chce pre mňa odložiť, lebo vie, že je to môj.”
     </tei:p>
     <tei:p>
      Ale Imrich nepočúval viac. Ešte vždy opretý sedel a rozmýšľal — —   A výzor jeho bol výzorom veľmi šťastného človeka. Po chvíli vstal   hore a povedal tichej Emke:
     </tei:p>
     <tei:p>
      „A teraz dones si sem knihy a uč sa — alebo tu si pozeraj tieto   obrázky.”
     </tei:p>
     <tei:p>
      On ale začal prechádzku po izbe. Myslel len na seba, na svoje   šťastie, myslel na Violu, na utrápenú jej tváričku, na smutný pohľad   očí a na ten divný smiech. Porozumel teraz všetkému. Akým hlúpym bol   on dosiaľ, že nevedel si ju už dávno získať, už dávno jej to povedať,   — už mohli byť šťastní — — A akým slepým bol, že nevidel, necítil.   „Oj Viola!” —
     </tei:p>
     <tei:p>
      Zastal — jeho zraky znovu ako ponorené v diaľku.
     </tei:p>
     <tei:p>
      „Ty úbohé dieťa! Čo trpeť musela si u nás! Ty opovržená dcéra   podpaľača — oj nie si tým, dávno som to oľutoval, tie slová — dávno.   Mám ťa za čo prosiť o odpustenie a sľúbiť ti, že od týchto čias   nesmieš viac trpeť — nie, len šťastie, radosť bude tvojím   podielom.”
     </tei:p>
     <tei:p>
      Emka z boku hľadela na neho a usmievala sa z polovice veľmi   figliarsky, z polovice v nedorozumení.
     </tei:p>
     <tei:p>
      „Pôjdem si ráno sám po ňu!” — ustálil sa konečne, potom pojal Emku   za ruku a obidvaja išli k večeri, ktorú starý pán dnes nemohol   dočkať. Pri večeri nezmienil sa Imrich ani slovom o prsteni, len keď   odchodil, riekol ku macoche:
     </tei:p>
     <tei:p>
      „Želám si, mama, aby ste slečnu Violu ušetrily s tým prsteňom.   Znám, že celá tá vec zakladá sa na omyle a preto vypátram to   sám.”
     </tei:p>
     <tei:p>
      Vilinská mlčky kývla hlavou. Hermínka hodila strojnou hlávkou a   pozrela na Imricha z vysoka. No on nerobil si z toho nič, lebo ju   dnes ani nevidel. Sadnul si na stoličku, na ktorej zvykla Viola   sedávať, keď tútorovi svojmu predčitovala noviny — a rozprával s   otcom. To sa chorému veľmi páčilo a preto hladkal synovu hlavu, ako   zvyknul Violinu hladkať. Ba spomenul si na posledniu, hovoriac:
     </tei:p>
     <tei:p>
      „Ale — ale — Ola — haha!” Čo veľmi lahodilo Imrichovmu srdcu.
     </tei:p>
     <tei:p>
      Pozde v noci vyrušený bol príchodom Lepáryho, ktorý „zameškal”   vlak do Pešti a odtedy potuloval sa po meste. Ako škaredý zlozvuk v   Imrichove sny pôsobil Lepáryho návrat u mladého pravotára, ktorý veru   že mu už dávno bol želal šťastlivú cestu a do „nenavrátenia!”
     </tei:p>
     <tei:p>
      Na „Majeri” zavčasu vstávali. Hneď, jako počalo svitať, boly   zapriahnuté voly do rebrovca a zastaly pred chyžkou. Potom vyložená   bola rakev, ktorú ešte včera z mesta priviezli — s mrtvou Veronkou na   voz. Posledné kvety posbierala Viola a ovenčila nimi príbytok   nešťastnej devy. Potom vysadol Tiešok na voz, i Krchová vykladajúc a   máchajúc v povetrí rukama. Voz pohnul sa z miesta. Za ním chlapi a   ženy ponáhľaly sa tiež dolu do mesta na pohrab.
     </tei:p>
     <tei:p>
      Viola ešte ostala. Tešila sa samote cestou i chcela sa ešte raz   odobrať od tohoto milého pre ňu miestočka. Prešla sa ešte raz poľom,   odtrhla tu jeden zapozdený kvietok, tam zodvihla červeno zbarvený   list zo zeme, aby odložila si jich na pamiatku. Potom opustila ťažkým   srdcom Skalný potôček.
     </tei:p>
     <tei:p>
      Z ďaleka ešte počula Krchulinu žalobu a spevavý nárek: „môj, môj   kvietok zlatý — veď sa mi máš za čo poďakovať.” — Potom zašiel voz   vŕškom na druhú dolinu a okolo Violy bolo ticho. Horou všade   upomínala ju jaseň, všade už ku spánku chystala sa príroda; tá   prebudí sa znovu k novému žitiu a ona? Kam pôjde? Či predsa nebude   najlepšie, keď skloní šiju a zaklope na dvere i srdce starej matky,   veď ona je predsa jej jedinou príbuznou. Akokoľvek stalo sa dakedy,   ona môže to urobiť, Viola môže sa pokoriť pred matkou svojho otca.   Veď tá iste už musí byť veľmi stará, blízko hrobu, a vtedy nemožno,   aby ešte ten hnev jestvoval. Snáď len nevytuchla docela všetka láska   zo srdca matky ku synovi tak nešťastnému.
     </tei:p>
     <tei:p>
      Dosť zavčasu prišla do mesta. Imrich k svojej nemalej omrzlosti   mal mnoho ľudí, nemohol ísť dosiaľ Viole v ústrety a Matej, ten sa   pýtal na pohrab Veronky. Tak prišla Viola domov bez toho, aby tušila,   že zamestknáva myšlienky temer všetkých domácich. K tomu dostala   rekomandovaný list od Jula, z ktorého vypadly dve fotografie: Julova   a jednej dievčiny. List, ktorý bol dlhý — mimo zvyku Julovho —   nemohla prečítať skôr, než vyrozprávala ujcovi všetko dopodrobna, čo   sa na „Majeri” dialo, pravda, vyjmúc smrti Veronkinej. On ju   poslúchal a nepustil od seba až do poludnia. Viac ráz prišiel Imrich   dnu a chcel sa zapliesť do rozhovoru s ňou — no vždy vpadnul medzi to   niekto a on musel odísť. Popoludní tiež, ledva zapálil si na cigaru a   pohodlne chcel si sadnúť v blízkosti Violy, keď počul, že tam von   čakajú ľudia. Chcel jich nechať čakať, no počul od slúžky, ktorá   prišla upratať zo stola, že je tu Tiešok i druhí z „Majera”, a preto   vyšiel von.
     </tei:p>
     <tei:p>
      Lepáry žartoval s Hermínkou — Vilinská jedným uchom poslúchala   jích rozhovor — ináče bola cele zaujatá vlastnými myšlienkami. Viola   čítala Julov list. Ten jej sdeľuje, že konečne je vstave písať jej   niečo určitého a potešiteľného o sebe. Je vymenovaný za nadlesného na   miesto svojho budúceho tesťa, ktorý pre lámku žiadal sa do pensie.   Teraz mu už nič nestojí v ceste — už môže si vziať Irénku za ženu,   ktorú ľúbi, ako i ona jeho. Potom ujisťuje Violu, že len teraz miluje   opravdove, láskou nehynúcou, vernou a stálou. Ďalej prosí Violu, aby   bola prímluvcom u otca a brata za neho a za jeho Irénku, ktorú nemôže   ináč opísať, než že je dievča domácne vychované, tiché a jemu celým   srdcom oddané. Konečne zpytuje sa o domácich a či ona, Viola, ešte   vždy stojí s Imrichom na tom stupni, na ktorom jich nechal? S   úprimným bratským bozkom, ako jej oddaný ctiteľ, odporúča sa do jej   lásky — Julo Vilinský.
     </tei:p>
     <tei:p>
      Viola prečítala list, pozrela na fotografiu mladej nevesty a tá   páčila sa jej. Mienila vidieť v tejto tváričke mnoho dobroty a z   očiek svietila nežnosť a nevinná otázka. I chcela Viola opustiť izbu,   keď Lepáry, ktorý bál sa už teraz odísť z domu, pristúpil ku nej:
     </tei:p>
     <tei:p>
      „Hneváš sa mi ešte? Nehnevaj sa, veď to bol žart!”
     </tei:p>
     <tei:p>
      Viola mlčky odvrátila sa preč.
     </tei:p>
     <tei:p>
      „Nie tak, srdiečko moje,” šeptal jej znovu a zastal jej cestu.   „Nie že tak zpurno. Snáď ani nevieš, akým ti môžem byť osožným. Viď,   ja znám, čo ukrývaš na šnôrke, okolo hrdieľka tvojho sa vinúcej.   Znám, že je to nie tvoje, no ja viem i mlčať! Lež dar za dar a za   darmo nič!”
     </tei:p>
     <tei:p>
      A z druhého boku, ako anjel neviny, pristúpila Emka ku Viole.
     </tei:p>
     <tei:p>
      „Prosím ťa, Viola, povedz jim pravdu, ja musela som jim už povedať   všetko.”
     </tei:p>
     <tei:p>
      „Čo, duša moja?” opýtala sa Viola, ešte nerozumejúc veci.
     </tei:p>
     <tei:p>
      „Že ty máš mamin prsteň!”
     </tei:p>
     <tei:p>
      „Čože? ja že mám mamin prsteň?”
     </tei:p>
     <tei:p>
      Vilinská dosť kývala Emuši, aby mlčala, no teraz i ona vstala a   povedala niečo váhave:
     </tei:p>
     <tei:p>
      „Nuž áno, Viola, môj prsteň sa ztratil a Emka tvrdí, že je u   teba.”
     </tei:p>
     <tei:p>
      Teraz zbľadla Viola; ona z takého prečinu obviňovaná, ona, Viola   Podhradská! I vztýčila sa a povedala hrdo v povedomí svojej   neviny:
     </tei:p>
     <tei:p>
      „Emka sa mýli, ten prsteň ja nemám.”
     </tei:p>
     <tei:p>
      „Imrich mi zakázal hovoriť o veci tejto pred tebou,” začala znovu   Vilinská. „No, keď sme už raz tak ďaleko, dokončme výstup tento.   Viola, dokáž omyl Emkin tým, že ukážeš nám klenot, ktorý u seba   skrývaš, lebo musíš uznať, že ja zodpovedná som za ztratený skvost, —   presvedč nás, a my vďačne odpýtame ťa.”
     </tei:p>
     <tei:p>
      No Viola ustúpila ku dverom; smierčivé slová Vilinskej nedotkly sa   jej. Oni držali ju za schopnú, spáchať nízky, podlý prečin — a preto   nepoddá sa — nie!
     </tei:p>
     <tei:p>
      „Ten neukážem!” odvetila s odvahou. „Nieto tej moci, ktorá by ma k   tomu prinútila!”
     </tei:p>
     <tei:p>
      Vilinská uhla plecom, Lepáry díval sa so zaľúbením na rozhnevanú   devu.
     </tei:p>
     <tei:p>
      „Tým sama sebe horšie narobíš,” riekla Vilinská — „lebo každý   práve v tom vidí zrejmý dôkaz viny!”
     </tei:p>
     <tei:p>
      „Vydaj ho, dušinka,” pokúšal Lepáry; „oj, veď takých klenotov dosť   na svete — a dosť takých, ktorí mileradi položili by ti jich k   nohám.”
     </tei:p>
     <tei:p>
      „Dosť!” zvolala Viola s planúcou tvárou a pánovitým hlasom.   „Nechcem viac počuť! Vidím, že v tomto dome niet viac pre mňa pobytu.   Idem, lebo touto ošklivou obžalobou obvinená, nesmiem viac tu ostať.   Tu v tomto dome, kde statočné dievča nenájde ochrany. Kde napádaná je   jej česť, kde potvárajú ju z toho najpodlejšieho zločinu — z krádeže.   — Ani súd nemôže ma viac prinútiť ostať v tomto dome, ktorý po pravde   a práve mal by vlastne náležať mne! Idem — no vy, ktorí ma   obviňujete, čiňte čo chcete — ja budem sa vedieť brániť a — obránim   sa!”
     </tei:p>
     <tei:p>
      Pozrela ešte raz pohľadom plným rozhorčenia a opovrženia, potom   otvorila dvere a opustila izbu. Oproti nej otvorily sa dvere   kancellárie; z tých vystúpil Tiešok, Krchová a niekoľko želiarov z   „Majera”. Boli po kare — a tak niečo posmelení. Za nimi Imrich. Keď   videl Violu z plamenným zrakom, s ústami hrdo a opovržlivo   stiahnutými — tušil, čo asi dialo sa tam. I ponáhľal sa ku nej.
     </tei:p>
     <tei:p>
      „Viola!” zvolal nežne.
     </tei:p>
     <tei:p>
      Ona pozrela na neho. Výraz hnevu zmiznul a z jej oka svietil mu   teplý svit v ústrety — potom vzchopila sa a išla smerom ku   schodom.
     </tei:p>
     <tei:p>
      Imrich ale vstúpil do prízemnej izby.
     </tei:p>
     <tei:p>
      „Čo sa tu stalo ?” opýtal sa prísne.
     </tei:p>
     <tei:p>
      „Čomu nedalo sa vyhnúť!” rýchlo ozval sa miesto sestry Lepáry.   „Emka povedala slečne Viole o ztratenom prsteni a tá hneď cítila sa   byť urazenou a vrhala nám i tebe slová nezkrotiteľnej nenávisti.”
     </tei:p>
     <tei:p>
      „Ty to hovoríš? Ty nepatríš k nám. I divím sa tomu, že ešte   nachodíš sa tu. O nenávisti slečny Violy oproti tebe nemôže byť reči   — teba možno len opovrhnúť — ako podlého... Ty priniesol si   veľkomestské hriechy k nám — ešte skorej, — kde ty zjavil si sa,   nakazil si vozduch zkazenosťou svojou, oj že neposlúchnul som otca,   keď varoval ma pred tebou a tvojou návštevou. — Keby nešetril sväzky,   viažúce ťa k tej, ktorá mi matku zastupovala — tak by ináč zakročil —   teraz ale jediné zbýva, po dobrotky opustiť náš dom navždy — rozumieš   navždy! O pol desiatej ide miešaný vlak — úfam sa, že ho   použiješ.”
     </tei:p>
     <tei:p>
      „To je aspoň zreteľne hovoreno!” ušklebil sa Lepáry.
     </tei:p>
     <tei:p>
      „Otvorene a ako sa domnievam, veľmi mierne. Len teraz odišiel odo   mňa Tiešok a jeho súdruhovia, tí otvorili mi oči ohľadom teba — —   musel som jich chlácholiť, ináč by si obdržal, čo zaslúžiš!”
     </tei:p>
     <tei:p>
      „Zabúdaš sa!” chcel sa Lepáry rozhodiť.
     </tei:p>
     <tei:p>
      „Miernim sa, lebo v druhej izbe mi je chorý otec — ostatne s tebou   viac ani slova neztratím.” Pohľadom plným opovrženia pozrel na neho a   potom obrátil sa k macoche:
     </tei:p>
     <tei:p>
      „A ty, mama, ktorá by si mala Viole mnoho ďakovať, zle odslúžila   si sa jej. Miesto vďaky dostávalo sa jej len urážok a podlého   osočovania. Tak sa zdá, že v dome tomto vymrel už každý cit pre   lásku, česť a spravedlnosť. Oj, že tak dlho shovieval som! Že váhal   som ju zastať a nechal trpeť dievča, ktoré donieslo len požehnanie do   domu nášho. Ba že pomáhal som vám, jej krivdiť! No odteraz nesmie   viac trpeť! Nechcem, aby trpela! Rozumieš, mama, ja nechcem! Ja som   jej ochranca, teraz i vždy! To platí i tebe!” — obrátil sa k Hermíne   s chladným pohľadom.
     </tei:p>
     <tei:p>
      „Mne? mne to nemôže platiť, lebo ja zajtrá odídem navždy!”
     </tei:p>
     <tei:p>
      „Dobre — kone sú hotové k tvojim službám.”
     </tei:p>
     <tei:p>
      „To je tiež zrejmé”, odvetila slečna s chvejúcima rtoma.
     </tei:p>
     <tei:p>
      „Znáš, že medzi nami len takto možno hovoriť.”
     </tei:p>
     <tei:p>
      „Dobre, dobre; tetka, myslím, že si už aj ty tu zbytočná!”
     </tei:p>
     <tei:p>
      A pri tom, obzerala sa zlobným pohľadom na Imricha a opustila   izbu. I Lepáry sa ztratil; len Emka, Vilinská a Imrich ostali.   Vilinská sedela tichá a utiahnutá u obloka — Emka, učupená blízko   kachieľ, sedela na stoličke a dívala sa zostrašeno. Potom, keď videla   odísť ujca i Hermínku, vyšla i ona, ale skoro vrátila sa nazpät.
     </tei:p>
     <tei:p>
      „Oj, Imrich, Viola sa veľmi hnevá, zatvorila sa do chyžky a nechce   ma dnu pustiť.”
     </tei:p>
     <tei:p>
      „Veď aj má príčinu hnevať sa”, odvetil vážne.
     </tei:p>
     <tei:p>
      „AIe aj na mňa? Veď ja neublížila som jej nikdy, ja vždy rada som   ju mala — ak tomu mám ísť o tretej na spev — a tam sú mi knihy!”
     </tei:p>
     <tei:p>
      „Veru, ak máš ísť na spev, je najvyšší čas k tomu!” Poď, poprosme   ju spolu, snáď nám otvorí!” Pri tých slovách vzal Emkinu ruku do   svojej a viedol ju von. Skoro na to stál Imro u dverí Violinej   chyžky, s prosbou v srdci i na tvári.
     </tei:p>
     <tei:p>
      Emka volala:
     </tei:p>
     <tei:p>
      „Otvor mi, Violka, prosím ťa, pusť ma dnu, musím si vziať   spevník!”
     </tei:p>
     <tei:p>
      „I ja prosím, ráčte nám otvoriť!” zaklopal Imrich.
     </tei:p>
     <tei:p>
      Viola predsa otvorila a vystúpila na chodbu. Bola oblečená na   cestu. Na hlave mala šatočku, v ruke malý balík. Jej tvár bola teraz   pokojná. Výraz odhodlanosti zračil sa z nej. Akoby chcela vziať na   seba všetky neresti žitia a zkúsiť silu svoju v potyku so žitím.
     </tei:p>
     <tei:p>
      Imrich zastúpil jej cestu a podal ruku.
     </tei:p>
     <tei:p>
      „Viola!” riekol hlasom smutným, „vy chcete odísť? Kam?”
     </tei:p>
     <tei:p>
      „Kamkoľvek — preč!” odvetila ona a chcela ho obísť.
     </tei:p>
     <tei:p>
      „Či musíte? Prosím vás, vypočujte ma len chvíľočku, Potom, jestli   budete ešte chcieť, môžete odísť.”
     </tei:p>
     <tei:p>
      Vzal ju za ruku a voviedol do chyžky. Ona mu nemohla odolať.   Prosil ju, hovoril k nej nežno, slovami lásky, a tieto slová lásky a   prosby neminuly sa účinku. Milo dojala Imricha prostota chyžky, v   ktorej pred niekoľkými mesiacmi presedel hodiny u chorej Emky a díval   sa na Violu... Teraz všetky rozpomienky oživly — len ten kufor u   obloka — prichystaný k ceste, upomenul ho na Violino predsavzatie.   Pozrel smutne na ňu a ukázal na kufor.
     </tei:p>
     <tei:p>
      „Tak, skutočne? Bez návratu, chcela ste odísť?”
     </tei:p>
     <tei:p>
      „Áno. Pre mňa viac tu miesta niet.” Pri tých slovách pozrela na   milý kútik tento a z jej tváre zračil sa novovzbudený žiaľ.
     </tei:p>
     <tei:p>
      „Tak vy chcete opustiť dom tento proti zime, proti noci — chcete   von, do chladného sveta?”
     </tei:p>
     <tei:p>
      Či to Imrich Vilinský hovorí? Viola pozrela nedôverive na neho. I   pomyslela si: „Ten svet tam von sotva bude chladnejší, nežli sú ľudia   v tomto dome.”
     </tei:p>
     <tei:p>
      „Viem, čo chcete povedať, že tam von nebude asi horšie, než tu u   nás! Vskutku, Viola, ja pozde nahliadam, že vám musel dom náš byť   pravým peklom, a preto musím sa poponáhľať napraviť, čo sme   previnili. — Viola, či môžete nám odpustiť? či chcete odpustiť mne,   čo som vám zlého dokázal? Či môžete?”
     </tei:p>
     <tei:p>
      Deva cítila, že je nie dosť silnou. Táto otázka našla ju   nepripravenou. Imrich nežno prinútil ju sadnúť si na stoličku u   obloka; sám si volil miesto na kufre.
     </tei:p>
     <tei:p>
      „Povedzte, Viola, zbavte ma trapnej neistoty, vidíte, prosí vás   ten, ktorý pri vašom príchode urazil vás drzo, vás, zronenú, osiralú.   Ach, dávno oľutoval muž nerozmyslené slová mladíkove, — dávno vás   prosil o odpustenie, no Viola, vy ste to, prirodzene, nevidely a   nemohly rozumieť prosbe nemej. A keď vám poviem, že neverím a vlastne   neveril som v obžalobu, ktorou v slepej náruživosti urazil som vás, v   tú chvíľu, že neverím vo vinu otca vášho — že i toho prosil som už v   duchu za odpustenie — vám k vôli. Viola, či odpustíte, i všetko, čím   urazil som vás pozdejšie?”
     </tei:p>
     <tei:p>
      Jeho mäkký hlas vlúdil sa do jej srdca; — veď on hovoril teraz ku   nej hlasom, akým nehovoril ani ku chorej Emke. Viola podala mu ruku   svoju a pohľadom nekonečnej lásky pozrela na neho.
     </tei:p>
     <tei:p>
      „Vám nemám čo odpustiť! lebo to urobila som už dávno!” — doložila   ticho a jaksi váhave.
     </tei:p>
     <tei:p>
      „Ó, tak je dobre — Viola! — tak vám môžem už povedať, čo tak dávno   cítim v srdci a čo povedať chcel som už dávno. — Ale vy to musíte   vedieť, — vieš to, Viola, však vieš, že ťa ľúbim, Viola, moja   Viola?!”
     </tei:p>
     <tei:p>
      Pri tom pozrel na ňu pohľadom víťazným i pokorným, ktorý tlumočil   celý svet lásky a ten pohľad stretnul sa s podobným u devy, dosiaľ   tak chladnej.
     </tei:p>
     <tei:p>
      „Moja Viola!” šeptal znovu, potom privinul ju k sebe a prvým   bozkom lásky poľúbil devu milovanú.
     </tei:p>
     <tei:p>
      „Však už nepôjdeš?”
     </tei:p>
     <tei:p>
      „Musím!” odvetila ona a ukryla horúcu hlávku do dlaní.
     </tei:p>
     <tei:p>
      „Predsa, Viola?! Nie, nemusíš. Nikto viac nesmie ťa uraziť.   Všetci, ktorí ťa prenasledovali a ti ubližovali, odídu; len my   ostaneme: otec, Emka a my dvaja, Viola, dobre nám bude! Neodídi, veď   bez teba pusto a zimno by nám bolo — nemôžeš odísť!”
     </tei:p>
     <tei:p>
      S bôľnym povzdychom pozrela naňho deva.
     </tei:p>
     <tei:p>
      „Vy neznáte — —”
     </tei:p>
     <tei:p>
      „Nie tak, Viola! povedz mi to inakšie, prosím, povedz tak, ako ja   tebe!”
     </tei:p>
     <tei:p>
      „Ty nevieš” — a znovu skrývala rozpálenú hlávku.
     </tei:p>
     <tei:p>
      „Ďalej, ďalej, neznáš ako krásne to zneje!”
     </tei:p>
     <tei:p>
      „— Neznáš, aké podozrenie vrhali na mňa.”
     </tei:p>
     <tei:p>
      „Znám; žiaľ, že nemohol som predísť tomu! Viď, milá moja, nemusím   ti povedať, že som presvedčený o tebe, že verím v teba, ako sám v   seba — snáď len nemusím ťa o tom ujisťovať? A preto prosím ťa, daruj   i ty mne dôveru svoju, povedz mi predne aj to, prečo neporazila si   jich a neukázala prsteň, ktorý iste čo vzácnu pamiatku nosíš u   seba?”
     </tei:p>
     <tei:p>
      „Preto neukázala som jim ho, lebo je tomu prvému na vlas podobný”,   a pri tom sňala hodbabnú tkaničku z hrdla a podala prsteň Imrovi. Len   pred hodinou hovorila, že niet tej moci, ktorá prinútila by ju vydať   klenot tento — a teraz dáva ho dobrovoľne.
     </tei:p>
     <tei:p>
      Imrich hľadel na podaný prsteň s prekvapením.
     </tei:p>
     <tei:p>
      „Skutočne”, zvolal, „ten istý!”
     </tei:p>
     <tei:p>
      „Oj hľa, už aj” —
     </tei:p>
     <tei:p>
      „Ty veríš, chcela si povedať, nie? Ale neverím, veď skôr musel by   pochybovať o sebe samom. Nejaká zvláštna náhoda nás mámi. Otec by to   snáď vedel vysvetliť, snáď súvisí to s rodinou mojej matky!” — pri   tom niesol otázny predmet bližšie ku svetlu, ktoré v hranách   briliantov rozrážalo sa v tisícerých bleskoch.
     </tei:p>
     <tei:p>
      „Tu to máme!” zvolal radosťou učenca, ktorému podarí sa rozlúštiť   problém; „tento prsteň, aspoň tak kombinujem — bol majetkom našej   tetky Lórky, prvej panej tvojho otca —”
     </tei:p>
     <tei:p>
      „Áno, lebo od tej dostala ho moja mama čo dôkaz vďačnosti za svoje   verné služby, — potom, keď ona umrela, skryl ho otec pre mňa a dal mi   ho, keď bola som už veľká, s tým napomenutím, aby varovala som si ho,   čo veľmi vzácnu pamiatku!”
     </tei:p>
     <tei:p>
      „A predsa dala si ho teraz mne.”
     </tei:p>
     <tei:p>
      „Veď tebe!” riekla Viola s vrelým pohľadom.
     </tei:p>
     <tei:p>
      „Naučíš sa, hľa, moja Vilica! však tak volal ťa tvoj otecko?”   Potom vstal cele šťastný a držiac ešte vždy osudný klenot v ruke,   riekol s pohľadom naň:
     </tei:p>
     <tei:p>
      „Tak, že je nie náš, že nikdy nám nepatril, je isté — teraz čo s   ním? Vezmi si ho nazpät, čo tvoju vlastnosť, alebo nie, podržím si   ho, kým nevymeníš ho druhým, sirôtka moja, tou jednoduchou obručkou,   ktorá nám bude symbolom večnej lásky. A teraz poďme k otcovi, ten sa   len bude tešiť, veď už iste hľadá a volá milú svoju Violu.”
     </tei:p>
     <tei:p>
      Láska učinila jich oboch hovornými; ako dve dobré deti, ruka v   ruke, kráčali dolu, usmievajúc sa jeden na druhého a v jích úsmevoch   zračil sa celý svet blaženstva.
     </tei:p>
    </tei:div>
    <tei:div type="chapter">
     <tei:head>
      13. Zvesť o Mikulčíkovi.
     </tei:head>
     <tei:p>
      Chodbou zavznel ostrý zvuk zvonca u brány.
     </tei:p>
     <tei:p>
      Ťažké dvere sa otvorily a dnu vstúpil jeden muž v odeve mníšskom,   so širokým klobúkom na hlave.
     </tei:p>
     <tei:p>
      Oproti nemu dolu schodmi kráčal Imrich s Violou v šťastnom   rozhovore. Keď zazreli mnícha u brány, zastali niečo prekvapení. No   Imrich nemyslel ináč, než že príchodzieho vedie nejaká záležitosť k   nemu, čo pravotárovi, i popošiel mníchovi v ústrety.
     </tei:p>
     <tei:p>
      Cudzinec, patrne neznámy v okolí, opýtal sa:
     </tei:p>
     <tei:p>
      „Tu býva pán Lazár Vilinský?”
     </tei:p>
     <tei:p>
      „áno; vy si želáte ?”
     </tei:p>
     <tei:p>
      „Rád by som s ním hovoriť.”
     </tei:p>
     <tei:p>
      „Môj otec je nemocný.”
     </tei:p>
     <tei:p>
      „Ale vstave je mňa vypočuť; znám zachádzať s chorými”, doložil s   vážnym pohľadom na oboch mladých ľudí.
     </tei:p>
     <tei:p>
      „Keď si práve s ním želáte byť, dobre; ostatne mohol by vás   vypočuť i ja.”
     </tei:p>
     <tei:p>
      Pater neodpovedal, lebo Viola, ktorá chcela sa vzdialiť, vzbudila   jeho pozornosť.
     </tei:p>
     <tei:p>
      „Ste snáď vy Viola Podhradská, dcéra Gabriela Podhradského?”
     </tei:p>
     <tei:p>
      „Áno, ja som!” odvetila deva s úžasom. Kto ešte stará sa o ňu, že   tento cudzinec pozná jej meno a meno jej otca?
     </tei:p>
     <tei:p>
      „Vy nachodíte sa pod tútorstvom Lazára Vilinského?”
     </tei:p>
     <tei:p>
      „Tak je.”
     </tei:p>
     <tei:p>
      „Tak nasledujte nás aj vy, lebo zprávy moje hlavne týkajú sa   vás.”
     </tei:p>
     <tei:p>
      Imrich otvoril dvere a kynul rukou mníchovi, aby vstúpil. Za ním   kráčala Viola s nepokojným srdcom; čo to má byť, čo povie jej tento   kňaz? Aké zvesti donáša tento cudzinec?
     </tei:p>
     <tei:p>
      Vilinský sedel u kachieľ vo veľkej izbe a hlavou napred naklonenou   díval sa do žiare a ohrieval ruky svoje. Keď videl prichádzať zjav, v   tomto dome málo vídaný, zdvihol hlavu, pozrel s udivením na   príchodzieho a na syna i Violu.
     </tei:p>
     <tei:p>
      Vilinská teraz, keď len mohla, nachodila sa v izbe u svojho muža.   Akoby jej len teraz napadlo, že povinnosť jej určila miesto pri boku   jeho. Avšak viac z politiky, než v pocite povinnosti konala služby,   ktoré len Viola obstarávala; ona nechcela samovoľne utratiť teplé   miesto — lebo u Hermínky toho zajiste nenájde. I táto poslednia   prišla dolu. Nemohla vystáť samotu a tak volila nudiť sa radšej v   spoločnosti, než sama. I zvedavá bola, a tam hore ničoho nepočuje,   nevidí, tu chodia ľudia, rozpráva sa o mnohom, i prišla — ešte   raz.
     </tei:p>
     <tei:p>
      Medzitým ponúknul Imrich mnichovi stoličku.
     </tei:p>
     <tei:p>
      Tento predstavil sa čo pater Silvester z rádu Ježišovho. Prichádza   zo západu Severnej Ameriky, kde účinkoval čo missionár.
     </tei:p>
     <tei:p>
      Všetci prítomní, prekvapení už jeho zjavom, teraz napnute čakali,   čo počujú ďalej.
     </tei:p>
     <tei:p>
      Viola, ktorá tušila, že počuje nejaké dôležité zprávy, nemyslela   ináč, než že hlási sa k nej rodina neznáma — snáď stará matka,   myslela s nemalou radosťou, — ale tá býva tu v blízkosti Zanice a   tento prichodí z Ameriky. Aj ona si sadla v blízkosti ujca. Imrich   ostal stáť u nej akoby hotový brániť si ju proti všetkému nemilému —   a akoby nechcel opustiť viac mladuchu svoju.
     </tei:p>
     <tei:p>
      Pater Silvester rozprával miernym, zvučným hlasom príhody svoje,   ktoré bezprostredne týkaly sa zprávy, ktorú mal podať.
     </tei:p>
     <tei:p>
      Od rokov účinkoval na západe nového sveta. Tam, čo missionár   poznal útrapy a biedu vysťahovavších sa Europčanov, poznal na istej   čiare všetky domky farmerov a osamelých osadníkov — ako i vigvami   Indiánov. Jeho účinlivosť u toho úbohého, vymierajúceho ľudu došla   uznania u jeho predstavených. Preto vymenovali ho za domáceho učiteľa   a zpovedníka ku jednej kniežacej rodine v Dolnom Rakúsku. Ako dostal   zprávu túto a toto čestné povolanie, opustil miesto dosavádneho   účinkovania svojho a ponáhľal sa na východ do New-Yorku, aby   preplavil sa do Europy. Na jednej väčšej stanici železničnej dráhy   pacifikskej sdelil mu predstata stanice, že tu čaká jeden náčelník   Indiánov, takzvaných blakfotov, a vyzerá kňaza, ktorý chcel by   umierajúceho Europčana ozpovedať. Bez váhania vystúpil z vozňa a   nasledoval náčelníka do neďalekej osady, kde v jednom stáne ležal   umorený, biedny, „biely muž”. Tento, dľa rozpráv Indiánov, vracal sa   zo zlatých dolov San-Franciska — chudobný, biedny — úbohejší, než bol   ta išiel. Toto Eldorádo mnohých dobrodruhov pripravilo i jeho o česť,   zdravie a takmer i o rozum — tak že idúcky domov zatáral sa sem a   títo dobromyseľní ľudia pritúlili ho nemocného. Stav tohoto človeka   bol nanajvýš smutný. Biedou a strádaním každého druhu klesol tak   úplne, že jeho život skoro doháral. Meno tohoto biednika bolo Fraňo   Mikulčík.
     </tei:p>
     <tei:p>
      „Mikulčík!” zvolala Viola, ktorá dosiaľ napnute poslúchala, —   teraz vstala prudko zo stolca. Razom rozblesklo sa v nej čo blesk   poznania — Mikulčík v bráne ohroženého domu — na cestu pripravený —   on! — Imrich položil ruku svoju na jej rameno a pohľadom, plným   nežnosti, prinútil ju, aby uspokojila sa a znovu sadla na miesto   svoje a vypočula rozpravu až do konca.
     </tei:p>
     <tei:p>
      Pater Silvester pozrel z boku na Violu i na mladého muža pátravým,   prenikavým pohľadom hlbokých očú. Potom pokračoval pokojne, že žiadal   si tento umierajúci „biely muž”, ako ho domorodí zvali, niekoho, komu   by sveril, čo obťažuje mu svedomie. Zaradoval sa tedy nemálo, keď   videl prichodiť muža, jehož oblek ukazoval mu na stav duchovnej   osoby. Dychtive chytil ruku príchodzieho a zvolal: „Vy idete na   východ? Snáď do Europy?”
     </tei:p>
     <tei:p>
      „Áno, ta vedie ma cesta moja!” odvetil páter Silvester.
     </tei:p>
     <tei:p>
      „Oj tak, pre rany Ukrižovaného, smilujte sa nado mnou a zbavte ma   ťažkej viny mojej!” prosil úpenlive nemocný, ktorého bieda prinútila   k vyznaniu hriechov svojich — a neresti všakového druhu k   pokániu.
     </tei:p>
     <tei:p>
      „Čo rozprával tento kajúci hriešnik, bolo hrozné, ač mne, ktorý   nahliadnul som už nejeden raz do temných prepastí ľudskej duše, nie   zriedkavé”, vypravoval pater Silvester ďalej. „On líčil mi hroznú   nenávisť svoju oproti istému Podhradskému, ktorý ho dakedy bol drzo   urazil. S húževnatosťou ľudí, jemu podobných, pridŕžal sa nenávisti   svojej a neúnavne myslel len na pomstu. Osud mu pomáhal, lebo   Podhradský klesal hmotne i mravne —”
     </tei:p>
     <tei:p>
      „Nie, nie!” zvolala Viola s neobyčajnou prudkosťou; „neklesal   mravne nikdy, ač stíhaný bol údermi nezaslúženými, oh, otecko, milý,   šľachetný otec môj!”
     </tei:p>
     <tei:p>
      Zase sohnul sa Imrich ku nej a šeptal jej slová lásky plné, až   uspokojila sa znovu.
     </tei:p>
     <tei:p>
      No pater Silvester nedal sa mýliť.
     </tei:p>
     <tei:p>
      „Ako mi Mikulčík Podhradského líčil, mal to byť človek nešťastný,   nestály, ľahkomyseľný.”
     </tei:p>
     <tei:p>
      Viola opäť trhla sa záporne.
     </tei:p>
     <tei:p>
      „Človek fatalista,” doložil pater Silvester s bočným pohľadom.
     </tei:p>
     <tei:p>
      „Zkrátka, tento Podhradský vyšiel na mizinu. Mikulčík, ktorý bol   prinepatrný, než aby bol pomáhal privolávať úpadok Podhradského,   neželal si nič inšie, než vidieť svojho nepriateľa pokoreného. I   ukoval diabolský plán: počul niekde, že Podhradský hrozil radným   pánom, roztrúsil on zvesť túto, no v tom rúchu, že jeho nepriateľ   hrozil ohňom. Jednoho dňa podložil sám oheň v susedstve, no ten bol   zbadaný a zahasený. Večerom toho istého dňa znovu podložil oheň a ten   vznietil sa a rýchlo zachvátil celý rad námestia.”
     </tei:p>
     <tei:p>
      „Mikulčík podpaľač — môj otec ospravedlnený! — ó, ja vedela som,   že raz musí toto prísť!”
     </tei:p>
     <tei:p>
      A ako vymenená, nie tá pokojná Viola, ktorá znala snášať urážky   bez pohnutia sa — teraz v ekstázi cele druhá, vstala znovu a chopila   ruku patra Silvestra.
     </tei:p>
     <tei:p>
      „Vďaka vám, vďaka za vaše slová, vy doniesli ste mi viac, než   život a majetok značí — vaše slová daly mi nazpät česť, meno slávne a   čisté — všetko!”
     </tei:p>
     <tei:p>
      Pater vymohol si ruku z rúk nadšenej devy a rozprával ďalej:
     </tei:p>
     <tei:p>
      „Ešte nie som u konca!” Violu už tento koniec nezaujímal — ona by   už teraz vďačne ponechala koniec rozpravy druhým a rada by bola   opustila izbu, aby v komôrke svojej samotná privykla svojmu šťastiu.   Ale pohľad chladných očú vypravujúceho a uspokojujúce, nežné slová   Imrichove primäly ju k tomu, aby ešte naslúchala.
     </tei:p>
     <tei:p>
      „Ešte je nie koniec”, opakoval vyrušený vypravovateľ; „chorý   Mikulčík v prestávkach a v paroxysme zimnice rozprával mi toto všetko   a ku koncu oddal mi i niektoré pozostalosti svoje, medzi nimi spisy,   ktoré u Podhradských v noci požiaru bol si osvojil, spolu i s   niektorými klenotami; hodinky boly tam i tuším podobné maličkosti. No   to potrovil všetko, len niektoré drobnosti nepatrnej ceny nachodily   sa vtedy u neho, ako tento medaillon. No hlavné zo všetkého je, že   zachoval spisy, ktoré on zvedavý len pozde otvoril a poneváč nemohol   jich zameniť za peniaze, uschovával jich u seba, — kto zná, čo mal s   nimi za úmysly? Tieto spisy dôležité sú pre dieťa Podhradského.   Umierajúci kajúci hriešnik prosil ma v mene živého Boha, aby   nezťažoval som si cestu a vyhľadal sirotu zavraždeného Podhradského a   do jej rúk aby oddal som listiny tieto. Tu sú a tu i drobnosti, ktoré   tiež prináležajú Podhradského dcére.”
     </tei:p>
     <tei:p>
      S tými slovami oddal pater Silvester listiny i bezcenné veci do   rúk Violiných. Pri tom pozrel prenikavým zrakom svojím po   prítomných.
     </tei:p>
     <tei:p>
      Viola cítila ťažiť listiny tieto na svojom svedomí. Dľa listu   otcovho, dľa všetkého, čo počula od pani Milockej, mohla súdiť, že   Vilinských majetok utrpí veľkú štrbinu, jestli ona bude požadovať   svoje právo a krem toho zapletie sa do pravôt.
     </tei:p>
     <tei:p>
      I pozrela na tútora, pozrela na Imricha.
     </tei:p>
     <tei:p>
      Starý Vilinský hľadel očima zdeseno otvorenýma na ňu. Výraz   nemalej obavy zračil sa z jeho tváre a jednou rukou opierajúc sa   mocne o opierku kresla — druhú vystrel po listinách. Naproti tomu   Imrich stál tu v nedorozumení; jeho, čo pravotára i čo obrancu   Violinho, začala zanímať vec táto; netušil asi, že tie listiny   zasahujú hlboko v jeho vlastnosť. Aj on prosil Violu posunkom ruky i   očí, aby sverila mu úpisy k prezkúmaniu — no Viola nedala mu   jich.
     </tei:p>
     <tei:p>
      Nadchnutá okamžitým nápadom, rozčulená zvesťou, prinesenou cudzím   kňazom, temer nepríčetná, roztrhla rýchlym pohybom obe listiny a   skôr, než to mohol niekto prekaziť, hodila jich do ohňa.
     </tei:p>
     <tei:p>
      „Viola!” zkríkol Imrich zdeseno, temer prísne, chytil ju za ruku a   chcel ju odtiahnuť od ohňa, ktorému ešte úryvky starých listín chcel   urvať.
     </tei:p>
     <tei:p>
      Imrov otec ale naddvihnul sa v kresle, tiež nemálo prekvapený.   Potom znovu zpustil sa do neho; tvár jeho stiahla sa krčovite,   konečne zasmial sa desným svojím smiechom.
     </tei:p>
     <tei:p>
      Pater Silvester kárave pozrel na devu. Potom pokrčil ramenama a   riekol:
     </tei:p>
     <tei:p>
      „Ja vykonal som povinnosť svoju; čo vykonaly ste vy, toho následky   ponesiete.
     </tei:p>
     <tei:p>
      A Viola stála tu s rojčivým, blaženým pohľadom krásnych svojich   očí.
     </tei:p>
     <tei:p>
      „Tých následkov ja sa nebojím! Nemám sa viac čoho ľakať. Som   šťastná, mám meno čisté, čestné; nie som viac potupená dcéra   podpaľača — a — ach — to je mnoho odrazu!” — I vzdychla si z   hlboka.
     </tei:p>
     <tei:p>
      „Vilica, milá moja, poď už teraz; skutočne, mnoho tých dojmov už   doráža na teba. Poď, oddýchni si v tvojej izbičke.”
     </tei:p>
     <tei:p>
      Ako nežný, starostlivý otec svoje slabé dieťa, tak viedol Imrich   Violu, ktorú neočakávane prišlé šťastie rozčulilo. V tichej izbičke   znovu privinul ju v náručie svoje a šeptal:
     </tei:p>
     <tei:p>
      „Tak, tu ostaň, kým neuspokojí sa tvoja myseľ. Ja ešte musím   shovárať sa s tým cudzím pánom.”
     </tei:p>
     <tei:p>
      Viola ale vystrela ruky oproti obrazu svojho otca a skoro   slávnostným pohľadom pozerala na neho, hovoriac:
     </tei:p>
     <tei:p>
      „Počuješ, otče môj?! Ty si ospravedlnený — tvoja pamiatka čistá je   už aj pred svetom, ako bola vždy pred dcérou tvojou — milý, milý otec   môj!”
     </tei:p>
     <tei:p>
      „Ty veľmi ľúbila si otca svojho, Viola!” hovoril k nej Imrich   skoro s prízvukom žiarlivosti a pozeral na ňu s obdivom. — „Neželal   by som si nič iného, než aby si tak ľúbila aj mňa!”
     </tei:p>
     <tei:p>
      Viola pozrela na neho vrúcne a podajúc mu ruku, riekla vážne:
     </tei:p>
     <tei:p>
      „Oj, Imrich! Ja cítim, že len raz v živote možno ľúbiť tak, ako ja   teba milujem — podobná láska nedá sa premôcť, nedá obetovať inej. Veď   ani Danielovi, tomu milému, tomu dobrému, nemohla som priniesť obeť   túto.”
     </tei:p>
     <tei:p>
      Kto bol šťastnejším, než Imrich?
     </tei:p>
     <tei:p>
      Ale vzpamätal sa, že tam dolu čaká ho ešte vážna rozprava s patrom   Silvestrom.
     </tei:p>
     <tei:p>
      „Ja idem”, riekol ku šťastnej deve, „snáď budem môcť ešte niečo   napraviť, čo pokazila si ty, neopatrná devuška!”
     </tei:p>
     <tei:p>
      Viola usmiala sa blaženým úsmevom a odpovedala so žartom:
     </tei:p>
     <tei:p>
      „Choď len, však ty tam už nič nevykonáš. Ani obratnosť prebitého   fiškála nemôže tam viac urobiť.”
     </tei:p>
     <tei:p>
      Idúc chodbou, nazrel Imrich do kuchyne a naložil jednej zo   slúžok:
     </tei:p>
     <tei:p>
      „Choď k pánu doktorovi a povedz, že dám prosiť, aby sem   prišiel.”
     </tei:p>
     <tei:p>
      Keď prišiel do prízemnej izby, odberal sa jezuita už preč. Imrich   zavolal ho ešte na chvíľku do kancelárie a shováral sa s ním dlho.   Keď pater Silvester odišiel, bol Imrich málomluvný, zamyslený a   vážny. Smutne, temer výčitky plným pohľadom pozrel na otca, u ktorého   našiel dr. Lukáča v dôvernom rozhovore — pravda len jednostrannom.   Lekárovi sdelil Imrich svoju obavu o otca, pre ktorú dal ho volať k   nemu. No dr. Lukáč mu hneď povedal, že niet sa čoho báť, lebo že   chorý pán je teraz pre všetko o mnoho menej vnímavým, než predtým a   že iste už teraz málo zná o tom, čo konalo sa pred chvíľkou u   neho.
     </tei:p>
     <tei:p>
      Uspokojený Imrich išiel už teraz po Violu, u ktorej sedela už   Emka. Táto pritúlila sa k nej lichotive:
     </tei:p>
     <tei:p>
      „Však ver sa mi už viac nehneváš?”
     </tei:p>
     <tei:p>
      „Na teba som sa ani nehnevala”, odvetila tázaná a bozkala zvedavé   dievčatko — budúcu švagrinú.
     </tei:p>
     <tei:p>
      „Ani na Imra?”
     </tei:p>
     <tei:p>
      „Ani —”
     </tei:p>
     <tei:p>
      „Oj to je znamenité!” tešila sa Emka, „vidíš, ja viem, že ťa on   rád má, ja som mu všetko o tebe rozprávala.”
     </tei:p>
     <tei:p>
      „A čo takého, ty malá všetečka?” opýtala sa Viola.
     </tei:p>
     <tei:p>
      „Všetko to, čo som si žiadal vedieť a čo učinilo ma veľmi   šťastným”, doložil Imrich a sadol si k nim ku oblôčku, kde už   ubývajúce svetlo dňa menilo sa v súmrak.
     </tei:p>
     <tei:p>
      „Oj, Imro, Viola sa už nehnevá, pozri, ona sa nám usmieva.”
     </tei:p>
     <tei:p>
      „Ale ja by sa mal hnevať veľmi, Viola, čo si mi to vykonala! Ty   znala si, čo tie listiny znamenajú, ty vedela si, že máš staršie   právo na náš dom; že to znáš, svedčí i to, čo povedala si dakedy v   hrdej nenávisti k nám.”
     </tei:p>
     <tei:p>
      „Nespomínaj to!” zvolala Viola, „prosím ťa nerob to! Nechaj   všetko, ako je. Mne nič netreba, len čo mi budúcne daruje tvoja   láska! Dosiaľ musela som zaobísť sa bez majetku, ba ani lásky   nedostávalo sa mi mnoho — a žila som. Naproti tomu teraz som bohatá,   oj taká bohatá.”
     </tei:p>
     <tei:p>
      „Povedz, že mala by si byť bohatou, Viola! Takou bohatou, že by   som sa musel rozmyslieť, čiby som smel k tebe pozdvihnúť oči   svoje!”
     </tei:p>
     <tei:p>
      „Oj, čo to hovoríš! A keby som vládla pokladmi Indie, nemala by   som milšieho v svete nad Imricha Vilinského — tomu obetovala by som   vďačne všetko —”
     </tei:p>
     <tei:p>
      „A ja len teba chcem — nie bohatstvo, nie poklady — len teba!”
     </tei:p>
     <tei:p>
      Emka s náramným udivením hľadela na brata i na Violu. Nerozumela   jích slovám, no chápala už aj ona, o čo sa jedná. Preto, keď Imrich   znovu pritiahol milenú devu k sebe a bozkal ju v Emkinej prítomnosti,   tázala sa táto s chytráckym úsmevom:
     </tei:p>
     <tei:p>
      „Vari si ju vezmeš za ženu?”
     </tei:p>
     <tei:p>
      „Pravda, že vezmem; či budeš s mojou ženičkou spokojná?”
     </tei:p>
     <tei:p>
      Miesto odpovede zvýskla Emka od radosti a vrhla sa do náručia   Violy, bozkávajúc ju náružive. Potom zase Imricha, ktorý nežne   privinul malú sestru k sebe a riekol dojatý:
     </tei:p>
     <tei:p>
      „Vy dve ste mi tým najmilším, čo mám, na svete!”
     </tei:p>
     <tei:p>
      „A Julo a apko?”
     </tei:p>
     <tei:p>
      „Hej, Julo — ten šibal”, usmial sa znovu Imrich — „písal ti,   Violka?”
     </tei:p>
     <tei:p>
      „Pravda, písal a ja sobecky zabudla som na neho. Tu je list i   podobizne — jeho a jeho Irénky.”
     </tei:p>
     <tei:p>
      „Hľadže ho chytráka! On chce sa ženiť”, riekol Imrich a pozeral v   svetle súmraku podobizeň Julovej sverenice.
     </tei:p>
     <tei:p>
      „Šumná tvárička a zdá sa byť dobrá. Ale poďme dolu, už je tu tma a   tam dolu čakajú nás. Však, Viola, necháme si chyžku túto tak, ako je,   na pamiatku a budeme sa rozpomínať na tento okamih.”
     </tei:p>
     <tei:p>
      „A na nemoc Emkinu, bo vtedy už — cítila som kúzlo, ktoré tiahlo   ma k tebe mocou nezdolateľnou.”
     </tei:p>
     <tei:p>
      „Ach, ja som veru hladná”, ozvala sa Emka a skackala vopred, „idem   do kuchyne, pozreť, či mi nechali kávu.”
     </tei:p>
     <tei:p>
      Tam dolu v osvetlenej už izbe sedeli všetci pohromade, ako kým   bolo ešte všetko pri starom. Dr. Lukáč, obveselený vínom, nedal   rozhovoru zaspať. Žartoval s Hermínkou, ktorá mu so strojeným   smiechom sdelila, že zajtrá odíde k rodine, kde má si chystať   výbavu.
     </tei:p>
     <tei:p>
      „Naozaj? A vy ste mi ani nesdelily, že mienite premeniť svoj stav?   Kto že je ten šťastný, a či smiem blahoželať?”
     </tei:p>
     <tei:p>
      „Oj, ďakujem. Je to predsa už nie novina. Moje zasnúbenie s pánom   Bubelákom je od niekoľkých dní už skutkom.”
     </tei:p>
     <tei:p>
      „To je znamenité!” dosviedčal doktor s úsmevom. „Zdá sa mi, že   skoro budeme sláviť i druhé zasnúbenie”, a pri tom ukázal na dvere.   Tam práve vkročil Imrich s Violou.
     </tei:p>
     <tei:p>
      Hermínkinu tvár polial temný rumenec. Oko jej vzplanulo na okamih,   potom odvrátila sa od skupiny, na ktorú pozreť bez hnevu a bôľu   nebolo jej možno. Ale vytrvať chcela ešte dnes večer statne, nechcela   ukázať, že jej srdce predsa cítilo raz lásku k Imrichovi.
     </tei:p>
     <tei:p>
      Lukáč priblížil sa ku Viole.
     </tei:p>
     <tei:p>
      „Ani by sa vám neprisnilo, slečna Viola, od koho nesiem vám   pozdrav, a to veľmi srdečný —”
     </tei:p>
     <tei:p>
      „Skutočne, neznám, od koho by ten mohol prichodiť”, vetila deva s   úsmevom a predsa s nemalým nepokojom.
     </tei:p>
     <tei:p>
      „Už od niekoľkých dní nosím ho so sebou, ako aj odkaz   významný.”
     </tei:p>
     <tei:p>
      „Vy ma prinútite k zvedavosti.”
     </tei:p>
     <tei:p>
      „Nebudem vás trápiť. Poviem vám niekoľkými slovami, že od istého   času chodím na vonok liečiť jednoho mladíka, ktorý býva u svojej   starej matky, pani Podhradskej.”
     </tei:p>
     <tei:p>
      „Mojej starej matky”, odvetila Viola so vzdychom.
     </tei:p>
     <tei:p>
      „Áno, a táto, už veľmi stará, no ešte rezká pani dopytovala sa na   vás. Ja, prirodzene, sdelil som jej o vás len to najlepšie. Konečne   prišla k tomu presvedčeniu, že bez vás viac byť nesmie a nemá, i   naručila mi, povedať vám, že jej náručie otvorené je vždy sirote jej   syna.”
     </tei:p>
     <tei:p>
      „Oj, rozumiem, to vaše dielo, doktore”, zvolala Viola so slzami v   očiach. Vy napomenuli ste ju, istotne ste to vykonali, aby smierili   ste ju so mnou — vďaka vám za to!”
     </tei:p>
     <tei:p>
      Lukáč sa odhŕnal, no konečne prijal vďaku „z tak krásnych úst” —   doložil s úprimným obdivom.
     </tei:p>
     <tei:p>
      Medzitým sedel Imrich u otca a sdelil mu Julov úmysel. Chorý   Vilinský roztržite poslúchal slovám prvorodzeného svojho, potom hodil   rukou a volal pohľadom na Violu, ktorú už od chvíle očima hľadal:
     </tei:p>
     <tei:p>
      „Ale — ale — haha — ale — Ola — tú!” Poslednú sylabu prízvukoval   tak nápadne, že Imrich musel porozumeť, čo to znamená. K tomu ešte   chytil Vilinský synovu ruku a silno ju stisknul. Imrich porozumel   žiadosti otca a so šťastným smiechom doviedol mu Violu — a aby starec   lepšie rozumel, objal Imrich mladuchu svoju a bozkal ju pred otcom,   na dôkaz, že dávna jeho túžba dojde splnenia. Vilinský objímal potom   s radostným smiechom a slzami, ktoré divno vynímaly sa v týchto   očiach, syna Imricha i nevestu Violu.
     </tei:p>
     <tei:p>
      „A teraz dosť rozčulenia”, zamiešal sa Lukáč a položil ruku na   kreslo. „Jestli vám ľúbo, pôjdeme si ľahnúť”, povedal Vilinskému a   bez všetkých okolkov obrátil kreslo na kolieskach a viezol pacienta   svojho do ložnice. Tam pripravil mu občerstvujúci nápoj a pomocou   pribehnuvšej Vilinskej uložil chorého do postele.
     </tei:p>
     <tei:p>
      „Polievku môže užiť i v posteli”, riekol potom ku Vilinskej, ktorá   opytovala sa doktora na všeličo.
     </tei:p>
     <tei:p>
      Kým sa večeralo, rozprával Lukáč aj Imrichovi o Violinej starej   matke.
     </tei:p>
     <tei:p>
      „Dosť pozde prichodí jej na um, že má vnučku”, poznamenal   Imrich.
     </tei:p>
     <tei:p>
      „Ale nie pripozde!” riekla Viola a pozrela prosebne na svojho   snúbenca.
     </tei:p>
     <tei:p>
      „Ja musel som jej rozprávať všetko o vás, rozumie sa, že len to   dobré”, rozprával lekár známym spôsobom škádlenia; „a ona chce si   vás, slečna, k sebe vziať, a to navždy.”
     </tei:p>
     <tei:p>
      „Z toho nebude nič”, ozval sa znovu Imrich. „Pôjdeme ju raz   navštíviť, potom po svadbe.”
     </tei:p>
     <tei:p>
      „I dotedy ešte”, prosila Viola, „keď ma bude žiadať; veď ona je   predsa matkou mojho otca!”
     </tei:p>
     <tei:p>
      „No, no, však si to ešte rozmyslíme” — a už boli obidvaja v   rozhovore škádlivom, detinskom, v rozhovore zaľúbených ľudí.
     </tei:p>
     <tei:p>
      „Ako sa má mladý Janičevský?” opýtala sa pani Vilinská doktora   Lukáča.
     </tei:p>
     <tei:p>
      „Ako on, milosťpani — kaput —”
     </tei:p>
     <tei:p>
      „To je tvoj bratranec, Viola”, podotknul Imro.
     </tei:p>
     <tei:p>
      „Pravda, ja mám i bratranca.”
     </tei:p>
     <tei:p>
      „Áno, šumného, mladého, no chorého, počuješ, čo hovorí o ňom dr.   Lukáč? Ale čo nás po ňom —- však, čo nás po všetkých bratrancoch na   svete?” — —
     </tei:p>
    </tei:div>
    <tei:div type="chapter">
     <tei:head>
      14. Odplata.
     </tei:head>
     <tei:p>
      Sotva bolo po večeri, pri ktorej pani Vilinská zaplietla Lukáča do   rozhovoru i s Hermínkou, bolo počuť otvárať a zatvárať bránu a hlasy   viacerých ľudí ozývaly sa chodbou. Imrich a Lukáč pozreli tázave   jeden na druhého, doktor chcel vstať hore:
     </tei:p>
     <tei:p>
      „Snáď mňa hľadá niekto?” s tými slovami položil servýtku na stôl a   nalial si ešte vína do pohárika a pil ho s pôžitkom človeka, ktorý   nemá veľmi na spech.
     </tei:p>
     <tei:p>
      Imrich vstal a povediac doktorovi: „Ostaňte len tu, pozrem ja, čo   sa tam robí”, vyšiel von. Tam na chodbe znovu bolo počuť vravu a   zvlášte hlboký hlas jednoho muža, ktory zdal sa rozprávať niečo. Po   chvíli vrátil sa aj Imrich a volal von doktora. Dámy neodvážily sa   von, ač zvedavá Hermínka nebola by dala za svet, vedieť, čo sa tam   robí.
     </tei:p>
     <tei:p>
      V chodbe ale stáli chlapi, zväčša z nižšiej remeselníckej vrstvy,   a jeden žandár. Medzi sebou podpierali, držali niečo ľudskej postave   podobného — hmotu zablatenú, dokrvavenú, z ktorej len franforce hábov   svedčily, že bola odiata. — Bol to Lepáry — švagor pána domu — hosť   Imrichov.
     </tei:p>
     <tei:p>
      „Čo sa stalo?” opýtal sa doktor a chytiac Lepáryho za rameno,   ztriasol ním rázne a ničmenej než nežne.
     </tei:p>
     <tei:p>
      „Oh, — oh!” stenal Lepáry.
     </tei:p>
     <tei:p>
      Chlapi znovu vyrozprávali doktorovi, ako našli tohoto pána v   jednej ulici, blízko krčmy, v zlom chýre postavenej — tam ležal nabit   ... I nevedeli, čo s ním, kam patrí; tu prišiel k ním tento pán   žandár a ten konečne poznal ubitého — a pomocou týchto chlapov   transportoval ho domov.
     </tei:p>
     <tei:p>
      „Odveďte ho do kancelárie!” rozkázal Imro chlapom a otvoril   dvere.
     </tei:p>
     <tei:p>
      Chlapi odvliekli morálne i telesne ubitého do izby. Tam položili   ho nie veľmi šetrne na pohovku.
     </tei:p>
     <tei:p>
      Lukáč pristúpil k nemu a obzrel ho.
     </tei:p>
     <tei:p>
      „Nič vážnejšieho, — toto ešte znesie! pohár vína vykoná dobré   služby!”
     </tei:p>
     <tei:p>
      „Hneď”, povedal Imrich a pozrel na hodinky. „Tri štvrte na deväť,   ešte dosť času.”
     </tei:p>
     <tei:p>
      Potom vyplatil chlapov, vtisnul žandárovi do ruky tiež niečo, čo   dobre zvyklo účinkovať na čuvy podobných pánov, a keď sa všetci   vypratali, išiel do izby po víno. Tam čakaly zvedavé dámy.
     </tei:p>
     <tei:p>
      „Ale čo že je? Čo sa stalo?” opytovala sa Vilinská.
     </tei:p>
     <tei:p>
      „Nie mnoho, vlastne, čo nemohlo vystať”, doložil jej pastorok a   vzal fľašku s vínom i pohár do ruky. Potom ešte povedal k macoche   vážne:
     </tei:p>
     <tei:p>
      „Jestli ti ľúbo, môžeš prísť so mnou mama; nemôžem ti to usporiť.   — Ty, Violka, ostaň s Emkou a počkajte ma tu!”
     </tei:p>
     <tei:p>
      Vilinská zhrozila sa v pohľade na stav svojho brata.
     </tei:p>
     <tei:p>
      „Ale ako sa to stalo?”
     </tei:p>
     <tei:p>
      „Čo hľadal, našiel — nabili ho!” vetil Lukáč a pokrčil   ramenama.
     </tei:p>
     <tei:p>
      „Ale kto?”
     </tei:p>
     <tei:p>
      „Kto mienil mať k tomu príčinu!” rozpovedal lekár a vzal Imrovi   pohár s vínom, vlieval ho Lepárymu. Potom volal Imrich Lukáča na   bok.
     </tei:p>
     <tei:p>
      „Môže v tomto stave odísť?” opýtal sa ho.
     </tei:p>
     <tei:p>
      „Chcete sa ho ztriasť?”
     </tei:p>
     <tei:p>
      „Za každú cenu! Nesmie viac tu ostať ani hodinu.”
     </tei:p>
     <tei:p>
      „Tak môže; naložíme ho čo zásielku do Pešti — ako „eilgut” po   železnici.
     </tei:p>
     <tei:p>
      Imrich opustil izbu. Šiel vyhľadať Mateja, ktorému naložil   priahať. Aby to rýchlejšie išlo, dal mu zlatník do hrsti. Nič   neľutoval, čo mohlo zrýchliť odchod „ujca.”
     </tei:p>
     <tei:p>
      Lukáč pripojil sa k Vilinskej, ktorá umývala tvár a ruky brata,   aby ho koľko-toľko zase ľudskej podobe prispôsobila — a oslovil   ju:
     </tei:p>
     <tei:p>
      „Ráčte, milostivá, vybrať mu šaty, preoblečieme ho na cestu.”
     </tei:p>
     <tei:p>
      „Ako, teraz a v tomto stave?”
     </tei:p>
     <tei:p>
      „Pán Lepáry si iste nebude žiadať ostať v tom meste, kde prihodilo   sa mu niečo takéto.”
     </tei:p>
     <tei:p>
      Vilinská porozumela a zatisla perny. I vzala sviecu, odišla do   izby, aby doniesla, čo potrebné. Medzitým užité víno a lekárovo rázno   jednanie vzkriesilo Lepáryho a postavilo ho na nohy.
     </tei:p>
     <tei:p>
      „Zprepadené hniezdo — oh — doktor — a tá policia!” — stenal   Lepáry.
     </tei:p>
     <tei:p>
      „Nič lepšia, než v Pešti,” doložil Lukáč a naťahoval kus po kuse   šaty z neho a na neho.
     </tei:p>
     <tei:p>
      Sotva bol oblečený, už rachotil koč v chodbe.
     </tei:p>
     <tei:p>
      „Už je čas k odchodu!” ponáhľal doktor a položil na Lepáryho lisú   hlavu, z ktorej ztratená parochňa, kto vie v ktorom kúte uličného   bahna za ním nariekala — klobúk, ktorý bez parochne zliezol až na   šiju veľkomešťana.
     </tei:p>
     <tei:p>
      „Oh — oh — ach to je hrozné, moja tvár!”
     </tei:p>
     <tei:p>
      „Je prirodzene na dlho poznačená — lež skoro” — podával už lekár   šatku a palicu do ruky.
     </tei:p>
     <tei:p>
      Imrich podal tobolku s peniazmi doktorovi a prosil:
     </tei:p>
     <tei:p>
      „Ráčte ho vyprevadiť, prosím, až kým nepohne sa vlak — vykonajte   mi tú službu priateľstva!”
     </tei:p>
     <tei:p>
      „Vďačne, Vilinský— ručím vám, že viac sa nevráti!” pri tom vzal   Lepáryho za rameno a viedol ho von, posadil do koča. Sám sadol si k   nemu a kynul Imrovi. Matej so širokým úsmevom tlstej tváre obzrel sa   na „švagra” a šibnul do koní. —
     </tei:p>
     <tei:p>
      Imrich volal ešte:
     </tei:p>
     <tei:p>
      „Doktore, budem vás ešte čakať, tu v kancelárii!”
     </tei:p>
     <tei:p>
      „Dobre!” znela už z ulice Lukáčova odpoveď.
     </tei:p>
     <tei:p>
      „Jeden zloduch už odišiel z domu nášho — druhý pôjde zajtrá a   tretieho musíme trpieť čo potrebné zlo” — hovoril Imrich sám sebe,   keď vrátil sa do kancelárie, z kade už Vilinská odišla. „No toto zlo   je vlastne nullou v dome — je zcela bez moci — nebude nám prekážať v   našom šťastí.”
     </tei:p>
     <tei:p>
      Zatvoril dvere na kancelárii a vrátil sa do izby.
     </tei:p>
     <tei:p>
      Viola s ospanlivou Emkou chystaly sa k odchodu. Imrich odprevadil   jich až ku dverom komôrky a sdelil Viole radostnú zvesť o odchode   Lepáryho. Violy nepríjemne dotklo sa už i očutie mena jeho, i   odvrátila sa, na čo jej Imrich rýchlo a vďačne sľúbil, že nikdy   nespomenie jej meno toho biedneho človeka.
     </tei:p>
     <tei:p>
      Vrátiac sa dolu, oslovil Imrich macochu svoju:
     </tei:p>
     <tei:p>
      „Aby som nezabudol, mama, Viola hľadaný prsteň nemá; ten, ktorý   nosí, prináleží jej, ten pochodí od našej tetky Eleonory. A tak,   mama, musíš hľadať dobre všade — a rozpamätaj sa, kedy a kde si ho   mala posledný raz.”
     </tei:p>
     <tei:p>
      Vilinská kývla hlavou mlčky a predsavzala si, že skutočne ešte raz   dobre pohľadá ztratený skvost.
     </tei:p>
    </tei:div>
    <tei:div type="chapter">
     <tei:head>
      15. Koniec.
     </tei:head>
     <tei:p>
      Stará Podhradská nepočkala Violu, ale vyhľadala ju sama. Bolo   vidno, že ťažko padne tejto hrdej, no vekom už skľúčenej panej urobiť   prvý krok, a to do domu, z ktorého v hneve vytiahla — a k mužovi,   ktorého držala za jedinú príčinu synovho nešťastia. Ale prišla   predsa. Túha po dieťati toho syna, ktorý dakedy jej srdce naplňoval   rozkošou a krásnymi nádejami, a láska k tomu dieťaťu nedaly meškať   jej, ktorá je už blízko hrobu.
     </tei:p>
     <tei:p>
      Keď videla pred sebou Violu v jej pokore a kráse, s jej   spanilosťou a nádherou — tu slziac, privinula zaznané dieťa k svojmu   srdcu a hlas prírody, dosiaľ utlumený, počal sa mocne ozývať v   ňadrach starej, už skoro osemdesiat ročnej ženy. I Viola, premožená   radosťou nad shliadaním jedinej príbuznej, bozkávala ruky starej dáme   a vďačne nazvala ju svojou milou, starou mamou.
     </tei:p>
     <tei:p>
      Žiarlive pozeral i starý i mladý Vilinský, keď pani Podhradská   jích Violu znovu a znovu k sebe privinula a bozkávala devu, ktorú   nikdy nepredstavovala si tak krásnou.
     </tei:p>
     <tei:p>
      „Dieťa moje, milé dieťa syna mojho nešťastného, či môžeš odpustiť   starej matke, že ťa dosiaľ zanedbala? Túžila som za tebou, milé srdce   moje, no, uznaj, ťažko bolo mne urobiť prvý krok.”
     </tei:p>
     <tei:p>
      „Však je už všetko dobre, stará mama!” tešila Viola. Jej dobré a   vďačné srdce rado odstúpilo tým, ktorí opravdove uchádzali sa o jej   lásku. Pritiahla malú stoličku ku pohovke a sadla si k nohám starej   matky, ktorá nechala toľké roky ujsť, kým poznala vnučku svoju.
     </tei:p>
     <tei:p>
      Veľmi dojal Podhradskú stav Vilinského. Ona poznala ho predtým čo   mladého, silného, zdravého muža, ona, už vtedy staršia dáma — a teraz   — on skľúčený nemocou a ona ešte svieža, zdravá.
     </tei:p>
     <tei:p>
      „Darmo je, Vilinský — rozdielne sú dary nám dané a všetko musíme   prijať z ruky Božej v pokore a bázni jeho. Hľa, i ja pochovala som   dcéru; jej syn, vnuk môj jediný, nadaný šuhaj, hynie — a ja, ja som   ešte tu!” Starká sa rozcítila, na čo zase Vilinský namáhal sa tešiť   ju svojím:
     </tei:p>
     <tei:p>
      „Ale — ale — haha!”
     </tei:p>
     <tei:p>
      Podhradská chcela Violu so sebou vziať, čomu ale zase i starý i   mladý Vilinský odporoval. Konečne musela sa dozvedieť i to, že   zasnúbila sa Viola s Imrom a stará táto dáma nedala na sebe znať,   žeby bola inšie čakala. I usniesli sa na tom, že do svadby pôjde   Viola ku starej matke. Ešte aj to podotkla Podhradská, že jej   povinnosťou je, vystrojiť Violinu výbavu — no háklivý tento bod skoro   obišli všetci. Len pri ustálení dňa sňatku mala zase povstať hádka,   no stará matka musela ustúpiť presile.
     </tei:p>
     <tei:p>
      „Ani deň dlhšie, stará mama!” rozhodnul Imrich s úsmevom. „Ináče   prídem a unesiem si moju mladuchu násilným a veľmi romantickým   spôsobom.” I pozrel na Violu, ktorá nezamiešala sa do hádky tejto,   ale stála so sklopenou hlavou a blaženým úsmevom na rumennej   tváričke.
     </tei:p>
     <tei:p>
      A tak odišla Viola z domu Vilinských — no nie na dlho. Imrich   chodil ju navštevovať i s Emkou, ktorá nemala väčšieho sviatku nad   tieto návštevy. Potom zavítal deň svadby a Imrich doviezol si krásnu   mladuchu svoju domov.
     </tei:p>
     <tei:p>
      I Julo sa oženil; k jari prišiel navštíviť otca i brata i so   svojou Irénkou a tešil sa zo šťastia Imrichovho.
     </tei:p>
     <tei:p>
      „Teraz ťa už smiem bozkať, čo?” opýtal sa Violy a zaroveň s   otázkou exekvoval ju, čomu Imrich nemohol zabrániť.
     </tei:p>
     <tei:p>
      Vilinská akkomodovala sa novým pomerom. Veď jej je dobre. Má úplnú   osobnú svobodu. Chodí na návštevy kávové, prijíma také u seba, má   všetko, čo jej treba a je zaopatrená. Raz zachcelo sa jej do Pešti ku   Hermínke, no skoro vrátila sa nazpät. Bubelák nebol veľmi potešený   jej zjavom, i Hermínka nie, a skoro dali jej na vedomie, že je   zbytočná u nich. Len jedno ju ešte potešilo, a to bolo najdenie   drahocenného prsteňa. Našla ho v rukavici, ktorú po návšteve divadla   ztiahla z chudej ruky a aj s veľkým prsteňom pohodila na bok.
     </tei:p>
     <tei:p>
      Emka učí sa pilne a sľubuje stať sa podobnou Viole. Je len vtedy   šťastná, keď môže dosiahnuť spokojnosť milovaného brata a zbožňovanej   švagrinej.
     </tei:p>
     <tei:p>
      Hermínka sa tedy vydala; no skoro prišla k poznaniu, že je to nie   to snívané blaho žitia. Svojho muža skoro zunovala a on — ju. I   začali sa baviť, každý dľa svojho spôsobu. Ona žila život prázdny   domácej shody a šťastia, prázdny vnútorných radostí. Je dámou, žije   vo veľmeste, má salon, otvorený každý týždeň raz priateľom a známym,   no všetko to nie je vstave zahnať prázdnotu duše a holotu srdca. — V   hluku spoločnosti často zamyslí sa pekná žena a spomenie na tichú   Zanicu, v kruhu dvoriacich pánov pomyslí s trpkým povzdychom na   Imricha Vilinského.
     </tei:p>
     <tei:p>
      Imrich a Viola ale založili si základ pevného šťastia.
     </tei:p>
     <tei:p>
      O Danielovi často počula Viola rozprávať v dome starej matky. Veď   býval blízko a mohla ho i vidieť, keď by bola išla so starou matkou   do susednej dediny do kostola. I počula o ňom, že aký je milovaný v   kruhu známych — ako ľud o ňom si rozpráva a uctí si ho každý čo muža,   svojmu stavu cele oddaného, šľachetného. Viole lahodilo to počuť, no   ona želala si ešte vedieť a vidieť ho šťastného; veď mienila, že ani   ona nesmie úplne oddať sa blahu svojmu, kým Daniel nezapomenie na   žiaľ, ktorý mu spôsobila.
     </tei:p>
     <tei:p>
      Konečne raz k jari, keď mladý bratranec Violin, už dávno posvätený   smrti, zomrel — videla Viola Daniela Milockého i jeho matku — a   videla s nimi mladušké stvorenie — sverenicu Danielovu. — Jeho tvár   bola ešte vážna, no plná dobroty; tvárička šumného dievčatka ale plná   nežnej a pokornej lásky, ktorou svietily i modré, sťa nezábudka — oči   mladého stvorenia. Toto nevinné dievča nevedelo sa pretváriť a keď by   aj nebolo známo bývalo, že ona je snúbenicou Milockého, musel by to   vidieť každý.
     </tei:p>
     <tei:p>
      „U boku tohoto stvorenia môže byť šťastným”, riekla Viola ku   svojmu milovanému mužovi a upozornila ho, z cmitera idúc, na mladý   pár. Imrich dosvedčil pokývnutím hlavy a dodal tichým hlasom:
     </tei:p>
     <tei:p>
      „Možno; ale ja bojím sa, že teba predsa nezabudne.”
     </tei:p>
     <tei:p>
      „Oj, nehovor tak; naopak, ja myslím, že sa to už stalo, — ach,   povedz, že i ty tak mieniš.”
     </tei:p>
     <tei:p>
      Imrich usmial sa na ňu a potom povedal jej:
     </tei:p>
     <tei:p>
      „Ja tak hovorím, ako cítim. Kto raz Violu ľúbil, nemôže ju   zabudnúť viacej, len tak, jestli pomáha mu vyššia idea, jeho viera,   jeho stav.”
     </tei:p>
     <tei:p>
      A chopiac jej ruku silnejšie do ramena, kráčal s ňou za smútiacim   zástupom k domu starej matky, ktorej jedinou podporou bola už teraz   jej vnučka.
     </tei:p>
     <tei:p>
      Za sebou nechali miesto smrti a smútku a kráčali ruka v ruke v   ústrety životu, radosti a šťastiu:
     </tei:p>
     <tei:p>
      Imrich Vilinský a jeho žena Viola.
     </tei:p>
    </tei:div>
   </tei:div>
  </tei:body>
 </tei:text>
</tei:TEI>
