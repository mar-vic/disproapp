<?xml version="1.0" encoding="utf-8"?>
<tei:TEI xml:id="slk1965407" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Malka : ELTeC edícia
    </tei:title>
    <tei:author ref="viaf:18121520">
     Švantner, František (1912 - 1950)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     48276
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Švantner, František
     </tei:author>
     <tei:title>
      Malka
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Slovenské vydavateľstvo krásnej literatúry
     </tei:publisher>
     <tei:date>
      1965
     </tei:date>
    </tei:bibl>
    <tei:bibl type="firstEdition">
     <tei:author>
      Švantner, František
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1942
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-10">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Malka
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     STRETNUTIE
    </tei:head>
    <tei:p>
     Bol som vtedy v nočnej.
    </tei:p>
    <tei:p>
     Bol som v nočnej službe, aby ste ma lepšie rozumeli.
    </tei:p>
    <tei:p>
     Ja totiž strážim na píle dosky. Pravda, robím to len v noci, keď   píla stojí, páni spia a tma
    </tei:p>
    <tei:p>
     zakrýva zlodejské stopy. Je to robota ľahká, ale pre mňa práve   dosť, lebo okrem staroby morduje ma i drevená noha, ktorú som si z   vojny doniesol. No a v takej robote si posedieť dlhšie nemôžeš, ani   postáť na jednom mieste, lebo niekto v bezpečnom úkryte s jastrabím   zrakom len na to striehne. Ak chceš, aby ráno nebolo hundranie,   vyšetrovanie a bohvieaké ešte nepríjemnosti, ak nechceš, aby ťa   poslali na bezplatný odpočinok, ak sa tí ešte žiada chlebík a   kedy-tedy i glgček na zohriatie, tak behaj, skáč, premeriavaj   krížom-krážom celý sklad, ponazeraj do všetkých kútov, poobchádzaj   všetky klietky dosák, akoby si sa hral s neviditeľným o žmúračku.   Obhliadaj jedno miesto aj sto ráz, lebo azda práve na deväťdesiatom   deviatom ráze sa ti pozdá, že pred chvíľou sa tade niekto prešmykol.   Nezabudni poklepať niekedy paličkou po doskách, kedy-tedy i zahvizdni   alebo zaachkaj, aby si aj z diaľky plašil ani sova.
    </tei:p>
    <tei:p>
     Takto od mrku do svitania.
    </tei:p>
    <tei:p>
     Vravím, pre takého šarvanca s krátkymi nohavicami, s vyšibaným   zadkom a s obtlčenými kolenami alebo, povedzme, pre dvadsaťročného   mládenca by to bola pasia, ale pre mňa, starúcha s piatimi krížmi na   chrbte a s drevenou nohou, je to mordovačka, po ktorej ležím ani   klada.
    </tei:p>
    <tei:p>
     V tú noc som sa však nenaháňal. Nebolo treba. Od rána vydúvala   zima ľady, popoludní sa kydal sneh a zvečera začalo skučať vetrisko   ani terpentínom namazaný pes a skuvíňalo celú noc, rozmetávajúc   prašný sneh na všetky strany. V taký čas aj vlk zasekne chlpatý   chvost medzi nohy a oblizuje napuchnutým jazykom zamrznutú kôru   stromov, nie že by človek vystrčil nos z dverí. Nemal som obavy.   Rozložil som oheň pod strieškou na závetrí a hrial som si shrahnuté   ruky i živú nohu. Bolo mi takto obstojne, i keď sa mi zima   neprestávala pchať pod pazuchy, i keď sa noc besnela. Kládol som   práve zapekačku na uhlíky, a vtedy ho vypľula tma.
    </tei:p>
    <tei:p>
     Vravím, že ho vypľula tma, lebo ťažko veriť, že by bol odniekiaľ   prišiel. Tma ako v rohu, záveje, vetrisko zdivené, cesty nevyňucháš,   no v nijakom prípade čas nie na prechádzky. Nezbadal som ho skôr, len   keď bol dva kroky od ohňa. Aj vtedy ho prezradili len okále, čo sa   blyšťali ani krvilačnému zvera.
    </tei:p>
    <tei:p>
     Keď bol celkom blízko, zamrmlal čosi na pozdrav, vystrel ruky   proti uhlíkom a zvesil oči tak, že som do nich nemohol pozrieť. Čudný   chlap to bol. Nikoho nepripomínal. Mal na sebe zimný kabát, ale   istotne po mladšom bratovi, ak nie od syna, lebo aj plecia mu   sťahoval, ani rukávy mu nestačili. Okolo krku mal obkrútené akési   strakaté tráčky. Vlasy mu prikrývala čiapka, taká, ako začínajú nosiť   naše dievky.
    </tei:p>
    <tei:p>
     Nazvali by ste ho baráberom, keby sa pred vami tak postavil ako   predo mnou, ale ja, len čo sa mu zablyšťali oči vo tme, mal som o ňom   inakšiu mienku.
    </tei:p>
    <tei:p>
     Ako som už povedal, zastal predo mnou a vystrel do ohňa ruky.   Zastal na chodníku, práve na tom mieste, kade by som išiel, ak by sa   mi zachcelo pozrieť, či niekto nekradne dosky. Práve na tom mieste   stál a nehovoril nič. Bol som ako v klepci, lebo dozadu sa hodiť   nedalo, iba ak by som bol striešku prevalil, a sprava i zľava boli   klietky dosák. Nebolo najlepšie so mnou. A ako to už býva, že   nešťastie nechodí samo, tak bolo aj so mnou. Vošiel mi na potrest   ešte i kŕč do nohy. Taký kŕč mi do tej nohy vždy vojde, ak ju mám   dlhšie pokrčenú, ale stačí nohu vystrieť, a kŕč sa stratí. Pravda,   vtedy božechráň nohou pomyknúť. Bál som sa toho chlapa, čo stál nado   mnou ani vartáš. Myslel som, že také vystierame nohou si on môže   celkom inakšie vysvetľovať, povedzme, že chcem ujsť, a môže mi dať   ľahko na dobrú noc, aby mi viac kŕče do nohy nevchádzali. Nepomrvil   som preto ani prstom, radšej som trpel bôľ. Budete sa mi smiať, ale   byť tak v mojej koži, nesmiali by ste sa veru, byť tak v mojej koži,   smrkali, kašlali, odrhúvali by ste očistom celkom tak ako ja.
    </tei:p>
    <tei:p>
     Kašľom si človek neraz vypomôže v trápnej chvíli. Možno, že i ja   by som si bol pomohol, keby to bola bývala len chvíľa. Ale vtedy čas   sa míňal, a nerobilo sa nič na môj prospech. Chlapisko stálo bez   slova pri ohni, len vetrisko skuvíňalo a sneh sa občas strúsil zo   striešky do ohňa.
    </tei:p>
    <tei:p>
     Nemohol som už dlhšie takto čakať, nemohol som hlavne pre   nešťastný kŕč. Pohniezdil som sa, i nohu som si poriadne vystrel, a   aby sa to nezdalo môjmu trýzniteloyi podozrivé, prihovoril som sa mu   napochytre.
    </tei:p>
    <tei:p>
     — Odkiaľ, priateľko?
    </tei:p>
    <tei:p>
     — Z Ilavy, — vrkol.
    </tei:p>
    <tei:p>
     Somár starý, mohol si vedieť, že takýto chlap nemôže ísť zo   záletov — hreším sa a kašlem, že sa mi skoro gágor štiepa na triesky,   kašlem raz, dva a chcel by som aj viac, ale sa nedá, chriakam,   siakam, ale aj to len raz, dva, viac sa mi nedá, nie som   suchotinár.
    </tei:p>
    <tei:p>
     — Už vás vypustili? — nadväzujem, aby si nemyslel, že sa ho   bojím.
    </tei:p>
    <tei:p>
     Nehovoril nič, len oprel na mňa oči. O tých očiach som už   spomenul, že sa blyšťali ani okále krvilačného zvera, nedalo sa do   nich priamo dívať, pálili ako uhlíky na holom tele. Ked vtedy pozrel   na mňa, ohol som chrbát, sklonil hlavu, ale najradšej by som sa mu   bol otočil okolo nôh ako psica. No aj tak sa neprestávali na mňa   dívať. Sedeli mi nad nosom a vyďobávali dieru do čela. Vravím, že mi   vydobáyali dieru do čela, a neklamem vás, lebo som to celkom tak   cítil. Chcel azda stopovať moje myšlienky, čo zamýšľam, aké mám   plány, či nepripravujem nejaký úskok, lebo nemusel byť obyčajný   áreštant, čo si svoj trest náležité odpykal, mohol to byť aj zbeh, za   ktorým sliedia žandári a ktorý sa preto opovážil len v noci vystrčiť   z úkrytu. No darmo hľadal, darmo striehol, moja hlava bola prázdna,   hluchá a sprostá ako nikdy predtým.
    </tei:p>
    <tei:p>
     Strach ma celkom zjavne rozhlodával. Dolu chrbtom až po pás mi   stekali studené jarčeky. Mohol to byť roztopený sneh, čo sa trúsíl zo   širáka na holé telo za košeľu, ale mohli to byť i kvapôčky studeného   potu, aké som cítil na čele i pod nosom.
    </tei:p>
    <tei:p>
     Nuž, bračekovci, verte alebo nie, ale ja som sa vtedy cítil ako   myš v kyslom mlieku. Nedalo mi dýchať, srdce som si počul hneď pod   bradou, oči ma neposlúchali, marilo sa v nich, sliepňali ako oči   umrlčie. Či sa mi po žilách aj nejaká kvapka krvi vliekla, to vám   nemôžem povedať, ťažko bolo takú vec zistiť, lebo, aby ste vedeli,   vtedy nešlo už len o dosky, ktoré mi dali na noc do opatery. Dosky   mohli pre mňa čerti poodnášať do pekla, aj páni s pílou sa ta mohli   prepadnúť, ale v tú chvíľu išlo o Ondra Žienku. Minúty leteli ticho   ani husi a počítali, ako dlho si ešte posedí Ondro Žienka pri ohni,   ako dlho sa mu bude ešte mariť pred očami, ako dlho bude ešte počuť   svoje srdce pod bradou a kedy zakosí nohou a, vystrie sa pod   striešku. Rozhodovalo sa o tom, či sa Ondro Žienka ráno sám odkrivká   domov a či ho majú odniesť štyria chlapi na drúčikoch. A to viete,   keď človek takúto jednačku prežíva, nemusí čakať osemdesiaty rok,   vlasy mu zbelejú za amen. Mne, pravda, nemalo už čo zbelieť. Bol som   od vojny šedivý, ale mohol ma napríklad úsad zaťať, a to je hnusná   hostina.
    </tei:p>
    <tei:p>
     Poručenobohu, urob, chlape, so mnou, čo sa tí zachce, ja sa tí   môžem už len vyvaliť ako starý peň, keď do neho kopneš nohou, ale   najskôr si zabafkám — a načahujem sa k ohňu po zapekačku, ktorá už   bola iste veľmi chutná, lebo vôňa sa z nej rozvaľovala na všetky   strany ako z kadidla v kostole. No do úst som ju nedostal. Ako sa tak   načahujem, vhupla mi do hlavy spásna myšlienka. (Hlava upozorní na   seba vtedy, keď najmenej na ňu myslíš.)
    </tei:p>
    <tei:p>
     — Nepotiahnete si? — hovorím a pozerajúc odspodku naň, badám   celkom zrejme, že som zle netrafil. Oči sa mu lisnú ešte viac ako   prv, ale už nie krvavou náruživosťou, ale dakým veľkým smädom, ako   človeku, čo po presolenom a mäsitom obede ponára ústa do studienky.   Načiahol sa bez slova za fajkou. Ako vravím, bola to spásna   myšlienka. Fajka urobila z môjho nočného hosťa celkom mäkšieho   človeka. Najprv si sadol, vystrel handrami pozakrúcané papuče proti   ohňu, a len čo si raz potiahol, podrezal sa mu i jazyk.
    </tei:p>
    <tei:p>
     Mal som chleba i slaniny trochu. Dal som mu všetko. Zapekačku si   zasekol medzi kolená, akoby sa bál, že si vec ešte rozmyslím a vezmem   mu ju, a dal sa do slaniny i do chleba. Jedno i druhé bolo čochvíľa v   ňom. Omrvinky pozbieral i zo snehu. Potom si pomaly poťahoval z   fajočky. Mohol byť šťastný a spokojný. No a to viete, že v takom   stave človek býva oveľa zhovorčivejší ako inokedy, vyjaví ti i také   tajností, ktoré len v sebe dusí. Ponáhľal som sa preto využiť   príležitosť.
    </tei:p>
    <tei:p>
     — A prečo ste sedeli? — pýtam sa.
    </tei:p>
    <tei:p>
     — Keby ja sám vedel.
    </tei:p>
    <tei:p>
     — Akože?
    </tei:p>
    <tei:p>
     — Ba!
    </tei:p>
    <tei:p>
     — Nuž ale niečo sa len muselo stať, za nič by vás neboli...
    </tei:p>
    <tei:p>
     — Veď sa stalo.
    </tei:p>
    <tei:p>
     — Nuž?
    </tei:p>
    <tei:p>
     — Neuveríte, ako mi neverili ani pri súde. Budete si myslieť, že   som zabil, ako si to aj oni mysleli.
    </tei:p>
    <tei:p>
     Nepovedal som nič, len niekoľko triesok som priložil na oheň, aby   sa lepšie zasvietilo. Vedel som, že už nebude čušať. A mal som   pravdu. Začal hneď, len čo prvé plamene vyšľahli dohora.
    </tei:p>
    <tei:p>
     — Pred dvoma rokmi som sa chystal na ženbu. Bolo mi práve prešlo   tridsaťpäť. Ale pre roky som sa ja neponáhľal. V tom čase sa vrátila   z Argentíny moja dávna verenica. Bola už vdova, lebo jej muž, istý   Beláň, ináč priekupec, ktorý mi ju predchytil a ušiel s ňou za more,   keď som ja vojenčil, umrel tam v cudzine. Bola ešte pekná a bohatá.   Mala murovaný dom, pole i peniaze, nuž veľa som sa nenahováral. Mali   nás oddať na fašiangovú nedelu. Pre mňa to, pravda, ani nemuselo byť.   Spával som s ňou skoro mesiac, ale pre ľudí, aby sa im zastavili   jazyky, lebo mi raz bola šepla, že nadarmo s ňou nespávam.
    </tei:p>
    <tei:p>
     Týždeň pred svadbou ma zadržali kamaráti v krčme, vraj, zaplať za   poctivosť. Moja poctivosť už, reku, dávno odplávala, ale aby ste   nepovedali, nate, pite. Platil som každému, kto vrzol dverami, a bolo   ich dosť, lebo taký čas tí každý vyňuchá a príde do krčmy, čo len po   dohán na močku.
    </tei:p>
    <tei:p>
     Mohlo byť pol dvanástej, keď nás krčmár vyhnal na cestu. Mocem sa   domov trochu doťahaný, ale nie taký, aby som rozmeriaval cestu   krížom-krážom. Mal som hlavu čistú, len trochu ťažkú, a to mohlo byť   aj od spánku. Pred jej domom som zastal, lebo svietila. Čože tá,   reku, svieti o polnoci, azda len nepotrebuje babu — a chcem ísť ďalej   na horný koniec, lebo môj dom je tam, hneď skraja. Bývam sám. Otec i   mať umreli. Mal som len psa vo dvore na reťazi, ktorý brechával celé   noci do hory, ale svetlo v jej dome mi nedalo pokoja. Pustil som sa   doboka k nej. Zastanem pod oblokom, zabúcham a zavolám: — Anna, azda   si brucho mastíš? — Nič sa v dome nepohlo. Idem ku dverám, klepnem a   kričím: — Anča, otvor, to som ja! — Nič nevrzlo. Chytím kľučku, dvere   sa samy odchýlili, neboli zapreté. Celý roj nedobrých myšlienok   zvíril sa mi už vtedy v hlave, hučal hrozne, že som si ani vlastné   kroky nečul, keď som prechádzal cez tmavý pitvor, búril sa pred   niečím, ani dáka ťažká mrákava vo víchrici.
    </tei:p>
    <tei:p>
     Anna sedela v izbe na stolici a hľadela k tomu obloku, pred ktorým   som nedávno stál. Zvláštne, že ma nepočula. Bola len v košeli, zrejme   pripravená do postele alebo z nej vyrušená. Nahé ruky jej viseli   vedľa tela celkom bezvládne.
    </tei:p>
    <tei:p>
     Anna, čo už nespíš?
    </tei:p>
    <tei:p>
     Neodpovedala, ani telom nepohla.
    </tei:p>
    <tei:p>
     Idem bližšie k nej, chytám ju oboma rukami za mäkké plecia a   nazerám zblízka do jej tváre, lebo mám predtuchu, že je mŕtva.
    </tei:p>
    <tei:p>
     Tvár mala vpadnutú, chladnú a akoby studený srieň sedel na nej.   Oči mala otvorené, hľadela stále na jedno miesto. Azda na oblok alebo   na stenu, no nie na mňa. Boli to jej oči, a živé. Poznával som ich,   ale boli vytreštené a drevené, lebo hľadela z nich hrôza. Táto hrôza   nebola len v očiach, ale sedela jej i na tvári v podobe srieňa, cítil   som ju i na jej tele ako hnusnú, mazľavú plieseň. Jej nákaza šírila   sa odtiaľ cez moje prsty, mojou krvou do môjho tela, sadla na moju   tvár a počínala vyrážať aj z mojich očú. Pomyknem ju a volám:
    </tei:p>
    <tei:p>
     — Anna, Anna...!
    </tei:p>
    <tei:p>
     Rukami zacelenibá, hlavou pokyvká, ústami niekolko ráz trhne,   akoby sa silila do reči, ale očima nepohne.
    </tei:p>
    <tei:p>
     — Anča, čože ti je?
    </tei:p>
    <tei:p>
     — Bol tu.
    </tei:p>
    <tei:p>
     — Kto?
    </tei:p>
    <tei:p>
     — On.
    </tei:p>
    <tei:p>
     — Ktože tu bol, povedz jasne, kto?
    </tei:p>
    <tei:p>
     Ústa sa je sťažka rozkalujú, zubmi zvoní, pery sa jej chvejú, ale   pridržiava ich celou silou, lebo chce zretelne hovoriť. Prepúšťa nimi   hlásku za hláskou. Pomaly. Hovorí ticho, ale zreteľne. Rozumiem   dobre:
    </tei:p>
    <tei:p>
     — Môj muž!...
    </tei:p>
    <tei:p>
     — Čo táraš, sprostaňa? Tvoj muž, tvoj muž vstal z hrobu a prišiel   až z Ameriky; tratíš rozum, či čo?
    </tei:p>
    <tei:p>
     Trasiem ňou ako hruškou, mliaždim jej plecia, už ma počínajú ruky   lomiť, ale ona nič. Necíti. Nevie, čo od nej chcem. Nechápe moje   rozčúlenie. Vidím, že si už aj oči na mňa namierila, ale tie oči sú   bez záujmu, len chlad a hrôza z nich vystupuje ako z mŕtvych. Chytám   ju okolo pása a dvíham ako rozkydaný snop. Pritískam dravo telo k   telu, chcel by som, aby v nej zblčala pekelná horúčava, ktorou   spaľovala moje telo, keď som vedia nej ležiaval, chcel by som v nej   vzbudiť tú nesmiernu náruživosť, ktorou vždy premáhala moje sily ani   divé zviera, chcel by som jej vliať z môjho života, lebo badám, že ho   ona má málo, že sa v nej rozpadáva ani mesiac nad ránom. Všetko   márne. Jej telo je studené ako žabie, jej telo je ťažké ako telo   zveseného obesenca, jej telo je mľandrayé a klzké ako rozmoknutý   hrob. Nadchádza ma úzkosť, v ktorej počúvam odmerané vyklepávanie   svojho srdca, a podlá toho poznávam, že hrôza stravuje už aj mňa, a   väčšmi ako Anču. Uvedomujem si, že všetko, čo robím, podnikám len pre   vlastnú záchranu, lebo aj mne krehnú žily, aj mne treba síl, aj zo   mňa sa vytráca život.
    </tei:p>
    <tei:p>
     Podobal som sa decku zamotanému do odedze. Bol som malý, úbohý,   bezmocný. Zostával mi ešte plač.
    </tei:p>
    <tei:p>
     — Anička, Anička moja, — hovorím zasmoklený, — neurobím ti nič,   nič ti nechcem urobiť, veď si moja, radšej sa sám odbakám, Anička   moja, len mi povedz všetko zretelne, pomaly, budem ticho, budem ťa   počúvať.
    </tei:p>
    <tei:p>
     Rozumela, akože by nerozumela, veď bola živá, dívala sa na mňa,   počúvala, ani okom nemihla, vedela, čo od nej žiadam a ako si to   žiadam, preto začala celkom tak, dala si na reč pozor. Už sa jej ani   pery nechveli, ani zuby nevyzváňali.
    </tei:p>
    <tei:p>
     — Bol tu môj muž, Martin Beláň, ten, s ktorým som pred desiatimi   rokmi odišla do Argentíny. Stál tam pri obloku a zhováral sa so mnou,   ako sa muž zhovára so zosobášenou ženou. Potom povedal, že by sa tak   chcel aj s tebou pozhovárať, a išiel k tebe. Choď, istotne ho už doma   nájdeš.
    </tei:p>
    <tei:p>
     Nedýchal som. Stopoval som očami kŕčovité pohyby jej úst. Nazdával   som sa, že sa niekde zastavia, alebo aspoň zaváhajú a ja budem mať   príčinu, aby som im neveril, ale otvárali sa pravidelnejšie ako   inokedy, slová ukladali sťažka, ale riadne, akoby boli vedeli, že s   takými slovami treba zaobchádzať opatrne, lebo sú veľmi dôležité,   akoby boli presvedčené, že sa tie slová do mňa vtesávajú na   večnosť.
    </tei:p>
    <tei:p>
     — Choď, — pokračovala, — a pozhováraj sa s ním priateľsky,   neubližuj mu, lebo mŕtvemu sa už neubližuje. Ale pre istotu ti to   ešte raz zopakujem, a najmä preto, že som ti ešte nestačila povedať,   ako umrel môj muž. Môj muž, Martin Beláň, umrel v Amerike pred troma   rokmi. Smrť ho našla práve vtedy, keď na ňu najmenej myslel, keď spal   vedľa mňa a azda sa mu práve o mne snívalo, lebo môj muž, Martin   Beláň, ma mal veľmi rád. Ale to je nie hlavné, najhlavnejšie je to,   že môj muž, Martin Beláň, umrel mojou rukou. Podrezala som mu   kuchynským nožom hrdlo.
    </tei:p>
    <tei:p>
     Ústa sa zastavili v polceste, nemali už čo povedať. Či ešte bolo   treba viac? Jednako zastavili sa na polceste nestudne rozchlipené ako   rozvalašené mäso. Cez prostriedok rozťahovala sa jazva, hlboká, azda   bez dna. Bola tmavá a vlhká ako jesenná noc. Po jej stranách nadávali   sa rovnomerne malé mliečne mechúriky ako žabie hrdlá v močidle. To   bol znak, že tou jazvou sa rozťahujú ako harmonika belasé, zaparené   pľúca, srdce kŕčovite vytíka svoj ťažký rytmus, krv vrie, klokoče ako   vriaca smola v kotle, žalúdok sa húžve a črevá sa zvíjajú ani červíky   v hrnčeku. Uvedomoval som si túto skutočnosť bez najmenšieho   spríkrenia, s takou zrejmosťou, ako si to, povedzme, uvedomuje   mäsiar, keď rozreže bachor hoviadka. Vedel som si živo predstaviť   každý ústroj pri úkone. A možno táto chorobná fantázia poštvala vo   mne zvieracie pudy, o ktorých som predtým nevedel. Naraz som pocítil   pažravú chuť obliznúť teplú krv. Možno, že dostatočne neobjasňujem   príčinu toho, čo sa potom stalo, možno, že to nebolo preto, možno, že   som od hrôzy šalel. Neviem to iste. Príčin mohlo byť Eviac. Preto vám   len poviem, ako bolo ďalej. Zareval som a zahryzol som sa do jej   bieleho pleca. Krv mi hneď premokla cez zuby, dostala sa na jazyk.   Bola teplá a sladkastá. Chuťou mi pripomínala teplé mlieko, ktorým ma   mať kedysi rovno z hrotka po pôdoji napájala. A to ma pravdepodobne   skrotilo. To pripomenutie. Tá podobnosť Anicinej krvi s mliekom.   Odsotil som bezvládne telo a utekal von.
    </tei:p>
    <tei:p>
     Povedal som už, že bývam na kraji dediny. Od Anicinho domu to môže   byť skoro štvrť hodiny. No mne vtedy toľko netrvalo. Nazdávam sa, že   som to vtedy urobil na skok. Dvere boli otvorené ako obyčajne (ja   totiž dvere nikdy nezatváram, pes bez môjho dovolenia nevpustí do   domu ani ducha). Vbehnem, zapálim kahan a hladím ako obarený, lebo   tam bol. Stál v kúte, akoby sa bol do tých čias v ňom ukrýval. Poznal   som ho hneď po nose: Martin Beláň mal totiž nos trochu doľava   navalený, akoby si ho bol stále z jednej strany utieral. Bol   starostlivo vyobliekaný do čierneho. Na hrdlo sa mu nedalo pozrieť,   lebo ho mal zakrútené bielym hodvábnym šálikom. Bol vážny ako vždy.   Poklipkával jedným okom, ale to už mal vo zvyku, ako sa pamätám.   Začal hneď, len čo sa nám oči stretli.
    </tei:p>
    <tei:p>
     — Paľo, nechaj moju ženu na pokoji.
    </tei:p>
    <tei:p>
     Hlas mal prelomený. Vlastne to nebol ani hlas, len akési huhňanie,   chrčanie, ševelenie, ako keď sa suchý list kotúľa vo vetre alebo ako   keď prievan preniká skalnou puklinou.
    </tei:p>
    <tei:p>
     — Anna je moja zákonitá žena. Prisahali sme si vernosť pred   oltárom. Žili sme už spolu a boli by sme mali aj deti, keby nie   nešťastie.
    </tei:p>
    <tei:p>
     Nakrivoval ústa do plaču. Inému by ho bolo íútp, no mne ani za   mak. Keď som ho zazrel stáť v kúte, užilo sa mi povážlivo hrdlo a   drevenelo celé telo, nevládal som ani prstom hnúť, ale keď   prehovoril, keď som počul jeho odporné šuškanie, bol by som najradšej   k nemu skočil a vsolil mu zopár po ufňukanej papuli, len vedomie, že   mám do činenia s mŕtvym, odradilo ma od takého grobianstva. —
    </tei:p>
    <tei:p>
     — Škoda bolo tvojho ustávania, Martinko môj, — hovorím, nútiac sa   do pokoja; — keby si to bol tak jjred mesiacom, nuž by sme sa   dojednali, ale dnes... Vieš, Martinko môj, ja už mesiac spávam s   tvojou ženou. A to vieš, veď si ty skúsený človek... Nuž poraď mi len   kmotra, budem ti povďačný.
    </tei:p>
    <tei:p>
     Hovoril som pokojne a čo najúctivejšie. Mohol byť so mnou   spokojný. Ale on nie, pľuhák. Urážal sa po každom novom slove, akoby   som do neho skaly hádzal. Mraštil tvár ako po kyslej kapuste, šprihal   očima, zelenel, belel a nakoniec ožltol ani papier nad plameňom.   Nepovedal viac nič. Uklonil sa mi ako minister a šúchal sa skoro   nečujne ku dverám. Tam zastal a zas sa uklonil (myslím, že sa aj   ušklabil trochu, ale to si len ja myslím), potom zmizol vo tme. Čakal   som, ako na neho vyskočí pes, ako bude jačať a volať na ratu, čakal   som to a hneď som si aj škodoradostne umienil, že ho brániť nepôjdem.   Ale darmo som čakal, pes nezaštekal, ani nezavyl, ako robieva, keď sa   duchovia túlajú. Tisina sa rozlievala ani olej. Bolo mi čudné, že môj   pes nezaštekal, akoby ho ani nebolo. Takú záhadu som chcel rozriešiť   hneď. Vezmem kahan a utekám na dvor. Pohvizdujem na psa, volám po   mene, ani reťaz nezaštrkala ako obyčajne. Pokročím dopredu ku bráne a   tam ležal s natiahnutým krkom. Jazyk mu z papule vyčnievala oči mal   krvou podliate. Bol mŕtvy. Niekto ho zaškrtil. Bola to hrozná smrť.   Boli to mocné ruky. Vrátil som sa do izby s velkými očima. Nezavreli   sa do rána. A ráno našli Annu v krvi.
    </tei:p>
    <tei:p>
     Môj nočný hosť dokončil a zamíkol. Počal vyklepávať popol zo   zapekačky, ktorú pri rozprávaní bol dofajčil.
    </tei:p>
    <tei:p>
     Bolo mi všeličo nejasné, no neopovážil som sa ho pýtať, zahovoril   som len tak, aby nebolo ticho:
    </tei:p>
    <tei:p>
     — A preto vás?
    </tei:p>
    <tei:p>
     — Preto —
    </tei:p>
    <tei:p>
     Potom sme dlhšiu chvíľu presedeli bez slova. On ďalej vyklepával   fajku a ja som sa zahľadel na svoju drevenú nohu. Reku, aká je tá   moja drevená noha nezručná, nemotorná a neumelá. Práve taká, akoby si   hrubší pník od kolena prirobil. Prečože to, reku, takú drevenú nohu   nevyrobia lepšie, povedzme, vytočiť, vyrezať, aby sa viac podobala   skutočnej? Dal som sa do prizerania, aká je a aká by mala byť. Nikdy   som to nerobil, ale vtedy to bolo veľmi dôležité. Aspoň sa mi tak   zadlo. Mal som z toho plnú hlavu. No po chvíľke akoby všetko vietor   rozfúkal. Videl som zasa svojho hosťa.
    </tei:p>
    <tei:p>
     — Mali ste toto rozpovedať pred súdom.
    </tei:p>
    <tei:p>
     — Veď som.
    </tei:p>
    <tei:p>
     — A?
    </tei:p>
    <tei:p>
     — Neuverili. Našli moje stopy na čerstvo napadnutom snehu.
    </tei:p>
    <tei:p>
     Povedal to bez záujmu o vec, dívajúc sa zblízka do fajky, či ju   dobre vyklepal a vyšparchal.
    </tei:p>
    <tei:p>
     Ja som odlepil oči od neho ako od porobeniny. Začal som napochytre   obhrabúvať uhlíky, lebo na oheň sa zabudlo. Dohasínal. Bolo tma, len   pahreba sa rozžeravovala, keď sa do nej oprelo vetrisko. Predlžoval   som nárokom robotu, lebo iné mi nebolo, a na neho som sa hľadieť zas   bál. No svrbel ma jazyk. Strašne ma svrbel jazyk. Bol som zvedavý na   zakončenie, lebo to nemohlo byť zakončenie. Akéže je to, reku,   zakončenie Pýtam sa pri robote, aby ma jeho oči nemohli nájsť:
    </tei:p>
    <tei:p>
     — Akože ste ju? Tiež nožom cez hrdlo?
    </tei:p>
    <tei:p>
     Nepovedal nič. Podhodil zapekačku k uhlíkom, aby som ju zazrel, a   odišiel.
    </tei:p>
    <tei:p>
     Noc ho prehltla.
    </tei:p>
    <tei:p>
     Vravím, že ho noc prehltla, lebo ťažko mi povedať, či sa dal nahor   alebo nadol.
    </tei:p>
   </tei:div>
   <tei:div type="chapter">
    <tei:head>
     AŤKA
    </tei:head>
    <tei:p>
     Ráno na Paseke zabilo Bariaka a večer toho dňa neďaleko odtiaľ   v Sihlách pásli koniari. Kone sa im motali na sihoti a povedľa potoka   a oni sedeli pri ohni pod svrčinou. Oheň už dohasínal. No keď plachý   plamienok poskočil trochu vyššie alebo zopár iskier vyletelo ku   konárom a zaplietlo sa medzi ihličie, ožiarila sa pri strome tvár,   ktorú inakšie nebolo vidno, lebo tma padala do ohňa. Táto tvár bola   červená a ligotali sa jej oči. Keby však svietilo slnko, bola by   žltkastá ako osikový list v jeseni a oči by mala celkom obyčajné,   povedali by sme nevýrazné, skryté. Keby svietilo slnko, zistili by   sme aj to, že táto tvár je už stará, ale okrem vrások, ktoré napíšu   roky do každej tváre, našli by sme na nej aj také, čo sú zrejme   celkom iného pôvodu. Tvoria na ľavom líci strapatú hviezdu, ktorej   stred je práve pri ľavom kútiku úst a ramená presekávajú ostro celé   líce všetkými stranami.
    </tei:p>
    <tei:p>
     Táto tvár bola ujčeka Maca, ktorý teraz majú koníky ani hámriky.   Ujček Maco chodievajú často pásť, aj na furmanku sa ešte vyberú, hoci   budú už mať vyše šesťdesiat. Tú hviezdu na ľavom líci si doniesli   z vojny, ale nie z frontu, lebo keď ujček Maco slúžili, vtedy ešte   nebolo chyrovať o fronte. Povráva sa, že im ju dal vyznačiť sám pán   cisár za voľajaký priestupok. Aký to bol priestupok, nikto nevie   povedať, lebo ujček Maco sa nikomu o tom nezmienili.
    </tei:p>
    <tei:p>
     V ten večer sedeli pri ohni a nemali zapekačku v ústach ako   obyčajne. Sedeli a vari tuho o voľačom rozmýšľali, lebo hľadeli síce   do ohňa, ale neprišlo im na um ponaprávať oheň, aby nezhasol.
    </tei:p>
    <tei:p>
     Keď vyšľahol plamienok a aj zopár iskier sa zaplietlo medzi   konáre, vystúpili z tmy aj iné obrysy. Boli však čierne, lebo žiara   na ne sálala z opačnej strany. No aj tak bolo rozoznať chrbát   a sklonenú hlavu.
    </tei:p>
    <tei:p>
     Bol to Bariakov paholok. Sedel naproti ujčekovi a robil si porisko   z mladého bučka, na ktoré chcel zajtra pripevniť celkom nový   novučičký bič. Táto robota ho celého zaujala, lebo okrem toho, aby   každá hrčka bola rovno zahladená a aby rukoväť nezadierala ničím do   dlane, musel dávať pozor aj na to, aby si ostrým nožom nezarezal do   hánky. Takáto rana sa rada rozjatrí. Len niekedy mu sadla do očí   hustá mrákava; to preto, že ho zašla smutná spomienka na nešťastného   gazdu, pri ktorom už zaiste vyspevovali staré ženičky žalostné   a ťahavé piesne.
    </tei:p>
    <tei:p>
     Bola tma ani v kochu, ale táto tma nepochádzala z noci, lebo   nebolo ešte neskoro. Bolo to tak koncom jari, keď šípy u nás kvitnú,   keď slnce dlho visí nad horami, a keď aj zapadne, nepriblíži sa hneď   noc, lebo svietia ešte zore. Lenže toho dňa od poludnia začali blúdiť   po nebi oblaky. Boli najprv biele ako bruchá letiacich husí, no čím   bližšie k večeru hustli a zatemňovali sa, akoby na ne sadala sadza   z komínov. Plávali hore dolinou a zastavovali sa pod vrchmi. Hustli   a nížili sa. A keď na luteránskom kostole odzvonili, boli už ako   olovo, čo chce odkväcnúť na zem. Táto tma pochádzala jednak z oblakov   a jednak zo zeme. Tá, čo padala zhora, bola fialová a valila sa po   hore ani ufúľané kudliská zodvihnutého prachu. Vietor ju   rozčuchrával, ale bola lepkavá, nuž sa len rozťahovala ani smola   a nedala sa popretŕhať. Tá, čo išla zo zeme, bola čierna a rástla ako   príliv. Niekde sa i vydula a rozpukla. Na takomto mieste schytávali   sa krútňavy.
    </tei:p>
    <tei:p>
     Chystalo sa na búrku.
    </tei:p>
    <tei:p>
     — Ujček Maco, hádam poženieme, — ozval sa Bariakov paholok, keď už   tma bola taká hustá a čierna, že sa jej začal báť.
    </tei:p>
    <tei:p>
     Ujček nepohli ani hlavou ani očami. Dívali sa ďalej na jedno   miestočko, ktoré by ste boli darmo hľadali po okolí.
    </tei:p>
    <tei:p>
     — Môže nás zaliať, — vravel paholok.
    </tei:p>
    <tei:p>
     — Ešte sa nerúca, — ozvali sa už na to ujček a zašprihali očkami,   ako robia starí ľudia, keď sa bránia driemotám.
    </tei:p>
    <tei:p>
     Za dolinou zahrmelo.
    </tei:p>
    <tei:p>
     — A že nie, počujete?
    </tei:p>
    <tei:p>
     — To nad Breznom.
    </tei:p>
    <tei:p>
     — Príde aj sem.
    </tei:p>
    <tei:p>
     — Ujček Maco nadvihli trochu hlavu, prevalil doboka oči a chvíľu   načúvali. Nablízku hučal potok. Peny v ňom syčali ani jedovaté hady,   ale v doline sa nepohlo nič.
    </tei:p>
    <tei:p>
     — Búrka pôjde Hronom.
    </tei:p>
    <tei:p>
     Paholok sa upokojil. Ujček sú múdry. Skúsili už veľa sveta. Hodno   im veriť. Chcel pokračovať vo svojej robote, ale ujček Maco mu ešte   mali čo povedať:
    </tei:p>
    <tei:p>
     — Pozavracaj kone bližšie, lebo víchrica sa priženie aj k nám,   nepočuli by sme ich potom.
    </tei:p>
    <tei:p>
     Poslúchol. Zodvihol sa a išiel. Bol ťarbavý a knísal sa, ale to aj   preto, že dlho sedel, nuž stŕpli mu nohy. Keď vstal, svetlo mu bolo   len po kolená, a keď sa pohol, tma ho zasypala.
    </tei:p>
    <tei:p>
     Ujček Maco osameli. Žiara nad ohňom sa zúžila. Sedela už len nad   uhlíkmi, lebo tma ju zatískala a dusila. Ale ujček Maco ju ani   nepotrebovali. Zadívali sa voľakde do seba, hádam na samé dno svojej   duše, kde cítili uzlíček. Ujček Maco veľa uzlíčkov vo svojom živote   porozväzovali, ale tento nedajbože, lebo tento bol neobyčajný,   nepodobal sa ani trošilinku napríklad tomu, v ktorom si nosia na   furmanku chlebík a slaninku. Mal voľajako veľa koncov a nedal sa   chytiť rukami ako, povedzme, sekera. Mohol si ho rozmotávať len   v hlave, aj to veľmi opatrne, aby sa ešte viac nezamotal. A to bolo   pre ujčeka Maca veľmi ťažké. Skôr by boli štyri kubíky naložili.   Začali sa s ním trápiť hneď ráno, ako sa dozvedeli o nešťatí, ktoré   zastihlo Bariaka na Paseke, ale zadovážili si ho pred mesiacom, keď   boli kupovať s nebohým v Liptove kone. Oni vtedy kúpili gaštanové   hámriky a Bariak beluše. Idúcky zastali u krčmára v Kráľovej nakŕmiť.   A možno, že by sa boli odtiaľ chytro vyplietli, keby sa nebol pred   krčmou zastavil akýsi Hyban na takých istých belušoch, ako viedol   Bariak. Ale Bariak len čo tátoše zazrel, dal sa s Hybanom do   známosti. Najprv ho napájal, a keď myslel, že má dosť, začal s ním   kupčiť:
    </tei:p>
    <tei:p>
     — Priateľ, meňme kone!
    </tei:p>
    <tei:p>
     — Za vaše kaliky?
    </tei:p>
    <tei:p>
     — Neoľutujete!
    </tei:p>
    <tei:p>
     — Keby ste dali takých dvoje!
    </tei:p>
    <tei:p>
     Bariak sa neuspokojil. Utrel si do dlane ústa, ako vždy robieval,   keď ho niečo mrzelo, a vybehol na cestu ku koňom. Ľavého by bol aj   prehliadol, ale kobyla sa mu páčila; zakaždým pomľaskúval od rozkoše,   keď sa jej dotkol. Nemienil ju prepásť.
    </tei:p>
    <tei:p>
     — Zameňte aspoň pravého, priateľko!
    </tei:p>
    <tei:p>
     — Aťku?
    </tei:p>
    <tei:p>
     — Nie je viac hodna ako môj Sivko!
    </tei:p>
    <tei:p>
     — Aťka je múdrejšia ako vy!
    </tei:p>
    <tei:p>
     — Nadhodím tri stovky!
    </tei:p>
    <tei:p>
     — Takého koňa niet pod slnkom.
    </tei:p>
    <tei:p>
     — Dám ešte dve!
    </tei:p>
    <tei:p>
     — Kúpil som ju v cirkuse!
    </tei:p>
    <tei:p>
     — Stovku prepijeme, — vybuchlo už z Bariaka a schytil Hybanovu   ruku a potriasol nasilu. Potom vytiahol spoza pása stovky, vyčítal   päť na stôl a na šiestu pýtal liter. Bol už večer, keď zamieňali   kone, ale stovka ešte nebola prepitá, nuž pilo sa ďalej. Ujček Maco   zdravkali, kým vládali, a keď už mali hlavu ťažkú, vyvalili sa na   lavicu a hneď zabudli na svet. Prebudili sa na svitaní, aj to len   preto, že sa im chcelo pripáliť na fajočku. Bariak ležal ako drevo na   druhej lavici. Po Hybanovi ani slychu. „Hádam odišiel večer,” mysleli   si a tackali sa k oknu, kde bolo viac svetla. A vtedy počuli vonku za   dverami tento rozhovor:
    </tei:p>
    <tei:p>
     — Päť stovák je vašich a kôň je môj.
    </tei:p>
    <tei:p>
     — To nie je rovný diel.
    </tei:p>
    <tei:p>
     — Viete dobre, že predo mnou je ešte ťažká robota.
    </tei:p>
    <tei:p>
     — Aký termín ste dali?
    </tei:p>
    <tei:p>
     — Mesiac.
    </tei:p>
    <tei:p>
     — Nesklame?
    </tei:p>
    <tei:p>
     — Aťka ma ešte nesklamala!
    </tei:p>
    <tei:p>
     — Raz môže.
    </tei:p>
    <tei:p>
     — Nesmie, budem striehnuť!
    </tei:p>
    <tei:p>
     — Tak vás budem o mesiac čakať.
    </tei:p>
    <tei:p>
     — O mesiac!
    </tei:p>
    <tei:p>
     — Prichystám zatiaľ niečo.
    </tei:p>
    <tei:p>
     — Môžem ešte skúsiť, ale nechcel by som sa už veľa babrať, toto už   bude šiesty.
    </tei:p>
    <tei:p>
     — Veď sa pojednáme.
    </tei:p>
    <tei:p>
     Potom hlasy zatíchli a o chvíľu zafŕkali kone a po ceste zahrkotal   voz. Ujček Maco nemali už takú pamäť a také uši, ako keď vojenčili,   ale dobre rozoznali, že jeden z hovoriacich bol Hyban a druhý nosatý   krčmár, ktorý sa večer tak ochotne okolo nich krútil a šuškal chvály   o koňovi Bariakovi do ucha. Keď vonku všetko zatíchlo, ujček stáli   ešte chvíľku pri okne a napchávali si fajočku, ale potom ju vložili   naspäť do opaska, lebo im prešla celkom chuť na fajčenie. Ľahli si   znova na lavicu a začali rozmýšľať o tom, čo počuli. Rozmýšľali do   bieleho rána, ale nič nenarozmýšľali. A ráno, keď pili posledný decík   a museli ešte raz pozrieť do pichľavých očiek krčmáriska, zbadali, že   im na dno duše padol uzlík, ktorý bude treba rozviazať. Celý mesiac   sa na to chystali, ale či nebolo kedy, či čo, len ráno, keď priviezli   Bariaka s odkväcnutou hlavou a zakrvaveného, akoby bol na jatke,   pribrali sa do toho, lebo uzlík oťažel, akoby bol vodou nasiakol. No   nešlo im to nijako. Preto sa aj po obede odpratali ku koňom, mysleli,   že tam budú mať šťatie, ale sa pomýlili.
    </tei:p>
    <tei:p>
     Tma sa počala štiepať, lebo z oblohy vyšľahovali dlžizné plamene   ani nabrúsené meče alebo ako rozpajedené hadie jazyky. Keď taký   plameň zasiahol zem, nastal deň so svetlom jasnejším nad poludňajšie   slnce. Kopce, skaly i stromy obeleli a zasvietili, akoby celý svet   bol z ohňa a jasu. Bolo to však len za chvíľočku, lebo hneď zatým   spojila sa rozkálaná tma v nesmiernu, nepriehľadnú pevninu, ktorá   stonala pri nápore vetra.
    </tei:p>
    <tei:p>
     Hromy hučali.
    </tei:p>
    <tei:p>
     Ujček Maco sa nepohli. Vyzerali ani indický boh, ktorého myšlienky   zakrúcajú sa od večnosti do špirály.
    </tei:p>
    <tei:p>
     Hromy sa ruvali ako stádo zvierat, ktoré sa nakazilo besnotou.
    </tei:p>
    <tei:p>
     Ujček Maco ich nepočuli, ale počul ich Sochorkin chlapec, ktorý   v ten večer tiež pásol kone a nebolo ho dosiaľ vidno len preto, že   spal pod huňou. Keď ho však hromy naľakali, vyskočil a zadíval sa do   tmy.
    </tei:p>
    <tei:p>
     Tento Sochorkin chlapec vyšiel len nedávno zo školy, ale robil už   za otca aj za mater, lebo otca si nepoznal a mater sotva nohy za   sebou vláčila. Lanskej zimy si doniesol zo šlógy lámku, ktorá mu   trochu povykrúcala nôžky v kolenách a lomí ho vždy, keď sa zberá   premeniť čas. Chodí najradšej s ujčekom Macom.
    </tei:p>
    <tei:p>
     — Čože sa plašíš? — povedali mu vtedy.
    </tei:p>
    <tei:p>
     Chlapča prisadlo blízko k ohňu a vytrčilo proti uhlíkom ruky. Bolo   mu už iste pod hunkou zima.
    </tei:p>
    <tei:p>
     — Mal si ešte spať, ráno ti mater nedá dodrichmať.
    </tei:p>
    <tei:p>
     Nepovedalo nič, len hlavu obrátilo do tmy, lebo začulo podozrivý   šuchot. Také deti sa ešte boja.
    </tei:p>
    <tei:p>
     Prišiel Bariakov paholok. Tma ho vypľula priam k ohňu. Bol   zadychčaný a zaváňal koňacinou.
    </tei:p>
    <tei:p>
     — Kde sú? — vyzvedali sa ujček.
    </tei:p>
    <tei:p>
     — Tu okolo vŕby.
    </tei:p>
    <tei:p>
     — Spokojné sú?
    </tei:p>
    <tei:p>
     — Aťka sa plaší.
    </tei:p>
    <tei:p>
     — Aťka?
    </tei:p>
    <tei:p>
     — Vetrí, akoby jej stavalo dych, a vzpína sa.
    </tei:p>
    <tei:p>
     — Svedomie ju trápi.
    </tei:p>
    <tei:p>
     — Už ráno sa mi nepáčila.
    </tei:p>
    <tei:p>
     Paholok si sadol k ohňu, ale nepriberal sa do starej roboty.   Videl, že ujčekovi Macovi prešli driemoty, že majú oči ako orechy   a že aj Sochorkin chlapec načahuje uši a prilepil sa očami na neho,   nuž začal rozprávať. Koľký raz od rána? Sám Boh vie. Rozprával   každému, kto sa dal s ním do reči, aj Sochorkinmu chlapcovi, aj   ujčekovi Macovi, nuž nemal by už ani ústa otvoriť, ale o čomže on má   dnes svetu vyprávať, ak nie o svojom gazdovi?
    </tei:p>
    <tei:p>
     — Vravím ráno gazdovi, — hovoril, — Aťku celú noc triaslo, akoby   mala zrádnik, hádam nám prechorie, nechoďme dnes nikde, ale gazdu už   vari voľačo hnalo, nemali pokoja. Rúče sme nabrali, aj cez Borovú sme   rúče prešli, len na Paseke sme na nešťastie zaviazli. Azda nás čerti   za kolesá držali. Vravím gazdovi: „Zhoďme jedného kusa,” ale tí ani   počuť, len sa mordovali s koňmi. A možno, že by sme boli aj tak   vytiahli, keby boli oba zabrali, ale silil sa len Belko. Aťka   tancovala na mieste. „Zaberaj, komediantka, lebo ťa budem ja učiť   tancovať,” kričali na ňu gazda, ale tá len ďalej drobčila. Tu skočili   pred ňu, vytrhli mi bič a začali ju ťať po pyskoch, po ušiach, po   očiach, kade začiahli. Aťka sa vzpínala, trhala, fŕkala a gazda len   ťali, čo im sily stačili. A naraz Aťka sa zmetala, vyskočila,   pretrhla opraty, odopäla sa a rovno na gazdu. Vzala ich pod predné   kopytá a tancovala po nich aj potom, keď už ležali ako bez duše.   Nevidel som ešte také rozbesnené zviera. Keď som k nim pribehol,   dívali sa ešte a vraveli: „Vedel som, že ma zabije!”
    </tei:p>
    <tei:p>
     — Tak vravel, že vedel... — zastareli sa ujček Maco.
    </tei:p>
    <tei:p>
     — Hej, tak: „Vedel som, že ma zabije!” a potom skonali za   amen.
    </tei:p>
    <tei:p>
     Paholok skončil a začal obhrabávať uhlíky novým poriskom do hŕbky,   aby aspoň tie dlhšie potrvali, keď nebol čo na ne položiť. Toto vedel   najlepšie on, lebo na Paseke bol len sám s Bariakom. Ostatné vedeli   už aj iní, veď na Paseku po Bariaka prišla potom celá dedina.
    </tei:p>
    <tei:p>
     Koniari sa utopili celkom vo tme, lebo na uhlíkoch neposkakoval už   plamienok a do konárov medzi ihličie nevyletela iskierka. Oheň   zdochýnal. Bolo smutno pri ňom. Smutnejšie ako vo tme. Sochorkin   chlapec sa k nemu tisol, lebo vedel, že je to jeho jediná záchrana.   Zo všetkých strán ho mohli zdrapiť neviditeľné ruky. Odtiaľto nie. Tu   pukali uhlíky a sálalo teplo, ktoré ho hrialo do kolien aj do tváre.   A to bolo tak, akoby ho vlastná mater hladkou dlaňou šúchala.   V očiach mu svietili lampáše.
    </tei:p>
    <tei:p>
     Svet sa šalel. Zem sa kyvotala, obloha sa lámala a vietor driapal   tmu. Tma vzdorovala. Bola mocnejšie ako vietor, lebo sa už spojila   s nocou. Vietor v zlosti oblizoval zem ako býk, ktorý sa chystá na   útok. Niekedy vyletel až k oblakom. No oblaky ho vždy pleštili o zem.   Vietor zúril.
    </tei:p>
    <tei:p>
     Celý svet sa skladal z ryku. Nebolo vidieť nič, ale bolo počuť   zem, oblohu i vietor. Zem ručala ako zviera, ktoré sa topí, obloha   zas hučala ako mútny príval, v ktorom sa len zlostné peny belejú,   a vietor jačal na storakých ústach. Raz skučal ako zbitý pes pred   dverami, inokedy zavyl ani črieda lačných vlkov, zaplakal ako dieťa   alebo zapískal ako valach na fujare. K týmto zvukom sa pridávali iné,   čo vydávali skaliská, stromy a pne. Boli príšernejšie, lebo sa   podobali zvukom, ktoré zasa vydávajú obludy v rozprávkach. Sochorkin   chlapec mohol dobre rozoznať hvizd dvanásťhlavého draka, ale   nerozoznával. Sochorkin chlapec načúval inému hlasu, ktorý najprv   znel s vetrom. Chcel sa podobať vetru alebo vietor jemu. Ponášali sa.   Lenže vietor nevydržal, preskočil na iný tón, a tak hlas znel sám.   Najprv sa strácal v chaose ostatných, ale časom vynikol, lebo sa   nepremieňal. Znel stále rovnako. Ničím sa nedal pomýliť, a to ho   robilo čujným.
    </tei:p>
    <tei:p>
     Sochorkin chlapec sa bál tohto hlasu. O ostatných vedel, že sú   neživé, že ich vydávajú predmety, ktoré po búrke budú tiché a krotké.   O tomto to nevedel. Tento znel žalostnejšie. Triasol sa voľajako,   hádam zimou. Mohol byť živý. Jeden živý medzi mŕtvymi. Mŕtvy medzi   živými straší, ale aj živý medzi mŕtvymi straší.
    </tei:p>
    <tei:p>
     Sochorkin chlapec mal vyvalené oči a otvorené ústa. Pozeral na   druhých, a tí mali tiež. Tak sa presvedčil, že ho uši neklamú.
    </tei:p>
    <tei:p>
     Hlas znel neprestajne. Nezastavoval sa ako iné hlasy. Nepresiľoval   sa, ani neslabol. Keď sa búrka rozdivela, bol ako topiaci sa človek,   ktorému sa len čierne vlasy niekedy nad vodu vytrčia, ale keď búrka   slabla, bolo dobre počuť, že sa neutopil, že žije.
    </tei:p>
    <tei:p>
     Sochorkin chlapec zbadal, že sa mu trasú gamby. Chcel zavolať na   ujčeka Maca, ale Bariakov paholok ho predstihol.
    </tei:p>
    <tei:p>
     — Počujete, ujček?
    </tei:p>
    <tei:p>
     — Hej.
    </tei:p>
    <tei:p>
     — To nie je vietor.
    </tei:p>
    <tei:p>
     — To je človek.
    </tei:p>
    <tei:p>
     Všetci traja obrátili hlavy do tmy a načúvali. Vietor sa skrútil   nad ohňom a horúcou pahrebu vyfúkol medzi konáre. Paholok   pokračoval:
    </tei:p>
    <tei:p>
     — To nie je v dedine.
    </tei:p>
    <tei:p>
     — Nie.
    </tei:p>
    <tei:p>
     — To je na Paseke.
    </tei:p>
    <tei:p>
     — Tam.
    </tei:p>
    <tei:p>
     — Tam.
    </tei:p>
    <tei:p>
     — Kde ráno skonal gazda.
    </tei:p>
    <tei:p>
     Biela pahreba, čo vyletela do konárov a nezachytila sa na ihličie,   padala im na hlavy. Vlasy im šediveli. Paholok nemal pokoja:
    </tei:p>
    <tei:p>
     — Ujček Maco, hádam poženieme!
    </tei:p>
    <tei:p>
     — Počúvaj.
    </tei:p>
    <tei:p>
     Hlavy zasa obrátili do tmy, smerom na Paseku, ale potom ich pomaly   zvracali späť. Hľadali sa vo tme. Troje očí zasvietilo proti sebe   a troje úst zašepkalo.
    </tei:p>
    <tei:p>
     — Volá!
    </tei:p>
    <tei:p>
     Troje uší sa nemohlo klamať. Vietor sa utíšil a búrka prestávala.   Podivný hlas znel od Paseky sám. Bol takto hroznejší, lebo bolo   zrejmé, že volá človek.
    </tei:p>
    <tei:p>
     Sochorkinmu chlapcovi sa už aj brada triasla. Nadarmo zatískal   zuby. Myslel, že bude lepšie, keď sa ozve.
    </tei:p>
    <tei:p>
     — Ujček Maco, to vás volá.
    </tei:p>
    <tei:p>
     Troje uší sa nadstavilo a troje pľúc prestalo dýchať. Keď sa ujček   Maco presvedčil, že Sochorkin chlapec má pravdu, povedali:
    </tei:p>
    <tei:p>
     — Poďme!
    </tei:p>
    <tei:p>
     — Domov?
    </tei:p>
    <tei:p>
     — Na Paseku.
    </tei:p>
    <tei:p>
     Sochorkin chlapec sa teraz začal báť ujčeka Maca, lebo ujček Maco   si zahodili na plecia huňu a vstali, akoby sa naozaj chystali takto   nocou na Paseku, kde ráno skonal Bariak.
    </tei:p>
    <tei:p>
     — Ak je mŕtvy, prežehnáme ho, aby mal po smrti pokoj, ak je živý,   znesieme ho dolu.
    </tei:p>
    <tei:p>
     Takto vraveli ujček Maco a ani raz im v hrdle neheglo, ako by   heglo jemu, keby tak hovoril. Aj Bariakov paholok súhlasil   s chlapcom, lenže jemu sa už nesvedčilo dať najavo strach, nuž len   povedal:
    </tei:p>
    <tei:p>
     — Niekto musí byť aj pri koňoch.
    </tei:p>
    <tei:p>
     — Chlapec zostane, — rozhodli ujček Maco a proti tomu sa nedalo   ozvať.
    </tei:p>
    <tei:p>
     Búrka už nehrozila. Hučala voľakde za horami. Vietor sa celkom   stíšil a tma sa upokojila. Načúvala hlas, ktorý volal sám. Bol   opustený, ale neúprosný. Niesol sa prázdnou a tmavou dolinou ako   prízrak, ktorý vháňa hrôzu živým aj mŕtvym. Vola do prázdnej noci   a nikto sa mu neozval. Aj noc sa ho bála.
    </tei:p>
    <tei:p>
     Sochorkin chlapec sa pričupil k ohňu a ujček Maco s paholkom vošli   do tmy.
    </tei:p>
    <tei:p>
     — Prejdeme cez brod a vybehneme hore prťou, skôr budeme tam, —   vravel paholok.
    </tei:p>
    <tei:p>
     — Zídeme na most a pôjdeme za cestou. Je veľká tma, mohli by sme   sa zamotať do hustej mladiny, — rozhodli ujček Maco.
    </tei:p>
    <tei:p>
     Ujček Maco neboli poverčivý. Keď im niekto rozprával o všelijakých   pliagach, čo sa vraj potulujú po svete, čo majú tajomnú moc a čo   moria ľudí, nuž len počúvali, počúvali, ale si mysleli po svojom.   Verili, že tamhore je pánboh, ktorý spravuje celý svet, vidí do   každého skrytého kútika, sleduje každú myšlienku, i dobrú i zlú, lebo   raz musí podľa týchto myšlienok človeka súdiť; vládne všetkými   silami, čo sú na zemi i na nebi. Všetko je jeho všemohúcnosťou   a vševedúcnosťou spútané. Nič sa nemôže hnúť bez jeho zvolenia   a vedomia. Tak je to aj v Svätom písme. Nuž kdeže by sa brali obludy,   o ktorých vravia ľudia, že robia zázraky samému Bohu podobné? Nemôžu   byť, lebo nad všetkým vládne Boží zákon. Sú však zlí ľudia, čo   nadužívajú dôverčivosť ľudskú a rúhajú sa Bohu. Takto verili ujček   Maco a nemali sa zle, lebo život im dával za pravdu. Aj teraz tak   uvažovali. Nebohého už nikto nezodvihne z dosky, len Boh. Nebáli sa,   že sa stretnú s mŕtvym. Ten hlas, čo plašil noc, mohla vymyslieť len   zloba ľudská, ktorá sa chystala na nový hriech. Ujček Maco ju chceli   prekvapiť. Preto sa vybrali na Paseku a preto sa rozhodli ísť dolu   k mostu a za cestou hore mladinou, čo bolo oveľa ďalej ako za prťou.   Ak nezbedník sedel na Paseke, istotne dobre striehol na prť, lebo   odtiaľ ho mohli najskôr a najrýchlejšie vyrušiť. Na cestu, ktorá mu   vyúsťovala za chrbtom, ktorou pravdepodobne sám prišiel, nerátal,   lebo tá viedla z dediny, kde v ten čas všetko čušalo v domcoch alebo   sa modlilo pri nebohom Bariakovi.
    </tei:p>
    <tei:p>
     Keď prešli drevený most a vchádzali do mladiny, paholok upozornil   ujčeka Maca, že hlas už prestal volať. Ujček však nepovedali nič.   Sledovali ďalej niť svojich myšlienok, ako sleduje starý skúsený   poľovnícky pes stopu diviny. Mladina bola pokojná. Oddychovala po   víchrici, ktorá ju popretínala. Bola čierna a voňala čerstvou   čečinou. Cesta sa ňou prehýbala ako dlžizný rad. Išli len popamäti.   Keď boli asi v polovici, paholok pristavil ujčeka a šepol:
    </tei:p>
    <tei:p>
     — Voľakto uteká proti nám.
    </tei:p>
    <tei:p>
     Ujček Maco sa započúvali, a keď sa o tom presvedčili, upokojili   sa, lebo mali dôkaz, že ich tušenie neoklamalo.
    </tei:p>
    <tei:p>
     — Ak sa bude tak náhliť, neuhne nám, — povedali a postavili sa do   cesty.
    </tei:p>
    <tei:p>
     Skoky sa blížili. Boli strmé a rýchle. Zem pod nimi dunela a skaly   sa rúcali. Paholok chytil ujčeka Maca za ruku, lebo slabol v nohách.   Bol by sa najradšej pustil naspäť ozlomkrky, ale pri ujčekovi sa mu   zdalo istejšie.
    </tei:p>
    <tei:p>
     O chvíľu zjavila sa na ceste čierna postava, čo letela ani guľa,   a keď bola blízko nich, vymrštila sa do výšky a padla na ujčeka Maca.   Ujček pocítili na tvári horúci dych a okolo hrdla obruče rúk, ktoré   sa začali sťahovať. Najprv si mysleli, že sa do nich zadrapilo nejaké   zviera, a boli by už skoro volali na ratu, ale potom zdvihli ruky   a objali mocno to, čo im viselo na hrdle, a zavolali:
    </tei:p>
    <tei:p>
     — Chlapče, čo sa s tebou robí?
    </tei:p>
    <tei:p>
     Obruče rúk povolili a postava sa skĺzla na zem. Bola drobná.   Beleli sa jej nahé kolienka.
    </tei:p>
    <tei:p>
     Bol to Sochorkin chlapec.
    </tei:p>
    <tei:p>
     Ujček ho pridržiavali za plece, lebo sa triasol ako osika. Dívali   sa mu zblízka do tváre, z ktorej blčala hrôza, a vraveli:
    </tei:p>
    <tei:p>
     — Kde sa tu berieš, chlapče?
    </tei:p>
    <tei:p>
     Sochorkin chlapec chcel hovoriť. Hltal sliny, ktoré mu tuhli   v ústach, zatískal zuby, čo mu hrkali ani kostlivcovi, ale nepomohol   si. Hrôza bola väčšia ako jeho sily.
    </tei:p>
    <tei:p>
     Ujček sa oň začali strachovať. Zodvihli ho do náručia ako malé   dieťa. Pritisli si drapľavú tvár k jeho, šúchali ho širokou dlaňou,   akoby mu boli vlastný otec. A Sochorkin chlapec si možno aj myslel,   že je pri vlastnom otcovi, lebo sa trochu upokojil a začal   vyjachtávať:
    </tei:p>
    <tei:p>
     — Vybehol som za vami hore prťou... Voľakto je pri koňoch... Videl   som mu oči... Volal na Aťku...
    </tei:p>
    <tei:p>
     Ujček Maco najprv zakresali očami a preglgli naprázdno. Tvár im   nabehla zlosťou, akoby sa chystali na dakoho odpásať remeň. Chlapca   položili na zem a mrzko zahrešili. Ujček Maco nehrešievajú ani vtedy,   keď ich kone nechcú na furmanke počúvať, ale vtedy strašne mrzko   zahrešili.
    </tei:p>
    <tei:p>
     — Utekajte dolu! — skríkli na chlapcov, čo pri nich stáli   a nevedeli, prečo ujček Maco tak strašne zahrešili. Sám sa pustili   vopred. Pravdaže, chlapci ich poľahky predbehli, lebo ujčeka Maca   klalo v boku, nuž museli si niekoľko ráz zastať a oddýchnuť. V taký   čas si vždy uvedomovali, že starnú, že im svet uteká spod nôh a že už   všeličomu nemôžu rozumieť.
    </tei:p>
    <tei:p>
     Pri ohni našli potom len Sochorkinho chlapca. Rozduchoval   pahrebu.
    </tei:p>
    <tei:p>
     — Kde je paholok? — pýtali sa hneď.
    </tei:p>
    <tei:p>
     — Utekal domov.
    </tei:p>
    <tei:p>
     — Čože?
    </tei:p>
    <tei:p>
     — Aťka zmizla.
    </tei:p>
    <tei:p>
     — Aťka?
    </tei:p>
    <tei:p>
     — Hej.
    </tei:p>
    <tei:p>
     Ujčekovi sa chcelo ešte raz nemilobohu zahrešiť, ale odkväcla im   len brada, ako odkväcne nešťastnému cestujúcemu, keď mu ujde vlak   spred nosa.
    </tei:p>
    <tei:p>
     — Poženieme, — povedali a súčasne si uvedomili, že uzlík ich   neprestáva tlačiť.
    </tei:p>
   </tei:div>
   <tei:div type="chapter">
    <tei:head>
     HORIACI VRCH
    </tei:head>
    <tei:p>
     Deň sa rozlúčil s vrchmi.
    </tei:p>
    <tei:p>
     Zámrzliansky junčiar kládol vatru pred kolibou, lebo chcel urobiť   po vôli staršiemu synovi, ktorý pred troma dňami prišiel z vojenčiny   a mal tuhore na Koniarke pod Gápľom zameniť otca, keďže mu už   neslúžilo ostré povetrie.
    </tei:p>
    <tei:p>
     Statok vylihúval pod horou a spokojne meridzal, len niekoľko   mladších kusov postávalo a oháňalo sa chvostmi alebo hlavami za   dotieravými ovadmi, čo sa nestačili za sparného dňa dosýtiť   krvou.
    </tei:p>
    <tei:p>
     — Rozložil si soľ? — vravel starý.
    </tei:p>
    <tei:p>
     V jeho hlase bolo badať únavu. Únavu, ktorú donáša skonávajúci   deň, ale ktorá sa nebadane pritrie aj v starobe, pričom veru   nevyberá: nájde junčiara, čo celé leto brúsi hoľami za nepokojnou   čriedou, nájde farára, čo má nohy opuchnuté od sedenia, nájde   otrhaného Cigána v deravej kolibe, aj peniazmi obsypaného boháča vo   vyhriatych izbách paláca. Ku starému (takto ho volali všade, hoci   jeho riadne krstné meno bolo Ignác, alebo častejšie Náco, a   priezvisko Lálik) priťahuje sa únava od lanského roku, ako ho bol tu   na Koniarke uprostred júla mráz zastihol. Do tých čias neveril pánu   farárovi, ktorý mu hádal sedemdesiatku, ale potom vláda z údov sa   vytrácala a* *z koliby nad ránom. Hole sa spriečili jeho náture. Už   lanský rok mal zísť dolu a nechať pri juncoch oboch svojich synov,   ale mobilizácia mu vzala staršieho Joachima na vojnu, nuž musel ešte   do tohto leta vydržať.
    </tei:p>
    <tei:p>
     Toto bolo teda jeho posledné leto na holiach. Uvedomoval si to   každý deň, čo mu bol ešte dožičený zdržovať sa tu hore pod Gápľom s   mladším synom Janom, a keď v dlhých chvíľach zahľadel sa na oblohu,   ktorej sa odtiaľto mohol skoro dlaňou dotknúť, alebo na doliny, kde   hučali rozpenené potoky ako ozvena utajených síl zeme, rezalo ho v   očiach, akoby sa mu bol do nich ťažký dym tisol.
    </tei:p>
    <tei:p>
     Darmo je, človek ťažko opúšťa lúčiny, na ktorých sa mu roky   rozvili, kde sa mu pot zmiešal so vzduchom a so zemou, kde slnko   bozkávalo jeho čelo pri každom rozblesknutí. Ako ľahko by sa nám   kráčalo svetom, aká vôňa radostných citov by nás ovievala pri každom   odchode, keby nebolo tejto pavučiny, týchto neviditeľných, a predsa   jestvujúcich vlákeniek, čo sputnávajú našu bytosť spomienkami s   každým miestom, po ktorom prejdeme, aká príjemná aj vzrušujúca by   bola i náruč smrti.
    </tei:p>
    <tei:p>
     Jano sa zahniezdil, a to mala byť už aj odpoveď.
    </tei:p>
    <tei:p>
     Otca si nebolo treba všímať. Otec sa lučkal zo sveta. Sedával a   dumal najradšej sám. Kládol občas už zo zvyku otázky, ale nečakal na   ne odpoveď. Vravel ponaučenia alebo sa schytil, rozprávať o zašlých   časoch, ale nedbal, či ho niekto počúva. Vravel si najviac pre seba,   aby azda počul svoj hlas, ktorý sa mu tiež povážlive premieňal a   strácal. Spočiatku ho Jano aj pozoroval, vyhľadával príčiny takéhoto   otcovho stavu. Ale potom ho to zunovalo. Nerozumel. Vymklo sa to jeho   pochopu. Ukrýval v sebe svojich sedemnásť rokov ako tajomstvo, ktoré   nás znepokojuje. Cítil ich pod kožou, v slabinách, zavše sa s nimi   tešil, inokedy sa ich bál, vyprobúval potajomky otcovu britvu, divil   sa svojmu chlapskému hlasu. Mal dosť starostí so sebou, nuž lenilo sa   mu brať aj otcove. Otca nechával pri kolibe v myšlienkach a sám   chodil za čriedou v daždi i v úpale, naťahoval hrdlo, až sa doliny   rozjačali, a nadúval sa pri harmonike.
    </tei:p>
    <tei:p>
     Vtedy sedel vedľa staršieho brata Joachima. Lepil sa mu na päty   hneď, ako prišiel, lebo tento urastený chlap tvrdej tváre, s   neskrotenými očami, ktorý prežil mesiace ako krt kdesi pod zemou,   odkiaľ sa vraj mohol dívať na svet len rúrkou guľometu, ktorý padol   do maďarského zajatia a mal byť do šiestich hodín odstrelený, ktorý   blúdil týždeň neznámymi horami, stopovaný nepriateľom ani líška,   budil v ňom obdiv a závisť. Pociťoval skutočnú rozkoš, keď mohol   vdychovať zápach jeho šatstva, lebo sa nazdával, že ho pritom   zachytávajú vetry toho neznámeho a podivného sveta, čo brat   prechodil; prežíval radosť, keď sa mohol nebadane dotknúť   ktorejkoľvek čiastky jeho tela. Visel na ňom očami, ak začal   rozprávať, ale Joachim jemu vyprával málo, nevšímal si ho ako   chlapca, rozprával len vtedy, ak sa ho vyzvedal otec alebo ak sa pri   nich zastavil niekto zo starších. Aj v ten večer čušal. Ležal vedľa   ohňa s rukami založenými za hlavou a očami hltal diaľky. Našiel   záľubu v tej polohe, keď nám je zem za chrbtom a tvárou padáme do   oblohy. Našiel nové krásy v tomto svete, ohradenom až do nebies   skalnatými vrchmi, ovenčenom kosodrevinou, rozvoňanom rebričím a   tichom ako spánok, ktorý bol inakší ako ten, odkiaľ prišiel. Nemal   toľko zákerných úskokov a divných rozmarov, nedal si ničím splácať   svoju zhovievavosť, nemal nároky na tvoju slobodu. Je prítulnejší,   vzdáva sa ti ako žena, po ktorej si siahol rukou, svoje bohatstvá   rozkladá voľne pred tvoje oči, aby si si mohol z nich nabrať, koľko   ti ďaka, roztvára sa ti na najpríhodnejšej stránke. Je to svätá   kniha, lebo dáva poznať večnú pravdu.
    </tei:p>
    <tei:p>
     Hľa, len vezmite túto oblohu, na ktorú sú naše oči upreté. Je   pestrá ako koberec, vyložený na jarmoku. Pravda, jej farby nekolú nám   tak oči, sú mäkšie a pokojnejšie. Nad nimi je modrý ostrovček s troma   vylupujúcimi sa hviezdami, rozloženými do trojuholníka. Aká   jednoduchosť vo farbe, aj v obrázku! Keby sme sa dívali na tento kus   oblohy z ulice niektorého kamenného mesta, napadla by nás možno nuda,   ale tu nie, tu je fantázia ničím nespútaná, voľná ako vtáča; poletuje   z konára na konár a vábi nás vždy ďalej a ďalej. Tú si predstavujeme,   že modrá obloha je hladina jazera, ukrytého v hlbinách zeleného lesa,   a hviezdy sú svietiace karbunkuly, ukrývajúce krásy troch svetov,   alebo si myslíme, že je to záhrada, rozkvitnutá nezábudkami, medzi   ktorými sa bezstarostne hrajú tri biele panny, čakajúce svojich   rytierov, čo dobývajú slnečné ríše. Vieme, že toto sú len rozpomienky   na rozprávky, ktorými nás voľakedy očarúvala stará mať, ale to nás   len potešuje, lebo návšteva týchto bezstarostných detských rokov, keď   sme sa učili chápať a boli sme práve preto šťastní, že sme nechápali,   sú nám najvítanejšie a najmilšie.
    </tei:p>
    <tei:p>
     Toto je len malá mozaika z klenby, orámovanej večnosťou. Toto je   len zrnko, vyňaté z mora našich možností.
    </tei:p>
    <tei:p>
     Napravo od nás, tam, kde sa asi ráno umývalo slnko, rozpíja sa   fialová farba, symbol smrti, tamdolu, kde naše oči pre hmlu dobre   nedovidia, dvíha sa šedivý prach púšte, hneď doľava presiaknutá krv,   na zemi rozlieva sa žlč a kvitne soľ. Toto je panoráma večnosti. Do   očú ti padá prítomnosť, ľavým lakťom sa dotýkaš minulosti, pravým   budúcnosti. Smrť sa spája so životom. Život cedí krv, horí smädom   púšte a smrť ju kŕmi soľou a napája žlčou. V pravom oku nádej a v   ľavom stratené ilúzie.
    </tei:p>
    <tei:p>
     Farby navzájom presakujú a tvoria nové tóny. Farby sa miešajú a   dávajú harmóniu. Ak hľadíme na jeden úsek, nachádzame torzo života —   týmto torzom môže byť aj tragédia — ak hľadíme na celok, nachádzame   cieľ života, uzmierenie, vyrovnanie.
    </tei:p>
    <tei:p>
     Kedy sme tamdolu pochopili tento obraz? Nebolo kedy? Dvíhali sme   hlavu, lebo sme vyzerali slnko, alebo sme zisťovali, ktorým smerom   tiahnu mraky. Mrakov sme sa ľakali, lebo donášali búrky, a v slnku   sme sa potili. Málokedy nám bola obloha po vôli, ale tu nám   neprekáža. Hľadí na nás zhovievavo ako mater na syna, odpúšťa nám   všetky priestupky a my sa k nej častejšie utiekame, lebo nám je   najbližšie.
    </tei:p>
    <tei:p>
     Joachim by bol takto dumal dovtedy, kým by mu nebol z oblohy na   oči kvapol sen, a nebol by na to dlho čakal, lebo obloha sa znížila a   mala vo všetkých farbách primiešanú lahodnosť a úbeľ sladkého mlieka,   ale z tejto pohody ho vyrušili kroky, ktoré šuchotali v konštivári za   kolibou.
    </tei:p>
    <tei:p>
     Jano sa obzrel a potešil sa, lebo prichádzal sváko od Brnčov, čo   pasie Záriečanom nad Komôrkami, a to značilo, že Joachim bude   rozprávať.
    </tei:p>
    <tei:p>
     — Tak si došiel, — začal hneď sváko.
    </tei:p>
    <tei:p>
     — Pred týždňom nás rozpúšťali, — doložil Joachim, prehadzujúc nohu   cez koleno.
    </tei:p>
    <tei:p>
     — To máš erárne?
    </tei:p>
    <tei:p>
     Sváko myslel na Joachimove baganče, ktoré sa zdali z nového   remeňa. Joachim sa neochotne zatváril. Pri rozklade bývalej republiky   armáda bola ako rozsušená bočka. O poriadok sa nemal kto starať, lebo   dôstojníci sa zamieňali, nuž vojaci využili príležitosť. Pri odchode   sa kradlo ako pri požiari, najmä keď došli zvesti, že prídu drahé   časy. On, Joachim, doniesol baganče a plášť, ktorý bude otcovi na   priehlavky do kapcov, lenže o tom, nevie nikto, nikto sa ho na to   nepýtal, len, hľa, sváko od Brnčov. Istotne nebol vojakom, nuž nevie,   čo sa patrí, ale jednako prikývol.
    </tei:p>
    <tei:p>
     Sváko hádam aj zbadal svoj priestupok. Odháňal širákom dym, ktorý   sa bol na neho obrátil, a sadol si na korýtko, čo starý od pár čias z   dlhej chvíle vydlabúval do jaseňa. Povrávalo sa o ňom, že na noc   niekedy zbehne od junčoviny do doliny k Cigánom, ktorí tam lámu skalu   na štrk.
    </tei:p>
    <tei:p>
     Nik nevedel, čo ho tam ťahá. On sa do krvi tajil, ale raz pri   takej nočnej vychádzke zmizol mu junec, a to ho prezradilo.
    </tei:p>
    <tei:p>
     — Dnes zase tamhore poriadne kúrili, aha, ako sa obloha, sprášila,   — vravel starému.
    </tei:p>
    <tei:p>
     Starý prehliadol obzor a povedal:
    </tei:p>
    <tei:p>
     — Nech nás boh chráni pred ohňom —
    </tei:p>
    <tei:p>
     — Statku sa pysky rozpukávajú —
    </tei:p>
    <tei:p>
     — Treba schádzať nižšie —
    </tei:p>
    <tei:p>
     — Keby v báňoch nestriehli horári —
    </tei:p>
    <tei:p>
     Joachimovi sa zdalo, že od zeme začína chladiť, preto sa zodvihol   a prisadol bližšie k vatre.
    </tei:p>
    <tei:p>
     — Nuž akože sa ti tam? — obrátil sa k nemu sváko, ktorý si počal   rozmieľať v dlani dohán.
    </tei:p>
    <tei:p>
     — Práve si myslím, že sa tu máte lepšie —
    </tei:p>
    <tei:p>
     — Nevrav —
    </tei:p>
    <tei:p>
     — Ba hej. Máte tu všetkého, ste spokojní, nič vás nemýli —
    </tei:p>
    <tei:p>
     — Hádam si len hlady nemrel —
    </tei:p>
    <tei:p>
     — To nie, ale napreháňali človeka, každú minútu čakal smrť.
    </tei:p>
    <tei:p>
     — Ale si aspoň skúsil —
    </tei:p>
    <tei:p>
     — To hej — Joachim sa teraz zadíval dolu za dolinou, ale   prehliadol hustú tmu, ktorá sa tam zhromažďovala. Tou dolinou zabehol   do sveta, z ktorého sa vrátil. Myslel na ľudí, čo sa mrvia po svete   ako mravce po mravenisku. Každý sa náhli za voľačím, lebo nikto nie   je spokojný. Všetci sú postihnutí voľajakou chorobou. Aj on už začal   pociťovať nákazu a myslel, že mu už viac nespomôže nikto, ale v tej   chvíli sa mu zdalo, že liek jestvuje, len treba ísť za ním kdesi do   sedemdesiatej krajiny ako za živou vodou. Keď sa vracal, zmeral   diaľky oblohy a pristavil sa na otcovej tvári. Otcova tvár a obloha   sa podobali. Jestvoval určitý vzťah medzi nimi. Azda farby oblohy sa   odrážali v otcovej tvári, azda otcova tvár mala pokoj oblohy. Aj   toto, ale bol tu ešte vnútorný, dôležitejší vzťah. Joachim ho chcel   vypozorovať, ale vtedy sa mu to nepodarilo. Vrchy sčerneli, akoby   bola na ne sadza padla, a hukot potokov v dolinách stával sa   výraznejším.
    </tei:p>
    <tei:p>
     — A už bude pokoj? — začal zase sváko, keď si bol už do fajky   napchal.
    </tei:p>
    <tei:p>
     — Povráva sa, že pôjdeme na jeseň na Poľsko.
    </tei:p>
    <tei:p>
     Sváko sa pritiahol k vatre za uhlíkom. Tvár sa mu prižiarila v   plameňoch, nuž bolo mu dobre vidno pod očami kapsy. Sváko od Brnčov   potajomky sa opíjal. Nemal nikoho, tak mohol si to dovoliť.
    </tei:p>
    <tei:p>
     Jano dosial len počúval, ale teraz sa osmelil a vravel:
    </tei:p>
    <tei:p>
     — Idú chýry, že z toho bude veľká vojna.
    </tei:p>
    <tei:p>
     — Tak vravia, ale chýrom netreba vždy veriť, — povedal sváko.   Fajka mu už dymila, len ju bolo treba rozťahať.
    </tei:p>
    <tei:p>
     Cez Zelené sedlo prevalil sa studený prúd vzduchu. Vatra sa   obrátila do doliny a menej pálila, lebo už aj drevo preháralo.
    </tei:p>
    <tei:p>
     — Keď sa naplní miera spravodlivosti ľudskou zlobou, vždy   prichádza trest boží. Ak sa božia vôľa rozhodla potrestať tento svet   vojnou, nuž nikto tomu nezabráni, — vravel starý a tvár sa mu pritom   roztvárala ako kvet nad ránom.
    </tei:p>
    <tei:p>
     Janko a sváko sa naň ani neohliadli. No Joachima otcove slová   podpichli. Vravel:
    </tei:p>
    <tei:p>
     — Otec, vy vravíte, že vojna je trest boží, ale nie je to trest   spravodlivý, lebo vo vojne trpia aj nevinní.
    </tei:p>
    <tei:p>
     — Utrpenie spravodlivých je dobrovoľná obeta, na ktorú boh   nezabúda.
    </tei:p>
    <tei:p>
     „Toto otec počul od farára, lebo lanskej zimy zastupoval   kostolníka,” myslel si Joachim; a hoci mal ešte na jazyku námietku,   zamĺkol, lebo vedel, že takémuto presvedčeniu ťažko protirečiť.
    </tei:p>
    <tei:p>
     Potom sa už nikomu nechcelo do rozhovoru. Sváko si poťahoval z   fajky. Chutila mu. Bolo mu to badať na očiach, ktoré sa kalili   pohyblivými háďatami blaženosti ani voda špiritusom pri rozrábaní.   Cmuľkal si len pomaly, ako ciciak, ktorému sa už lepia ústa   sladkosťou, aby predlžoval rozkoš, a dym vypúšťal zvoľna šírkou úst,   aby sa mu obkiadzala tvár. Sváko bol labužník fajčenia. Povrávalo sa,   že vydrží niekoľko dní na vode, ale ak mu zachýba fajka, to ho hneď   ľadvie páli a naozaj ožltne ani vysušená plánka. Jano sa zabudol s   otvorenými ústami. Sedemnásťročnému sa to často stane a Joachim   pretieral cez riečicu svojmu umu otcovu povahu.
    </tei:p>
    <tei:p>
     „Starne,” vravel si. „Hej, starne, badať to na jeho vysušenej   koži, na očiach, ktoré hľadievajú na jedno miesto bez mihnutia, ale   najmä badať to na jeho reči. Hej. Ešte lanského roku bol inakší.   Inakšie vravel, ale teraz sa nedá s ním ani poriadne zhovárať, zvyká   si ponaučovať, kázať, akoby sa bol naplnil svätým vnuknutím, a jeho   reči tratia zmysel pre tento svet, sú nezrozumiteľné. Hej, staroba sa   ho chytá ako pleseň chleba. Dobre bude, keď si pôjde domov oddýchnuť.   Tam možno ešte medzi ľuďmi okreje, lebo tu ho zavaľuje samota. Tieto   vrchy sú začiatkom večnosti.”
    </tei:p>
    <tei:p>
     Tmavá tíšina spustila sa medzi pastierov, prisadla si k vatre a   hádala im z očí. Už pochodila všetky dolinky, všetky sedlá i   končiare, prebrúsila kosodrevinu, predrala sa horami aj rúbaniskami a   teraz bola tu medzi ľuďmi, lebo sa jej zažiadalo spoločnosti.
    </tei:p>
    <tei:p>
     „Nuž vravte dačo... Aha, primrzli vám jazyky. To sa často stáva   človeku a pre ten prípad som stvorená ja. Volajú ma Tíšina. Moje   sestry blúdia po mori, strážia ryby pod vodou alebo poklady v   hlbinách, iné vyzerajú slnečné lúče nad oblakmi a mnohé utišujú   spánok mŕtvych po cintorínoch. Ja som sa osadila tu na horách. Mám   rada priepasti. Cez deň sedávam na bralách a dívam sa na odvážneho   jastraba, čo krúži vysoko nad nemými horami alebo sa spúšťa dolu   strminami; psica na takých miestach je mäkká ako páperie, a vykrbálim   sa obyčajne do machu, utišujem stromy po búrke, hladkám uštvanú zver,   počúvam muziku včiel po báňoch, sledujem prácu mravcov po vývratoch a   pňoch, ak mám dobrú vôľu, poletujem za motýľmi, ak som sa unavila   úpalom, odpočívam si medzi kosodrevinou, kde ma nevyrušuje dotieravý   hmyz. Večer privolávam tmu na vrchy a prisadúvam si k pastierom, aby   sa nenaľakali samoty. Vyspím sa na salašoch a ráno privádzam zver k   vodám. Hľa, takýto je môj život, nikdy som sa ešte nenudila a   nepoznám hlad. Ak chcete, budem vám rozprávať o pastierovi, ktorého   mater zanechala v kosodrevine a ktorého včely vychovali medom.”
    </tei:p>
    <tei:p>
     Pastieri zbystrili sluch.
    </tei:p>
    <tei:p>
     Vysoko nad ich hlavami vytrysklo akési čvikotanie, akoby pípalo   vtáča v ostrých pazúroch čierneho dravca.
    </tei:p>
    <tei:p>
     Sváko od Brnčov vyliahol fajku z úst a držal ju čutorou dohora,   akoby ukazoval miesto, kde vzniklo počatie tohto podivného zvuku.   Jano vyskočil na rovné nohy.
    </tei:p>
    <tei:p>
     — Zasa spieva —
    </tei:p>
    <tei:p>
     — Kto —
    </tei:p>
    <tei:p>
     — Pačugova baraniarka —
    </tei:p>
    <tei:p>
     Joachim sa vypäl zvedavosťou. Počul už všeličo, ale o tomto by   nikdy nebol povedal, že je to spev. Triaslo sa to ako hlas píšťaly,   keď sa v nej nazbiera slín. Niekedy cvrlikalo, niekedy kvíkalo,   niekedy skvíklo, akoby ho niekto držal za pažerák, a zase sa zdýmalo   a chrčalo, akoby vypúšťalo poslednú paru z pľúc, potom lalotalo,   kotkodákalo, nikdy sa nevedelo udržať na jednom tóne. Klesalo alebo   vystupovalo. Nemalo ani rovnomerného pohybu, ako máva spev. Bolo   rozmarné a voľné, bez zákonov rytmu. Netieklo, ale predieralo sa ani   voda cez korene alebo cez úzke štrbiny, komíny a lieviky podzemných   bludísk. Nemalo melódie ani nápevu. A predsa, keď si sa do tých   zvukov započúval, zistil si, že je to pieseň, pieseň, ktorú by si   darmo zháňal po stránkach spevníkov, ktorú by si nenaznačil,   nezaspieval, ale ktorú by si istotne počul, keby si preležal deň v   niektorom sedlisku, lebo slnko tak spieva, keď rozháňa nad ránom po   úplazoch hmlu. Vietor si tak hudie, keď sa chytá psice a preskakuje   na vývraty, keď vyhráva na štiepach, huláka po dolinách, bľačí medzi   kosodrevinou, piští v lišajníku a šomre v konároch dokrútenej   smrečiny. Voda tak čľapoce po skalách. Hej, bola to pieseň slnka,   vetra a vody, bola to pieseň týchto hôľ, ktoré sa niekedy tiež   rozcitlivejú a začnú spievať ako človek pri poháriku.
    </tei:p>
    <tei:p>
     Joachim počúval, lebo začal rozumieť. Spev sa mu prichytil na   srdce a pichal ostrou výstrahou. Bolo to, akoby niekto volal o pomoc,   hľadal záchranu.
    </tei:p>
    <tei:p>
     — A či tu máte aj ženu? — vyzvedal sa.
    </tei:p>
    <tei:p>
     Sváko od Brnčov sa najskorej upokojil a vykladal:
    </tei:p>
    <tei:p>
     — Lanskej jari vystavil Pačuga z druhej strany medzi kosodrevinou   kolibu a poslal ta baraniarku...
    </tei:p>
    <tei:p>
     — To ten Pačuga, čo má pri meste majer?
    </tei:p>
    <tei:p>
     — Ten.
    </tei:p>
    <tei:p>
     — A čože, nemal chlapa?
    </tei:p>
    <tei:p>
     — Ako by nie, ale on poslal túto ženu, čo teraz tam hore na   skalách, kde sa ani vtáča nepristaví, vykvakuje ani kuvik.
    </tei:p>
    <tei:p>
     Sváka spev domŕzal, lebo prekladal fajku v ústach sem-ta.
    </tei:p>
    <tei:p>
     — A to je nie dobre. Žena medzi vrchy nepatrí. Hej, prisahám bohu   nie, veď to nikdy ani nebolo. Sukne nech len smrdia tamdolu, lebo tu   privolávajú nešťastie ako táto. Či nemám pravdu?
    </tei:p>
    <tei:p>
     Obracal sa ku starému, ale ten nepohol ani brvou.
    </tei:p>
    <tei:p>
     — Len čo sa sem lanského roku pritiahla, zabil hrom náraze   Brezňanom nad Skalkou sedem juncov aj s pastierom. A pred dvoma   týždňami — hádam si sa dopočul — rozpárala medvedica Želbáncom   valacha.
    </tei:p>
    <tei:p>
     Sváko si tuho potiahol, aby zahnal nepríjemné spomienky, čo sa na   neho počali lepiť a cicať krv ako hladné vši.
    </tei:p>
    <tei:p>
     — A vždy kavčí pred nešťastím; onehdy, keď mala medvedica   rozdriapať toho valacha, nemohli sme pre ňu ani spávať.
    </tei:p>
    <tei:p>
     Čvikot sa niekedy pretrhol a ustal, ale hneď vytreskol s väčšou   silou a rozrážal noc ani blesk.
    </tei:p>
    <tei:p>
     — A akáže je to ženská?
    </tei:p>
    <tei:p>
     — Nemá!
    </tei:p>
    <tei:p>
     — Nemá?
    </tei:p>
    <tei:p>
     — Hej.
    </tei:p>
    <tei:p>
     Jano, ktorý sa doteraz len zatápal vlastnými myšlienkami,   očervenel a vravel, lebo sa už nevedel zdržať reči:
    </tei:p>
    <tei:p>
     — Ujček Pazúr vravia, že si nemá ani čo obliecť, ani čo jesť.
    </tei:p>
    <tei:p>
     — Pazúr?
    </tei:p>
    <tei:p>
     — Ten.
    </tei:p>
    <tei:p>
     — Čo má hrdlo prestrelené?
    </tei:p>
    <tei:p>
     — Ten.
    </tei:p>
    <tei:p>
     — A či ten ešte pasie?
    </tei:p>
    <tei:p>
     — Pasú tu hore na Zelenom sedle, nuž majú najbližšie k   baraniarke.
    </tei:p>
    <tei:p>
     Čvikot zmeravel. Kvičal tenuško a slabo, akoby sa mu už pary   nedostávalo.
    </tei:p>
    <tei:p>
     — Potmehúd je tento Pazúr. Lanskej zimy odprevadil už štvrtú ženu   do hrobu, bradu má ani Abrahám a hrivu ani mlieko, a predsa obvoniava   ešte sukne, — poznamenal sváko, lebo na Pazúra sa čosi hneval.
    </tei:p>
    <tei:p>
     Spev stíchol
    </tei:p>
    <tei:p>
     — Ujček Pazúr sa vedia s ňou aj dohovoriť a vravia, že by nemala   barany pásť, ale v kaštieli sedieť, — vravel Jano a potom ešte dodal:   — Raz, keď sa zhovárali so sebou, hromžili na Pačugu a aj to   povedali, že ho privedú ešte za mreže.
    </tei:p>
    <tei:p>
     Sváko vyklepával fajočku, lebo sa chystal odísť, a Joachim hľadel   do ohňa, kde už bolo viac plamienkov belasých. V ušiach mu ešte   doznievalo podivné zakončenie spevu.
    </tei:p>
    <tei:p>
     — Veď sa povráva, že Pačuga negazduje na svojom, — dokladal sváko   vstávajúc.
    </tei:p>
    <tei:p>
     Tma zhustla natoľko, že sa vrchy v nej strácali. Zvečera boli   modrasté, akoby sa bol dym po nich rozchádzal, oddeľovali sa od   oblohy celkom zreteľne, ale teraz sa s ňou zlievali, a ak niektorý   končiar vyčnieval do obzoru, nuž zdal sa ako chrbát spiaceho   zvieraťa.
    </tei:p>
    <tei:p>
     Okolo ohňa udržal sa ešte červený kruh. Tône stromov v ňom   mátožili.
    </tei:p>
    <tei:p>
     — Nuž tak, pánboh vám daj dobrú noc, — vravel sváko — od Brnčov.   Jeho chrbát sa niekoľko ráz zatackal v žiare, potom sa zrútil do tmy,   len šuchorenie konštivára prezrádzalo, že sa niekto vzďaľuje do   noci.
    </tei:p>
    <tei:p>
     Noc je lačná, prehltne všetko, čo sa jej postaví pred pažerák.
    </tei:p>
    <tei:p>
     Pri ohni žiarili ešte tri tváre. Tá spokojná, vystavená rozmarom   noci, vydychujúca teplo a prijímajúca chlad, podtečená uzmiernením,   bola starého, tá vyjavená, blčiaca mrazivou horúčkou, Janova a táto,   na ktorej nepokojné plamienky maľovali tiene, akoby ju chceli   vydráždiť, Jaochimova.
    </tei:p>
    <tei:p>
     Tma sa ku všetkým opatrne približovala. Nechcela ich vyplašiť.   Nemala náhlo, i tak vedela, že jej neuniknú, že sa raz ponad ne   preleje ako voda ponad skalu. Zatopila už všetko, doliny, vrchy i   oblohu, lebo tejto noci ju neplašil mesiac, a hviezdy, čo sa včera   vyďobávali, pozadúšala, aby nemala svedkov. Zostávali jej už len   tieto tri tváre ako tri sviečky, čo zabudol vietor zahasiť na   cintoríne v dušičkovej noci.
    </tei:p>
    <tei:p>
     Joachim si uvedomil, že je terčom tmy. Slabý mrázik mu sadal na   rebrá. Mohol to byť chlad, čo sa o takom čase prestiera, ale mohol to   byť aj strach, ktorý sa opováži dorážať i na dospelých. Striasol sa a   vystopoval otcovu tvár. Tá sa nebránila tme, bola však vybrúsená,   akoby načúvala. Stíchol aj on a vtedy hora pod ním ožila.
    </tei:p>
    <tei:p>
     Z tmy sa vypálilo dvoje očú, zamierilo k ohňu, a hneď zhaslo.
    </tei:p>
    <tei:p>
     Joachimovi sa teraz aj čelo schladilo, ale neotáľal, chytil   horiace polienko a zbehol do hory, Jano sa vychytil za ním. Svetielko   sa mihalo chvíľu medzi stromami, potom zamierilo rýchlo dohora ku   kosodrevine.
    </tei:p>
    <tei:p>
     Komusi bolo veľmi náhlo, lebo sa skaly rútili pod jeho nohami.
    </tei:p>
    <tei:p>
     Starec osamel, čakali by sme, že sa pohne a bude aspoň očami   stopovať pohyblivé svetielko, ale nebolo tak. Ostal pokojný, tvár sa   mu zas vyrovnala, akoby sa toto všetko dialo bez neho, kdesi na   druhom svete, kde má on prístup zakázaný.
    </tei:p>
    <tei:p>
     Starec osamel a tma využila príležitosť, priblížila sa mu až k   nohám a potom jeho telo trhala a hltala po veľkých kusoch, lebo to   polienko, čo Joachim schytil, bolo najžiarivejšie, najživšie, bez   neho bol teraz oheň bezmocný, tma ho ničila, dusila.
    </tei:p>
    <tei:p>
     Keď sa Joachim s Janom vrátili k ohňu, starec sa modlil. Nechceli   ho vyrušovať, a keďže pri ohni bolo už i tak chladno a tma, vošli do   koliby spať. Joachim sa vyvalil hneď ku dverám na čerstvú čečinu a   Jano vedľa neho.
    </tei:p>
    <tei:p>
     — Videl si ho? — začal Joachim, keď pocítil teplotu Janovho   tela.
    </tei:p>
    <tei:p>
     — Videl, ale mi potom zašiel do kosodreviny, — vravel Jano a bol   rád, že sa Joachim dáva s ním do reči.
    </tei:p>
    <tei:p>
     — Aj do tváre si mu videl?
    </tei:p>
    <tei:p>
     — Nie.
    </tei:p>
    <tei:p>
     — Ja hej.
    </tei:p>
    <tei:p>
     — Kto to bol?
    </tei:p>
    <tei:p>
     — Pačuga!
    </tei:p>
    <tei:p>
     — Nevrav.
    </tei:p>
    <tei:p>
     — Keď vravím, Pačuga to bol, lebo som mu hľadel do očú.
    </tei:p>
    <tei:p>
     — Čože by ten tu?
    </tei:p>
    <tei:p>
     — Ide za snúbenicou.
    </tei:p>
    <tei:p>
     Jano sa pomechril, zadíval sa v tú stranu, kde asi boli Joachimove   oči, chcel ich vidieť, ale bola tma. Joachima bolo badať len po   hlase. Rozprával ticho.
    </tei:p>
    <tei:p>
     — Veru tak, lebo Pačuga nie je taký svätý, ako sa robí. Na kolibe   pukla štiepa.
    </tei:p>
    <tei:p>
     — Pačuga má čierne svedomie...
    </tei:p>
    <tei:p>
     Otec vonku zavzdychal. Hádam dával svoju dušu na noc do opatery   bohu. Joachim šeptal:
    </tei:p>
    <tei:p>
     — Pačugov otec sa zdržiaval v Nitre. Odkiaľ ta prišiel, nikto   nevie, ale doniesol so sebou i túto nemú, čo teraz barany pasie, a s   ňou aj veľké veno. Mal okrem tohto syna ešte jedného. Boli vraj   dvojčatá a podobali sa navlas, lenže ten druhý mal ľahké nohy, pred   rokmi sa prihlásil za dobrovoľníka do Španielska a od tých čias o ňom   neslýchať. Otec ešte pred smrťou rozhodol a vraj aj na písme nechal,   že ten zo synov, čo si vezme za manželku nemú chovanicu, dostane aj   veno, ktoré sa vraj počíta do milióna. Keď potom starý zomrel a aj   druhý syn zmizol bez stopy, tento popredal všetko v Nitre a v našom   meste si kúpil majer. Vravel mi to istý desiatnik, ktorý bol u   starého Pačugu pri koňoch.
    </tei:p>
    <tei:p>
     Jano chvíľu uvažoval o tom, čo počul, a potom sa pýtal:
    </tei:p>
    <tei:p>
     — Myslíš, že si ju vezme?
    </tei:p>
    <tei:p>
     — Keby si ju mienil zobrať za ženu, nebol by ju poslal na hoľu k   baranom, — vravel Joachim a myšlienky mu utekali ani obláčiky po   nebi.
    </tei:p>
    <tei:p>
     — Hľa, takýto je svet. Plno tajomných pletiek, úkladov, ktoré   človek zauzľuje, hrdúsi, len aby zakryl svoje zločiny, a nedbá   pritom, že voľakto má hrdlo práve v tom uzle, moce a zapletá sa ako   pavúk. Ak sa mu niekto zastarie do jeho diela, podniká boj, neľakajúc   sa nijakého hriechu. Akože z tohto chaosu ľudských zápletiek hľadať   východisko, akože zabrániť katastrofám? Kde hľadať pomoc a pokojné   riešenie alebo aspoň vysvetlenie takéhoto zariadenia sveta? — Miesto   odpovede naklonila sa nad neho otcova tvár.
    </tei:p>
    <tei:p>
     — Ona istotne o tomto všetkom vie. Iste tiež kedysi brodila týmto   bahnom. Iste sa kedysi takto trápila a dnes je pokojná. Čo ju   upokojilo? S kým sa zhovárajú jej myšlienky?
    </tei:p>
    <tei:p>
     Joachim usínal. Sýta vôňa jedličia, na ktorom ležal, ho omamovala   a ťažká tma mu zatískala mihalnice. Aj tma je niekedy osožná a   príjemná.
    </tei:p>
    <tei:p>
     Potom spal, alebo sa mu stratili myšlienky. Jestvuje však stav,   ktorý ešte nemôžeme nazvať spánkom, lebo zmyslami vnímame, len tieto   vnemy nemajú v nás ozvenu, nevedia sa ozrejmovať, nuž možno Joachim   bol aj v takomto stave, medzi spánkom a vedomím, na hraniciach   skutočnosti a sna, keď sa nám prevracajú oči, keď strácame orientáciu   a nevieme rozoznať, čo je v nás a čo je mimo nás, lebo keď neskoršie   počul hlasy, ktoré bezpochyby prichádzali zvonku, nevedel sa   rozhodnúť pre skutočnosť.
    </tei:p>
    <tei:p>
     Prvý hlas vravel: — Keď sa obloha večer spráši, nebývajú hmly na   vrchoch...
    </tei:p>
    <tei:p>
     Druhý hlas vravel: — Toto nemôže byť hmla, lebo hmla je biela, ale   v noci očernie, nuž hmly by sme teraz ani nemohli vidieť.
    </tei:p>
    <tei:p>
     Prvý hlas: — Hmla by sa prevaľovala po hrebeni a plazila by sa   dolu k nám, lebo hmla je ťažká.
    </tei:p>
    <tei:p>
     Druhý hlas: — Toto vystupuje rovno dohora k oblohe. Prvý hlas: —   Toto sa neplazí, ale sa valí ako dym.
    </tei:p>
    <tei:p>
     Druhý hlas: — Nuž je to dym.
    </tei:p>
    <tei:p>
     Prvý hlas: — Nevidel som ešte toľko dymu.
    </tei:p>
    <tei:p>
     Druhý hlas: — Ale je to dym.
    </tei:p>
    <tei:p>
     Prvý hlas: — Aha, obloha sa ožiarila.
    </tei:p>
    <tei:p>
     Druhý hlas: — Joachim, Joachim, spíš? Poďže von!
    </tei:p>
    <tei:p>
     Vtedy sa Joachim prebral, lebo zbadal, že ho volá otec. Vyskočil.   Sťažka poznal dve postavy, ktoré stáli blízko seba a ukazovali   dohora, kde bol hrebeň vrchu.
    </tei:p>
    <tei:p>
     Bol to jeho otec a sváko od Brnčov.
    </tei:p>
    <tei:p>
     O chvíľu vybehol aj Jano.
    </tei:p>
    <tei:p>
     Obloha bola tmavá, ale na mieste, kde ukazovali obe postavy,   vystupovalo spoza vrchu čosi, čo sa na prvý pohľad podobalo hmle, lež   hmla mení farbu podľa okolia, a toto malo svoju vlastnú farbu.   Naspodku, tam, kde sa končil vrch, malo farbu ružovú, no niekedy sa   táto ružová farba zatriasla a vystupovali akési lúče, ktoré sa potom   rozpíjali do žltých alebo krvavých odtieňov. Dohora sa prebíjala   farba šedivá s pomarančovým nádychom. Všetkými farbami prechádzali   vlny. To ľahké, riasnaté, to ťažké, ktoré sa valili ako olejnatý čmud   a vystupovali do oblohy v hrubých stĺpoch, akoby ju chceli   podoprieť.
    </tei:p>
    <tei:p>
     — Vrch horí! — zakričal Joachim neistým hlasom.
    </tei:p>
    <tei:p>
     — Čo?
    </tei:p>
    <tei:p>
     — Vrch horí.
    </tei:p>
    <tei:p>
     — Neslýchal som to ešte.
    </tei:p>
    <tei:p>
     — Pozerajte, tie lúče, čo sa zapichávajú a potom roztápajú v krvi,   sú jazyky plameňov a tie tmavé vlny, čo sa navzájom doháňajú, je   kúdol.
    </tei:p>
    <tei:p>
     Všetci sa dívali dohora a počúvali Joachima, ktorého hlas sa   trochu triasol. Uznávali, že tento zjav si možno len takto vysvetliť,   ale nevmestilo sa to do ich pochopu.
    </tei:p>
    <tei:p>
     Vrch horí!
    </tei:p>
    <tei:p>
     Tak.
    </tei:p>
    <tei:p>
     Teda vrch. To aj skaly, zem, psica, všetko, všetko. Vrch, ten   veľký kolos, čo vo dne i v noci odpočíva a nikdy neprehovorí ani   slovko, čo istotne zapúšťa korene do srdca zeme a chrbtom reže   oblaky. Teda vrch. To tak, akoby si povedal, že svet horí. Hej. Nuž   či sa to dá uveriť? Či obraz takej udalosti môžeš predložiť na obzor   svojho zraku? Vrch. Už samo toto slovo ťa privalí, nuž akože môžeš   chápať, čo zožiera tohto obra? Hľa, aký nezmysel.
    </tei:p>
    <tei:p>
     Vrch horí!
    </tei:p>
    <tei:p>
     Ak to zavoláš trochu hlasnejšie, tak sa vody v dolinách zastavia a   hory zrevú úžasom.
    </tei:p>
    <tei:p>
     Vrch horí!
    </tei:p>
    <tei:p>
     Ak to počuješ, tak sa ti krv sekne v žilách a v ušiach pleskne,   akoby ťa niekto rovno cez tvár bičiskom švihol.
    </tei:p>
    <tei:p>
     Vrch horí.
    </tei:p>
    <tei:p>
     Zakry si oči, aby sa ti nechytili plameňom. Modli sa, lebo sa k   tebe načahuje božia ruka.
    </tei:p>
    <tei:p>
     — Vrch horí!
    </tei:p>
    <tei:p>
     — Čože sa tu dá robiť?
    </tei:p>
    <tei:p>
     — Nič.
    </tei:p>
    <tei:p>
     — Ba!
    </tei:p>
    <tei:p>
     — Čo?
    </tei:p>
    <tei:p>
     — Poďme tahore!
    </tei:p>
    <tei:p>
     — Na hrebeň?
    </tei:p>
    <tei:p>
     — Je tma, ale taký div už neuvidíme.
    </tei:p>
    <tei:p>
     Teraz sa obloha otvorila a prehltla kŕdeľ jedovatých iskier.
    </tei:p>
    <tei:p>
     — Nuž podme!
    </tei:p>
    <tei:p>
     Teraz voľakde strašne zasipelo, akoby sa kameň hadov otváral.
    </tei:p>
    <tei:p>
     — Otec, aj vy pôjdete?
    </tei:p>
    <tei:p>
     — Aj!
    </tei:p>
    <tei:p>
     Vybrali sa uprostred noci všetci štyria. Joachim, sváko, starý i   Jano. Tma ich zdržiavala, lebo nemali svetla.
    </tei:p>
    <tei:p>
     Joachim sa pustil vopred. Mienil prejsť úšustom a potom hore   úplazom ku končiaru.
    </tei:p>
    <tei:p>
     Cez úšust sa išlo najhoršie.
    </tei:p>
    <tei:p>
     Úšust tají nebezpečenstvo.
    </tei:p>
    <tei:p>
     Je prilepený na najstrmšom svahu. Čuší a čaká na obeť ako dravec v   konároch. Touto obeťou môže byť vták, môže byť zviera, ale najskôr   človek, lebo on sa cíti na úšuste tak ako plavčík, ktorý je prvý raz   na mori. Ak mu chýbajú ložiská, na ktorých by sa v najkritickejšej   chvíli dal do pohybu a rozdrvil svojou kamennou hmotou všetko, čo by   v ceste zachytil, nuž stavia plno osídiel, ktorým sťažka vyhne aj   opatrná a schodená noha zvieraťa. Sú to skaly, skaly, bez ktorých by   nebol úšust úšustom. Skaly, ktoré by samy nevedeli povedať, kto ich   sem povynášal, ktoré celé dni, mesiace vylihujú v nečinnosti, ale   ktoré sú tvrdé, surové, bezohľadné ako všetko, čo tvorí nemú ríšu   mocného ducha zeme. Ležia bez hnutia vedľa seba a na seba ani hroby,   ako úbohé pozostatky naznášaných mrcín. Slnce ich škvarí, dažde   rozmáčajú, vetry divo skučia nad nimi, blesky sa medzi nimi divo   metajú ako rozpajedené hady, a ony len čušia, ryjú sa k sebe, držia   sa zeme ako riepä. Ale sotva na ne noha vkročí, rozhojdajú sa,   pomechria, ožijú ako zatajená chobotnica v zelených vodách, aby   človek stratil rovnováhu, a potom otvárajú čierne priepasti ako   rozškľabené papule lačných pijavíc.
    </tei:p>
    <tei:p>
     Úšust je zákerný najmä v noci.
    </tei:p>
    <tei:p>
     Joachim postupoval opatrne. Skusoval vopred každú skalu,   vymeriaval každý krok. Dobýval širokú plochu úšustu po kúsku. Niekedy   sa spustil aj na ruky, aby malo telo pevnejšiu oporu. A ostatní ho   nasledovali. Upozorňovali sa vzájomne na nebezpečenstvo, podávali si   zaistené skaly a Jano pomáhal otcovi aj rukou.
    </tei:p>
    <tei:p>
     Noc nepovoľovala a zdalo sa, že ešte na svojej púti nepostúpila   ani o piaď. Chlapi boli však húževnatí. Brodili sa touto nocou ako   skupina pionierov. Podkovičky a klince na bagančiach kresali do skál.   Niekedy sa aj skala uvoľnila, zachrapšťala ani zlomený hnát, vklinila   sa medzi iné alebo sa rútila dolu strminou. Noc sa vtedy pukala.
    </tei:p>
    <tei:p>
     — Aha, svetlo! — zakričal Jano.
    </tei:p>
    <tei:p>
     Všetci si obzreli priestor, ktorý v tej chvíli nemal ani začiatku,   ani konca. A naozaj. Svetlo vo tme, plachta na mori, puklina, v   útrobách zeme. Mihalo sa a poletovalo ani svätojánska muška.
    </tei:p>
    <tei:p>
     — To idú valasi z breznianskeho salaša, zaiste aj tí zazreli dym,   — vysvetľoval sváko.
    </tei:p>
    <tei:p>
     Svetlo postupovalo pomaly dohora prostriedkom tmy, akoby chcelo   urobiť čiaru cez noc.
    </tei:p>
    <tei:p>
     — Táto noc bude pamätná, — zavolal ešte sváko.
    </tei:p>
    <tei:p>
     Vtedy už boli na úplaze, nuž pustili sa strmo hore. Niekde bol   mäkký mach, niekde psica. Museli stúpať bokom, aby sa nešmýkali. Keď   strácali rovnováhu, pridržiavali sa psice.
    </tei:p>
    <tei:p>
     — Teraz nevidieť nič, — vravel sváko.
    </tei:p>
    <tei:p>
     — Sme priam pod končiarom a to horí z druhej strany vrchu, —   vravel Joachim.
    </tei:p>
    <tei:p>
     — To bude teda v tých miestach, kde má baraniarka kolibu.
    </tei:p>
    <tei:p>
     — Tam.
    </tei:p>
    <tei:p>
     — Starý Pazúr bude už istotne tam.
    </tei:p>
    <tei:p>
     Úplaz sa vyrovnával. Išli ani hore komínom.
    </tei:p>
    <tei:p>
     — Postojmeže, — vravel Jano vzadu.
    </tei:p>
    <tei:p>
     Zastali a natŕčali uši a oči do tmy. Nad nimi praskalo tisíce   bičov.
    </tei:p>
    <tei:p>
     — To iskry.
    </tei:p>
    <tei:p>
     Potom obišli ešte skalu, ktorá sa im postavila do cesty, a boli na   temene.
    </tei:p>
    <tei:p>
     Žiara ich oslepila. Dosiaľ boli vo tme, nuž nevideli nič, a teraz   boli vo svetle, a tiež nevideli nič. Museli sa priúčať hľadieť ako   psíčatá, ktorým sa rozrezávajú oči.
    </tei:p>
    <tei:p>
     Nad obočia si prikladali ruky ako vo veľkom slnci.
    </tei:p>
    <tei:p>
     — Peklo!
    </tei:p>
    <tei:p>
     Hej, peklo tu bolo pod nimi. Ešte krok, a boli by sa doň zrútili,   ešte krôčik, a bolo by ich vypražilo na škvarôčky.
    </tei:p>
    <tei:p>
     Peklo!
    </tei:p>
    <tei:p>
     Hej, tu sa rozkladalo pod nimi divé, hrozné a nepokojné. Vrelo,   klokotalo, hučalo, hučalo, klokotalo, vrelo. To sa chechtalo, to   stonalo, alebo oboje naraz, akoby škodoradosť diablov chcela   prekričať bôle mučených. To sa vrtelo v besnom tanci a hneď zas sa   zvíjalo v kŕčoch. Výbuchy škrekov roztreskúvali sa vo tme ako   vyhrážky nebesám.
    </tei:p>
    <tei:p>
     Postáli, aby sa spamätali od prekvapenia.
    </tei:p>
    <tei:p>
     Žiara im bila do očí. Ležala ako more. Bola biela ani roztopené   železo. Blčala a pálila. Jazyky plameňov z nej vyskakovali. Zavše ich   bolo sto. Štiepali sa a rozbíjali ani padajúca voda na ostrých   skalách, niekedy sa zase svorne spojili v jeden stĺp, ktorý sa najprv   lámal, prehýbal ako had, oblizujúc zem, a potom sa načiahol vysoko do   oblohy. Vtedy sa zem zatriasla a hore zadunelo, akoby sa približovala   búrka, a iskry sa sypali ani svietiace guľky.
    </tei:p>
    <tei:p>
     Horela kosodrevina.
    </tei:p>
    <tei:p>
     — Do rána bude vrch holý.
    </tei:p>
    <tei:p>
     — Len aby sa hory nechytili.
    </tei:p>
    <tei:p>
     — Tie sú nízko, iba ak by sa k nim dostal plameň po psici.
    </tei:p>
    <tei:p>
     Kým je oheň malý, slúži človeku verne ako pes, nesprieči sa v   ničom, môžeš s ním zaobchádzať podľa ľubovôle. Je hravý ako mača,   poskakuje sem i ta, najradšej za vetrom, a vyplazuje sa za tvojimi   rukami, ak ich máš vystreté proti nemu. Je síce chytrý, ale nikdy ťa   nezaskočí, lebo ho môžeš kedykoľvek skrotiť, ale len čo zmohutnie,   napáda človeka ako zbojník. Hádže sa hybko a trhá, driape bez   okolkov. Nemá hraníc sýtosti, je panovačný a chamtivý. Čoho sa raz   zmocní, to ťažko púšťa. Jednako tamdolu ľudská vôľa si s ním poradí,   ale tuhore je opravdivým vládcom, človek musí pred ním utekať, ak mu   nechce podľahnúť. Sily mu rastú, rozťahuje sa a vystrája ukrutné   kúsky.
    </tei:p>
    <tei:p>
     — Šíri sa na všetky strany.
    </tei:p>
    <tei:p>
     — Nemá vetra.
    </tei:p>
    <tei:p>
     — Kosodrevina praská.
    </tei:p>
    <tei:p>
     — Je vysušená.
    </tei:p>
    <tei:p>
     Podišli trochu doprava, aby mohli vidieť celú horiacu plochu.
    </tei:p>
    <tei:p>
     Oheň mal odtiaľto hroznejšiu podobu. Plamene sa hádzali, trepotali   o seba ako pripútané zvieratá. Noc sa im protivila. Oheň zúril,   oháňal sa na všetky strany, driapal a hltal. Nemal zmilovanie. Bol   ohavný, ukrutný. Tma mu stavala múry, a keď sa aj tých zmocnil,   vystupovala do výšky a odtiaľ sa hádzala naň ako dravý vták. Oheň ju   vykiadzal kúdliskami dymu. Oheň bol mocnejší, ale tma bola väčšia.   Oheň bol rýchlejší, ale tma bola ťažšia. Nevedeli poraziť druh druha.   Tento urputný zápas nemal konca. Rozrastal sa do šírky i výšky, zdalo   sa, že zachváti celú zem aj oblohu.
    </tei:p>
    <tei:p>
     Pastieri stratili reč od údivu, nevraveli nič, len keď došli   Brezňania, odpovedali na ich pozdrav.
    </tei:p>
    <tei:p>
     — Psiská nám nedali spať, zavýjali od večera, akoby ich niekto za   chvosty poťahoval, — vraveli tamtí.
    </tei:p>
    <tei:p>
     — My sme sa zdržali pri vatre, — vraveli títo.
    </tei:p>
    <tei:p>
     Oheň sa obracal nadol, lebo tuto hore k nim nebolo už   kosodreviny.
    </tei:p>
    <tei:p>
     — To sa musela chytiť baraniarkina koliba, — mienil voľaktorý   valach.
    </tei:p>
    <tei:p>
     Joachimovi sa zaiskrili oči. Myslel na človeka, ktorého dnes večer   zahnal fakľou do kosodreviny.
    </tei:p>
    <tei:p>
     — Uplietla si na seba korbáč, — vravel svák.
    </tei:p>
    <tei:p>
     — Možno, že to spravila aj naschvál, — dokladá ten istý valach, —   lebo Pačuga nemal s ňou čisté prsty.
    </tei:p>
    <tei:p>
     Každý mal o tom svoju mienku a boli by sa navzájom zdôverili, keby   sa nebolo prihodilo toto:
    </tei:p>
    <tei:p>
     Z plameňov vystúpil chlap. Zaiste to bol chlap, lebo ho všetci   videli na vlastné oči. Vyšiel a zastal. Chcel sa najprv pustiť rovno   dohora, ale potom ich azda zbadal, nuž pustil sa tým smerom. Hoci im   žilky hrali na útek, zvedavosť ich prikovala na mieste. Človek bol   ako príšera. Okolo neho žiara, lúčali sa krvavé plamene sem i ta,   akoby ho chceli ešte dobehnúť a šmariť naspäť do rozbesneného pekla.   Bol čierny ako uhoľ, tackal sa zboka nabok, akoby sa bola zem pod ním   hojdala. Zavše zastal a zaknísal sa a zasa šiel ďalej. Kolená sa mu   podlamovali a potkýnal sa. Čím bližšie prichádzal, tým viac sa   pozdávalo, že je to nie človek, ale prízrak, ktorého plamene vypľuli.   Na rukách niesol akési bremeno, ktoré mu bolo iste nepohodlné, lebo   bolo previsnuté aj na jednu, aj na druhú stranu. Bilo mu istotne do   stehien pri chôdzi. Keď sa priblížil na desať krokov, všetci chlapi   mu hľadeli do tváre, uvedomovali si jeho podobu, lebo chceli ho   poznať, ale to sa im podarilo len vtedy, keď prišiel medzi nich,   položil bremeno na zem a obrátil sa tvárou k ohňu.
    </tei:p>
    <tei:p>
     — Pazúr!
    </tei:p>
    <tei:p>
     A naozaj bol to on. Pazúr, čo pasie na Zelenom sedle. Pazúr, čo sa   ti vyhupne pred oči vtedy, keď naň najmenej myslíš, a tam, kde ho   najmenej očakávaš. Pazúr. Chudý, vysušený slnkom ani suchár,   došľahaný vetrom, zošúverený ani koreň, šedivý, s dlhou bradou a s   palicou ani večný pútnik. Hej, bol to on, lenže vtedy by si ho bol   sťažka poznal na slnku, nie to ešte pri nepokojných plameňoch. Nemal   nič bieleho na sebe. Šaty mal dodriapané na franforce, úbohé čiastky   vyciveného a ohňom zoškvareného tela vytŕčali sa spomedzi nich. Brady   nemal a z celej tváre mu zostali len oči, veličizné, vylúpené, ktoré   sa dívali do noci ako zmučený strach.
    </tei:p>
    <tei:p>
     Hej, toto bol Pazúr, čo tejto zimy pochoval štvrtú ženu.
    </tei:p>
    <tei:p>
     Vedľa neho na zemi ležala bez pohnutia žena. Podľa šatstva by sa   to nebolo dalo uhádnuť, lebo bola oblečená ako chlap, ale mala po   celej šírke roztrhaný kabát a či blúzu, nuž sa jej vysúkali prsia.   Ich nahota svietila v žiari ako žabica. Boli ešte slabé na dojku.   Hoci ju niesli ohňom, nemala ani vlasy, ani tvár porušenú. Bola   pekná. Hlavu mala sklonenú, akoby nezniesla pohľad toľkých   chlapov.
    </tei:p>
    <tei:p>
     — Žije? — spytovali sa niekoľkí.
    </tei:p>
    <tei:p>
     Pazúr sa obrátil k nim. Hľadel dlho bielym zrakom, akoby poznával   tváre alebo akoby nedopočul, a potom podvrátil hlavu ležiacej tak,   aby sa ukázalo hrdlo. Pastieri pristúpili bližšie, ale nevideli a   nechápali nič, až keď sa voľaktorý osmelil ohmatať podozrivo sa   červenajúci pás na hrdle, zistilo sa, že hlboko v koži do   napuchnutých žíl je vrezaný tenký oceľový drôtik.
    </tei:p>
    <tei:p>
     Pastierom sa rozšírili oči. Máloktorý z nich voľne dýchal.   Uvedomovali si strašný zločin, ktorého stopy boli čerstvé. A toto   náhle uvedomenie tamhore na vrchoch, uprostred noci, keď nebesá   dýchali hlbinami večnosti, keď doliny sa topili v penách vzdúvajúcej   tmy, pri divom tanci rozbesnených plameňoch, preštepovalo ich   hrôzou.
    </tei:p>
    <tei:p>
     Joachima striasalo rozhorčenie. Nebol ešte svedkom podobného činu,   nechápal jeho zmysel, nuž nevedel si predstaviť zlosyna v ľudskej   koži a s ľudskou tvárou, ktorý mal toto dielo na svedomí, hoci sa   stretol vo svete s rôznymi podobami a s rôznymi povahami. Pred jeho   očami vyrastala ozrutná postava obludy s opičou papuľou, s vycerenými   zubiskami, s krvavými okáľmi. Ľakal sa jej, ako sa ľakajú deti   pripomienok na mátohy, čo striehnu v tmavých kútoch izieb, ale   súčasne si uvedomoval, že by ťažko utíšil vzbúrenú krv a uvoľnil   vypätie síl, ak by sa táto obluda zjavila nablízku.
    </tei:p>
    <tei:p>
     — Beštia, — uľavil si voľakto. Ostatní stískali zubami a zatínali   päste.
    </tei:p>
    <tei:p>
     — Treba ísť so zvesťou k Pačugovi, — radil sváko.
    </tei:p>
    <tei:p>
     Joachim sa prebral zo stŕpnutia. Zase sa mu mihla pred očami tvár,   ktorú naháňal zvečera fakľou, a myslel, že sa mu rozbrieždieva, že sa   mu odhaľuje čierna plachta, ktorou je tento zločin zastretý.
    </tei:p>
    <tei:p>
     — Toho by ste darmo hľadali doma, — zvolal živo.
    </tei:p>
    <tei:p>
     Všetci sa obrátili k nemu, lebo zbadali narážku v jeho hlase. Ale   vtedy sa ohlásil akýsi parobok, ktorého dosial nebolo dobre vidieť a   ktorý nebol oblečený vo valaských šatách, no stál medzi Brezňanmi,   nuž zaiste patril medzi nich:
    </tei:p>
    <tei:p>
     — Ten už s Adamom loj kope. Včera mu bol pohreb. Povrávalo sa, že   sa otrávil pochabými hubami.
    </tei:p>
    <tei:p>
     Joachima oblapilo zdesenie.
    </tei:p>
    <tei:p>
     Obrátil sa k otcovi, mysliac, že tam nájde odpoveď, ale otec bol   obrátený k ohňu. Ako sa zdalo, jeho nič z týchto slov nepoburovalo a   nerozrušovalo. Oheň burácal. Zdalo sa, že v besnom trestaní zahrýza   sa už do vlastného tela.
    </tei:p>
   </tei:div>
   <tei:div type="chapter">
    <tei:head>
     MALKA
    </tei:head>
    <tei:p>
     Takto ju volali.
    </tei:p>
    <tei:p>
     A ja, hoci sme boli už pred sobášom, nevedel som a ani dnes   neviem, či to bolo len jej priemenie, alebo bola tak zapísaná   v matrike. Slúžila u Michalčíka, ktorý mal obecnú krčmu na Beňuši,   ale najradšej kupčil so statkom a v krčme nechával svoju ženu, a keď   tá bola zaneprázdnená, nuž aj Malku. Tam som sa s ňou poznal, lebo na   beňušskom hornom salaši som ja dva roky valašil a v obecnej som sa   neraz pristavil, ba niekedy aj noc prespal, keď som sa oneskoril   v dedine a ťažilo sa mi nocou na salaš, lebo Michalčík bol na hornom   aj salašníkom.
    </tei:p>
    <tei:p>
     Nemôžem povedať, že by bola Malka krásna. Ach, to nie. Videl som   ja aj také dievčatá, čo by si neboli ku Malke ani stali, ale zvábila   môj pohľad najskorej svojou skromnosťou ako žabie očko, čo bojazlivo   vyzerá spod lopúcha na človeka. Bola maličká a útla, mohol si ju   poľahky ukryť v dlani, len veľkú záplavu ryšavých vlasov nosila na   hlave. Malka sa mi páčila taká, ako bola, ba práve len taká, drobná,   vypĺchnutá, ušmochtaná. Čože ja viem, ako si to vysvetliť. Človek   zavše sám seba nerozumie. Zatúžil som po nej ani na zimovisku po   salaši. Žiadalo sa mi stále byť pri nej, hoci naše stretnutia boli   chladné a hluché ako hora v noci, lebo ona bola nevravná, bála sa aj   oči na mňa uprieť a ja som sa od rozčúlenia nevedel zasa spamätať.   Len som hľadel a hltal jej vlasy, jej tvár i jej biele ruky a nohy.   Oči sa mi pritom zapaľovali a mal som chuť hrýzť hoci tvrdú skalu   a piť vlastnú krv. A keď som bol ďaleko a moje oči boli slabé, aby ju   dovideli, vymýšľal som o jej tvári, o jej bielych rúčkach a nôžkach   pesničky.
    </tei:p>
    <tei:p>
     Toho roku na Turíce som sa mienil oženiť. Bolo treba povedať   Michalčíkovi, koľko gazdov má zakázať v sobotu po syr, a pri tej   príležitosti chcel som sa dohovoriť aj s Malkou.
    </tei:p>
    <tei:p>
     V krčme som zastihol len Michalčíčku. Bola celá ustrašená, lebo   Michalčík, ktorý pred štyrmi dňami sa bol vybral na jarmok do   Liptova, dosiaľ sa nevrátil, hoci mal prísť domov hneď na druhý deň.   Snažil som sa ju potešiť, namietajúc, že však ho mohla zdržať nejaká   súrna vec, ale ona len bedákala, vraj sa jej prisnilo čosi a pustil   sa sám cez hory, majúc prie sebe tridsaťtisíc. Bolo mi jej ľúto, ale   nezdržoval som sa. Vypil som pre dobré meno pol deci a vbehol do   dvora za Malkou.
    </tei:p>
    <tei:p>
     Dlho som ju nehľadal. Cúdila práve maštaľ. Keď ma zazrela, chcela   odbehnúť do stavania, ale ja som na ňu zavolal.
    </tei:p>
    <tei:p>
     Pristúpil som k nej sotva na krok. Bola takto pred mojimi očami   sama, maličká, drobná, mohol som sa na ňu dívať, koľko sa mi žiadalo,   a keby sa mi bolo chcelo, mohol som sa len načiahnuť a bola by   v mojich rukách. Ale mne pohľad stačil. Ani mi na um neprišlo   dožadovať sa viacej. Ba aj toto sa mi videlo priveľa; ľakal som sa,   že hreším, keď sa bez svedkov dívam zblízka na dievča, ktoré sa tomu   ani nebráni, a cítil som plamene tohto hriechu na očiach aj na tvári.   Ona ani jedinkým pohybom nedávala najavo, že sa mieni spriečiť mojej   vôli. Ohnivé vlasy svietili jej okolo vypučeného detského čielka.
    </tei:p>
    <tei:p>
     — Malka, — vravím a zadúšam sa horúcim dychom, tvár mi blčí   a mätie ma aj okolnosť, že Malka kloní hlboko hlávku, akoby sa chcela   celá stúliť k mojim nohám, akoby čakala, aby som ju podchytil a ukryl   vo svojom náručí.
    </tei:p>
    <tei:p>
     — Malka, ty vieš dobre, že sa valach ťažko zaobíde bez ženy. Nuž   ak nemáš proti tomu nič, mohli by sme sa zobrať, — vravím. — Len sa   vyslov a ja pôjdem v pondelok do mesta po zlato. Svadbu urobíme   v sobotu pred Turícami. —
    </tei:p>
    <tei:p>
     Mal som toho na jazyku ešte viacej. Veď som bol naliaty miazgou   vnuknutia ako prezretá hruška sladkou vodičkou. Duša sa mi riedila   a búrila ako mlieko pod vemenom. Píšťala by mi hádam nebola stačila   na vyjavenie tých podivných hlasov, čo zo mňa vtedy prýštili, ale   odložil som si to na iný, príhodnejší čas, keď Malku nebude hnať   robota. Vtedy som len čakal Malkino rozhodnutie.
    </tei:p>
    <tei:p>
     Ale Malka sa k tomu nepriberala.
    </tei:p>
    <tei:p>
     Pliecka sa jej sťahovali strmým dychom. Nemala viac od sedemnásť,   nuž nemohla mať jasnú predstavu o mojich zámeroch. Naľakala sa ma   azda. Hej, mohlo to len tak byť. Moje slová otvárali jej nový svet,   do ktorého ona ešte nikdy nenazrela. Vyplašilo sa v nej dieťa. Malka   naberá dych, čaká, akoby rozmýšľala, a potom pridusene šepoce:
    </tei:p>
    <tei:p>
     — Opýtam sa brata a zajtra ti poviem. —
    </tei:p>
    <tei:p>
     Nepoznal som jej brata. Nikdy sa mi o ňom nezmienila, nazdával som   sa, že je sirota, nuž toto odhalenie ma trochu síce premklo, ale   nepokladal som ho za veľmi dôležité.
    </tei:p>
    <tei:p>
     — Neodkazuj, — riečiem, — odbehnem zajtra predvečerom do Jám. Príď   aj ty ta, budem ťa čakať.
    </tei:p>
    <tei:p>
     Prikývla a mne rástli krídla. Nemohol som sa viac zdržať na   Michalčíkovie dvore, ohradenom zo všetkých strán studeným múrom. Nie   veru. Potreboval som čistý vzduch, voľný rozhľad. Žiadalo sa mi vône   mladej trávy. Prebehol som ešte k druhému salašníkovi za povinnosťou   a potom hajdy na salaš.
    </tei:p>
    <tei:p>
     Oproti mne dolu bokom šmýkal sa chladný vietor. Išlo mu prudko,   lebo svah bol príkry. Kedykoľvek letel popri mne, vplietol sa mi   medzi nohy a zamumlal. Hádam sa zlostil, že mu stojím v ceste, ale   keď sa presvedčil, že nemám v úmysle robiť mu priek, dal sa stvárať   pestvá ako nezbedný chalan. Preskakoval ma alebo sa skryl do trávy   a keď som prechádzal okolo, zašuchoril, aby ma naľakal. Ja som sa   nesrdil. Bol som rád, že mám takého veselého spoločníka, čo nemá   nijakých starostí, čo sliedi po grúňoch slobodne ako zbojník, lebo aj   po mne sa prelievala nepokojná krv. Bol by som sa najradšej pustil   s ním opreteky. Cítil som sa ľahučký ako vtáča, čo sa kĺže belasým   vzduchom v zlatej osuhli slnečných lúčov. Aj ja som tak lapal vzduch,   ako lapá zaiste on, keď sa výšiny nad ním roztvárajú. Aj mne tak   skackalo srdce, ako skacká jemu, ak spustí zraky na zem, ktorá sa pod   jeho bruškom kolembá sem a ta. Badal som nablízku studienku slastí,   nuž žíznil som, chcel som namočiť do jej mäkkej hladiny pery a uhasiť   pálčivý smäd jej opojnou chuťou.
    </tei:p>
    <tei:p>
     — Pohladkaj ma po tvári, budem si myslieť, že ma to hladká Malka,   — vravím do vetra. Nadstavujem tvár a vietor mi ochotne vyhovuje.   Plazí sa mi po tvári neviditeľnou dlaňou, pomaly, šetrne, aby   nepredráždil moje zmysly. Kĺže sa jemne po kožke, šteklí ma na hrdle,   pritíska sa na nepokojné sluchy, akoby to bola naozaj maličká   dievčenská rúčka, a pri uchu šibalsky šepká: — Pozri, ako poľahky ti   strhnem klobúk z hlavy. — Nemám čas, aby som mu huncútstvo prekazil.   Klobúk sa kotúľa dolu brehom, preskakuje jamy, letí a vietor šuchorí   za ním trávu. Alebo mi vraví:
    </tei:p>
    <tei:p>
     — Zastaň a roztiahni ruky, oprobujeme svoje sily, —
    </tei:p>
    <tei:p>
     Neviem mu odoprieť. On mi vyhŕňa košeľu, chytá ma za nahý pás,   opiera sa na prsia, podvracia hlavu, je strmý a prudký. Naozaj by ma   prevalil, ak by som nevynaložil všetku silu.
    </tei:p>
    <tei:p>
     — Nepoddám sa, — vravím ja.
    </tei:p>
    <tei:p>
     — On sa mi vsype do vlasov a ševelí ako malé vtáča: — Ľahni si do   trávy a zatvor oči, privediem ti Malku. —
    </tei:p>
    <tei:p>
     Zatápa ma vlhká teplota opojenia, nuž sa síce vysmievam jeho   smelosti, ale poslúcham ho. Líham si naznak do trávy, zatváram oči   a pozorne načúvam, aby ma zas nejako nepreviedol. Chvíľočku je ticho.   Napravo odo mňa sa vystiera stebielko, ktoré som iste pritlačil rukou   alebo plecom, a pri uchu sa mi mechrí akýsi chrobák. Potom sa   povetrie rozvlní tajomným počatím, a hľa: voľakto sa ponáhľa odhora   ku mne. Bosé nohy sa mu otierajú o trávu a pritláčajú mladý mach.   Voľakto sa pri mne pristavuje a díva sa na mňa zvláštnym, maličičkým,   ale strašne prenikavým a ostrým zrakom. Nemám strpenia, chystám sa   otvoriť aspoň trošilinku oči, ale slabučký hlások ma vystríha:
    </tei:p>
    <tei:p>
     — Neotváraj oči, chcem sa na teba podívať, lebo keď sa ty na mňa   dívaš, nemôžem hľadieť. Tvoje oči ma pália. —
    </tei:p>
    <tei:p>
     Nemohli ma natoľko klamať zmysly. Bola to ona, moja Malka, lebo   som ju poznal po hlase a po vôni tela. Stála nado mnou ako anjelik.   Akiste bola len v košieľke, nuž nočný chlad sa pravdepodobne   prelieval po jej nahých ramienkach a plieckach, ktoré sa mohli belieť   vo hviezdnom svetle ako lupene vodného kvietka. Možno sa trochu aj   triasla zimou, keď jej vietor oblapával modrasté kolienka.
    </tei:p>
    <tei:p>
     Vravela:
    </tei:p>
    <tei:p>
     — Už dávno som sa chystala za tebou, aby som ťa videla v spánku   —
    </tei:p>
    <tei:p>
     Dusil som sa vlastným dychom, lebo prepĺňala ma rozkoš, akú som   dovtedy nepoznal. Najblaženejšie som sa cítil obyčajne vtedy, keď som   ležiaval na kosodrevine a hľadieval do oblohy. Kosodrevina vydychuje   sýtu vôňu, ktorá človeka rozpaľuje ako plné dúšky silného vína,   presakúva kožou, vniká do krvi a rozrieďuje ju. Krv sa búri a dupoce.   V dlhom cvale zalieva celé telo, preniká ku každému koštialiku. Telo   blčí túžbou a duša sa vypne vysoko do oblohy, kde sa maria lákavé   blesky ďalekých svetov, ale to bola len kvapôčka z toho, čo som v ten   večer prežíval. To oblo nebo a zem, alebo, povedzme, to bolo javorové   drevo, z ktorého strieka sladká miazga, keď doň zatneš, a toto boli   husle vyrobené z tohto javorového dreva, ktoré sa chystajú vyspievať   pieseň o zakliatom dievčati.
    </tei:p>
    <tei:p>
     Počúval som. Hlas padal tíško ako manna. Usadzoval sa na mojej   tvári. Niekedy sa odlepil, akoby ho vietor sfúkol.
    </tei:p>
    <tei:p>
     — Hľa, nemýlila som sa, — šepkala, — si taký, ako som si ťa   predstavovala. Máš vysoké čelo, a to skrášľuje chlapa, aj vlasy   kučeravé. A také ja rada. Oj, veľmi rada! Či sa ich môžem dotknúť,   môžem?
    </tei:p>
    <tei:p>
     Drobné prstíky zaplietli sa mi do vlasov.
    </tei:p>
    <tei:p>
     — Aj, aké máš mäkké, aké mäkušké, budem ti ich pričesávať, keď sa   vezmeme. A či si ma to naozaj mieniš zobrať za ženu, naozaj?
    </tei:p>
    <tei:p>
     Zaparovalo sa mi telo od úzkosti.
    </tei:p>
    <tei:p>
     — Nuž dobre, pôjdem za teba, ale potom musíš dať pozor, lebo som   ešte malá. Prsia sa mi len tejto jari začali vydúvať.
    </tei:p>
    <tei:p>
     Nevydržal som ďalej sliepňať ako vykotené mača. Rozpleštil som   rýchlo oči. Cez tvár sa mi prevalil studený prúd vetra, posypal mi   telo mrázikom, podo mnou šuchol sa do trávy a štrkajúc suchými   stebielkami, letel dolu grúňom, vysmievajúc sa mojej   dôverčivosti.
    </tei:p>
    <tei:p>
     Hviezdy na oblohe čakali na môj pohľad, ale noc čušala. A po Malke   ani šuchu. Vyskočil som na rovné nohy a ponáhľal som sa už bez   zastavenia na salaš. Hlava mi však horela aj potom, keď som sa   natiahol pod kolibu vedľa košiara.
    </tei:p>
    <tei:p>
     Na salaši som našiel akéhosi Šajbana. Honelník mi potom povedal,   že privandroval od hôľ bez košele hneď popoludní a že za celý čas sa   s bačom o voľačom dohovárali. Sedel celý večer prihnutý nad vatru bez   slova a zazeral na mňa ani zbojník. Bača mi síce nevravel nič, ale vo   mne skrslo podozrenie, že je to jeho priaznivec a že by ho chcel na   beňušskom salaši zdržať a prisadiť k sebe, lebo pri jednačke na   fašiangy sme sa my dvaja nedohodli celkom na oštiepkoch.
    </tei:p>
    <tei:p>
     Hej, keby som ja bol hneď zbadal, o čo ide, ale nedalo sa, všetko   ma v mojom presvedčení utvrdzovalo.
    </tei:p>
    <tei:p>
     Na druhý deň ho poslal s ovcami a mňa vypravil drevo hotoviť.   Inokedy by ma takého zaobchádzanie bolo poriadne dožralo, ale vtedy   som si len odpľul do dlane a pobral som sa svojou stranou. Myslel som   na Malku, myslel som na jej obavy, ktoré voči mne ešte prechováva.   Nechcel som porušiť sľub, ktorý som si dal a ktorý vo mne oťažieval   ani olovená pečať. Miernil som sa a krotil som svoju náruživosť   a svoje sily, aby sa ma nebála, lebo podľa jej priznania moja   nespútaná a divá sila, pripravená vždy vybúriť sa, ktorú do mňa   vmetúvali hrbaté grúne, kade som preháňal svoje ovce, dokrútené   svrčiny, čo sa niekedy diveli od vetriska, zúrivé búrky s bleskmi,   hromy a dažde, bola jedinou prekážkou, čo ju ešte odo mňa odďaľovala,   čo jej zabraňovala vymotať sa zo snov, kade blúdila ani svätojánska   muška. Musel som zmäknúť, zjemnieť, aby som ju k sebe zvábil, aby som   si ju naklonil. Nuž, hoci tu bola zádrapka, ktorá ma mohla vohnať   s bačom alebo so Šajbanom do škriepky, nedal som sa strhnúť, radšej   som hľadal spôsob, akým by sa celá tá vec dala urovnať aj za cenu   ústupku. A našťastie som vtedy rýchlo takýto spôsob našiel. Na dolnom   beňušskom salaši nemali druhého valacha, lebo pred týždňom im bol   jeden narukoval. Umienil som si teda, ak sa bača predo mnou o veci   len raz zmieni, prenechám miesto Šajbanovi a ja prejdem na dolný   salaš.
    </tei:p>
    <tei:p>
     S takýmto predsavzatím pustil som sa ráno do roboty a deň mi potom   prešiel veľmi rýchlo. Obloha bola jasná a hladšia od zrkadla. Leskla   sa svetlom, a keď ju slnko k obedu rozpálilo, hriala ani žeravá   platňa. V tôňach medzi machom prudko vydychovali kvety. Ich sýte   farby menili sa každú chvíľu v teplých a prevlhnutých výparoch   surovej zeme. Zavše sa mi zdalo, že sa dohovárajú neznámou rečou   alebo že niekto medzi nimi chodí, nakláňa sa nad ne a otvára im   púčky. Vtedy som sa vyrušil z roboty, lebo som si namýšľal, že by to   mohla byť aj Malka.
    </tei:p>
    <tei:p>
     Večer po pôdoji, keď slnko odkvaplo z oblohy za voľaktorý vrch,   prehodil som si na plecia huňu, vopchal do rukáva píšťalu a ponáhľal   som sa do Jám. Zbehol som od salaša prťou rovno na polianku, kde   voľakedy vraj pálievali Beňušania uhlie pre bystriansku mašu. Tu som   sa rozhodol vyčkať na Malku. Nemal som obavu, že ma nenájde. Poľanu   v Jamách vykášal Michalčík, nuž Malka neraz zniesla batoh sena   odtiaľto dolu úžľabinou do dediny a neraz za rána alebo večerom   škriabala sa sem hore s košom po trávu kravám. Myslel som, že očistom   aj vtedy tak príde.
    </tei:p>
    <tei:p>
     Vyvalil som sa uprostred polianky do trávy. Pod košeľou metalo sa   mi srdce ako vták so zviazanými nôžkami. Hoci malo jasný, oceľový   hlas, bolo badať, že je vo svojom pravidelnom pohybe mýlené rozkošnou   chvíľkou očakávania, ktorá ma držala v náručí. Bol som zas v zajatí   presvedčivého sna, i keď som mal oči otvorené a hlavu prevetranú.   Spôsobil to zaiste mesiac, čo sa nebom plavil ani kráľovská   plachetnica, lebo jeho strieborný pohľad mal čarodejnú moc. Otváral   ma ako babie leto puknutú makovicu. Nevládal som sa už ďalej pred ním   pretvarovať. Musel som mu vyjadriť všetko, čo od istého času vtieklo   do mňa zo škovránčieho spevu, čo sa vkúsalo do mojich žíl z večernej   zory, z mladých, tuhými šťavami naliatych borievok a zo seknutých   koreňov strapatej koruchy, čo spôsobilo dravý smäd môjho tela   a ľakalo úzkosťou, keď ma nocami samota nadchádzala, čo mi privieralo   mihalnice, rozčuchrávalo vlasy, rozkaľovalo spečené ústa do túžobného   rozchlipnutia, keď večerný vietor dovial k mojim nozdrám vôňu   sladiča, presýtenú vlhkosťou machu alebo smolnatej miazgy pučiaceho   jedličia, čo húdlo mesačnými nocami žalmy o mojich dvadsiatich   rokoch. Nemohol som ďalej čakať, hoci Malky nebolo, musel som sa   vyrozprávať, aby sa mi trochu srdce utíšilo a aby ma krv   nepálila:
    </tei:p>
    <tei:p>
     — Neboj sa, Malka, — čítam z duše, — ja ti neublížim. Tieto ruky,   čo poľahky zodvihnú nad hlavu trojročného plemeniaka, čo zviechajú   ťažkým osekancom ako prútikom, položia sa k tebe každý večer ako   verní psi, budú ticho, ak sa ich budeš báť, budú ti vlásky   prihládzať, ak ti to nebude proti vôli. Neboj sa o svoje malé prsia.   Ja sa ich ani nepritknem. Ach, akože by som to len mohol urobiť.   Budem len na ne dýchať, aby podrástli, aby sa za nimi tvoje srdiečko   ohrialo. Hej. Uvidíš, že sa viac neopovážim. Doma budeš spávať   v posteli, ktorú som lanskej zimy urobil z jaseňového dreva,   povyrezával a vyfarbil červenou a zelenou farbou, a keď prídeš ku mne   na salaš, posteliem ti voňavou tisinou, hlávku ti obložím   rozkvitnutým jahodníkom a k nohám dám rebričie, aby ti nôžky ešte   viac zbeleli a zmäkli. —
    </tei:p>
    <tei:p>
     Malka nešla.
    </tei:p>
    <tei:p>
     Obloha sa naklonila k mojej tvári a chcela mi privrieť mihalnice,   ale ja som vybral z rukáva píšťalu a pustil som sa na nej preberať.   Lístie sa zatriaslo v bučine a pieseň zo zapareného dreva vystriekla   do postriebrenej noci ani krištáľový prúd vody. Najprv zatrepotala   ani vtáča vyplašené zo sna a potom sa roztiekla pokojne dolu poľanou   a spievala.
    </tei:p>
    <tei:p>
     Večernica padla na Kňazovu skalu.
    </tei:p>
    <tei:p>
     Noc sa rozpäla nad večnosť ako dlžizná odedza nad polia, do ktorej   mladá mater mieni uložiť svoje dieťa, a moja pieseň motala sa nad   touto nocou, prebúdzala vtáctvo, čo v konároch podriemavalo,   vyplašila horu, rozozvučala vzduch a prilákala hlahol ďalekých   svetov. Naraz všetko ožilo, obloha i zem, hviezdy aj tráva. Naraz   akoby čarodejný prútik šibol svet. Hora spievala chorál. Ticho   a nábožne. Mladé bučky šepotali krásnu modlitbu. Kdesi v hlbokej tôni   vyhrávala na fujare stará sosna. Bolo ju len slabučko počuť, lebo   osiky prenikavo zvonili striebornými listami.
    </tei:p>
    <tei:p>
     Och, bolože mi vtedy ľahko a dobre. Ani mi na um neprišlo hnevať   sa na Malku, že nechodí. Verabože nie. Prepĺňala ma dôvera a tešil   som sa z chvíľky, ktorá mi dávala trošku ochutnať z pohára šťastia.   Nemyslel som na úskok a nedožadoval som sa väčších nárokov. Veď bolo   toho aj tak dosť. Vzduch sa chvel a mne sa zdalo, že mám na lícach   Malkin dych, horúci a nepokojný, ktorý ma opíja, že ma omára blízkosť   Malkinho tela, drobného a bielučkého ako svíbové drevo.
    </tei:p>
    <tei:p>
     Sladká chuť mlieka sa mi penila v ústach. Dýchal som vôňu   dozretých jahôd a mosadzou vybitá píšťalenka preľúbezne spievala,   akoby sa v mede bola od týždňa močila. Nemusel som vymýšľať melódie.   Veru nie ani málo. Samy vyskakovali z dieročiek, samy sa schytávali   a leteli za hviezdami.
    </tei:p>
    <tei:p>
     Ej, bolože mi, bolo, ako mi už nikdy nebude. Nehľadel som na   oblohu, nemeral som, akú cestu preputoval mesiac a v ktorú stranu sa   obracajú hviezdy, lebo na čase mi už nezáležalo. Bol by som presedel   v Jamách aj do rána, keby ma nebol vyrušil honelník.
    </tei:p>
    <tei:p>
     Neviem, odkiaľ prikvitol. Bol zadychčaný a horúci ani uhlík   a zaváňal mladým syrom. Vravel, že za mnou od večera sliedi. Potom   vytiahol spoza pása dokrčený papierik a vravel, že mi to posiela   Malka, lebo že on bol predvčerom u Michalčíkov.
    </tei:p>
    <tei:p>
     Srdce mi poskočilo ani pošteklený kôň, rozháňalo krv a ja som   vzbĺkol ako hrsť slamy. Hľa, Malka, malá Malka mi posiela lístoček,   biely lístoček, ktorý azda vytrhla z modlitebnej knižočky, čo dostala   darom na birmovku od krstnej matere. Beriem od honelníka papierik   a vystieram ho nepokojnými prstami. Čože mi tá drobná rúčka píše, čo   tá pehavá hlávočka navymýšľala, čože to môže byť. Šaliem   nedočkavosťou, prizerajúc sa zblízka na papierik.
    </tei:p>
    <tei:p>
     Chlapča hľadelo na mňa veličiznými očami, a keď som mu nemal čo   povedať, vravelo:
    </tei:p>
    <tei:p>
     — Ja viem, kto ti prečíta Malkin lístok.
    </tei:p>
    <tei:p>
     — Kto? — vyzvedám sa, lebo ma biely papierik neprestáva   trápiť.
    </tei:p>
    <tei:p>
     — Šajban, — vraví, — Šajban vie aj písať, aj čítať, lebo dnes   popoludní som niesol Malke takýto istý papierik od neho.
    </tei:p>
    <tei:p>
     Nepovedal som nič, ale celé telo mi podsypal studený srieň.   Pobrali sme sa na salaš.
    </tei:p>
    <tei:p>
     Potom som už nezaspal. Pod srdcom ma celú noc hrýzlo. A ráno, len   čo som mal ovce vyhnať na pašu, šiel som s Malkiným lístkom za   Šajbanom. Musím pripomenúť, že od jeho príchodu som nebol s ním ani   raz na slove. Vyhýbal som mu, aby nebolo zámienky na zvadu, lebo   medzi nami nebolo výhľadu na priateľstvo. Vtedy sa obšmietal za   kolibou a pohvizdoval si akúsi vrchovskú, ale to len očistom. Istotne   o voľačom tuho rozmýšľal.
    </tei:p>
    <tei:p>
     Len čo som k nemu pristúpil, zmeral ma od hlavy po päty, akoby   odhadoval moju zdatnosť. Prerastal ma aspoň o pol hlavy a aj   v pleciach bol širší. Iste zjedol viacej mäsa ako ja, ale aj viac   grúňov istotne zliezol. Tvár mal divne dokrútenú, azda vetriskami   došľahanú alebo úpekom porozkaľovanú ako kôra kosodreviny. Krk mu   sputnávali hrubizné žily. Zo strakatých očí vytŕčal sa mu studený   chlad a hrôza pretúlaných nocí. Keď sa na teba trochu strmšie   zahľadel, mal si obavu, že ťa začítava alebo že rozmýšľa, medzi ktoré   rebro ti vreže nôž pod srdce. Hej, veru, bol to nebezpečný chlap.   Skôr som si to dobre ani neuvedomil, ale vtedy som ho mal dosť   a nežiadal som si, aby ma stretol niekde na pustom mieste.
    </tei:p>
    <tei:p>
     Keď mal v rukách Malkin lístok, preletel po ňom pohľadom, otrčil   gamby a vravel:
    </tei:p>
    <tei:p>
     — Odkazuje ti, aby si zlato nekupoval, lebo sa ona ešte nemieni   vydávať.
    </tei:p>
    <tei:p>
     Videl som dobre: oči sa mu vypučili škodoradosťou. Krv sa mi   zastavila priam v srdci, a keď sa ľahostajne obracal ku mne chrbtom,   mal som sto chutí zaťať sa zubami do jeho žilovatého krku, ale čože   by mi to bolo pomohlo. Akúže náhradu by som si bol tým zadovážil za   vyrabovanú dušu.
    </tei:p>
    <tei:p>
     Veru nijakú. Iba ak nové ťarchy hanby a mučivého bôľu by sa boli   na mňa zavalili, lebo bol by ma zaiste pleštil na zem alebo odkopol   okovanou bagančou ani prašivého psa a ja vo svojej bezmocnosti sotva   by som bol vládal zaskučať, nuž, hoci sa ma chytala predtucha, že on   je príčinou môjho nešťastia, zasekol som len zuby a pobral som sa za   ovcami.
    </tei:p>
    <tei:p>
     Takto sa, hľa, začínal tento deň, ktorý sa do môjho života vovalil   ani ťažký balvan a ešte dodnes ma pritláča a mliaždi. Keby som bol   prespal niekde pod svrčinou, mohol som si aspoň zachrániť česť,   nemusel by som dnes mraštiť čelo a hľadieť viac do seba ako na božie   slnko. Veru tak. Ale človek je len nájomníkom tohto sveta, nemôžeš si   robiť podľa ľubovôle. Nad nami tróni Hospodin. On nadelí a ty ber   a ďakuj za všetko, lebo reptanie sa nevypláca. Vliekol som sa potom   za ovcami ani tôňa oblaku. Zavše som zastal, zakvačil bradu na palicu   a hľadel prázdnym zrakom po dolinách a grúňoch a zas som ťahal ťažké   nohy v tú stranu, v ktorú sa obrátili ovce. Bolo mi jedno, kde ma   zavlečú. Nemal som zmyslu pre obdiv porozčesávaných vrchov, čo   obtáčali obzor a čo sa ešte aj v tento pre mňa osudný deň maľovali   slncom. Dúhové farby presvietených diaľok zliali sa mi do špinavej   mláky, kde sa kúpala moja chmúrna tvár.
    </tei:p>
    <tei:p>
     Hlavu som mal tupú a tvrdú ani hrčavý buk. Občas som z nej chcel   aspoň na úteku niečo vyžmýkať, ale márne, nebol som schopný triezvo   rozmýšľať a uvažovať. A keby ma bola hlava aj poslúchla, nebol by som   našiel východiska zo svojho rozpoloženia, lebo taká dôvera ma   zväzovala s Malkou, že som nemohol ani tušiť príčinu jej rozhodnutia.   Nechával som teda všetko naverímboha a podľa toho sa to aj   skončilo.
    </tei:p>
    <tei:p>
     Pred obedom pribehol za mnou honelník a vravel, aby som sa   ponáhľal do Jám, že tam niekto na mňa čaká.
    </tei:p>
    <tei:p>
     Keby som sa bol vtedy len trochu pozornejšie zahľadel do   chlapcových očí, keby mi bolo prišlo na um spýtať sa, čo ho priviedlo   k tomu, aby mi takú zvesť priniesol, bol by som svoje kroky   rozpočítal a rozmeral, lebo by ma bol ožiaril aspoň jediný lúč   pravdy, ale mňa zahlušil úder nečakanej noviny, náhla teplota   oslepujúceho blesku vysušila a zahladila vo mne všetky studené stopy   pochybností. Vychytil som sa ani jeleň. Pred očami medzi hustým   ihličím smriečikov, ktoré mi bolo treba obchádzať, mihala sa mi   Malkina tvár, biela ako pena na mladom mlieku, ako škvrnky májového   snehu na holiach. Vyčkávala na mňa, klopila oči a červenala sa. Mala   mi voľačo prezradiť a bola netrpezlivá, že nejdem, že sa zdržujem   obchádzaním smriečkov. A táto tvár mi skoro nedala vdýchnuť,   rozrušovala ma a hnala ma, že mi žilky v kolenách pukali, že sa mi   oči od prievanu zalievali slzami, že som necítil krvavé škrabance,   ktoré mi maľovali po tvári suché konáre, že som prevaľoval sudy dolu   prťou a nečítal som ostré skaly, ktoré mi drvili kosti.
    </tei:p>
    <tei:p>
     Rozpútaná samopaš zo mňa šibala. Bol by som sa najradšej skrbáľal   priam k Malke, ale skraja poľany som razom vytriezvel, akoby bol na   mňa niekto vylial za džber studenej vody, lebo som začul mužský   hlas.
    </tei:p>
    <tei:p>
     Zatajil som dych a hľadím. Na dolnom kúte poľany stála Malka.   Držala v ruke kus bieleho plátna, na ktorom bolo badať červené   škvrny. Tvár sa jej blýskala na slnku ako črepinka skielka, zahodená   v tráve, a vedľa nej stál Šajban.
    </tei:p>
    <tei:p>
     Malka bola na ňom očami prilepená, akoby ju bol začítaval. Neveril   som vlastným očiam. Krútila sa mi z toho hlava ako opitému a hľadel   som na poľanu s otvorenými ústami ako sprosták. Nebol som schopný   nijakého činu, hoci bola najlepšia príležitosť na riešenie účtu medzi   mnou a tým zbojníkom, len som sa pritiahol za starý buk, aby ma   nebolo vidno, a načúval.
    </tei:p>
    <tei:p>
     Ako som už povedal, vietor najprv zaniesol k mojim ušiam mužský   hlas. Bol Šajbanov. Začul som ho ešte v behu, nuž porozumel som len   toľko, že je reč o peniazoch a o Michalčíkovi. Potom som zreteľne   počul Malku:
    </tei:p>
    <tei:p>
     — Môžu ťa tu dolapiť, — vravela.
    </tei:p>
    <tei:p>
     — Neboj sa, — pokračoval Šajban, — len mi oper košeľu a dones mi   ju ešte večer sem, lebo túto, čo mám na sebe, mi požičal bača, aby   som nechodil s holým bruchom. Hneď zajtra odtiaľto zmiznem. Bača mi   už naradil, ako sa najskorej dostanem za more. Tebe pošlem odtiaľ pas   aj peniaze na cestu.
    </tei:p>
    <tei:p>
     No Malka mala aj potom oň obavu, lebo jej hlas bol neistý:
    </tei:p>
    <tei:p>
     — Michalčíčka šípi, včera bola pri žandároch, — hovorila.
    </tei:p>
    <tei:p>
     — Nech, Michalčíka vyňuchajú len líšky, a vtedy už tu   nebudeme.
    </tei:p>
    <tei:p>
     Viac som nerozumel. Oba hlasy stíchli, akoby ich bola vyrušila   moja prítomnosť, a ja som sa viac ani nenamáhal počúvať a porozumieť.   Nejavil som už o to ani najmenší záujem. Vedel som len toľko, že   Malka je pre mňa stratená, že mi ju voľakto nemilosrdne a ukrutne   vydrapúva zo srdca a ja nemám síl tomu zabrániť. Klesal som úboho na   duchu aj na tele ako postihnutý zlou chorobou.
    </tei:p>
    <tei:p>
     Ani by ma to tak bolestne nebolo zastihlo, keby bolo išlo len   o obyčajnú ženu, s ktorou som mal žiť a plodiť deti, ale Malka nemala   byť len mojou zákonitou ženou. Ja som po nej netúžil tak, ako túžieva   chlap po žene, keď sa mu krv pripáli jarným slncom alebo rozihrá   niekoľkými dúškami pálenky či koreneným jedlom. To nie. Takých   hriešnych žiadostí som sa ja vtedy obával, lebo som si myslel, že sa   v nich ukrýva pekelný plameň, ktorý človeka prepáli znakom večného   zatratenia. Malka mi vypučala zo srdca ako neznámy kvet, ktorého   semeno priniesli vetriská z vrchov, kde dozrievalo medzi sklenými   lístočkami brusničiaka a napuchlo teplotou žeravého slnca. Sama   nemala nijaké nároky, ale jej prítomnosť a jestvovanie zapúšťalo do   môjho tela a duše mliečne žily, ktorými som prijímal každý deň živý   mok. Malka mi bola slnkom i vodou, vzduchom a zemou. Ja som z nej   dýchal i pil. Ona ma živila aj zohrievala. Bola mi sviatosťou, ktorá   ma oblažovala a prepĺňala božími milosťami. Moje myšlienky i moje   skutky boli preniknuté jej bytosťou. Dni prebúdzali ma jej úsmevom   a noci uspávali ma jej pokojom.
    </tei:p>
    <tei:p>
     S Malkou som sa musel lúčiť. Malka zmizla ako obláčik plachej hmly   na sedlisku. Malka sa mi stratila.
    </tei:p>
    <tei:p>
     Neviem, ako som sa dostal z tohto prekliateho miesta, kde mi   vykrvácali všetky piesne, kde som stratil chuť k životu a našiel   žiaľ, ktorý sa ma chystal sprevádzať ako verný pes truhlu svojho   pána. Neviem, ako som sa vyvliekol nad Jamy a ľahol pod svrčinu ani   zdochýnajúci zver.
    </tei:p>
    <tei:p>
     Ležal som dolu tvárou. Ústa som mal prilepené na studenú zem.   V konároch ticho húdol vietor, a bol to jediný zvuk, ktorý sa   opovážil priblížiť k mojim ušiam.
    </tei:p>
    <tei:p>
     Nech ma Boh stresce na mieste, ak som vtedy mal zlý úmysel. Ako   vravím, nech ma Boh stresce. Ale o chvíľu ma vyrušili blížiace sa   kroky. Niesli sa z Jám. A tie ma prebrali. Uvedomil som si   napochytre, že to môže byť len Šajban, a bol som hneď na nohách.   Uvažovať som už nestačil, lebo kroky sa približovali veľmi rýchlo,   nuž konal som len tak na ruku.
    </tei:p>
    <tei:p>
     Skočil som za najbližší smriečok. Nemal som ani vreckového noža   naporúdzi, ale ani to ma neodradilo. Len čo sa priblížil na skok ku   smriečku, vyrútil som sa naň.
    </tei:p>
    <tei:p>
     Neočakával ma, nuž v prvej minútke sa mi ho podarilo ľahko zvaliť   na zem, ale len čo si upamätal, s kým má do činenia, objal ma   železnými rukami a zmrvil mi tak kosti, že sa mi už smrť do očí   začala titlať. Nastal zápas, pri ktorom som si uvedomoval, že som   položil na kartu život. Telá sa nám splietli ani hady, keď kameň   dujú. Jeho zaváňalo čerstvou divinou. Bolo tuhé a mastné od potu.   Ruky sa mi po ňom kĺzali. Svaly na ňom sa napínali ani hrubé povrazy   zapustené smolou. Keď sa ku mne pritlačili, vrezávali sa mi do mäsa,   pristavovali krv v žilách a škrtili dych. Bol som proti nim bezmocný.   Mohol som ich kliešťami trhať, ani tak by neboli povolili. Mohol som   ich na kolovrate naťahovať, aj tak by boli ožili. Moje údy sa z nich   čím ďalej, tým ťažšie vypletali. Strácali vládu a pružnosť.   Mľandraveli, akoby z nich bol krv vyžmýkal, a potom celkom ustali,   odkväcli, znehybneli. Bol som na konci.
    </tei:p>
    <tei:p>
     Ležal som na zemi tichý a krotký ako bez života. Telo som mal   dolámané, dokrútené, zmliagané, akoby ma krava vypľula z pysku. Mäso   sa mi triaslo, koža špela a horúca krv mi zalievala sluchy, ale žlč   neprestávala vo mne vrieť. Zadúšal som sa zlosťou. Schytávala ma   strašná túžba po pomste. Hej, po pomste, ktorá by neskolila len   Šajbana, ale aj Malku. Hej, aj Malku, lebo jej som kládol vtedy   najväčšiu vinu za svoje poníženie.
    </tei:p>
    <tei:p>
     — Len sa neprenáhliť, chlapče, — vravím sebe, — len sa   nezadychčať. Vtáčik ti nemôže ujsť. Chytíš ho do klietky, pobežíš   k Malke a povieš: Malka, Malka, či ho poznáš, poznáš tohto vtáka?   Ponad hory lietal, očká na zboj metal. Poznáš ho? — Košieľky mu   perieš, rúčky si preň derieš. Len pozri: hlavičku už kloní,   želiezkami zvoní. — Hej, Malka, Malka! Čože ti tak líčka obeleli,   čože ti tak očká zosmutneli? Či ťa hlávka bolí, že šibeňa stojí v tom   bystrickom poli? Hej! Malka, Malka! — Môžeš si ju potom vziať okolo   pása. Neboj sa, nebude sa plašiť. Krotká bude ako jahniatko. Osušíš   jej očká, pobozkáš na líčka. Hľa, chlapče, hore hlavu, vytri si   päsťou oči od pohanenia. Keď vyblysne slnko, oveje ti čielko. Len sa   neprenáhliť.
    </tei:p>
    <tei:p>
     Takto som sa, hľa, potešoval. A potom som sa pozbieral na nohy   a zistil som, že mi celkom nič nie je. Mohlo byť hádam pravé   poludnie. Na salaš sa mi nevidelo. Nemal som tam vlastne čo robiť. Už   bolo istotne po pôdoji, ovce mohol pásť aj honelník, nuž pobral som   sa rovno do mesta k žandárom.
    </tei:p>
    <tei:p>
     Uverili mi všetko a pobrali sa hneď za mnou do Jám.
    </tei:p>
    <tei:p>
     Naspäť sa mi kráčalo veselo. Klepec bol nastavený. Šajban sa už   nemohol z neho vymotať, iba ak by mu celé peklo aj s Luciferom bolo   prišlo pomáhať. Len mi bolo treba Malku doma pridržať, aby ho zavčasu   nevyplašila, ale tým som si hlavu nelámal ani najmenej. Vyhvizdoval   som si ani frajer, ktorému sa darí pri dievčati. Po hore som vyzeral   vtáčie hniezda a poľom som behal za motýľmi, ktoré sa mi plietli do   cesty.
    </tei:p>
    <tei:p>
     Slnko padalo práve za horu ani odronené jablko, keď som vchádzal   do Michalčíkov. Krčma bola prázdna, ale sotva som plesol dverami,   vošla Malka. Dvere na kuchyni neprivrela, nuž mohol som ľahko zistiť,   že Michalčíčky doma niet, že je Malka tu sama ani výkrik v tichej   hore. Bolo mi to vhod. Neukazovali sa prekážky, všetko išlo ako po   masle.
    </tei:p>
    <tei:p>
     Rozvalil som sa za stôl a Malka mi už zo zvyku priniesla pol deci.   Vypil som ho jedným dúškom a rozkazoval som si hneď druhý a potom   tretí. Prvý sa mi rozlial po žilách ani olej a po treťom ma začali   oči páliť. Hľadel som na Malku, ktorá sa priberala očistom poháre   umývať. Zdala sa mi drobnejšia ako inokedy. Vlasy mala vymastené ako   v nedeľu a spletené do hrubého vrkoča, ktorý sa jej hompáľal po útlom   chrbátiku ani ťažký klas. Keď niekedy hlávku zavalila trochu doboka,   zablyslo sa jej biele hrdielce a trojitý rad sklených korálkov   obtočených okolo krku. Obracala sa ku mne chrbtom, lebo vedela, že   nesedím tam len pre pálenku.
    </tei:p>
    <tei:p>
     — Malka, — vravím, naraz ako zo sna vyrušený, v očiach sa mi múti   a jazykom sťažka hýbem.
    </tei:p>
    <tei:p>
     Utiera si rýchlo ruky do zásterky a ponáhľa sa ku mne, lebo myslí,   že si ešte pol deci žiadam, ale ja využívam príležitosť. Sotva sa   priblíži k stolu, schytím ju surovo za ruku, ktorá je mäkšia ako   perinka, hladšia ako zelený mach na skale a teplejšia ako južný   vietor.
    </tei:p>
    <tei:p>
     Priťahujem ju k seba a ona sa nezdráha, len tvár si skrýva do   nafúkaného oplecka a v jamôčkach na zhybe chvejú sa jej belasé   žilôčky ako tône pavučinky na lesklej vode. Mám sto chutí ústami   popretŕhať tieto tiene a umyť si tvár príjemnou teplotou jej   tela.
    </tei:p>
    <tei:p>
     — Malka, — vravím, lačné telo sa mi krvou napína, — Malka, ty sa   ma ani nepýtaš, kde sa tu beriem. —
    </tei:p>
    <tei:p>
     Rukami si ju podchytávam okolo pása ako ľahučký snopček a dlane   tuho vtláčam do jej mäkkých bôčkov.
    </tei:p>
    <tei:p>
     — Bol som v meste.
    </tei:p>
    <tei:p>
     Voľaktorý vlas z jej sluchy vplieta sa mi na jazyk a rozožiera mi   mučivou páľou ústa.
    </tei:p>
    <tei:p>
     — Ale nie po zlato.
    </tei:p>
    <tei:p>
     Jej malé prsia sú slabučké ako pena, a predsa sú nepokojné   a vydychujú teplotu. Raz bežia oproti mne, akoby ma chceli zaliať,   a zas utekajú, akoby sa plašili mojej hrude.
    </tei:p>
    <tei:p>
     — Bol som pri žandároch.
    </tei:p>
    <tei:p>
     Badám, že sa počína na celom tele chvieť ako biele stebielko,   ktoré sa vystrčilo z vlhkej a studenej tmy do prudkého dažďa ranných   lúčov. Obávam sa, že sa prelomí napoly alebo že sa mi v rukách   rozmrví tenučké skielko maličkého pohára, ale nemám síl zastaviť   lavínu, ktorá sa so mnou rúti do priepasti.
    </tei:p>
    <tei:p>
     — Na našom salaši sa usadil zbojník, čo zabil nedávno Michalčíka,   — pokračujem a okrúcajúc si jej hrubý vrkoč okolo ruky, vyvraciam jej   hlavu, aby som mohol vidieť tvár a oči, najmä oči. — Nuž bol som pri   žandároch, aby ho dnes večer v Jamách chytili.
    </tei:p>
    <tei:p>
     Tvárička jej chladne, akoby ju smrť bielila, ústami potrháva a pod   ťažkými mihalnicami chveje sa jej zarosený pohľad.
    </tei:p>
    <tei:p>
     Mučí ma ukrutná žiadosť tela. Ťahám ju nemilosrdne za vrkoč a ona   sa nebráni, ani nemukne. Mám pred očami jej vypäté hrdlo, cez ktoré   by som mohol jedným razom prešvacnúť nožom, a bola by celá vec   riešená. Krv by mi vyčľapla rovno do tváre, mohol by som ju aj   ochutnať, ale ja som smädnejší. Chcem sa trýzniť dlžizným pohľadom na   muky žijúcich očí, chcem jej ešte vyštvať hrôzou zomierajúcu   dušu.
    </tei:p>
    <tei:p>
     — Dievka! — kričím pri jej uchu, — vrav pravdu, tak ako stojíš   pred Bohom a predo mnou, máš ho rada?
    </tei:p>
    <tei:p>
     Ustrnie na mne meravým a studeným pohľadom a vraví pomaly, akoby   ma hrdzavým a tupým nožom rozkrajovala:
    </tei:p>
    <tei:p>
     — Musím ho mať rada, lebo je môj brat.
    </tei:p>
    <tei:p>
     Neviem sa rozpamätať, čo sa potom so mnou porobilo. Zostal som ako   soľný stĺp. Malka sa mi vytrhla z náručia a vybehla dverami. V hlave   mi hučalo ani pod vodou.
    </tei:p>
    <tei:p>
     Vonku sa vzmáhal huk. Najprv voľakto vyvolával Malku, potom sa   hlasy zvírili. Kdesi brechalo zlostne psisko a pod stenou niekto   rozprával, že žandári išli na salaš po Malkinho brata.
    </tei:p>
    <tei:p>
     Keď do krčmy vbehla bedákajúca Michalčíčka, ktorá sa akiste od   žandárov dozvedela hroznú pravdu o svojom mužovi, prebral som sa,   akoby sa mi preťalo beľmo na oku. Vybehol som na ulicu. Predieral som   sa pomedzi skupiny postávajúcich ľudí a skoro bez dychu vybehol som   na poľanu do Jám.
    </tei:p>
    <tei:p>
     Neviem, čo ma ta hnalo. Či zvedavosť a či výčitka svedomia.
    </tei:p>
    <tei:p>
     Jamy sa zahaľovali do tieňa. Mäkký plášť noci vystielal ich   hlbiny. Boli tiché a zahrúžené do seba. Z bučiny nevyšiel ani hlások,   len pod mojimi nohami šušťalo uschnuté lanské lístie.
    </tei:p>
    <tei:p>
     Zastal som na kraji poľany.
    </tei:p>
    <tei:p>
     Neďaleko pod smriečkom ležal Šajban. Ruky mal rozhodené na machu,   nuž vyzeral ani biely kríž položený do trávy. Hľadel do oblohy   a čakal na Malku, ktorá mu mala doniesť vypratú košeľu. Istotne nemal   ani najmenšieho tušenia, že mu je nablízku nebezpečenstvo. Azda mal   pred očami obraz ďalekých krajín, do ktorých sa chcel odobrať za   svojím šťastím.
    </tei:p>
    <tei:p>
     Pravda, mal som len veľmi málo času, aby som si toto uvedomil,   lebo skoro súčasne so mnou ukázala sa na poľane žandárska prilbica   a z hornej strany vyletel a preťal tíšinu prenikavý a výstražný   Malkin hlas.
    </tei:p>
    <tei:p>
     Šajban hneď porozumel. Vyšvihol sa na nohy a šibol v tú stranu,   kde stála Malka.
    </tei:p>
    <tei:p>
     Ako som už pripomenul, neviem, čo ma na poľanu vyhnalo. Či výčitky   svedomia a či zvedavosť. Ale vtedy som razom pochopil, prečo som tam   a čo mám robiť. Vyčkal som, kým Šajban zmizol v hore, a potom som sa   vyrútil na poľanu ani guľa. Bola už tma na nerozoznanie. Mohol som   ľahko zmiasť hlavy žandárov. Urobil som niekoľko slučiek, akoby som   nevedel, v ktorú stranu, potom som sa naraz a nečakane obrátil na   žandárov, čím som ich istotne splietol. Prebehol som pomedzi nich   a zmizol v mladine.
    </tei:p>
    <tei:p>
     Za chrbtom mi tresol výstrel.
    </tei:p>
    <tei:p>
     — Keby ma nechránila táto hustá mladina, nuž bol by som už zaiste   hore kopytami, — myslím a rútil som sa slepo svrčinou, odbočujúc od   priameho smeru to hore, to dolu. Dlhší čas sa mi pozdávalo, že ma   ktosi chce dobehnúť, ale mňa nohy držali veľmi dobre a mladina bola   ako múr. Keď som sa presvedčil, že mi už nehrozí nebezpečenstvo,   našiel som úkryt, kde som dočkal ráno.
    </tei:p>
    <tei:p>
     Nado mnou tíško pretekala noc. Pomedzi čečinu pozerali na mňa   hviezdy a v doline hučal potok.
    </tei:p>
    <tei:p>
     Bol som spokojný, hoci po žilách sa mi penila ďalej krv. Malka   zaiste videla, ako som nadstavil vlastný život pre záchranu jej   brata.
    </tei:p>
    <tei:p>
     Ani neviem, ako tá noc odtiekla do dolín, a keď hviezdy zbeleli   a ihličie sa mi nad hlavou poprebúdzalo a začalo za vetrom odriekať   rannú modlitbu, prebral som sa a šiel na salaš.
    </tei:p>
    <tei:p>
     Nad Jamami ma dobehlo slnko. Bolo ešte pripuchnuté teplým spánkom   a zadychčiavalo sa, akoby sa náhlilo s voňavou praženicou ku koscom   za dolinou. Tráva mu rosila ružové nôžky a spoza stromov vyskakovali   za ním dlhé tiene prineskorenej noci. Na úbočí prebúdzal a vystieral   sa nový deň a unikajúce hviezdy mu priali dobré ráno.
    </tei:p>
    <tei:p>
     Kráčal som ľahko a ticho pod nesmiernou oblohou, ako posol boží,   čo rozmeriava métu noci a dňa. Nad hlavou mi spievali škovrany, líca   mi maľovala zora a po perách mi stekala sladkastá manna.
    </tei:p>
    <tei:p>
     Pred salašom som našiel honelníka. Zakrúcal si trúbu z jelše. Keď   som pred ním zastal, zahľadel sa na mňa, akoby ma nepoznával.
    </tei:p>
    <tei:p>
     — Bača ešte spí? — pýtam sa ho.
    </tei:p>
    <tei:p>
     — Odviedli ho žandári, — vraví a bojazlivo poškuľuje ku kolibe,   akoby tam niekto na neho striehol.
    </tei:p>
    <tei:p>
     Ľadový jarček mi zbehol dolu chrbtom, striasla ma zima, ale som   mal čisté svedomie, nemal som sa čo báť, nuž obrátil som sa rovno do   koliby.
    </tei:p>
    <tei:p>
     A tam ma čakala Malka.
    </tei:p>
    <tei:p>
     Ležala na holej zemi, vedľa ohniska, na ktorom nebolo stopy po   ohni. Nohy jej voľakto prikryl kožúškom, aby im nebolo zima, buď aby   nesvietili tak veľmi úbeľom. Ruky mala položené pokojne vedľa tela,   ako po robote, a dolu ľavým ramenom stekal jej uzučký potôčik čiernej   hustej krvi. Obával som sa nazrieť, odkiaľ ten potôčik vymoká.   Tváričku mala vyjasnenú blaženým úsmevom a bielu, bielučkú ako svätá   hostia. Oči klopila ako obyčajne. Hanbila sa ešte na mňa dívať, lebo   sme ešte neboli muž a žena, ale moje uši počuli, ako mäkko, mäkuško   mi pošepkáva...
    </tei:p>
   </tei:div>
   <tei:div type="chapter">
    <tei:head>
     ZHANOBENÁ KRV
    </tei:head>
    <tei:p>
     Čakala ma už zima.
    </tei:p>
    <tei:p>
     Sľúbil som Ďurčiakovcom chystať drevo na dom, ale že bol taký   nepodarený deň, vtiahol som sa radšej do kôlne strúhať šindle. Od   predošlej jari mi tieklo do kuchyne, nuž aj táto robota ma súrila. A   myslel som, že ani Ďurčiakovcom sa nebude chcieť do hory v taký čas,   keď si sotva pod nohy vidíš. Dal som sa teda s chuťou do roboty. Nôž   mi zaberal dobre. Biele stružliny spod neho odskakovali ani oceľové   struny. Za chvíľu ich bolo okolo mňa kopa. Zaváňali sviežou jedlinou.   A to ma udržiavalo pri chuti. Už som sa aj nazdal, že ten deň prejde   v poriadku ako všetky ostatné a že sa večer budem môcť spokojne   prežehnať a poďakovať bohu za ochranu, ale pred poludním zastala vo   dverách moja sestra.
    </tei:p>
    <tei:p>
     So sestrou som sa málo vídal. Boli sme nakríž od tých čias, čo sa   vydala za starého, vyše šesťdesiatročného Ďurčiaka. Neviem, čo jej to   prišlo na um. Bola ešte švárna, mládenci ju neobchádzali, mohla sa   dočkať rúčeho chlapa, ale ona nie. Daromné boli moje reči. Mohol som   jej aj živého boha ukázať, nebola by ma poslúchla. Hádam sa zlakomila   na Ďurčiakov grunt, ktorý, len čo je pravda, bol z najlepších v našom   chotári, lebo starý Durčiak sa jej nemohol páčiť. Bol síce ešte chlap   namieste, chodil niekedy aj do hory, robil za dvoch a nikdy sa   neponosoval na lámku alebo na srdce, čo u takých starcov býva často,   ale cez dvanástu mu už muselo dávno prejsť. Vedel som, že sa žení len   preto, aby si zadovážil nové ruky do gazdovstva. Svojimi už na všetko   nestačil a deti sa mu veľmi nevydarili. Starší, Maco, môj rovesník,   kupčil s kravami, doma sa ukázal len na fašiangy, keď sa teľce mali   kotiť, a mladší, Jano, nebol na nič, lebo ho držala zráca. Mali s nim   trápenia vyše práva. Starý sa triasol za každým grajciarom, slúžku   nechcel platiť, nuž hľadal mladú ženu, a moja sestra mu sadla na   lep.
    </tei:p>
    <tei:p>
     Oj, ako som to všetko predvídal a koľko som o tom sestre navravel,   ale ona bola slepá a hluchá ako srnča, keď začuje vábenie   jednoročiaka. Išla do nastaveného osídla mne navzdory.
    </tei:p>
    <tei:p>
     Sotva zaniesla periny do Ďurčiakov, už sa začalo nešťastie na ňu   valiť. Starší syn Ďurčiakov zdržiaval sa od tých čias viac doma, ako   bolo u neho zvykom. Možno nahrabal po jarmokoch peňazí, nuž sa chcel   porozťahovať na otcovskom, ale ľudia si také počínanie inakšie   vysvetľovali. A ani mne neprichodilo inakšie, keď od istého času u   Ďurčiakov bolo počuť zvady a plač. Starý iste niečo vybadal; vzbĺkla   v ňom ukrutná žiarlivosť. Mne vrela krv zakaždým, keď som sa dopočul   o výčinoch zúrivého starigáňa a jeho nemóresného syna. Neraz som sa   ja vychytil, že sa idem porátať so všetkými Ďurčiakovcami, ale   nemohol som odpustiť sestre prenáhlenosť. Začal som vzdorovať, hoci   ma hanba zožierala.
    </tei:p>
    <tei:p>
     Po smrti starého Ďurčiaka som sa so synmi trochu udobril. Našli   sme sa vedno niekedy aj pri robote, ale so sestrou sme sa kolesili.   Bolo mi teda divné, že zastala vtedy vo dverách, akoby mi chcela   niečo dôležitého prezradiť.
    </tei:p>
    <tei:p>
     Zbadal som ju hneď, ale mi nebolo pozrieť jej do očú, nuž som len   strúhal, strúhal naverímboha. Nôž zaberal hlboko, lebo mi do rúk   pribudlo sily. Drevo povoľovalo. Neviem veru, koľko som takto   nemilobohu zašantročil dobrých polienok, a neviem, koľko by som ich   ešte bol znivočil, keby som bol čakal, kým sa sestra ozve. Ale mne sa   uľútilo márnej roboty, začal som sám, aj keď sa mi ťažko   hovorilo:
    </tei:p>
    <tei:p>
     — Či šli?
    </tei:p>
    <tei:p>
     — Išli.
    </tei:p>
    <tei:p>
     Odpovedala ako ďaleká ozvena. Sotva som ju počul.
    </tei:p>
    <tei:p>
     — Myslel som, že v takomto čase sa nebudú rušať.
    </tei:p>
    <tei:p>
     — Poslala som ich.
    </tei:p>
    <tei:p>
     Podvihol som oberučný nôž nad oči a proti svetlu, akoby som chcel   pozrieť na jeho ostrie, ale to len očistom. Sestrine oči ma   priťahovali k sebe.
    </tei:p>
    <tei:p>
     — Pod Bachráčku?
    </tei:p>
    <tei:p>
     — Na Príslop.
    </tei:p>
    <tei:p>
     — Veď sa chystali pod Bachráčku.
    </tei:p>
    <tei:p>
     — Horár mi vravel, že sa tam na stavivo nenájde.
    </tei:p>
    <tei:p>
     Vtedy som už nezniesol pretvárku. Zamieril som oči rovno na ňu.   Ťažko jej bolo, badal som hneď, ale vydržala. Robila sa ako dieťa, na   ktoré sme sa obrýkli, ale ktoré nechápe svoje previnenie.
    </tei:p>
    <tei:p>
     Neviem, kedy potom odišla. Pustil som sa chvatom do roboty, ale   neviem povedať, čo som robil a ako som robil. Alebo sa naozaj utopil   celý svet v hmle, alebo mi oči neslúžili, alebo som zamrel, lebo čo   budete do mňa aj rúbať, nepoviem, čo sa potom robilo okolo mňa a vo   mne. Prebralo ma len poludňajšie zvonenie. A vtedy odhodil som   oberučný nôž medzi stružliny a pobral som sa von, lebo som bol   rozhodnutý ísť na Príslop za Ďurčiakovcami.
    </tei:p>
    <tei:p>
     Hmliská sa ešte nerozišli, len zvlhli väčšmi, oťaželi a smrdeli   ako perina, keď nasiakne potom. Mňa to už nepomýlilo. Dal som si žene   prichystať týždňovku a pred štvrtou som išiel.
    </tei:p>
    <tei:p>
     Dobre viete, ako sa kráča horou, keď idete sami a keď hláska   nepočuť. Človek si je nie istý ani pri jednom kroku, stále musíš   pozerať za chrbát, lebo sa ti zdá, že ťa niekto stopuje. A mne bolo   tým horšie, lebo som už nemal čisté svedomie.
    </tei:p>
    <tei:p>
     Pri vode pod Príslopom som zhodil z chrbta batoh a sadol som si na   skalu. Nebol som unavený, ale chcelo sa mi byť ešte trochu osamote,   lebo odtiaľto na sedlo ku kolibe ide sa už jedným dúškom. Po chodníku   trvá to síce ešte dobrú štvrťhodinku, ale hore úžľabinou mladému   človekovi niekoľko minút.
    </tei:p>
    <tei:p>
     Sedel som hodnú chvíľu bez pohnutia na skale. Pri nohách mi   žblnkal potôčik, čo vyvieral priam nad chodníkom spod koreňa starej   svrčiny, ktorá mala v kmeni z hornej strany takú dutinu, že sa mohol   do nej chlap postaviť. Za celý ten čas som uvažoval o tom, že by moja   sestra mala ísť túto noc k nám spať, aby jej nebolo smutno a aby sa   nebála, hoci som si nemohol jasne uvedomiť, prečo má byť sestre tejto   noci smutno a čoho sa má báť, ale uvažoval som o tom a trápila ma   najviac okolnosť, že som jej to nepovedal, keď stála vo dverách a keď   sa nám oči stretli.
    </tei:p>
    <tei:p>
     Po chvíli ľahol som si naznak cez chodník a chcel som sa z   potôčika vody napiť, ale len čo som si pery omočil, zazdalo sa mi, že   niekto vyskočil z dutiny starého stromu a namieril širokým obuškom   sekery na moju hlavu. Najprv mi zmeravelo celé telo. Nedýchal som a   aj krv sa mi iste zastavila, lebo ma zalial studený opar. Iste sú   hrozné posledné chvíľky pred smrťou. Hrozné sú zaiste najmä vtedy,   keď ich človek prežíva pri jasnom vedomí. Potom ma zachvátila   zúrivosť. Jedným šmahom prehodil som sa na chrbát a zahľadel ta,   odkiaľ mal padať smrtiaci obušok. Nič sa však nepohlo. Tma bola taká   tichá ako pred chvíľou, len jej bolo o máčik viac, a tak, ako mne   bolo vtedy na ňu hľadieť odspodu, zdala sa nebezpečnejšia, lebo   padala zvrchu, nuž pridúšala a mliaždila. Tuhla navidomoči, ale mala   ešte toľko bieleho svitu v sebe, že sa do nej zblízka dalo hľadieť.   Nič sa v nej nemihlo. Ani sa nebúrila, ani sa netriasla, ani prievan   v nej nebol. Vo mne však rozprával strach: vrah sa mohol zháčiť a   vtiahnuť späť do dutiny. Jedným skokom som bol tam. Neviem, kde sa vo   mne brala toľká odvaha a toľká sila. Triasol som sa od rozčúlenia.   Zápas so smrťou je doista urputný na oboch stranách.
    </tei:p>
    <tei:p>
     Dutina bola prázdna.
    </tei:p>
    <tei:p>
     Vtedy ma ani to neuspokojilo, nazdal som sa, že ma klamú vlastné   zmysly a že smradľavá hmla a hustnúca tma sprisahali sa s vrahom   proti mne, preto som sa aj rýchlo pobral z toho miesta, ale dnes už   viem, že som bol obeťou strašného sna, lebo sny na človeka   neprichádzajú len v spánku.
    </tei:p>
    <tei:p>
     Na tom mieste skonal aj starý Ďurčiak. Našli ho s rozštiepenou   lebkou. Pri vyšetrovaní sa zistilo, že spadol na ostrú skalu, keď sa   chcel vody napiť. Človek je krehký tvor.
    </tei:p>
    <tei:p>
     Ďurčiakovci mali už kolibu vyriadenú. Iste došli ešte   predpoludním. Stará, uschnutá čečina bola vynosená pred kolibu,   posekaná a poukladaná na hŕbu, aby bola poruke na rozkladanie. Na   ležovisku bola nová, čerstvá, zaváňala mladinou. Ohnisko malo aj   klietku, poskladanú starostlivo z hranatých skál, aby sa jedlo dalo   ľahšie prihriať alebo uvariť; za ňou bol navalený nový, azda od   prameňa donesený tľapkáč na sušenie onúc. Pre tmu som dobre nevidel   na kolibu, ale istotne aj strechu ponaprávali, lebo od dvoch rokov,   ako tu ležal mŕtvy Ďurčiak, nerúbalo sa v tomto grúni, a ako sa   pamätám, už vtedy premokalo dnu. Bolo treba preložiť niektoré   spráchnivené štiepy a aj diery brlinami a novým machom   poupchávať.
    </tei:p>
    <tei:p>
     Nečakali ma. Nemysleli, že by som sľub splnil aj v takom čase, a   sestra im sotva povedala o našom stretnutí. Keď som otvoril dvere a   povedal pochválen, vyhladili sa im tváre od prekvapenia a sotva čosi   zamrmlali na odpoveď. Ďalšia vítačka by nebola išla ani im ani mne od   srdca. Rozumeli sme sa dobre, nuž čušala aj jedna aj druhá strana.   Rozložil som sa bez slova tam, kde mi nechali prázdne miesto, akoby   som nebol z tej dediny čo oni a akoby som prichádzal za celkom inou   robotou. Nezadivil som sa tomu. Spomenul som už, že od pohrebu   starého Ďurčiaka som sa so synmi trochu pomeril, ale len preto, že   som si predstavoval usporiadanie rodinných pomerov u Ďurčiakov celkom   inakšie, ako sa ony potom vyvinuli. Myslel som, že smrťou starého   rozviaže sa manželstvo, ktoré omínalo ľudí a iste aj boha, a Maco,   ktorý, len čo je pravda, bol svojmu otcovi sokom, bude už vedieť, čo   je jeho chlapská povinnosť, ale ja som zabudol, že Ďurčiakovci sú už   prekliati vo svojich predkoch. Hoci som niekoľko ráz Macovi zjavil   svoje zmýšľanie, aj pán velebný mi v tom pomáhali, nebudem tu menovať   všetkých ľudí z dediny, čo sa toho zaujali, ale Maco robil sa   hluchým, a najmä nevinným. Zdedil celý majetok po otcovi a podľa   naničhodného ďurčiakovského rozumu rátal, že k nemu patrí aj moja   sestra. Darmo som mu to z kotrby vytĺkal, darmo sa spomínali svetské   aj božie zákony, nespúšťal zo svojho ani byľu a nechcel prevlastnenie   potvrdiť nijakou zmluvou. Sestrin stav nebol na závidenie. Čušala   síce, ale chradla navidomoči. Ja som horel od hanby a niekedy sa mi   zdalo, že od zlosti puknem, ale pomer s Ďurčiakovcami som nechcel   prerušiť, lebo som čakal, že prinesie sestre vykúpenie. Na seba som   prestal myslieť.
    </tei:p>
    <tei:p>
     Nuž, hľa, posúďte sami, aké priateľstvo bolo medzi mnou a synmi   starého Ďurčiaka.
    </tei:p>
    <tei:p>
     Veru fajku dymu nestálo.
    </tei:p>
    <tei:p>
     Starší, Maco, sedel na klátiku pri ohnisku a nasádzal novú sekeru   na porisko. Hoci sme boli rovesníci, vzrastom som sa nemohol s ním   rovnať. Odkedy gazdoval na otcovom grunte, hodnel. Bol najvyšším   chlapom v dedine. Mladší, Jano, čo ho zavše zráca pochytila, ležal na   čečine, s rukami položenými vedľa tela a s tvárou obrátenou do   strechy. Zdal sa ako mŕtvola na doske. Očami niekedy skrútil aj k   ohnisku a vtedy mi bolo priznať, že je na pohľad veľmi pekný. No   vedľa svojho ozrutného brata bol len vyliahnutý, hádam ani neochlpený   chrústik, ktorý by sa ešte spoľahky vopchal do materinej odedze. Keď   bol v hunke, nuž bol aspoň ako vyhúknutý mládenček s peknou tváričkou   a s ostrými dievčenskými kolienkami. Robil tak potešenie očiam, ale   keď bol len v košieľke, ako vtedy, nuž človekovi sa bolo zle naň   dívať. Pliecka mal zrazené a prsia zdlávené ako prešliapnutá   škrupinka. Jano Ďurčiak žil, a keď sa niekedy usmial v peknej tvári,   nuž sa zdalo, že má aj vôľu žiť, ale každý si potajme prial, aby toto   veľké dieťa, zmordované strašnou chorobou, čím skôr odišlo medzi   anjelikov.
    </tei:p>
    <tei:p>
     Sadol som si k ohnisku tak, že som mal oboch stále pred očami,   vytiahol som z batoha baraninu, čo mi na dnes prichystala žena, a dal   som sa s chuťou do nej. Keď človek prejde toľkú cestu, a skoro na   dúšok, nuž mu poriadne zredne v črevách. Ponúkol som očistom aj   Ďurčiakovcov, nevedel som, že sú už po večeri. Mladší odoprel, hádam   mi nedôveroval, ale starší si zahryzol, povedal len, že baranina býva   veľmi slaná a že sa za ňou veľa vody vypije. Aj som mal na jazyku,   reku, prameň je blízko, ale som sa udržal. Začal som o robote.
    </tei:p>
    <tei:p>
     — Vraveli ste, že pôjdete pod Bachráčku.
    </tei:p>
    <tei:p>
     — Mater takto rozhodli, — vravel Maco. Nevľúdne hovoril a nepozrel   od svojej roboty.
    </tei:p>
    <tei:p>
     — A kde začneme?
    </tei:p>
    <tei:p>
     — Jeden hneď tu na sedle a ostatní pod prameňom...
    </tei:p>
    <tei:p>
     — Na dosky si mal vybrať rovné...
    </tei:p>
    <tei:p>
     — Dosák už nachystal otec, toto bude viac na staviská. Rozhodli   sme sa múrať.
    </tei:p>
    <tei:p>
     — Veď tak chcel aj nebohý. Chudák, nachodil sa sem, nachodil a   veru nikdy nepomyslel, že sa tu aj naposledy vyspí...
    </tei:p>
    <tei:p>
     Maco práve vbíjal železný cvik. Jeho mocná a chlpatá ruka mihala   sa mi rýchlo pred očami. Jasný cvengot železa napĺňal priestor v   kolibe a zaľahýnal do uší. Myslel som, že ma ani nepočuje, ale keď   som spomenul smrť jeho otca, pridržal pucku a tmavými očami, ktoré sa   veľmi prenikavo dívali, lebo ležali hlboko v tôni hustého obočia,   pozrel vyčítavo na mňa, akoby chcel povedať: — Divím sa ti, že s tým   začínaš.
    </tei:p>
    <tei:p>
     Ale ja som sa urobil náročky sprostým a pokračoval som:
    </tei:p>
    <tei:p>
     — Vyležal si celé dni práve na tom mieste, kde je teraz Jano.
    </tei:p>
    <tei:p>
     Janovi sa zaostrila tvár. Chorľaví ľudia sa hneď ľakajú. S tým som   nepočítal. Maco búchal celou silou do cvika. Jeho robota ani   nevyžadovala toľko námahy, ale dával tak najavo podráždenosť, ktorú   som v ňom vzbudil prílišnou zhovorčivosťou.
    </tei:p>
    <tei:p>
     — Dokončievali sme ten chvost, čo sa začína hneď tu za úžľabinou,   — vravím akoby nič. — Faktor nás hnal s robotou do soboty a váš otec   s ním držal, lebo sa chcel pustiť z pondelka do kosby, ale sa toho už   nedožil. V piatok nad ránom ho našiel faktorov chlapec, čo nám vodu   nosieval, vyvaleného pri prameni. Hádam ho v noci posmädilo, zišiel   dolu, skaly sú okolo prameňa vlhké a klzké, ľahko sa na nich noha   zvezie a starému človekovi veľa netreba. Ležal horeznačky a na temene   mal takú dieru, že obušok sekery mohol poľahky do nej zapadnúť.
    </tei:p>
    <tei:p>
     Macovi sa zdalo, že sekera už dobre sedí na porisku, nuž pobral sa   do druhej roboty. Vybral zo svojho batoha črep osličky, jednou rukou   podchytil v hrdle sekeru, obušok zaprel do stehna, aby lepšie sedela,   a začal rýchlo ostriť. Nebol vo svojej kožke.
    </tei:p>
    <tei:p>
     Badal som to na jeho tvári, čo sa ustavične mraštila ani po   psiarke.
    </tei:p>
    <tei:p>
     — Ja s faktorom sme ho vyniesli sem, a ako vravím, vyležal si tu   potom celé dva dni. Očernelo mu len pod nechtami. V tvári ostal biely   ako sneh.
    </tei:p>
    <tei:p>
     Jano začal balúšiť. Vyrážal nezrozumiteľné slová, akoby ho tlačil   ťažký sen. Oči mal stále vyvalené. Niekedy ním aj nemilosrdne myklo.   Mal som už zato, že ho zráca berie, ale keď jeho brat nemal pre neho   ani jediného pohľadu, nuž som sa aj ja upokojil a menej som si všímal   kút, kde ležal.
    </tei:p>
    <tei:p>
     — Povrávalo sa potom v dedine, že ho mohol aj niekto zabiť   a...
    </tei:p>
    <tei:p>
     Chcel som ešte povedať, že aj ja som tej mienky, ale Maco sa vtedy   porezal do dlane. Hádam ma priveľmi počúval a zabudol, že má pod   dlaňou ostrie. Zavalašil si poriadne. Krv mu zaliala celú ruku. Musel   ju obviazať šatôčkou, nuž sekeru pustil na zem. Očistom vzal som ju   do rúk.
    </tei:p>
    <tei:p>
     — Je priťažká a má široký obušok, — vravím.
    </tei:p>
    <tei:p>
     Maco hojdal poranenou rukou a osŕkal. Pálila ho rana, alebo sa bál   krvi.
    </tei:p>
    <tei:p>
     — Do kmeňa bude, ale na kliesnenie je priťažká.
    </tei:p>
    <tei:p>
     Maco čušal. Zlosť v ňom vrela. Nechcel som ho ďalej podhuckávať.   Radšej som si pripálil na zapekačku, a keď som ju vyťahal, šiel som   vomenobožie na odpočinok.
    </tei:p>
    <tei:p>
     Neviem, koľko bolo vtedy hodín, ale musel som spať zo dve-tri   hodiny, a potom sa mi snívalo toto:
    </tei:p>
    <tei:p>
     Vracal som sa okolo poludnia z poľa. Slnko bolo za mnou, nuž   pražilo ma poriadne do chrbta. Telo sa mi pod košeľou parilo. I únava   ma prevládala i na spánok ma bralo. Chcel som sa už na ceste vyvaliť,   ale som len šiel. Dedina bola ako po vymretí. Nikde živej duše, dvere   na domoch pozatvárané, obloky plachtami pozastierané, hláska nikde   nepočuť, len od potoka sa rozliehal trepot piesta. Niekto pral. „Nie   je dobre nechávať takto celú dedinu naverímboha,” myslím si a vtedy   mi už bolo pozrieť na náš dom, o ktorom som mal istotu, že bude tiež   taký zadebnený a pustý ako tie ostatné, lebo ženu so synom som nechal   v poli, ale tam boli dvere na pitvore otvorené a na prahu ktosi   sedel. Bol obrátený tvárou dovnútra, tak isto, ako ja sedávam   podvečer, keď na ohnisku praská oheň a žena chystá večeru, možno, že   mal aj ruky zopäté pod kolenami, ako mávam ja. Nemal som tušenia, kto   to môže byť, a ani mi na um neprišlo o tom rozmýšľať. Kráčal som   lenivo ďalej i so svojou tôňou, ktorá ma predbiehala a o ktorej som   myslel, že je kratšia alebo aspoň taká ako môj krok, ale keď som ju   chcel prekročiť, zbadal som, že sa mýlim. Tôňa bola dlhšia, posúvala   sa vždy o kúsok pred mojím krokom. Bolo toho málo, ani nie na dva   prsty, ale robilo mi to protiveň. Došiel som až pod strechu chalupy,   ale sa mi nepodarilo poznať neznámeho. Lež tam, keď som ho chcel   pomyknúť, aby ma prepustil dovnútra, zbadal som, že má na hlave   šatôčku. Šatôčka presiakla krvou, akoby bola pod ňou hlboká rana. Do   jedného rožku sa krv ešte nedostala. Bol biely, nuž mohol som v ňom   spoľahky prečítať dve vyšité litery. Boli to začiatočné litery môjho   mena. Zháčil som sa, akoby na mňa had zasipel: Tú šatôčku som   priložil starému Ďurčiakovi na hlavu, keď sme ho priniesli od   prameňa, aby mu muchy na ranu nesadali. Neznámy nemohol byť nikto iný   len starý Ďurčiak. Kamenel som od hrôzy, nohy mi vrastali do zeme ani   korene stromu. Nemohol som sa hnúť, hoci mi všetky žilky hrali do   úteku. A vtedy neznámy pomaly obracal hlavu. Drevené bábky tak meravo   obracajú hlavy. Na chrbte sa mi robil srieň. Nedýchal som, kým sa mu   tvár celkom ku mne neobrátila, a potom sa mi už hrdlo sťahovalo na   výkrik, lebo to nebol starý Ďurčiak, ako som si do poslednej chvíle   myslel, ale jeho starší syn Maco.
    </tei:p>
    <tei:p>
     Nato som sa prebudil.
    </tei:p>
    <tei:p>
     Plamene šľahali až ku streche. Bolo horúce na nevydržanie. Blízko   pri plameňoch stál ozrutný Maco, díval sa blyštiacimi očami na mňa a   ruky otŕčal do ohňa. Pravú mal poviazanú šatôčkou, ktorou presakovala   krv. Jeden rožok šatôčky visel voľne a bol osvetlený plameňom tak, že   sa dali zreteľne aj zďalej čítať vyšité začiatočné litery môjho mena.   Nevychádzal som zo strachu, ktorý ma držal vo sne. Na čelo mi   vystupoval studený pot.
    </tei:p>
    <tei:p>
     Maco sa trochu zaknísal, vyvalil ešte väčšmi oči na mňa, a keď   videl, že aj ja tak vyvaľujem na neho, povedal:
    </tei:p>
    <tei:p>
     — Ty si zabil môjho otca!
    </tei:p>
    <tei:p>
     Možno, že to Maco ani nepovedal, možno že to povedal ten, čo sedel   na mojom prahu, lebo ja som azda aj vtedy sníval, ale počul som to   jasne, súčasne s divým praskotom iskier, čo vyletovali vysoko a   priliepali sa ani hviezdičky na začmudené štiepy. A to ma prekvapilo   tak, že som sa celkom poplietol. Prisadol som si rýchlo k ohňu a   zažíval som zdĺhavo, aby sa zdalo, že ma spánok dlávi, lebo ozrutný   Maco naozaj stál ani hroziaca hora nad ohňom. Bolo mi ako malému   chlapčiskovi, ktorého mater zastihla pri nedovolenej robote.
    </tei:p>
    <tei:p>
     — Čože máceš? — vravím napochytro, aby som zastrel zmätok.
    </tei:p>
    <tei:p>
     Maco sa znova zaknísal. A bol taký ako balvan, čo sa uvoľnil vo   svojom základe a chce sa pustiť dolu bokom, aby zavalil niekomu   cestu.
    </tei:p>
    <tei:p>
     — Smädí ma za tvojou baraninou, — mrmlal neochotne. A nebolo badať   po jeho hlase, že by bol ospanlivý.
    </tei:p>
    <tei:p>
     — Mám v ľagvičke cmaru.
    </tei:p>
    <tei:p>
     Dlhú chvíľu nehovoril na to nič a neviem, ako a kde pásol oči,   lebo mi bolo ťažko naň pozrieť. Sťahoval som hlavu medzi plecia, aby   ma bolo čím menej, aby som nikomu nezavadzal. Po chvíli sa však   ozval. Hovoril pomaly, preťahoval každé slovo a robil veľké   prestávky:
    </tei:p>
    <tei:p>
     — Zídem dolu k prameňu!
    </tei:p>
    <tei:p>
     Alebo ma chcel naľakať, alebo ma chcel vyzvať. Neviem si dodnes   vysvetliť jeho počínanie. Ale hovoril tak istotne náročky, aby som   rozumel a aby som si vybral.
    </tei:p>
    <tei:p>
     Bol som v pomykove a bolo to iste aj na mne vidieť. Neostávalo mi   iné, len vyvaliť sa znova na čečinu, zatvoriť oči, urobiť sa sprostým   a ukázať, že mám čisté svedomie, že ma nemusí nikto striehnuť a   podozrievať. No mal som sa na pozore. Čo som stratil očami, nahrádzal   som ušami. Veď sa všetko malo zvrtnúť na tom, ako sa rozhodne   Maco.
    </tei:p>
    <tei:p>
     Iskry praskali. Zavše jedna, zavše dve a niekedy sa nedalo ani   spočítať, aj voda mi za hlavou šumela, ale len tichučko, akoby mi   chcela voľačo do ucha pošepnúť. Mohla to však byť aj noc, čo sa tisla   škárami do koliby. Okrem toho praskania a šumenia nebolo dlhý čas nič   počuť, len moje oddychovanie, v ktorom bolo badať nepravidelnosť, i   keď som sa to snažil napraviť a utajiť. Maco zaiste stál pri ohni   tak, ako som ho zazrel posledným pohľadom. Nenáhlil sa s ničím, alebo   sa ťažko rozhodoval. Zdalo sa, že mu toľko neprihára ako mne. A len   čo je pravda, už som sa skoro dusil. Sluchy ma pálili, akoby mi na ne   prikladali žeravé železá. Úzkosť aj hrôza ma napádala. Zavše sa mi   zdalo, že ma ktosi chytá za pažerák, inokedy, že sa na mňa váľa   koliba alebo že ma plameň chytá. Bol som poriadne vystretý, aj ruky   som mal založené za hlavou, ale stále sa mi zdalo, že sa krčím do   klbôčka, aby ma nebolo vidno, lebo, poviem vám číru pravdu, chlapskej   priamosti som sa vtedy najviac ľakal. Neviem, čo by sa so mnou bolo   stalo, ak by mi bolo treba vtedy pozrieť niekomu do očú. Divím sa   teraz sám sebe, ako som mohol tak upadnúť, a len čo je pravda, hanbím   sa teraz najviac za to.
    </tei:p>
    <tei:p>
     Človek niekedy za seba nemôže.
    </tei:p>
    <tei:p>
     Po chvíli narušila sa tichosť, ktorá sa mi stávala neznesiteľnou a   nebezpečnou. Nado mnou vznikol neurčitý šum. Mohli to spraviť aj   plamene, ak sa otreli o štiepu a priškvŕkli sadzu, alebo vietor, ak   sa predral cez škáru a ošuchával spráchnivené drevo, ale keď do tých   čias o vetre vonku nebolo ani chyrovať a ani plamene nemohli už byť   také vysoké, nuž mohol ho spôsobiť len Maco Ďurčiak, ktorý sa buď v   páse rozknísal, buď si prešiel tvrdou dlaňou po hranatej tvári ako   človek, ktorého voľačo trápi a je ukonaný. A mal som pravdu, lebo   potom sa aj jeho ťažké nohy pohli. Urobil niekoľko krokov. Vrzli   dvere, raz, dva a zas bolo tichučko.
    </tei:p>
    <tei:p>
     Roztvoril som oči a musel som ich veľmi, lebo som videl celú   strechu aj so sadzou, ktorá niekde drevo prifarbúvala len trochu do   hneda, že sa zdalo krajšie a trvanlivejšie, a niekde celkom   začiernila, že bola ako noc. Bolo mi treba takto pozrieť, i keď som   bol ako zrácou posadnutý Jano Ďurčiak, lebo som sa musel presvedčiť,   kade sa pohne Maco.
    </tei:p>
    <tei:p>
     Nešiel dolu úžľabinou. A kdeže by aj. Bola noc s takou hustou   hmlou ako mledzivo.
    </tei:p>
    <tei:p>
     Bože môj, ty vieš o všetkom. Tebe sa netreba spovedať.
    </tei:p>
    <tei:p>
     Si veľký, väčší ako naša hruška, čo stojí vedľa domu a ktorá musí   mať istotne vyše sto rokov, lebo už starý otec spomínali, že na nej   za chlapca pestvá vystrájali. Si múdry, múdrejší, ako boli môj starý   otec, čo do posledného dňa svojho požehnaného života okuliare z nosa   nezložili, čo vedeli také lekcie z Písma dávať, na ktoré ani sám pán   dekan nevedeli niekedy odpovedať. Aj to viem, že si dobrý, istotne   ešte lepší ako moja žena, ktorá mi ešte jedinkým slovom   neprotirečila, hoci ja som sa k nej niekedy grobiansky zachoval.   Viem, že ty si ma zodvihol z tmy, kde nebolo teplo, lebo bolo vlhko,   viem, že ty si ma ukázal svetlu, ktoré žiarilo a hrialo, viem, že si   ma kŕmil pravdou. Korím sa ti a ďakujem ti za to, ó bože môj!   Neopovrhni však mnou teraz, keď si zbadal, aký som prašivý nielen na   tele, ako bol tvoj služobník Lazár, ale aj na duchu, ako bol divý   Kain, lebo hrozím sa tmy, keď som už poznal teplotu svetla.
    </tei:p>
    <tei:p>
     No nie moja, ale tvoja nech sa plní vôľa. Amen.
    </tei:p>
    <tei:p>
     Potom som tuho zaspal a prisnilo sa mi toto:
    </tei:p>
    <tei:p>
     Sedel som na strome skraja čistinky, na ktorú opieralo sa tuho   slnko, ako sa vie oprieť len vtedy, keď dozrievajú maliny. Neviem,   ako som sa na to miesto dostal, ale podľa úzkosti, ktorú som v sebe   cítil, mi bolo ľahko uhádnuť, že som na úteku pred hrôzou. Na   všetkých stranách okolo mňa zelenalo sa husté ihličie. Robilo z môjho   miesta skrýšu a rozširovalo do okolia smolnú vôňu ani kadidlo. Táto   vôňa ma osviežovala ani príjemný kúpeľ. Zastieral mi okrem toho aj   priehľad, čo mi bolo len na osoh, ak za mnou niekto sliedil. Ale   keďže som bol zvedavý, čo sa bude diať na čistinke, musel som sa   zriecť tejto výhody. Odhrnul som konár, aby nezavadzal očiam.
    </tei:p>
    <tei:p>
     Najprv sa na čistinke nepohlo nič. Ani vtáča nezapišťalo, ani ovad   nezabzučal. Kde ležala tôňa, tam bol vzduch belasý, kde pršalo   svetlo, tam sa vzduch blyšťal ako zlato, ale nikde sa nič nepohlo,   lebo chýbal vietor. No potom z ktorejsi tône vyplašil sa veľký čierny   vták. Letel ozlomkrk, ale nezaškrečal, hoci mal iste veľký strach,   ani sa nevtiahol do niektorej húštiny nablízku, ale letel ďalej. Bolo   to dlho počuť, ako sa namáhavo prediera lesom. A hneď zatým vynoril   sa zo zeleného a hustého podrastu naproti mužský. Bol to starec, lebo   vlasy sa mu na slnku zablyšťali striebrom. Keď si zastal napolo v   tôni a napolo vo svetle, prezrel bielymi očami celú čistinku i   oblohu, ktorá v týchto miestach mala najtuhšiu belasú farbu, a keď sa   s tým, čo videl, uspokojil, vnoril sa späť do zelene, ale len na   chvíľu. Vyšiel hneď a ťahal za sebou akési bremeno. Bremeno bolo   doista ťažké. Starec ho len s veľkou námahou vliekol. A nebolo sa čo   diviť, na kraji lesa je vždy dosť raždia, ktoré sa stavia do cesty   všetkému.
    </tei:p>
    <tei:p>
     Keď sa starec prvý raz zjavil, naľakal ma, lebo som si myslel, že   jeho pátravý pohľad hľadá mňa, ale keď vytiahol z hory to bremeno,   vzbudil vo mne podozrenie a zvedavosť. Odhrnul som spred očú všetko   ihličie a díval som sa celkom smelo.
    </tei:p>
    <tei:p>
     Hneď som nemohol zistiť príčinu starcovej námahy. Kráčal cez hustú   a širokú šarinu, no keď ju prešiel a dostal sa na mach, zjavilo sa za   ním bezvládne a do pása nahé telo. Starec ho ťahal za ruky a nebol k   nemu opatrný, lebo hlava sa mu podvracala a zarývala do zeme.   Šťastie, že bol všade mach. Vprostred čistinky starec zastal,   podchytil telo v páse a obrátil ho tak, že ležalo nohami ku mne.   Potom mu ešte zložil ruky na bruchu, ako sa to robí pri nebohých, keď   ich kladú do truhly, a vrátil sa do hory. Telo ostalo ležať na   čistinke a veľmi rušilo okolie, i keď bolo pokojné. Bolo nepomerne   veľké, ba mne sa zdalo ako telo obra. Slnko ho priveľmi vyjavovalo   očiam. Budilo vo mne úžas. Vychádzal z neho opar desu, ktorý ma   začínal dusiť. Nútilo ma už do kriku, ale vtedy vyšiel zasa starec   pod stromy. Aj teraz vliekol do pol pása nahé telo, ale toto bolo   omnoho menšie a chatrnejšie ako prvé, nuž ho mal len na rukách ako   dieťa. Aj toto bolo bezduché, lebo hlava mu previsla popri starcovom   ramene, akoby bola podrezaná a ruka, čo bola od lakťa tenšia ako   stebielko a len slabou kožtičkou sa pridržiavala pri pleci, hojdala   sa mu ako odčesnutý konár. Položil ho k prvému. Potom roztiahol ruky.   Chcel hádam vykonať nad mŕtvolami nejaké ceremónie alebo chcel   zavolať niečo do oblohy, neviem, ale mňa to miatlo: zaskučal som ako   pes, okolo ktorého prechádzajú s pohrebom. Starec sa vyrušil a pozrel   náhle ta, kde som sa ja skrýval. Oči sa nám stretli, lebo v strachu   som sa zabudol zakryť ihličím. Jeho boli prenikavé, pálili. Najprv   boli prísne a zapichli sa bezohľadne do mňa, a keď videli, že im už   nemôžem uniknúť, zablyšťali sa od škodoradosti, akoby chceli povedať:   — Ale ťa už mám, vtáčik!
    </tei:p>
    <tei:p>
     Iste som veľmi kričal, lebo som sa počul aj vtedy, keď som mal už   oči roztvorené.
    </tei:p>
    <tei:p>
     Našiel som sa vo tme. Ťažko mi bolo poznať, kde som a čo sa so   mnou robí, a keď som si to uvedomil, ešte väčšia hrôza ma pojala.   Zakričal som celým hrdlom:
    </tei:p>
    <tei:p>
     — Jano, Jano, či spíš?
    </tei:p>
    <tei:p>
     Nikto sa neozval. Tma sa na mňa valila zhora i zdola a nebolo v   nej zmilovania.
    </tei:p>
    <tei:p>
     Vybehol som predo dvere, nabral suchej čečiny, navalil na horúcu   pahrebu a rýchlo som ju rozduchoval.
    </tei:p>
    <tei:p>
     Vyrútili sa prudko plamene. Boli hneď mocné, ale každou chvíľkou   rástli. Načahovali sa za sadzou ku streche. A ja som im v tom   neprekážal. Urobili sme svetlo, v ktorom som našiel Jana, lebo samota   ma začala gniaviť. Ležal v kúte horeznačky a mal rozpleštené oči ako   večer.
    </tei:p>
    <tei:p>
     Zakričím naň znova:
    </tei:p>
    <tei:p>
     — Jano, nespíš?
    </tei:p>
    <tei:p>
     Nehýbal sa.
    </tei:p>
    <tei:p>
     Skočím k nemu, chytím ho za košeľu na prsiach a mecem ním sem i   ta.
    </tei:p>
    <tei:p>
     — Jano, Jano, veďže sa nerob takým!
    </tei:p>
    <tei:p>
     Nemohol za to. Bol už studený ako ľad.
    </tei:p>
    <tei:p>
     Podišiel som k ohňu, lebo triasla ma zima.
    </tei:p>
    <tei:p>
     Plamene besneli. Spájali sa v jediný stĺp, ktorý už strácal   začiatok i koniec, lebo na streche chytila sa od neho sadza. Mohol   som ju ešte udusiť aj čiapkou, ale mne by to už nebolo pomohlo.
    </tei:p>
    <tei:p>
     Vybehol som pred kolibu bez batoha aj bez haleny a pustil som sa   naprieč cez najvyššiu chrapač.
    </tei:p>
    <tei:p>
     Pri žene som našiel sestru. Nespali celú noc. Čakali ma, a keď som   otvoril dvere, pustili sa do plaču, akoby im len moju mŕtvolu boli   priniesli. Vtedy som sa ľakol sám seba.
    </tei:p>
    <tei:p>
     Teraz sa už nebojím. Som spokojný so sebou. Ľutujem len ženu,   ktorá bola veľmi dobrá ku mne a ktorá si také nešťastie nezaslúžila.   Chudera, často príde za mnou, ale nemôžem sa s ňou porozprávať. Stále   plače. Aj syna niekedy prinesie. Má veľké oči, z ktorých srší strach   aj vtedy, keď mu hladkám belavé vlásky. Za to ja hádam ani   nemôžem.
    </tei:p>
    <tei:p>
     So sestrou som sa pomeril. Chodí ku mne každý druhý deň. Zverím sa   jej so všetkým, lebo sa ukázala rozumnou. Presťahovala sa už k nám a   stará sa o ženu a syna. Chválim boha, že mi dal takú sestru.
    </tei:p>
    <tei:p>
     Na súde som sa priznal ku všetkému: Starého Ďurčiaka a jeho syna   Maca som zabil preto, že zhanobili moju krv, ale Jana som sa   nedotkol. Za toho budem nevinne trpieť.
    </tei:p>
    <tei:p>
     Jana som ja nezabil, a to je pravda, ako že je boh nado mnou.
    </tei:p>
   </tei:div>
   <tei:div type="chapter">
    <tei:head>
     PRÍZRAKY
    </tei:head>
    <tei:p>
     Prelial sa nový deň, ale nebolo ho badať ani toľko, ako keď blcha   napľuje na buravý kapec, lebo to bolo pred Vianocami, keď dňa nebýva   ani za náprstok, a sotva sa vyleje, vsiakne do zeme, alebo ho   vychlípe osuheľ, čo sa od rána do večera a od večera do rána   neprestajne rozvaľuje po dolinách, vrchoch a priehyboch medzi nimi   ani ovčí kožuch za pecou, nuž keď sa aj prelial a mal sa roztekať   dolu popri potoku, ktorý hrkotal medzi studenými skalami, chýbal   svit, čo ho sprevádza a čo odliepa z očí pieseň vlhkej slepoty, a tak   všade čupela ešte skrehnutá noc, pri zemi brnavá, neurčitá, zažratá   do útrob, hrozná a zákerná ako roztečená marasť s utajenými   priepadliskami, hore na oblohe šedivastá, s náznakmi čierneho hlienu,   čo sa zavše maril ani hrčky masla v cmare alebo žlté žily v mledzive.   Dedina s rozváľanými záhradami, zošuchnutá k potoku ako hŕba   obludných skál, zatarasúvala sa v nej úplne, len vršisko povedľa   vytesávalo sa určitejšie. Keby na stráni ležal sneh, rozprskúval by   dookola jagavý lesk, nuž bolo by veselšie, ale sneh zdržiavala vo   výškach už mesiac studená osuheľ. Tma sa teda hostila po chotári   nerušene.
    </tei:p>
    <tei:p>
     V tento čas prikrádal sa domov Bernard Plžúch, vnuk starej   Cinduľky, čo bola voľaktorú zimu primrzla na Vrchdolín.
    </tei:p>
    <tei:p>
     Aj temnota má svojich milencov. Nepýši sa síce nimi ako ostatné   ženy, ale má ich rada. Každú noc ich vábi k sebe, každú noc ich berie   do náručia, a predsa nevie sa nasýtiť láskou. Je náruživá, a kto raz   jej slasti okúsi, neodolá jej zvodom, priliepa sa k nej celým telom   ako dieťa lačnými ústami k materinskému prsníku. Je žiarlivá a   ukrutná vo svojej pomste, ale kto si získa jej priazeň, nemusí sa   ľakať nástrah, lebo ona strežie nad jeho životom. Bernard Plžúch si   už dávno zadovážil jej priazeň. Sám by sa možno na to ani nebol   odhodlal, lebo detské roky zanechávajú v človeku určitý strach pred   takýmto priateľstvom, no Bernarda k tomu priviedol a posmelil dedičný   zvyk. Jeho dedovia brúsili po nociach, nuž on vyhľadával len ich   chodníčky. Cez deň šíjaval sedliakom kožuchy, večer sa stratil za   humnami, nad ránom sa vracal a nikdy sa mu ešte zem pod nohami   nezakolísala. Bol istý v kroku aj v reči, ani z jednej strany nečakal   úskok.
    </tei:p>
    <tei:p>
     Nuž hoci sa noc ešte vyškierala, Plžúch sa jej nebál. Schádzal   pokojne od Príslopu po novej ceste, ktorú len v jeseň furmani vyryli.   Cesta bola hlboká, prelomená vo dve koľaje, ktorými stekali jarčeky,   skalavá, nerovná, to klesala, to sa dvíhala, podľa toho, či sa   spúšťala do priehlbiny alebo prestupovala bachor grúnika. Bernard   nebadzgal. Poznal ju ako svoju krivú ihlu, ktorou prešíval sedliakom   kožuchy. Neurobil ani jeden mylný krôčik, nezakopol do skaly,   nestúpil do jarčekov, ktoré ho sprevádzali ako verní psi. Išiel síce   pomaly, ale iste, akoby mu permoníci maličkými lampášikmi svietili   pod nohy. Hľa, už je na sihoti pri potoku, kde sa voda každej jari   vylieva, lebo v týchto miestach má potok plytké koryto. Môžeme sa k   nemu zo strany nebadane priblížiť. Opovážime sa ho aj rukami ohmatať,   aby sme poznali jeho tvár vo dne, keď vyzerá malými okienkami svojej   múranice na oblohu a háda, aká bude noc. Nuž toto, aha, je Bernardovo   obočie. Namaceš ho najskôr, lebo je husté, naježené a pichľavé ani   ihličie mladého borievčaťa. Pri nose nemá priedelu. Je v jednom kuse,   divé, široké. Pod ním sú oči vpadnuté do tmavých hranatých jám. Vo   dne ich sotva vidíš. Sedia ani dva čierne dravce, neprívetivé,   zachmúrené. Ale v noci sa roziskria ani zbojnícke ohne, prenikajú tmu   a neuhýbajú z cesty ani vtedy, ak by sa ich niekto chystal   prepichnúť. Aha, a toto je jeho jastrabí nos, toto ústa, vysušené a   zamknuté, toto zas líca poskrúcané a toto brada, rozvalašená naprieč   voľakedy azda nožom, toto krk, žilovatý a tvrdý ani kriak. Po   pleciach sa ho nikto neopovážil priateľsky potľapkať, jednak preto,   že Bernard nemá priateľa, aj keď od neho nosí celý vidiek kožuchy, a   jednak preto, že Bernard Plžúch je privysoký na také priateľské   potľapkávanie. Povráva sa o ňom, že je od členkov až po hrdlo   zarastený takou hustou a divou srsťou, ako má obočie. Teraz táto srsť   na prsiach, na rukách a na nohách je iste šedivá, lebo Bernard má už   syna, ktorému pomaly bude hľadať ženu, nuž ak by sa napríklad v ten   čas plazil domov nahý, vyzeral by iste ako zviera. Hádam ako starý   vlk, čo sa chotárom potĺka.
    </tei:p>
    <tei:p>
     Hej, takto by vyzeral, lebo mal naozaj voľačo zo starého vlka aj   na tele, aj v povahe.
    </tei:p>
    <tei:p>
     Keď prešiel priestranstvo a prebrodil aj potok, vystupuje násypom   na hradskú, ktorá bežala do dediny. Tu mu srdce už pokojne bilo, hoci   sa nevyplašilo ani vtedy, keď stával v smreči uprostred stíchnutej   hory a skúmal zaostreným zrakom, či sa niektorý kmeň smreka   nepribližuje k nemu alebo či sa tôňa zvieraťa nemihla na poľane.   Temnota sa s ním láskala, ovíjala mu telo dôverčivo zo všetkých   strán, chcela ho ešte vydráždiť:
    </tei:p>
    <tei:p>
     Och, milý, milý, si ohnivý ani Perún a hrozný ako Moloch. Krv ti   vrie a telo sa ti praží aj v najväčšom mraze, keď skaliská pod machom   pukajú, keď žeravé kozuby pod zemou hasnú, keď miazga pod kôrou   jedlíc ľadovatie. Pod tvojím pohľadom srdcia sa pukajú ani škrupiny   vtáčieho vajca. Tvár ti zohavili ukrutné kŕče, ale vieš sa škľabiť   ani bláznivý faun, čo na svojej fujare vypiskuje pri mesiačiku nahým   žienkam omamné melódie, keď podstrelené srnča, klesajúc do machu,   stone ako umierajúce dieťa. Och, ty môj pán, môj boh. Teba mám   najradšej zo všetkého toho množstva, čo túto noc vzťahuje po mojom   závoji ruky, lebo ty si z nich najsmelší, najukrutnejší,   najohavnejší. Viem, v tebe by sa ani najmenšia žilôčka neroztrhla,   keby si mal zabiť človeka. Viem, že máš na jazyku pálčivú chuť   oblizovať horúcu krv, keď v mladine páraš bachor divine. Och, milý,   milý! Chcela by som byť tvojou košeľou, aby som mohla častejšie aspoň   tvoj pot piť. Och, milý, milý, prečo nie je stále noc, prečo ťa musím   takto odprevádzať? Oj, milý, milý. Aha, máš na obočí ešte rosu a na   kožuchu ihličie, nezabudni ho striasť zo seba, keď budeš vchádzať do   izby, aby tvoja žena nevedela, že si so mnou spal.
    </tei:p>
    <tei:p>
     Plžúch zodvihol čelo a vyškeril sa do tmavej noci, lebo mu   blaženosť zalievala srdce. Haha, kedy on mal pred ženou strach. Haha,   aký by to bol len chlap. Oj, nikdy sa on veru neopytoval ženy, či   môže urobiť to alebo ono. Veď by ho to ani nectilo. Jeho žena je ako   smidka chleba. Boh jej nadelil veľa skromnosti a dobroty. Nepovie   Bernardovi krivého slova, nevyzvedá sa ho na nič... Keď ho nad ránom   zacíti pri sebe v posteli, pomkne sa, prepúšťa mu ochotne svoje   vyhriate miesto, aby ožil jej teplom, a na svitaní mu pokorne a ticho   čistieva umazané šaty. Oj, nieto s ňou starosti ani toľko ako s   vlastnou onuckou.
    </tei:p>
    <tei:p>
     Hradská bola tvrdšia nad kameň. Bernard nemohol na nej utlmiť   svoje kroky, nuž bolo ich počuť ďaleko, hoci vedľa hradskej čliapala   do studených skál a brehov voda. Ale Bernard sa toho veľa neľakal.   Išiel smelo a počúval temnotu, ktorá sa ho ešte nespúšťala.
    </tei:p>
    <tei:p>
     Odprevadím ťa, milý, odprevadím aspoň po most a poviem ti niečo   pre skrátenie chvíľky o tvojich predkoch, lebo, ako viem, narodil si   sa tri týždne po tom, čo zahrabali tvojho otca. Nuž slávni boli   Plžúchovci, slávni vždy, aj po chlapoch, aj po ženách. Mohla by som   začať hoci od koreňa, ale tvoja pamäť by nestačila na také množstvo,   lebo ich bolo veľa. Viem, nehanbil by si sa ani za jedného, keby ti   teraz ruky podávali. Tak sa mi vidí, že prišli sem od južnej strany,   lebo voľakedy mávali hniezda tamdolu na morských brehoch, odkiaľ   striehli na tučných, zlatými reťazami opásaných benátskych kupcov.   Ako sa pamätám, raz ich bol voľaktorý ukrutný dóža vysliedil, zlapal   a pred svojím palácom vo vriacej smole uvaril. Len tvojmu dedovi sa   podarilo uniknúť strašnej smrti, ušiel a usadil sa ani orol-samotár v   týchto horách. Vtedy ešte Hugáni nosili v kožených vreciach z Mlynej   zlatý piesok, čo vraj tam z potoka navyťahovali, a tvoj dedo vyberal   od nich na Prielome mýto. Našiel si dobrú náhradu za benátskych   kupcov. Oj, bol že to orol medzi orlami, neviem, či tieto hory   poznali niekedy ešte takého. Regiment pandúrov na neho striehol, a on   sa s nimi hral ako s drevenými vojačikmi. Jednému tupým kameňom oči   vytĺkol, a keď ho ešte aj vyzliekol a na hrdlo priviazal veličizný   trepáč, čo voliarom ukradol, pustil ho dolu horou, aby strašil   ostatných alebo aby si kotrbu roztrepal o voľaktorý buk. Iného obesil   za nohu na konár. Dva dni sa tam hojdal ako mačka v povetrí,   vyvaľoval oči na svojich kamarátov, čo sa práve utáborili pod tým   stromom a mastili si ústa upečenou slaninou. Nemohol kričať, lebo mal   na jazyku uviazané vlastné čižmy. Mestskí páni vypísali na jeho hlavu   funt zlata, ale nikto si za to remeň na krpce nekúpil. Zabil ho za   jasného dňa ožratý valach z Beňuša pri pijatike. Tvoja deduľa   vykúpila si jeho mŕtve telo od mestskej rady za meru zlatých dukátov   a pochovala ho pri mesiaci tamhore na Skalke. Často potom dlho do   noci pri ňom vykladávala hviezdam, ktoré nad ňou ronili slzy. Starému   otcovi ti Valašťania kríže dolámali, lebo im pol čriedy juncov na   holi rozkradol a popredal v Liptove. Stará Cinduľka nebola hodna, aby   mu prah z podošiev lízala. Tá vašu rodinu iba zochabila. Zasiala do   nej plevu. Tvoj brat Karo je z jej plemena. Hnusoba! Boh ju za to   potrestal. Zbláznila sa a zamrzla, ako vieš. O tvojom otcovi   roztrusujú zlé jazyky, že bol svätúch. Ale ty never. Dal síce   postaviť tuto pri moste kríž a primliaždil ho hrčavý buk, keď si   pokojne sekeru v hore ostril, ale nejednu noc sme spolu presedeli na   postriežke pod bachorom v Kunštovej. Jarabského horára poslal k   anjelikom sviečky páliť on, a nie Jurina, ktorému potkany kosti   obhrýzli v temniciach ilavského väzenia. Nuž, hľa, vidíš, že som ťa   neklamala. Plžúchovci vždy nosili na srdci talizman odo mňa tak, ako   ho nosíš ty, a tak, ako ho už nosí i tvoj syn Peter. Veru, milý!   Zašla by som s tebou až na tvoj dvor, ale musíme sa rozlúčiť, lebo   tuto za mostom netrpezlivo vyčkáva na teba tvoj bláznivý brat Karo.   Ponáhľaj sa k nemu, aby nezamrzol ako stará mater Cinduľka. Ponáhľaj   sa len a vypočuj ho, istotne ti bude zas tárať o nej. Len ho vypočuj,   má pre teba novinu.
    </tei:p>
    <tei:p>
     Bernard sa zahľadel na ľavý bok mosta, ta, kde sa zábradlie malo   končiť cementovým stĺpom. Rozpoznával ho. Najprv sa mu však zdalo,   akoby sa stĺp sám od seba pohyboval, nakláňal k potoku a išiel sa   vyvrátiť, ale keď sa mu oči lepšie pristavili a bol tak blízko, že   tackajúci sa stĺp vhupol celkom do priesvitnejšieho priestoru, čo sa   s Bernardom šinul ani škamravé svetlo neviditeľného lampáša alebo   svit niektorej hviezdy, čo odkvapol dolu z oblohy, zistil, že stĺp   stojí pevne na svojom starom mieste, pridržiava zábradlie, ale spoza   neho vystupuje postava, najprv neurčitá, roztočená v osuhli, ale čím   ďalej vykresanejšia, pevnejšia, akoby sa na ňu lepili hrče tmy. Aha,   má dlhý kabát, ktorý je vpredu rozopätý, alebo má taký strih, alebo   nemá gombičiek, prednými koncami vlečie sa po zemi, akoby v nich mal   ťažké želiezka. Poznáme dobre tento kabát. Mohli by sme mu určiť aj   farbu, lebo visieva niekedy na klinku pred dverami, keď Karo rúbe v   kôlni drevo. Je to naozaj Karov kabát. Aha, a teraz sám Karo   vykročil. Vytŕča ruky, akoby chcel niekoho pred voľačím vystríhať,   nahýna hlavu a hľadí dohora, lebo je malý a ohnutý ako žobrácka   palica.
    </tei:p>
    <tei:p>
     — Už ideš? — vrčí.
    </tei:p>
    <tei:p>
     Bernard pritiahol nadol husté obočie a robí sa, že nepočuje a   nevidí. Nemal rád svojho pochabého brata ani vtedy, keď rúbal v kôlni   drevo, nie to ešte tuto za dedinou uprostred noci, ale Karo sa k nemu   prilepil a už ho nebolo možno odohnať.
    </tei:p>
    <tei:p>
     — Videl som ťa na mrkaní vychádzať z domu aj so synom, — vravel a   dotýkal sa ho lakťom, aby upozornil na seba.
    </tei:p>
    <tei:p>
     — Berdínko (takto volal Karo svojho mladšieho brata), Berdínko,   kdeže si nechal Petruška? Vyšli ste spolu do hory, a vraciaš sa sám.   Cinduľka mi vždy vravia, aby som Petruška chránil, aby sa mu niečo   nestalo, nuž sa ťa preto opytujem, Berdínko. Aj dnes boli pri mne.   Chuderka, zima im je. Nohy mali na ľadové cencúle. Sadli si na žeravú   platňu a musel som pod nich kúriť samou bučinou. Keď byľôčku okriali,   vraveli: Počúvaj, Berdínko, ako vraveli stará mater. Vraveli: ‚Len   podkladaj, syn môj, len podkladaj, ušijem ti papučky zo samej   cintarky, zo samučkej ružovej cintarky’ — celkom takto vraveli. ‚Aj   Petruškovi ušijem’. Počúvaš, Berdínko? Počúvaj, čo tá Cinduľka   vravela. ‚Aj Petruškovi ušijem. Tebe ušijem z ružovej cintarky a jemu   z bielej, lebo je ešte dieťa. V očiach mu plávajú biele obláčky ako   po božom nebíčku, má mäkušké nôžky a musí lietať po hore. Oj, ten   bezbožný Bernard, podrezal mu žily, vieš, že mu tejto noci podrezal   žily pri Jančekovej kolibe na Vrchdolíne? Chúďa, skučalo ani psíča a   teraz lieta po hore, krvička sa mu leje na zamrznutú zem a skučí.   Keby si len vedel, ako strašne skučí. Oj, skuč len, skuč do ušú toho   bezbožníka Bernarda’. Celkom takto vraveli, Berdínko, aby len   Petruško skučal do tvojich ušú, a mne prikázali, aby som ho išiel   strážiť. Nuž, hľa, preto som ťa tuto čakal a vidím, že Petruško s   tebou nejde. Och, ty zbojník, Berďo, čo si s Petruškom urobil, žily   si mu pri Jančekovej kolibe podrezal, hej? Vrav! Povedz mi tu hneď. —   Hlas mu chrčal, lebo sa priveľmi namáhal, kričať, a chytal Bernarda   za lakeť, akoby ho chcel pristaviť. — Vrav, Berďo, čo je s Petruškom,   kade, chúďa lieta, kde ho hľadať, — frfotal a poskakoval za   Bernardom, lebo mu nestačil. Bernard uháňal, mysliac, že sa ho zbaví.   Karo robí krôčiky ako dvojročný chlapec a celý sa pritom v kolenách   trasie, akoby šiel každú chvíľu na papuľu padnúť. Ale vtedy sa pätil   a držal sa. Bernard zatínal zuby a mraštil tvár. Z oboch strán cesty   vystupovali proti nemu mátožné obrysy rozličných stavísk. To sa už   začínala dedina. Osuheľ liezla po strechách, pchala sa medzi ploty a   visela zo stromov. Bola tuto trochu belšia ako tam von medzi horou.   Akoby boli ženy do nej zvečera mlieka vyliali. Smrdela hnojnicou.   Keby bol Bernard Plžúch stretol svojho brata trochu obďaleč, bol by   býval k nemu zhovievavejší, azda by sa bol s ním aj pozhováral   priateľsky ako brat s bratom, lebo Karo za to nemohol, že bol   pochabý, ale tu pri domoch to nebolo možné. Cez drevené steny   presakujú myšlienky, nie to hlasné slová, nuž mal vôľu skončiť toto   nepríjemné stretnutie, lež vtedy do noci kvapli prvé údery zvona.
    </tei:p>
    <tei:p>
     Bernard Plžúch zastal, vyvrátil tvár do oblohy, akoby chcel, aby   mu tieto kvapky padli na čelo.
    </tei:p>
    <tei:p>
     Temnota sa splašila. Bolo vidno, ako sa potrhala. V kúdliskách   utekala popri zemi preč. Niekde sa pozvŕtala, akoby chcela vo víre   vystúpiť do výšok, ale zas odkväcla dolu. Bola priťažká.
    </tei:p>
    <tei:p>
     Zvon zvonil.
    </tei:p>
    <tei:p>
     Nebol to ten veľký, na ktorom pravidelne každý večer, každé ráno a   každé poludnie zvonievajú, ale ten najmenší, ktorého Demiankom   volajú. Sám boh vie, kto ho takto nazval. Málokedy sa ohlási, ale keď   ho počuť, ľudia sa prežehnávajú, lebo Demianko odprevádza ľudí z   tohto sveta.
    </tei:p>
    <tei:p>
     Kohože boh povolal zas?
    </tei:p>
    <tei:p>
     Toto Demianko nikdy nepovie. Má trochu neumelú reč. Opakuje   vlastne len jedinké slovo, ktoré sa skladá z troch slabík — z troch   úderov. Z jedného silnejšieho a dlhšieho a zo dvoch slabších a   kratších. Ten jeden silnejší odznie vždy na jednej strane a tie druhé   dva na druhej. Toto je všetko. Nuž veru z toho nemôže nikto   vyrozumieť meno nebožtíka. A to je najhroznejšie. Veď môže práve teba   volať.
    </tei:p>
    <tei:p>
     „Hádaj, len hádaj, a ja viem, že neuhádneš, čože by si ty, boží   človiečik, uhádol. Radšej sa modli za toho, koho už niet, ale aj za   seba, najmä za seba, lebo aj tvoja hodina príde a ja budem v zvoniť   tebe: jeden úder na jednu stranu a dva na druhú. Bam, bim-bim. Bam,   bim-bim. Stále takto. Nikomu inakšie, ani kráľovi, ani Cigánovi. Pre   mňa ste všetci rovnakí. U mňa nemáš zapísané ani krstné meno, ani   priezvisko. Nuž hádaj, boží človiečik, len hádaj.”
    </tei:p>
    <tei:p>
     Bernard stál bez dychu. Snažil sa lepšie vidieť, ale príliš   zarastal tmou. Zvon mu zaliehal na uši.
    </tei:p>
    <tei:p>
     Och, kdeže doparoma zvoní? Raz sa to zdá, že tuto vpredu, ale to   len preto, že si sa ta zadíval. Keď obrátiš hlavu inakšie, aj on   prichádza z inej strany. Všade je, a nikde ho nevidíš. Či ich je   viac, či je len sám? Och, a zdá sa, že celý svet sa pristavil a   počúva len jeho. Kdeže ste, hory, prečo nehučíte, ako hučievate?   Kdeže odbočil ten potok, čo donedávna hrkotal? Či je naozaj v tento   čas len Demianko na svete?
    </tei:p>
    <tei:p>
     Bernardovi sa ježila na prsiach vyšedivená srsť a pod lopatky   vkĺzol mu tupý bôľ, akoby sa mu v tých miestach otvárala živá   rana.
    </tei:p>
    <tei:p>
     — Petruško! — ozvalo sa mu za chrbtom. Zaiste to skučal do noci   pochabý Karo. Hlas utekal ku staviskám, búšil sa o ich drevené steny   a stíchol, akoby ho boli vlny zaliali. Istotne to volal Karo, ale   Bernardovi sa celkom tak zdalo, že to vraví Demianko. Tupý bôľ spod   lopatiek vlial sa mu do všetkých údov.
    </tei:p>
    <tei:p>
     Petruško je jediný syn Bernarda Plžúcha. Keď mu baba odstrihla   pupok od materinského tela, Bernard ho vzal ešte takého zatečeného,   zmrašteného do ruky, utekal s ním do pitvora, kde nebolo vtedy ani   živej duše, rozlepil mu oči, díval sa dolu na neho a vravel: — Aha,   ja som tvoj otec. — Potom vbehol nazad do izby a vravel ženám: —   Ľala, toto bude Petruško. — A bolo potom tak, ako si on prial.   Chlapec vyrástol. Mal pritenké nohy, ale Bernarda to nemýlilo. Vzal   si ho pod svoju ruku. Už rok chodia spolu do hory. Určil mu aj   vlastný revír. Z Petruška je chlap, ako sa patrí, vravia to všetci,   čo naň hľadia, aj otec to verejne priznáva, ale v srdci tají obavu.   Zdá sa mu zavše, akoby jeho chlapec mal ešte vždy zalepené oči   voľajakým hlienom, ako vtedy, keď ho mal prvý raz na rukách.
    </tei:p>
    <tei:p>
     Zvon neprestajne zvonil.
    </tei:p>
    <tei:p>
     — Petruško! — vykĺzlo sa samému Bernardovi nenazdajky z úst, akoby   vzdych vnútornej úzkosti, ktorú nebolo možno utajiť, a zamieril strmo   domov, nechávajúc pochabého brata ďaleko za sebou. Nešiel poza humná,   kade sa obyčajne vracia, lež priamo cestou, pomedzi domy. Krok mu   dunel a plieskal do stien. Tmavé okná naň nechápavo hľadeli.
    </tei:p>
    <tei:p>
     Hľa, tuto je už jeho múranica. Jedným oknom hľadí na cestu a   druhým do záhrady. Obe sú hlboké a malé. „Zaklopem na okno. Žena   vstane a povie mi, či je doma”, myslel si, keď stál nerozhodne pred   dverami, ale potom sa náhle preškriabal cez plot na záhrade a vošiel   kôlňou do pitvora. „Sám sa presvedčím. Nebudem plašiť.” V pitvore ho   zarazil dym. Bol otvorený šop a tam sa údilo mäso. Prešiel popamäti   vedľa ohniska a nahmatal kľučku, ale nebol dosť opatrný: dvere   vrzgli. V izbe ho obarila prijemná teplota. Pec ešte hriala a ženino   telo voňalo. Chvíľu postál, aby sa rozhliadol. Aha, tamto spí žena.   Ruky má rozložené na perine, nuž jej do tmy svietia. Aj okrúhle   plecia sa jej vynárajú ako bielušké klobúčiky peny. Tamto je okno do   záhrady. Niet pri ňom ani najmenšej stopy po svetle, ale to nás   nemýli, lebo my i bez svetla nájdeme Petruškovu posteľ. Je naľavo od   okna. Aha, tam je. Podlhovastá, tmavá. To neurčité, belavé, budú   periny. Bernard vykročil — dlážka zavŕzgala — a siahol práve na   miesto, kde by mala byť Petruškova hlava. Toto, čo sme chytili, je   hlavnica. Ešte nebadať, že by vpila vlhkosť mladého tela. Perina je   odhodená a z postele vychádza chlad. Bernardovi stiahlo hrdlo. Azda   je v izbe málo vzduchu: povala nízko a steny hrubé.
    </tei:p>
    <tei:p>
     — Bernard!
    </tei:p>
    <tei:p>
     To je ženin hlas. Poznala ho po kroku. Petruškov je ľahší.
    </tei:p>
    <tei:p>
     — Aha.
    </tei:p>
    <tei:p>
     — Petruško ešte neprišiel.
    </tei:p>
    <tei:p>
     — Vidím.
    </tei:p>
    <tei:p>
     Bernard pokračuje. Dlážka je stará, miestami prehnitá, nuž človek   sa na nej necíti bezpečne. Ženine oči sa z tmy prepaľujú. Kotúľajú sa   ani hrášky. Dotýkajú sa citlivých miest na tele a režú, och, ako režú   do živiny.
    </tei:p>
    <tei:p>
     — Nemáš sna?
    </tei:p>
    <tei:p>
     — Ba.
    </tei:p>
    <tei:p>
     — A?
    </tei:p>
    <tei:p>
     — Rozmýšľam!
    </tei:p>
    <tei:p>
     — Nuž?
    </tei:p>
    <tei:p>
     Obrátil sa celý k nej. Voľačo ho k tomu nútilo. Bolo sa treba o   niečo pevného oprieť, lebo človek nemôže stále do tmy hľadieť. Tma   dusí. Všetko sa v nej topí: steny, pec, okná, stôl, povala i dlážka,   len ona s posteľou má pevné postavenie, nehýbe sa a vyniká z tmy ako   biele bralo z mora. Môžeš bezpečne u nej hľadať záchranu.
    </tei:p>
    <tei:p>
     — Ale hájnička z doliny zas porodila, — vravela a hlas jej tiekol   pokojne a pomaly ako hustý med z plásta.
    </tei:p>
    <tei:p>
     — Tak?
    </tei:p>
    <tei:p>
     — Toto už tretí raz.
    </tei:p>
    <tei:p>
     — Veď hej.
    </tei:p>
    <tei:p>
     — Dva razy porodila mŕtve.
    </tei:p>
    <tei:p>
     — A teraz?
    </tei:p>
    <tei:p>
     — Žije!
    </tei:p>
    <tei:p>
     — Aha.
    </tei:p>
    <tei:p>
     — Ale ona zomrela.
    </tei:p>
    <tei:p>
     — Tak dieťa žije a matka zomrela.
    </tei:p>
    <tei:p>
     — Hej, teraz jej zvonili.
    </tei:p>
    <tei:p>
     Bernard pocítil vôňu ženinho tela celkom blízko a prsami sa mu   preliala vlna vďačnosti, lež povedal:
    </tei:p>
    <tei:p>
     — Pozriem sa za Petrom, — a vyšiel.
    </tei:p>
    <tei:p>
     Demianko ešte zvonil, ale slabšie, lebo zvonica bola kdesi na   druhej strane za Bernardovým chrbtom a za múranicou. Ak sa chcel   Demiankov hlas dostať k Bernardovi, musel sa preškriabať cez strechu,   a to bolo ťažko, lebo strecha bola stará, prehnitá, plno čiernych   dier a hrdzavých klincov. Možno sa Demiankov hlas zakvačil práve o   takýto vyčnievajúci klinec, nuž visí a kvačí tam na druhej strane.   Tuto pod kôlňou, kde stál Bernard, bolo ho sotva rozpoznať. Aha, veď   sa aj hory ozvali, aj potok čuť.
    </tei:p>
    <tei:p>
     Bernardova tôňa sa zaklátila. Vonku ešte nesvitalo a tmu pod   kôlňou si mohol natrieť na chlieb miesto lekváru. Bernard sa noril do   nej. Vedľa neho bol stôs jedľových polien. Zapáchal hnilobou, lebo   vlhol od zeme aj od povetria. Strecha sa znižovala až k jeho čelu.   Keby chcel vystúpiť von, musel by sa uhnúť. Ale on sa nehýbal.   Nepotreboval to. Videl dosť, a i tak obzor bol jediná smradľavá   barina, nepriehľadná, neohraničená, roztečená na všetky strany, aj do   hĺbky, aj výšky. Ak sa chceš orientovať, nuž len popamäti. Za   záhradou je medza farárovho poľa. Tá sa ešte brnie ako roztiahnutá   čierna odedza. Potom už nebadať nič. Lež svet je väčší. Tam za roľou   začína sa popretŕhaná hora. Zápačou ju ľudia nazvali. Za ňou iná:   Kúty. Potom Lomisko a Morová, nad ňou Skalka; z druhej strany   Vrchdolín a potom zas hory a hory. Jedna ku druhej sa tisnú ako   sestra k sestre. Jedna druhú prenikajú. Vo dne sa rozjasajú, lebo   spieva v nich vtáctvo, a v noci sa ponoria do nepreniknuteľnej tmy,   lebo treba ukryť a utíšiť bezbožné deti, čo prišli sem krotiť svoju   divú krv.
    </tei:p>
    <tei:p>
     Toto bol Bernardov svet.
    </tei:p>
    <tei:p>
     Nemá konca, lebo hory nie sú ohradené plotmi ako záhrady, ani   kamene nenájdeš ako po medziach na poli, iba ak kôpočky s kolíkmi,   ale tie v noci nevidíš, môžeš prechádzať slobodne z jednej do druhej,   nemusíš žiadať o povolenie. Nijaké zákony ťa neviažu.
    </tei:p>
    <tei:p>
     „Ak sa mi zachce, vybehnem na Skalku, pustím sa priamo dolu bokom,   a som v Borovej. To je už v breznianskom chotári. Podo mnou drieme   mesto. Žmurká nepokojnými svetielkami ako driemajúca mačka na peci.   Azda ma aj vidí, ale mešťania sú pohodlní. Kým by pribehli sem, moje   nohy by už preskakovali vývraty v Komôrkach pod Gápľom, čo je skok na   Krupovú, odkiaľ vidieť slizké telo dlžizného Váhu. Nuž, zvoň si len,   Demianko, zvoň. Vyratúvaj hriechy týmto sedliačikom, čo teraz práve   zohrievajú svoje zažltnuté telá pri ženách, len im vyratúvaj a straš   ich Luciferom, peklom, ale ja a môj syn pod tvoju farnosť nepatríme.   Tvoj hlások je slabý, nedobehne nás. Aha, stojím len za svojím domom,   a nevládzeš sa ku mne preškriabať, chrčíš, akoby si mal na pľúcach   chrasty. Oj, Demianko, len si cengaj. Našu nôtu ty nepolahodíš. Môj   syn ťa nepočuje, a ja sa ťa nebojím. Keď budú tie hory plakať, čo sú   teraz pokryté osuhľou, potom sa budem modliť, vtedy už naozaj sa mi   bude treba lúčiť buď so synom, buď so svetom. Vidíš, Demianko, takto   ja zmýšľam. Ak som sa naplnil pred chvíľou zlou predtuchou, to   spôsobil ten pochabý Karo, ktorého hlas sa človeku pri uchu trasie   ani pišťanie šariny a ktorého oči vyvolávajú zmätok ako olovené   škvrny na nebi pred búrkou. Môj syn teraz brúsi Richtárovým alebo   divinu vešia na starú jedľu pod Maríkovými skalami, ak si už ruky   neumýva od teplej krvi v Čiernom potoku. Nuž tak, len zvoň, Demianko.   Treba odprevadiť nevinnú hájničkinu dušičku do neba a treba utíšiť   jej hladujúce dieťa.”
    </tei:p>
    <tei:p>
     Ale zvon sa upokojil. Zatíchol razom ako plač dieťaťa, keď mu   mater vstrčí mliekom navretý prsník do úst. No vo vzduchu visela ešte   voľajaká roztrhnutá struna. Hompáľala sa sem-ta. Bernard ju sledoval,   lebo sa mu zdalo, že v osuhli čarbe nezrozumiteľné kráže. Potom sa mu   ešte zdalo, že koniec tejto roztrhnutej struny sa pustil dolu a   šľahol ho po tvári. Ach, nie, to bola pavučina, na ktorej sa spúšťal   pavúk zo strechy a ktorej sa on ľavým lícom dotkol. Hej. Ale tento   neurčitý šum, akoby niekto striasal srieň zo zmrznutej trávy,   nepochodí už od pavúka.
    </tei:p>
    <tei:p>
     Bernard rozpoznával a naozaj počul kroky.
    </tei:p>
    <tei:p>
     Zdalo sa, že niekto ide od potoka. Srieň sa trúsil a zvonil ako   sklené piliny. To by mohol byť Peter, ale zdá sa, že nejde sám. Jeden   krok by bol zreteľnejší. Srieň by sa len v prestávkach trúsil ako   šušťanie trávy, keď sa kosou zaháňame, a tuto nieto prestávky. Srieň   sa sype neustále a zvoní, akoby cupkal po ňom kôň. Možno idú   dvaja.
    </tei:p>
    <tei:p>
     Bernard sa pohol zo svojho miesta a dal pozor, aby triesky pod   nohami veľmi nevržďali. Urobil krôčik doľava a oprel sa o stôs   polien. Drevo sa trochu pohýbalo. Zapadlo tuhšie do seba. Potom   znehybnel ako buková štiepa. Nebolo ho rozpoznať od prostredia, v   ktorom stál. Priechod do pitvora mal pred sebou. Kto bude tade   prechádzať, môže mu pozrieť do tváre a do očú zblízka. A toto Bernard   chcel.
    </tei:p>
    <tei:p>
     Zo záhrady sa ozvali hlasy. Boli dva. Bernardovo ucho sa   nemýlilo.
    </tei:p>
    <tei:p>
     Prvý hlas vravel: — Videl som vás oboch na Zvadovom poli medzi   horou. Ty si šiel hore Zápačkou a tvoj otec vchádzal do hory.
    </tei:p>
    <tei:p>
     A druhý hlas: — Nuž myslite si tak, keď si nedáte povedať!
    </tei:p>
    <tei:p>
     Prvý hlas: — Zapieranie sa ti nevyplatí.
    </tei:p>
    <tei:p>
     Druhý hlas: — Ja sa nebojím.
    </tei:p>
    <tei:p>
     Prvý hlas: — Hneď sa presvedčíme.
    </tei:p>
    <tei:p>
     Druh v hlas: — Môžete!
    </tei:p>
    <tei:p>
     Buchla doska, lebo prechádzali popri chlievcoch, a to bolo na   niekoľko krokov od kôlne. Bernard si pripamätúval hlasy, aby zistil   poradie prichádzajúcich. Druhý hlas bol synov a prvý mohol byť len   hájnikov.
    </tei:p>
    <tei:p>
     Prvý hlas vravel: — Pôjdeš predo mnou, neviem, kade sa do vás   ide.
    </tei:p>
    <tei:p>
     A druhý hlas: — Ako chcete.
    </tei:p>
    <tei:p>
     Išli práve poza Bernardov chrbát. Voľaktorý sa šuchol o drevo, o   ktoré bol on opretý, a potom mu už boli na očiach.
    </tei:p>
    <tei:p>
     Tmavé postavy sa vtisli do bielej osuhle. Išli za sebou v metrovej   vzdialenosti. Najprv Peter, potom hájnik. Povetrie sa rozhýbalo a   vedľa zahnívajúceho dreva bolo ešte cítiť vôňu surového mäsa a mladej   smoly. Ťažký dych chlapských pľúc trepotal sa vo tme nepravidelne ako   blanité krídla netopiera. Peter urobil pohyb, akoby sa mienil   obzrieť, ale potom len vyvrátil hlavu doboka, lebo sa mu bolo treba   pod strechu uhnúť. Tvár sa mu zabelela ako ryba, ktorá sa v hlbočine   obrátila, a vošiel do tmy. Bernardovi sa ešte zdalo, že jeho oči sa   pri ňom zastavili a zažiarili. Lež on sa do nich nestačil dívať. Pod   strechou zaknísala sa chatrná postavička hájnika z Doliny. Nuž na   túto chvíľu striehol a nemal sa kedy piplať s Petrušovými očami, hoci   bol aj na tie zvedavý. Siahol rýchle oboma rukami za prvé plece,   schytil poleno a mieril pozorne ta, kde mala byť hájnikova hlava.
    </tei:p>
    <tei:p>
     Možno bolo počuť tupý úder a zavržďanie triesok pod padajúcim   telom, ale v náhlosti sa to ľahko preslychne. A nebolo vidieť nič.   Tma prehltla aj najnepatrnejšie mihnutie tieňa a čušala ako   múmia.
    </tei:p>
    <tei:p>
     Hľa, nič sa nehýbe.
    </tei:p>
    <tei:p>
     Zornička sa ešte roztancovala, besne, šialene, ako opitá, ale   dostáva závrat. Zastáva a hladí na jedinké pevné miesto, ktoré je   kdesi na streche alebo je ďaleko medzi hviezdami. Najskôr tam.   Mihalnice zdreveneli a oko stratilo lesk. Musíme naň priložiť peniaz,   aby tak strašne nehľadelo. Hľa, celkom nič sa už nehýbe.
    </tei:p>
    <tei:p>
     Voľakto privrzol dvere, ktoré už mal odchýlené, a potom bolo   počuť:
    </tei:p>
    <tei:p>
     — Otec!
    </tei:p>
    <tei:p>
     — No?
    </tei:p>
    <tei:p>
     — Otec!
    </tei:p>
    <tei:p>
     — Neplaš sa, aby mať nestratila sny. Triesky zavržďali, lebo sa   niekto pohýbal.
    </tei:p>
    <tei:p>
     — Zabili ste ho?
    </tei:p>
    <tei:p>
     — Nehýbe sa.
    </tei:p>
    <tei:p>
     — Otec!
    </tei:p>
    <tei:p>
     — Mal som priťažkú ruku.
    </tei:p>
    <tei:p>
     Potom spod kôlne vyšiel Bernard Plžúch a jemu za pätami jeho syn   Peter Plžúch. Zastali pod strechou a hľadeli dovnútra. Bernardova   postava bola ohavnejšia.
    </tei:p>
    <tei:p>
     — Skočil na mňa spoza buka v Richtárovom, — vravel Peter. Zápasil   s dychom.
    </tei:p>
    <tei:p>
     — Chcel sa presvedčiť, či ste doma.
    </tei:p>
    <tei:p>
     Nazdával sa, že musí hovoriť, lebo otec čušal.
    </tei:p>
    <tei:p>
     — Pri Čiernom potoku ma núkal borovičkou.
    </tei:p>
    <tei:p>
     Bernard Plžúch sa nahol. Bol pol telom v osuhli a pol tela zapadlo   do tmy.
    </tei:p>
    <tei:p>
     Vravel odtiaľ zdola:
    </tei:p>
    <tei:p>
     — Črep má prelomený.
    </tei:p>
    <tei:p>
     A potom ešte:
    </tei:p>
    <tei:p>
     — Krvi veľa nevytieklo. Azda som mu kožu len na malom kuse   predrapil. Vo valila sa mu na mozgy, a tá kvapka, čo vymoká, zlepí sa   s vlasmi.
    </tei:p>
    <tei:p>
     Potom sa celý vnoril do tmy. Bolo počuť, ako šmátra a šuchá po   kútoch kôlne.
    </tei:p>
    <tei:p>
     Voľakde zahrkotal železný riad, inde zazvonila žŕdka. A o chvíľu   vyšiel. Podával Petrovi vrece.
    </tei:p>
    <tei:p>
     — Roztvor a zadrž! — vravel.
    </tei:p>
    <tei:p>
     — Čo?
    </tei:p>
    <tei:p>
     — Dáme ho dnu, bude tak kaľavnejší.
    </tei:p>
    <tei:p>
     — Kde s ním pôjdeme?
    </tei:p>
    <tei:p>
     — Na Vrchdolín. Za Jančekovie kolibou je trhlina v skale, nuž tam,   aby mu líšky dali pokoj.
    </tei:p>
    <tei:p>
     Ešte raz vošiel do tmy a teraz niesol jeho — hájnika. Bol malý,   nuž niesol ho na rukách ako dieťa. Dával pozor, aby sa mu ruky držali   pri tele a nohy spolu.
    </tei:p>
    <tei:p>
     — Vhoď dnu skalu.
    </tei:p>
    <tei:p>
     Pchal ho hlavou.
    </tei:p>
    <tei:p>
     Peter bol otcovi poruke. Počínal si podľa jeho rád, a na čo sám   prišiel, urobil bez napomínania. O chvíľu zaviazané vrece ležalo im   pri nohách. Bolo bez formy, len oni vedeli, že to, čo sa vypúča, sú   kolená pokrčeného chlapa.
    </tei:p>
    <tei:p>
     — Vezmi hájnikovu pušku, nájdi si pri hlave skalu, pošuchni ju do   rožka, bude sa ti takto lepšie držať, a poď záhradou popredku.
    </tei:p>
    <tei:p>
     Vyrovnali krok, prešli záhradou, ale za plotom obrátili sa k   hájovni a prechádzali potok.
    </tei:p>
    <tei:p>
     — Tam sa svieti, — vravel Peter, ktorý šiel vpredu a pozeral na   drevenicu, čo sa šerila medzi ovocnými stromami. Okná, obrátené na   severnú stranu, boli vysvietené. Svetlo prenikalo ďaleko, lebo osuheľ   ho rozpúšťala, ale rozpoznalo sa ľahko od okolia, zaliateho mútňavou.   Keď sme zastali, stálo aj ono, keď sme vykročili, pohlo sa za nami,   akoby nám nedôverovalo. Zavše sa zaplietlo medzi konáre stromov.   Niekedy aj skapalo, akoby naň niekto okenicu prichlopil alebo akoby   spadla do jamy, ale hneď sa zas vyhuplo a hľadelo, hľadelo.
    </tei:p>
    <tei:p>
     — To hájničku kladú na dosku, — vravel Bernard Plžúch, ale hlas sa   mu pozabudol vyhupnúť na jazyk. Znel voľakde pod rebrami alebo ešte   nižšie, nuž Petrovi sa zdalo, že to nevraví otec, ale niekto iný, čo   mu sedí v bruchu pod kožuchom. Vykročil strmšie, lebo chcel byť skoro   doma.
    </tei:p>
    <tei:p>
     Za potokom vošli do hory. Pod nohami sa im ozývala skalnatá hôrna   cesta. Peter sa obzrel. Chcela sa presvedčiť, či bledé svetielko   pustilo sa hore za nimi, ale nie. Nič sa už nehýbalo. Nikto ich   nesledoval. Čierne smreky zostupovali do cesty z oboch strán a tisli   sa k sebe. Medzi nimi prezerala len uzučká biela štrbina a v nej sa   nepohlo nič, celkom nič. Svetielka ostali tamdolu za potokom. Blúdia   záhradou, okolo domu, zamotávajú sa medzi rozkonárené slivky, chodia   popri vode, chceli by na druhú stranu, ale nemôžu. Sú priputnané k   oknám. A možno sa ani neznepokojili. Nezbadali nič, nuž len vyzerajú   z mútňavy ako omachnatené oči zabitej ženy v barine.
    </tei:p>
    <tei:p>
     Nuž nikto o ňom nevie. Naozaj nikto. Ráno ho budú zháňať, lebo   bude treba pohreb chystať, a nebude ho, akoby sa do zeme prepadol. Do   hory šiel. Hájnička večer voľačo spomínala. Rozídu sa. Jedni smerom   na Richtárovú, druhí do Morovej. Oj, hôr je veľa. Na všetky strany sa   šíria ako more. Nuž kdeže sa hnúť?
    </tei:p>
    <tei:p>
     — Hahóóó!
    </tei:p>
    <tei:p>
     Čierne vtáčisko namáhavo zatrepe krídlami priamo nad hladinou a   trieli voľakde do pochmúrnych hlbín.
    </tei:p>
    <tei:p>
     — Hahóóó!
    </tei:p>
    <tei:p>
     Hlas sa vychytí ako vír. Vznesie sa nad vrcholce a huláka dolu   horou. Uchytia ho grúne a hrajú sa s ním ako s loptou.
    </tei:p>
    <tei:p>
     — Hahó — Hahóó!
    </tei:p>
    <tei:p>
     Ale potom im čľupne do voľaktorej doliny, zatíchne a znovu sa   zbojnícka tíšina prikráda poza stromy k tebe.
    </tei:p>
    <tei:p>
     Toto je všetko. Viac nič?
    </tei:p>
    <tei:p>
     Aha, zo starého stromu sa odtrhla strapatá šuška, alebo ju   veverica spustila dolu. Otĺkla sa o dokrútené smolnaté konáre,   tancuje, poskakuje, šuští medzi ihličím, čupne ešte na zamrznutú zem,   a viac nič. Oj, nič. Hora čuší ako zarezaná. Čaká na sneh, lebo je už   pred Vianocami, a osuheľ v noci zľahčela. Aha, dvíha sa hore do   oblohy, bude padať.
    </tei:p>
    <tei:p>
     — Môžeme ísť vedľa seba. Cesta je tu dosť vyrovnaná a široká.   Nebude nám aspoň otĺkať kolená!
    </tei:p>
    <tei:p>
     Peter pomeškal, aby ho otec mohol dobehnúť. Ach, naozaj je takto   lepšie. On je medzi nami a my môžeme voľnejšie kráčať. Podkovičky na   bagančiach im tĺkli do skál. Hora pod nimi sa skúpo ozývala. Povedľa   nich zľava i sprava prechádzali stromy. Vystupovali z tmy, ktorá bola   pred nimi, a vchádzali do tmy, ktorá bola za nimi. Niektoré boli   maličké, pričupené k zemi, iné výšavy. Tie malé motali sa medzi   veľkými. Keď mali prísť k nim, pristavili sa a niektoré sa aj   nahýbali nad ich tváre, akoby im nazerali do očú. Potom sa však   naľakali a mykli preč.
    </tei:p>
    <tei:p>
     — Dávaj pozor, aby sa priveľmi nehojdal. Ruka zabolí.
    </tei:p>
    <tei:p>
     Ihličie sa im nad hlavami plašilo.
    </tei:p>
    <tei:p>
     Už idú.
    </tei:p>
    <tei:p>
     Už idú.
    </tei:p>
    <tei:p>
     Videli sme ho.
    </tei:p>
    <tei:p>
     Aj my.
    </tei:p>
    <tei:p>
     Aj my.
    </tei:p>
    <tei:p>
     Tadeto práve prešli. Vlečú ho medzi sebou, nuž tlčie sa hlavou o   skaly. Vrecom presakuje krv.
    </tei:p>
    <tei:p>
     Tamto kvapôčka odpadla aj na mráz.
    </tei:p>
    <tei:p>
     Starému sa iskria oči ako vlkovi.
    </tei:p>
    <tei:p>
     Mladému je riedko.
    </tei:p>
    <tei:p>
     Zatvára oči.
    </tei:p>
    <tei:p>
     Tak stará Cinduľka mala pravdu.
    </tei:p>
    <tei:p>
     Veru.
    </tei:p>
    <tei:p>
     Vravieva, že mladý Plžúch má oči ako obláčiky na jarnom nebi.
    </tei:p>
    <tei:p>
     Hej.
    </tei:p>
    <tei:p>
     Bernard sa mu darmo úfa.
    </tei:p>
    <tei:p>
     Šum sa rozliehal do šírav, akoby sa v týchto miestach vietor   prebúdzal, akoby si zobákom rozčuchrával perie, čo cez noc priľahlo k   sebe, a rozťahoval stŕpnuté krídla, akoby prestupoval z pazúra na   pazúr a zíval. Šum rástol a padal aj dolu medzi stromy ako spŕchnuté   ihličie.
    </tei:p>
    <tei:p>
     Peter mal naozaj privreté mihalnice a kráčal len popamäti.   Naťahoval krok, aby stačil otcovi, ale náhle sa zastavil, akoby mu   studená ruka prešla prstami po tvári.
    </tei:p>
    <tei:p>
     — Otec!
    </tei:p>
    <tei:p>
     — Čo?
    </tei:p>
    <tei:p>
     Obzreli sa obidvaja naraz.
    </tei:p>
    <tei:p>
     — Aha.
    </tei:p>
    <tei:p>
     Tam to bolo. Za nimi. Na tom mieste, kde sa cesta zahýbala a mizla   za stromami. Z jednej strany pozerá hrubý kmeň starého smreka a za   ním ešte jeden. Medzi ne vytŕča sa strapatý konár. Z druhej strany sú   malé stromky. Nuž medzi nimi a prvým kameňom je to. Hľa, teraz oči   neklamú. Tma zredla. Hádam sa už brieždi, alebo chumáč osuhle kvapol   sem dolu. Možno. Alebo nie. Bolo to také, akoby vypadla hrča z dosky   na kolibe, v ktorej spíš. Hádam. Tým otvorom presvitlo kus oblohy.   Lež obloha nie je vykrojená ako otvor na doske. Ohnisko totiž ešte   nevychladlo celkom. Dym sa valí práve na tento otvor. Nuž obloha sa   rozpíja v dyme. Vytvára sa guľa, ktorá rastie. Hej, také to bolo. A   uprostred tej šedivej rastúcej gule krútila sa akási hrča vaty.   Najprv sa krútila a vrtela ako besná a potom sa schytila, utekala   hore cestou za Plžúchovcami, akoby ich chcela dobehnúť, ale   rozmyslela si to a vyhupla sa do výšky medzi konáre.
    </tei:p>
    <tei:p>
     — Svitá. O chvíľu sa zodvihne aj osuheľ, ktorá nám je v očiach, a   môžu nás vidieť. Musíme sa ponáhľať, — vravel Bernard Plžúch, aby   posmelil syna.
    </tei:p>
    <tei:p>
     Mýlilo ho už synove správanie. Pozoroval dávnejšie, že ide ako   námesačník a že v ňom trhá, akoby ho niekto do pliec šidlom pichal.   Nuž nech je, ako chce, nie je to moja nátura. Hora mu málo ešte   pridala. Ach, ten chumaj Karo, horkýže oči. Oči sa vybrúsia. Veď mu   ešte nepreskočilo. Bude mať dvadsať, nuž chlapča sa musí z neho   vytriasť. Materino mlieko ho ešte mámi. Ale keď viac ráz ovonia aj   človečiu krv a pohrká si ľudskými kosťami, vybije sa z neho rúči   chlap.
    </tei:p>
    <tei:p>
     Prešli hodný kus bez slova. Naťahovali nohy. Ale keď uhýbali   konárom, čo sa načahovali priveľmi k ním zboku, Peter sa zas   vzopäl:
    </tei:p>
    <tei:p>
     — Otec!
    </tei:p>
    <tei:p>
     — Čo?
    </tei:p>
    <tei:p>
     — Aha!
    </tei:p>
    <tei:p>
     Teraz to bolo pred nimi sotva na desať krokov. Sedelo uprostred   cesty a čakalo na nich. Voľakde si zaopatrilo aj oči a hľadelo.   Rozpoznávalo Plžúchovcov a potom sa ako prv vyšvihlo do konárov.
    </tei:p>
    <tei:p>
     Niekde medzi stromami bolo počuť rýchle kroky, akoby sa niekto   ponáhľal dolu horou.
    </tei:p>
    <tei:p>
     Bernard zahrešil do tmy.
    </tei:p>
    <tei:p>
     — Tuto sme ako v kotle. Človekovi môžu britvu nadstaviť na hrdlo,   a nevidí ju.
    </tei:p>
    <tei:p>
     Napravo od nich uvoľnila sa vo výmoli skala a skotúľala sa im k   nohám.
    </tei:p>
    <tei:p>
     — Obráť sa dolu horou. Prejdeme naprieč. Cesta v týchto miestach   pritáča sa k poľu, nuž vyjdeme von. Vystúpime už ten kúsok po úbočí.   Nemáme ďaleko. Bude sa ti lepšie dýchať, keď uvidíš viac svetla.
    </tei:p>
    <tei:p>
     Vnorili sa do hory. Išli opatrne, lebo pod nohami sa im prepletali   korene stromov a do očí ich šibala čečina.
    </tei:p>
    <tei:p>
     Boh radi, keď vyšli na priestranstvo.
    </tei:p>
    <tei:p>
     A naozaj svitalo. Temnota hádam dierami a skulinami, ktoré nájdeš   pod hociktorým kriakom alebo hŕbou skál, vošla do útrob zeme. Stúlila   sa do jaskýň a posadala na skalné steny podzemných priepastí. Tam v   hore ešte čupela, ale tuto na priestranstve sa neudržala. Mrazivé   ráno pretiahlo si cez hlavu bieluškú ľanovú košeľu a chystalo sa   vykročiť dolu do dediny. Osúheľ bola celkom biela, len na tých   miestach, kde stál strom alebo kruh, šedivela a otmavievala. Bola   drobnejšia a ostrejšia. Podobala sa veľmi hmle. Nesedela na doline,   ale dvíhala sa hore. Po pažiti sa jej lepšie šmýkalo, nuž hnala sa   rýchlejšie ako ponad horu. Nepostupovala rovnako. Po čistine   nadbiehala a pri stromoch sa pristavovala. Tam, kde príliš   podskočila, vznikali trhliny, v ktorých sa brnela nahá zem, kde   zmeškala, zbila sa do hrče a kolembala sa na mieste, kým sa jej   nepodarilo uniknúť niektorou stranou. Ak jej v ceste stál smrek, tu   sa pustila cez ihličie a šumela ani peny na mlieku. Niekde sa   zvaľkala do kúdele, inde bola strapatá ako Cigánova hlava.
    </tei:p>
    <tei:p>
     Pustili sa dohora.
    </tei:p>
    <tei:p>
     Išli vedľa seba tak ako po ceste horou. Svah bol príkry, pôda pod   nohami tvrdá, zamrznutá. Miestami, kde voda presakovala do zeme, bola   ľadovica. Tú obďaleč obchádzali, a ak sa predsa na ňu dostali, museli   len pošmykúvať nohami, hľadať také miesta, kde štetiny trávy sa ešte   udržali nad ľadom, aby nespadli. Na zrnkovitom srieni nechávali   stopy. Ale Bernard vravel, že bude zaiste padať sneh, nuž ich   zakryje.
    </tei:p>
    <tei:p>
     Zima im oblizovala kosti. Ach, zarána zima nemá zmilovania. Ešte   je hladná, pchá sa pod kožu a pije krv. Kým šli horou, chránili ich   stromy, boli v zátiší, ale tuto sa do nich zo všetkých strán zažiera   zamrzlina.
    </tei:p>
    <tei:p>
     Prechádzali pod jedľou. Pred nimi sa valila ozrutná kúdeľ osuhle.   Videli ju obidvaja. Dívali sa na ňu. Sledovali ju pozorne očami, lebo   to bola nezvyčajná. Nevalila sa po šírke obliny, ale pokonča a vrtela   sa, tancovala, akoby v nej bol niekto zmotaný, a potom sa naraz pred   očami oboch rozkrútila. Aha! Ale nie, to je nemožné.
    </tei:p>
    <tei:p>
     Peter zjačal, pustiac vrece, skrčil sa k zemi, akoby ho chytali   kŕče, a tvár si kryl medzi kolená.
    </tei:p>
    <tei:p>
     — Peter!
    </tei:p>
    <tei:p>
     Nedával o sebe znať.
    </tei:p>
    <tei:p>
     — To za hrsť svetla sa vsypalo do osuhle.
    </tei:p>
    <tei:p>
     Čušal.
    </tei:p>
    <tei:p>
     — Peter!
    </tei:p>
    <tei:p>
     Zodvihol hlavu. Mal vybielenú tvár a do úst sa mu tisol úsmev.
    </tei:p>
    <tei:p>
     — Čo si videl?
    </tei:p>
    <tei:p>
     — Stará Cinduľka mi doniesla papučky zo samých bielych   cintariek.
    </tei:p>
    <tei:p>
     Bernarda podchytila zlosť. Skočil k synovi a zdalo sa, že ho ide   nemilosrdne kopnúť tvrdou bagančou do vyjavenej tváre, ale vtedy ho   zmrvilo náhle počatie.
    </tei:p>
    <tei:p>
     — Počujete, otec!
    </tei:p>
    <tei:p>
     — To hora skučí, — vravel pokorne a ticho. — Vstaň, syn môj,   vyjdeme na priehybu, a sme na mieste.
    </tei:p>
    <tei:p>
     Peter poslúchol, ale bolo vidieť, že mu pamäť voľakde uniká.   Chytili vrece a vykročili.
    </tei:p>
    <tei:p>
     — Táto hora skučí, — presviedčal aj seba aj syna Bernard Plžúch.   Hlas mu mäkol.
    </tei:p>
    <tei:p>
     Hej, to hora skučí. A nie jedna. Desať. Všetky, čo pozná Bernard   Plžuch: Kúty, Borová, Komôrky, Richtárovo, Vrchdolín, Skala, všetky,   ako kŕdeľ plačúcich žien. Jedna ticho, akoby sa pridúšala starým   machom, iná trasľavo, lebo sa jej hlas o skaly trie. Povetrie sa   vlní. Skučia to vo sbore, to všetky stíchnu a len jedna ujúka. Medzi   tisícami môžeš rozpoznať kvílenie starej jedle pod Maríkovými   skalami, na ktorú vešiava Bernard Plžúch a jeho syn divinu. Má   vrcholec rozčesnutý. Hrom bol do nej udrel. Hrčavé konáre dvíha k   nebu aj so strapcami šedivého lišajníka ako starý, bradatý pútnik.   Nemá už hlasu, všetok si vykričala, lebo pod Maríkovými skalami   neustále vietor hučí, a predsa ju počuť vykladať.
    </tei:p>
    <tei:p>
     — To hora skučí, — opakoval ako dieťa.
    </tei:p>
    <tei:p>
     Boli na priehybe. Osuheľ tadeto utekala a píšťala ako kŕdeľ myší.   Za kruhmi černela sa Jančekovie koliba. Dvere mala rozplazené. Bolo   vidno dovnútra, aj na druhú stranu pomedzi zruby. Obrátili sa v tú   stranu a skučanie im šlo za pätami.
    </tei:p>
    <tei:p>
     „To stará jedľa pod Maríkovými skalami,” chcel povedať Bernard,   ale nepovedal nič. Jedným trhnutím uvoľnil vrece z Petrovej ruky,   prehodil si ho cez plece, chytil syna pevne za ruku a prebehnúc   zostávajúcu vzdialenosť, zaplesol za sebou dvere, akoby sa bál, že mu   syna niekto uchytí.
    </tei:p>
    <tei:p>
     Dnu premkla ich tma. Bernard zložil z pleca bremeno a načúval.   Tamto je to na druhej strane. Zaďavčalo ako dieťa v kolíske a ide   sem. Počuť kroky, ale veľmi slabo, akoby malo na nohách papučky.   Prešlo popri zadnej stene. Malo by ho byť vidieť, ale v tých miestach   sú medzi zrubmi najväčšie diery, ale nič nebadať, len osuheľ sa   chumelí. Aha, a teraz sa plazí po pravej strane, chce prejsť ku   dverám.
    </tei:p>
    <tei:p>
     Bernard schytil hájnikovu pušku, ktorú niesol Peter, prikľakol k   stene a vopchal rúru cez škáru. Chvíľu bolo ticho. Potom zaľahol na   uši strašný výstrel.
    </tei:p>
    <tei:p>
     — Hájnikova suka, — vravel Bernard.
    </tei:p>
    <tei:p>
     — Stará Cinduľka, — vravel jeho syn.
    </tei:p>
    <tei:p>
     Bernarda hrdúsila hrôza. Nemohol už váhať. Pristúpil k synovi.   Jednou ho oblapil pevne za krk, druhou mu vyvrátil hlavu a díval sa   mu zblízka do očú, ako vtedy, keď ho vzal z rúk babe a utekal s ním   do pitvora.
    </tei:p>
    <tei:p>
     Peter bol ticho. Hľadel na otca pokojne. A hľa, v jeho očiach   plávali biele obláčiky ako po jarnom nebi.
    </tei:p>
    <tei:p>
     Nikdy nebolo Bernardovi Plžúchovi tak chladno pri srdci, ako keď   sa díval druhý raz do synových očú.
    </tei:p>
    <tei:p>
     — Tu ma počkáš, kým sa vrátim, — vravel. Prehodil si bremeno cez   plece a vyšiel dverami. Bolo vidieť, ako sa vzďaľuje.
    </tei:p>
    <tei:p>
     Myslel len na robotu a náhlil sa. Osuheľ mu primŕzala na obrvách a   mihalniciach. V kolenách mu vŕtal vetrisko, ale nedbal. Všetko robil   dôkladne, nič nezabudol. A keď už bol hotový, utrel si ruky o kožuch,   ako mal vo zvyku po každej robote, a chcel sa pustiť za starou stopou   do koliby, lež oči sa mu pristavili úžasom. Len na skok pred ním   rozkrúcala sa taká istá kúdeľ osuhle, ako videl nedávno tuto dolu pri   čiernej jedli. Aj táto stála koncom do výšky a krútila sa, tancovala.   A hľa: hrsť svetla sype sa zhora na ňu a z prostriedka vychádza   postava. Obracia sa k nemu chrbtom, akoby bola svedkom toho, čo   Bernard robil, a odchádza. Počuť zvoniť srieň, aj stopy vidieť za   ňou. Vzďaľuje sa k hore pomaly, iste, nezadržateľne. Čierna hora   vzťahuje proti nej strapaté konáre. Postava sa norí do nej a pištiacu   osuheľ pretína strašné, dlhé a ľadové zavytie.
    </tei:p>
    <tei:p>
     To nezavyla stará jedľa pod Maríkovými skalami. Och, to nie.   Bernard Plžúch mal zašibané oči ukrutnou zimou, ale preletel k hore   ani orol a chcel preniknúť zrakom husté šero voskrz. Postava sa mu   niekoľko ráz mihla medzi stromami, ale hneď sa stratila, akoby sa   bola rozťahala na vlákenká pavučinky, ktoré pochytal vietor, len   hrozné zavýjanie nieslo sa horou a rezalo Bernardovo srdce.
    </tei:p>
    <tei:p>
     — Petruško!
    </tei:p>
    <tei:p>
     Hora odpovedala:
    </tei:p>
    <tei:p>
     Petruško!
    </tei:p>
   </tei:div>
   <tei:div type="chapter">
    <tei:head>
     PIARGY
    </tei:head>
    <tei:p>
     Môžete si ich ľahko nájsť na mape. Choďte smelo hore Hronom a tam,   kde sa vám už zelená farba spod prsta celkom vylieni, zabočte doľava   k potoku, ktorému zabudli pripísať meno, alebo nevedeli, ako sa volá;   hoci odjakživa celý vidiek ho nazýva Belicou. Pri prameni tohto   potoka dolina sa rozkaluje vo dvoje. Jeden úplaz otáča sa okolo   vypučeného bachora Malého Roháča a vplieta sa do Magurských hôľ a   druhý sa vyplazuje rovno pod Končistú. Toto sú Piargy; dolina rovná   ako rúra, stisnutá z oboch strán grúňmi, tuhore ústiaca do úzkej   prte, ktorá sa škriabe horou a pod kosodrevinou rozťahuje sa do   lievika, kde spúšťa končiar vršiska každej jari šedivé skaly, akoby   chcel túto jedinú dieru do sveta zapchať, zatarasiť, aby ňou nemohli   prejsť zvedavci. Na niektorej podrobnej mape by ste našli azda   niekoľko čiernych stračiek, roztrúsených po dolinke, ktoré majú   naznačovať ľudské sídla. A naozaj, mapka ešte pred dvoma rokmi   vyjavovala len holú skutočnosť. V Piargoch bola osada. Šesť domov   dokopy. Nevedieť, či táto osada dala meno doline a či dolina osade,   lebo sa rovnako menovali a nikto ešte neobjavil, ktorá skôr z nich   jestvovala. Domy boli staré drevenice. Vysedávali zadumané do seba po   oboch stranách strmej bystriny ako divé kury na hniezdach. Nebáli sa   samoty, čo hľadela z Končistej dolu, ale svoj majetok chránili veľmi   pozorne. Čupel každý sám, akoby si navzájom nedôverovali, a   prejavovali veľmi málo života. V zime vypúšťali z komínov belasé   kúdliská dymu do zamrznutej oblohy a v slnečných letných dňoch   blýskali vysoko do grúňov drobnými okienkami. Len najdolnejšia chatrč   mladého Klementa Pilarčíka bola múranica. A tá už vlastne ani   nepatrila k osade, lebo hľadela do sveta druhou dolinou a stála na   pokrajisku belčovského chotára, nuž mala aj popisné číslo Belčova, a   nie Piargov. Piargy sa končili Magdušinou maštaľou, ktorá stála konca   Pilarčíkovej záhrady a prináležala ku drevenici, vsadenej obďaleč do   úpätia grúňa. Lež dnes by ste darmo hľadali osadu Piargy. Je len   dolina, ktorá má ešte toto meno, dolina rovná, rovnušká ako rúra.   Každej jari uzučkým korytom tejto doliny ručí spenená bystrina. Hory   pod Končistou vyspevujú zbojnícke piesne a zelený mach na stráni   vypásajú kŕdle bielych zvoncov. Niekedy zbehne z hole vetrisko. Letí   a bľačí ako blázon. Prichytáva sa o konáre stromov, aby na strmine   nezabakal. V zime je dolina ako vyhladený válov. Vo dne sa srieň na   ňom blyští ako rozsypané zlato a v noci kĺžu sa po ňom rozbesnené   vlny fujavice. Na dolnom konci stoja ešte štyri múry Pilarčíkovej   chalupy. Šedivá pieseň sa po nich plazí. Sú opustené, slepé. Na   slniečku sa zabelejú ako dažďami vylúžený črep zdochnutého zvieraťa.   Horná stena je navalená a rozpuknutá po celej výške. Sotva ešte jednu   zimu vydrží. Mladý Klement Pilarčík aj so svojou bielučkou ženou   Johankou musel sa odtiaľ na rozkaz úradov vysťahovať. Bývajú teraz v   meste.
    </tei:p>
    <tei:p>
     Osada Piargy nejestvuje. Zmizla zo sveta za jednu noc, akoby ju   boli čerti do pekla poodnášali aj s ľuďmi aj so zvieratami. Zostala   len Johanka so svojím mužom Klementom a štyri múry ich chalupy ako   hrozná výstraha. Piargy a ich obyvateľstvo prežilo svoju poslednú   noc. Ach, a bola to hrozná noc.
    </tei:p>
    <tei:p>
     Keď sa zvedaví ľudia bielej Johanky na túto noc dopytujú, zadúša   sa ešte preľaknutím. Teplým materským mliekom nakyprené prsia začnú   sa jej triasť ako vyplašené barance a očami hľadá nejakú oporu.
    </tei:p>
    <tei:p>
     — Jaj, ľudia boží, ani sa ma nevypytujte, lebo mi ešte aj teraz   srdce stíska, keď si spomeniem na to, — vravieva.
    </tei:p>
    <tei:p>
     — Nechcem ešte uveriť, že by sa to sem za nami neprivlieklo. Veď   ktože vie povedať hodinu nášho skonu. Pán farár aj túto nedeľu   vraveli na kancli, že súdny deň nie je ďaleko. Ach, a nechcela by som   ešte. Aha, budem mať dieťa, aj dom sme si na dlžobu kúpili, treba   splácať. Každú noc ďakujem bohu, že nás v tú noc zachránil. Veď to   bol zázrak. Akože si to môžem inakšie vysvetliť? Všetci zmizli, akoby   ich bola tá božia zem pohltila. Všetci do nohy: Kordíkovci,   Roháčovci, Piestikovci, krstná mater Spod čerešne, tetka Uľa, Juliša,   sprostá Léna, pochabá Magduša so svojím študentom, Beluš, mládenci,   dievčatá, deti, kravy, hydina, všetko, len ja s Klementom sme sa na   druhé ráno našli. Ach, čo to len bolo, čo? Azda sa Piargovčania v   niečom prehrešili, že na nich pánboh toľkú hrôzu zoslal. A krstná   mater to predvídali. Ešte ten večer nám vraveli, čo nás čaká. Sedeli   sme my tri, ja, krstná mater, tetka Uľa, v komôrke pri sprostej Léne,   čo sa už druha noc ku pôrodu trápila. Krstná mater vraveli, že si je   sama vinovatá, lebo bola predošlú zimu chovala v maštali vlka a s tým   sa vraj zapodela, hnusoba. Na druhej, strane v izbe besnela sa jej   sestra Magduša. Ktovie, či tá neprivolala trest boží na všetkých   Piargovčanov. Veď Piargovčania boli zbožní. Z každej rodiny chodieval   niekto na púť do Štiavnice alebo na Staré Hory. Ale táto sa rúhala   navidomoči. Túlala sa po svete s čipkami nuž sa zopsula. Bola ani   fúra, líca sa jej išli rozpuknúť od dobroty, lebo nemala sa zle. Celý   dom aj s majetkom v Piargoch bol jej. Sprostá Léna na ňom hrdlošila a   ona zarábala vo svete. Bola najbohatšia gazdiná v Piargoch. Mohla si   hádam peniazmi aj podkovičky na čižmách podkúvať, preto nepratala sa   do vlastnej kožky. O vydaji
     <tei:hi>
      sa
     </tei:hi>
     jej
     <tei:hi>
      an
     </tei:hi>
     i neprisnilo.   Horkýže tam vydaj. Vo svete si našla chlapov, akých len chcela. A aby   jej nebolo ani doma otupno vždy na sviatky si niekoho privliekla.   Vtedy mala voľajakého študenta z Bystrice. Chudáčik, keby bol šípil,   že sa viac navráti medzi svojich, či by sa bol ulakomil na ňu. Veru   nevieme, kedy nám bije hodina. Sme božie deti a on vie, čo robí. Veru   tak. Bol ešte mladušký, nohavičky na ňom len viseli a oči mal vodavé,   akoby ho boh zo žumpy vytiahli. Ale Magduša ho išla* *zjesť. Bola   rozkokošená. Zvolala do svojej izby celé Piargy, hriala pálenku,   krivý Ferdo musel hra na harmonike a ona išla z toho chlapčaťa v   tanci dušu vytriasť. Jaj, bože, ktože sa za tú prihovára pred   Hospodinom. Orodujže za ňu, Matko starohorská, všetci sme vinovatí,   nuž čože by sme si len, počali bez tvojej   prí
     <tei:hi>
      m
     </tei:hi>
     l
     <tei:hi>
      uv
     </tei:hi>
     y?
    </tei:p>
    <tei:p>
     Ak sa pri tom naďabí aj jej muž Klement, zachmúri sa mu čelo,   znehybnie a počúva sa, ale neudrží sa dlho v tomto stave. Len čo sa   Johanke pristaví dych, rozhovorí sa:
    </tei:p>
    <tei:p>
     — Ja som sedel s Belušom pri sporáku v Magdušine, izbe. Dávali sme   pozor na hrniec s pálenkou a zavše sme si črpli do hranatých   pálenčiarov, čo vedľa nás postavila Magduša. Ktože myslel na   nešťastie? Mne sa ani nežiadalo Magdušinej zábavy a pálenky. Boli sme   tuto s Johankou len týždeň po svadbe. Ale pochybeli mi zárobky A to   viete, že mladému páru netreba biedu dlho privolávať, nuž zašiel som   ta vlastne za Belušom, lebo som vedel, že je doma a že na neho   Magduša nezabudne. Chcel som sa mu ponúknuť do partie. Beluš mal tu   zimu šlóg pod Končistou. A to viete, najtiaž sadnúť a pozdravkať,   reči sa už potom trúsia a čas nepristavíš. Pribavili sme sa hádam do   polnoci. Hej, polnoc mohla byť, keď sme sa s Belušom pobrali.
    </tei:p>
    <tei:p>
     Takto sa rozpamätúvajú mladí Pilarčíkovci na tú noc a obaja,   potvrdzujú, že to dopustenie, čo vtedy na Piargy prišlo, bol trest   boží.
    </tei:p>
    <tei:p>
     Bolo to v noci z fašiangovej nedele na pondelok. Piargovčania boli   zídení pri pochabej Magduši, len neduživí starci čítali doma deťom zo   starých kalendárov. V Magdušinej izbe hučala ľudská vrava ako   frfotanie vôd podzemných prameňov. Tento huk tisol sa aj na druhú   stranu cez nízke dvere Léninej komôrky, kde sedela vtedy biela   Johanka s krstnou materou Spod čerešne a s tetkou Uľou. Boli ticho.   Azda sa nemali o čom rozprávať, alebo im jazyky pripuchali od ťažkého   vzduchu, ktorý v komôrke bezvládne ležal a priliepal sa na odvlhnuté   steny. Krstná mater sedeli pri sporáku a ruky načahovali nad platňu,   kde sa hriala ovsená voda pre Lénu. Hoci sa im líca pripaľovali   horúčavou, mali tvár bez farby ani popol. Starý ľudia už takto berú   do krvi teplotu. Nos sa im priveľmi zabrusoval, a to nie je dobrý   znak. Nepohli ani obrvou. Sám boh vie, na čom si lámali hlavu. Konca   Léninej postele sedela tetka Uľa. Premáhala spánok, ktorý jej   zvažoval hlavu a privieral oči, lebo toto už druhú noc čakala na   Lénino dieťa. Keď sa jej občas podarilo lepšie rozlepiť mihalnice a   viac povetria vtiahnuť do pľúc, vstrčila ruku pod perinu, aby sa   presvedčila, či má rodička nohy na horúcej tehle Tieto dve ženy   vydychovali zo seba ťažobu únavy. Jedna od staroby, druhá od roboty.   Obe už priveľmi zmliaždil život. Johanka medzi ne nepatrila. Ach,   jaj. Veď bola čajsi o celú šesťdesiatku od jednej a prinajmenej o   štyridsiatku od druhej mladšia. Sotva sa zahrýzala do života. Sedela   obďaleč pri hláviku zúboženej Lény. Cítila ťarchu kríža tohto   biedneho stvorenia bezprostredne vedľa seba, nuž plašila sa ako malé   dieťa na mrku:
    </tei:p>
    <tei:p>
     „Chudera, musí trpieť, možno aj dokoná,” dumala. „Mnohé pri pôrode   dokonali.”
    </tei:p>
    <tei:p>
     Svetlo petrolejovej lampy čmudilo, pridúšal ho hustý pach potu, čo   vystupoval od chorej.
    </tei:p>
    <tei:p>
     „Ach, bože, a mne povedal včera Klement, že môžem mať dieťa. Ale   ja nezomriem. Nie, ja nie. To by bolo nespravodlivé. Veď som len   týždeň spolu s Klementom. Aký podiel by som si aj zobrala z tohto   sveta a aký by zostal pre neho? Nie, nie, to je vonkoncom nemožné.   Nezrovnáva sa to s naším terajším rozpoložením. Ani o desať, ani o   dvadsať rokov by sa to nezrovnávalo. Ja nechcem zomrieť. Veď ma má   rád. Tri dni po svadbe sa ma ani len nedotkol, len obchodil, prezeral   si ma a bol úslužný ani rytier z rozprávky, ani princeznino páža.   Klopil oči, červenal sa, keď som na neho strmšie pozrela. Už som si   namýšľala, že inakšie nebude. Ale tretiu noc som sa zobudila zo sna,   lebo sa mi prisnilo, že som zahádzaná rozkvitnutým hlohom. Hej, vôňa   rozkvitnutého hlohu sa na mňa valila. Bola by ma zadusila, ak sa   neprebudím. Ale nebolo tak. To len jeho ruka mi hladila vlasy.   ‚Nezobúdzaj sa, Johanka, nie. To som si ruku prehodil, trochu je   sparno,’ vravel a hlas sa mu triasol ani jarné povetrie nad medzami.   No jeho ruka sa neodtiahla. Privrela som zas oči, lebo mi bolo dobre.   A hľa, jeho ruka sa skĺzla a bola mi na obnaženom pleci. Nechcela som   ju odtisnúť, lebo som sa bála, že sa Klement splaší, hoci ma mýlil   stud. Klement bol totiž trochu bojazlivý. Hej, bol trošku bojazlivý,   na všetko si pýtal dovolenie. Vravel: ‚Môžem sa kúštiček k tebe   pritiahnuť?’ A vravel, keď som ho už pri sebe cítila: ‚Bozkám ťa na   toto plece, hej, dovolíš?’ Potom ležal ticho ani ryba vedľa mňa, len   prstami na nohách mrvil. A naraz sa vychytil. Bol prudký ako jeleň,   pchal si ruku pod moje lopatky. Bol silný ako býk a vypätý ako   oceľová struna. Naľakala som sa ho. Hej, veru. Ale on vravel:   ‚Zatvorme si oči, aby sme sa na seba nedívali.’ Och, ja som sa i tak   nedívala. A on vravel: „Teraz lež ticho a ja ťa budem bozkávať, ale   neviem, kde ťa bozkám, lebo nevidím.” Bála som sa, ale nič sa   nestalo. Klement bol dobrý a nežný. Mám ho rada, viac ako pred   týždňom, oveľa viac. Ani sa už neostýcham. Bozkávam ho zavše aj sama,   lebo sa mi žiada veľmi jeho úst. Má ich mäkké a teplušké ako voňavé   vankúšiky, rozohriate popoludňajším slniečkom. Chcela by som ho aj   uhryznúť, len sa okúňam, aby nemal viditeľnú ranu. No niekedy sa   opovážim, uhryznem ho. Hej, uhryznem na takom mieste, kde mu to   nebude vidieť.” Oči sa jej plnili teplým roztúžením. Sťažka   rozpoznávala tmavé postavy ostatných žien, čo sa započúvali do seba   ani omachnatené skaly.
    </tei:p>
    <tei:p>
     Toto bolo asi hodinu pred tou hrôzou, ktorá potom prehltla   všetkých Piargovčanov do nenásytného pažeráka. Ešte sa mohli   zachrániť, keby boli tušili, čo sa na nich chystá. Len pánboh im   najskôr zamútil rozumy. Nestačili myslieť na blízku smrť, lebo túžava   života im planula na jazykoch.
    </tei:p>
    <tei:p>
     Pri Magduši samopaš roztáčala steny a tuto v komôrke poletoval   ľahučký sníček. Johanka ho niekedy sledovala. Zavše krúžil nad   posteľou a utišoval Lénine bolesti, inokedy zas ovieval ukonanú hlavu   tetky Ule. Bol rezký, ale ku krsnej materi Spod čerešne nešiel. Ta sa   bál. Plašil ho azda jej ustrnutý výzor.
    </tei:p>
    <tei:p>
     Johanka často povráva, že krstná mater už vtedy o všetkom vedeli.   A vari má pravdu. Schyľovali sa k hrobu. A takým ľuďom božia vôľa   rada predkladá prorocké vnuknutie, lebo má istotu, že ho nemôžu   použiť na prekrútenie vlastného osudu.
    </tei:p>
    <tei:p>
     Dlho nedali o sebe znať ani slovkom, ba ani jedinkým pohybom.   Johanka sa nazdávala, že spia s otvorenými očami. Ale po čase   zamrvili prstami na jednej ruke a vraveli:
    </tei:p>
    <tei:p>
     — Boh nás za toto potresce.
    </tei:p>
    <tei:p>
     Mali zaiste na mysli ten rozbesnený vresk, čo sa na druhej strane   zodvihol vírom. Johanka neporozumela hneď. Závoj roztúženia   zachytával sa jej ešte na mihalnice a tlmil jej pamäť. Musela sa z   neho vymotávať. A trvalo to práve za ten čas, čo tetka Uľa rozohnala   driemoty a chystala sa tiež načúvať. Krstná mater neprestali mrviť   prstami, pričom im vystupoval na oči sklený lesk, akoby hľadeli do   osvetleného zrkadla.
    </tei:p>
    <tei:p>
     Vraveli:
    </tei:p>
    <tei:p>
     — A neminie nás to nešťastie, lebo ho predpovedalo Písmo. Vyjde   siedmy anjel medzi hviezdy, zatrúbi a povstanú mocné hlasy na zemi aj   na nebi. Ale skôr, než prídu tieto veci, zrodí sa z nehodnej ženy   Ancikrist. Bude sa podobať našim deťom, len na tele bude mať chlpy   ako cap, — vraveli, obracajúc sa k tetke Uli pomaly, opatrne, akoby   im šiju vystieral kŕč.
    </tei:p>
    <tei:p>
     Johanke išli oči vyskočiť. Nemala ani tušenie, že by mohla žena   takú potvoru zrodiť. A teraz, keď sa to dozvedela, zaumieňovala si,   že sa bude dívať len na pekné deti, aby sa jej nepriplietlo nejaké   čudo.
    </tei:p>
    <tei:p>
     Krstná mater pokračovali:
    </tei:p>
    <tei:p>
     — Dobrotivý pánbožko mu nedovolí dlho vládnuť. Zakape, len čo sa   mu oči rozlepia, ale to nás nezachráni. Jeho jedovatý dych postačí sa   rozliať a zaplaviť celú zem. A to bude koniec sveta. Hriešnici nebudú   sa stačiť kajať.
    </tei:p>
    <tei:p>
     Lapali vzduch, lebo ich už záduch mordoval, a zastavili sa   sklenými očami na blednúcej Johankinej tvári.
    </tei:p>
    <tei:p>
     „Ach, azda len nevedia o mojom hriechu,” strachovala sa Johanka a   páľa ju zaliala až po uši.
    </tei:p>
    <tei:p>
     Ale krstná mater zodvihli oči len preto, aby sa lepšie rozpamätali   na tú časť Písma, ktorá sa vzťahovala na tento deň hrôzy.
    </tei:p>
    <tei:p>
     — Bude veľké zemetrasenie, — vraveli. Hlas im dužel záhadnou   prorockou silou.
    </tei:p>
    <tei:p>
     — Zem sa bude rozkalovať ako zle vykysnutý a vyváľaný chlieb v   rozpálenej peci. Priepasti nebudú mať dna, nuž nikoho nevydajú na   svetlo božie, koho raz prehltnú. Slnko očernie ako zhnitá plánka v   sene a neukáže sa na oblohe, lebo nebude mať komu svietiť. Ľudia   biedne pohynú. Jedným strach vyrve srdce; iní sa poškrtia navzájom.   Mesiac sa zaleje celý krvou a hviezdy popadajú do mora.
    </tei:p>
    <tei:p>
     Noc sa zleje s dňom, a komu ostanú ešte oči, oslepne od veľkej   tmy. Všetko sa pohne zo svojho miesta. Vrchy sa otvoria a budú   rozhadzovať skaliská zo svojich útrob. Hroby sa poroztvárajú a prídu   ešte napokon mŕtvi besedovať so živými. Voda sa vyšinie z morských   hlbín, zaleje zem ako pri potope a obloha sa zvinie ako papier. Beda   tomu, koho tento trest boží zastihne.
    </tei:p>
    <tei:p>
     Potom na chvíľu zatíchli a ľavou rukou zakosili ako pavúk, ktorému   došlo k srdcu.
    </tei:p>
    <tei:p>
     Johanka sa plašila. Nemienila už dlho meškať v komôrke a rozhodla   sa, že nahovorí Klementovi, aby sa čím skôr vysťahovali z Piargov.   Veď už bol spomínal, že pri meste by si skôr našiel robotu. Nuž čože   by sa mali zdržiavať? Pôjdu. Hádam to nebude ešte neskoro a tam v   meste sa im skôr podarí tú hrôzu prežiť ako tuto v Piargoch, kde na   všetkých stranách dvíhajú sa ozrutné vršiská, a keby sa mali tie   rúcať, nuž vonkoncom nemáš kde uskočiť.
    </tei:p>
    <tei:p>
     — A naplní sa už ten čas, lebo všetky znamenia sa na nebi   poukazovali, — vraveli ešte krstná mater, ale hlas sa im stratil,   lebo v tú chvíľu voľakto otvoril dvere na druhej strane, vresk   vyskočil na pitvor a rozhulákal sa ani opitý valach.
    </tei:p>
    <tei:p>
     Bol rozpútaný a divý. Občas zjačal ani víchor, čo sa zlostí na   vysočizné jedle, ktoré sa mu stavajú do cesty. Čajsi nerozoznal si   chlapské hlasy od ženských. Všetko to vrelo v jednom zamotanom klbku.   Len zavše sa hlasnejšie roztiahla harmonika krivého Ferda. A vtedy   zavzdychal aj voľajaký mocný prievan, akoby niekto širočizné vráta na   humne roztváral. Potom sa však motanica zas zvŕtala a besnela ďalej.   Nemala hraníc ani zákonov. Rútila sa voľakde bez hamoviek a   schytávala so sebou vrchy aj oblaky. Nebolo jej nič nedotknuteľné,   sväté.
    </tei:p>
    <tei:p>
     — Ferdo, túto, — zreval mocný chlapský hlas: — Nikto nevie, čo ma   bolí. — Harmonika ho nestačila pritlmiť.
    </tei:p>
    <tei:p>
     A potom hneď:
    </tei:p>
    <tei:p>
     — A teraz spievajte, chlapi: Nepôjdem k nej... — Akoby sa more   bolo dvíhalo do výšav, tak sa vzopäli mužské hlasy, alebo akoby stádo   divých byvolov nadvihlo svoje čierne kotrby, roztiahlo papule a   zaručalo v ústrety pasúcej sa čriede kráv. A len čo sa táto pieseň   zdusila v hluchej ozvene drevených stien, vytiahlo sa ženské   hrdlo:
    </tei:p>
    <tei:p>
     — Prečo sa ty za mnou vláčiš...
    </tei:p>
    <tei:p>
     Bola to Magduša. Jej oceľový hlas poznal každý. Ostatné dievky sa   k nej pridali a chlapi do nich štekali diabolským chechotom.
    </tei:p>
    <tei:p>
     — Dobre, že sa nepobesneli v tej izbe, — vravieval mladý Pilarčík.   — Parom ho vie, či v tej pálenke sa močila dajaká mrcha zelina, alebo   nám už naozaj vyhrávali rohatí na žilách. Mládež bola pochabá a   nemóresná. Výskala a jačala. Jedni spievali tú, iní druhú,   prekrikovali sa bez poriadku a starší sa neopovážili do nich   zamiešať. Ono aj nehodno sa zapodievať s mladými. Hneď máš posmech na   nose. Nuž robilo si každé po svojom. Ani ohľadov, ani hanby nikto   nepreukazoval. Dievky chlípali pálenku opreteky s parobkami. Šaleli   sa vospolok. A Magduša mala vrch. Dievkam ukazovala, ako majú piť, a   mládencom, ako tancovať. Nikto ju nemohol zunovať. Bola hádam diablom   posadnutá. Svojho frajera vláčila ani bábiku z handričiek. Neviem   veru pochopiť, prečo si vybrala takého popolúcha. Veď, ako viem, žena   je len vtedy hrdá, keď má pri sebe poriadneho chlapa. No a toto malo   nohavice na tráčikoch ako päťročné chlapča. Vlásky malo prihladené,   hádam aj cukrovou vodou pozliepané, tváričku ani dievča, maličkú,   ružovú, ani chlp pod nosom a na brade, ani pliec, ani poriadneho   pása, len to vyvaľovalo veľké oči. Nuž nebol vám to ani ku prsiam,   ani do postele: také.… neodplekané chúďa. Poriadna žena by sa s ním   nezapodela. Ale Magduša išla na ňom oči nechať. Lúskala mu bradu,   mľaskala jazykom, a keď sa nikto nedíval, pchala mu pod košeľu ruky.   Boh ju už súdi na tom druhom svete, nech sa teda zodpovie sama zo   svojich hriechov, ale ja len toľko vravím, že tá nemala veľa ráz na   rukách pátriky a sotva kedy nazrela do chrámu božieho. Ako som už   povedal, ja s Belušom sme sedeli pri peci a vyhrievali gágorce   pálenkou. Mali sme svoju vec, nuž veľa sa nám ani neušlo hľadieť na   tých pochábľov, čo išli izbu rozniesť. Beluš vravel, že zárobky v   jeho šlógu sú dobré, len sa treba báť lavíny, lebo tamhore na   Končistej napadol predvčerom nový sneh na starú kôru a ten pri   terajšom oteplení sa môže ľahko zošuchnúť dolu a jeho šlóg je vraj   práve na pokrajisku lievika pod Končistou. No mňa také nebezpečenstvo   nemohlo odvrátiť. Potreboval som groša ani soli, preto len čo mi   sľúbil, podal som mu ruku a vypili sme na šťastie. Potom som už nemal   čo u Magduše obzízať. Zodvihol som sa a Beluš so mnou. V pitvorci som   volal na ženu, ale tá bola práve zaneprázdnená pôrodom, nuž zostala   ešte v Léninej komôrke. Noc bola jasná, obloha ani oko. Beluš mi pred   vrátami vravel, aby som ráno dlho nemeškal, lebo že chlapov má z   druhej strany a tí sa vynesú v nedeľu popoludní a on že sa vyberie   hneď teraz, aspoň mu vraj vyšumí z hlavy tá pálenka. Sľúbil som mu,   že sa nebudem zdržiavať. Usmial sa tomu pod fúzmi, lebo ma pokladal   za takého chlapa, ktorému sa ráno ženská košeľa priliepa na pupok, čo   som mu ani nezazlieval, veď sme sa s Johankou za ten týždeň sotva   stačili poznať. Ale o mňa sa nemusel báť. Ja držím vždy slovo. Potom   sme si ešte raz stisli ruky. On sa dal hore a ja dolu. Rozišli sme sa   tak navždy. On zostal tam s ostatnými a ja som vyviazol. Ech, a bol   to rúči chlap. Škoda ho, len čo je pravda. Ja som zišiel po chodníku   dolu k svojej múranici. Ako som už vravel, noc bola jasná a tichá.   Nič sa nepohlo. Len pred našimi dverami sa mi pozdalo, že niekto za   mnou odhora pobehol a skryl sa pri Magdušinej maštali. Nechcelo sa mi   pochábľa odohnať. Nazdal som sa, že sa to voľaktorý parobok preháňa.   Vošiel som do domu, nahmatal som ešte pôlt slaniny v kochu a odrezal   remeň, aby sa nemusela, reku, žena ráno potĺkať. Ani som nezapaľoval.   Sneh sa belel cez okná. Vyzul a vyzliekol som sa len tak popamäti. Už   som bol hotový, len sa prevaliť na posteľ, nuž a vtedy to prišlo.   Počul som najprv hrozný rev, akoby tisíc ľudí sa pražilo na pekelnom   ohni, a potom sa rozleteli dvere, vbehla žena a hodila sa mi s krikom   do náručia. Nevedel som, či horíme alebo sa zem pod nami   roztvára.
    </tei:p>
    <tei:p>
     Keď Klement odchádzal, Johanka ho nemohla nasledovať, lebo Lénu   práve vtedy schytávali pôrodné kŕče a tetka Uľa ju zdržala:
    </tei:p>
    <tei:p>
     — Počkaj trochu, pomôžeš mi, sama by som si nedala rady. Pomaly sa   rozhodovala. Voľačo ju ťahalo za Klementom, ale spriečiť sa   neopovážila. Zostala, hoci po celom tele ju šľahali blesky   strachu.
    </tei:p>
    <tei:p>
     A ukazovalo sa hneď, že Léna bude mať ťažký pôrod. Predovšetkým   bola priveľmi vysilená, lebo sa trápila už druhú noc a potom boli tu   aj vonkajšie príznaky.
    </tei:p>
    <tei:p>
     — Nemá ani na dva palce drieku a brucho jej spadlo medzi stehná, —   vravela tetka Uľa, — a s takými ženami je potom kríž.
    </tei:p>
    <tei:p>
     A vravela ešte:
    </tei:p>
    <tei:p>
     — Keby bolo aspoň výhľadu na malé dieťa, ale to sa nemôže   očakávať, narástla veľká a pribrala na váhe.
    </tei:p>
    <tei:p>
     A nakoniec doložila:
    </tei:p>
    <tei:p>
     — Všetko je v božích rukách.
    </tei:p>
    <tei:p>
     Léna začala hlasnejšie postonávať. Mala žlté a krvavými žilkami   prepletané oči, behala nimi sem a ta, akoby voľakoho zhľadúvala. Jej   tvár sa občas zmraštila ani usušená hruška, očervenela a zachádzala   tmavofialovými vlnami, ako keď sa obielené drevo zaparí nad ohňom,   ale zaraz vybledla, stratila všetky farby a meravela skoro na   mŕtvolu. Veľké telo sa jej zvíjalo. Nemohlo si nájsť pod perinou   polohu. Niekedy si pchala do úst celú päsť a obhrýzala hánky, niekedy   začala trepať oboma rukami zúrivo po perine.
    </tei:p>
    <tei:p>
     — Tamto na sporáku v tom tehlovom hrnci sa močí ovos, — vravela   Uľa, kým si vysúkala rukávy nad lakte, — skús prstom, aby si ju   neobarila, a daj sa jej trochu napiť.
    </tei:p>
    <tei:p>
     Na tejto žene nezjavilo sa pohnutie. Kým driemala na stolci, bola   priskromná, utiahnutá, ale keď sa jej tvár rozžiarila čerstvými   farbami prebudenia, tu naplnila komôrku dôverou a istotou. Nič ju   nemohlo zaskočiť a pomýliť, lebo na všetko čakala s rozvahou. Každým   činom preukazovala nadobudnutú zručnosť. Léna pila hltavo, plnými   dúškami. Ani nestačila ústami, nuž žltkastý odvar roztekal sa jej   dolu bradou. Keď ustala a zapadla hlavou naspäť do perín, zdala sa   pokojnejšia.
    </tei:p>
    <tei:p>
     — Hľa, smäd ju trápil.
    </tei:p>
    <tei:p>
     — Má telo telo v ohni.
    </tei:p>
    <tei:p>
     A vtedy sa ešte raz otvorili dvere na druhej strane. Smiech   vyprskol, ale hneď sa zadusil a v pitvore bolo počuť šepot:
    </tei:p>
    <tei:p>
     — Nebudeme čakať.
    </tei:p>
    <tei:p>
     — Hej.
    </tei:p>
    <tei:p>
     — Tuto sa všade popletajú.
    </tei:p>
    <tei:p>
     — Kde pôjdeme?
    </tei:p>
    <tei:p>
     — Dolu do maštale.
    </tei:p>
    <tei:p>
     — Na zimu?
    </tei:p>
    <tei:p>
     — Ach, tam ani nahému nie je zima. Kravy nadýchajú, tak je teplo   ako v opare.
    </tei:p>
    <tei:p>
     — Nedbám!
    </tei:p>
    <tei:p>
     — Choď napred, ja neomeškám, len čo si zahodím šatku.
    </tei:p>
    <tei:p>
     Vrzgla dlážka. Niekto sa ponáhľal von a do komôrky vhupla Magduša.   Tvár jej horela ani fakľa. Mala šaty pristrojené do drieku. Boky sa   jej honosne vozili a kabátik ju na hrudi pridúšal, lež tvárila sa, že   jej nič nezavadzia. Bola vrtká, nadnášala sa ani páperce. Sotva sa   udržala na drobných čižmičkách, hoci jej to nijako nesvedčilo. Vo   všetkých formách bola od blahobytu priveľmi zaokrúhlená sadlom. Keď   sa uškrnula, brada sa jej až dvojila.
    </tei:p>
    <tei:p>
     — Nuž akože je? — pýtala sa očistom.
    </tei:p>
    <tei:p>
     Pristúpila k Léninej posteli a tvárila sa veľmi pokorne.
    </tei:p>
    <tei:p>
     — Len aby sa už zodvihla, pozajtre pôjdem do sveta, aby aspoň tie   kravy nezostali bez opatery.
    </tei:p>
    <tei:p>
     — Ťažko si predpokladať, moja devucha, — zavrátili ju nevľúdnym   hlasom krstná mater Spod čerešne.
    </tei:p>
    <tei:p>
     Magduša sa zháčila.
    </tei:p>
    <tei:p>
     — Zabehnem nazrieť do maštale. Oklamka sa nám má tieto dni teliť,   — vravela, prehadzujúc si na hlavu šatku.
    </tei:p>
    <tei:p>
     A krstná mater:
    </tei:p>
    <tei:p>
     — Aby ti nezaškodilo, si rozpálená.
    </tei:p>
    <tei:p>
     — Nič mi nebude.
    </tei:p>
    <tei:p>
     Takto sa rozlúčila so svetom Magduša.
    </tei:p>
    <tei:p>
     Tvrdé podkovičky jej čižiem vytĺkali na pitvore stupnicu   zahlušených zvukov a potom vernú pokorne stíchli. Zaviazli niekde.   Omachnateli nekonečnou tíšinou. Magda, Magduša, kdeže si, kde ťa   hľadať? Čakajú ťa vo svete, lebo si sľúbila doniesť nové čipky, tie   najdrobnejšie, drahé, čo odpredáš len zriedka. Ach, kde si, veselá   devucha. Tvoj smiech bol na slnku veľmi chytľavý, skákal ani kozľa po   trávniku a prekvapoval chlapov, čo ho počúvali. Koho sa opýtať na   teba? V ktorú stranu si sa pohla, že niet po tebe stopy? Magda.   Magduša! Či naozaj si vošla do večnosti? Veď sme ťa len nedávno   videli. Tvoja ružovkastá sukienka sa nám ešte ovieva pred očami.   Nosila si na nej prepásanú belasú zásterku z tlačeniny. Hľa, rozpínaš   si pred nami kabátik, pod košeľou sa ti nepokojne pohýbalo dvoje pŕs   a ty celkom spokojne, nehanblivo vyberáš spomedzi nich červené   vrecúško s peniazmi, lebo ti treba vydávať. Aké nám je to ešte známe,   blízke. Oči sa nám od toho ešte pretepľujú. Tvoje telo nám zaváňa.   Nuž neskrývaj sa. Ohlás sa nám! Magduša!
    </tei:p>
    <tei:p>
     Všetko márne. Nezjavuje sa. Ani nemukne. Ani sukienka jej   nezašuští, ani čižmy nezavrždia. Niet jej.
    </tei:p>
    <tei:p>
     Ach, niet jej! Bola fašiangová nedeľa. Večer sa smiala, spievala,   potom vyšla do noci — sneh sa belel na všetkých stranách — a   brieždenie druhého rána ju už nikde nemohlo dobehnúť.
    </tei:p>
    <tei:p>
     Johanka si zapamätala jej rozpálenú tvár, ale nestačila si   uvedomiť, že ju takto vidí naposledy, lebo Léna začala kričať.
    </tei:p>
    <tei:p>
     — Posadíme ju na posteľ, — vravela tetka Uľa.
    </tei:p>
    <tei:p>
     — Ale najskôr jej stiahni košeľu. Mala veľké telo.
    </tei:p>
    <tei:p>
     — Pridrž ju odzadu za plecia.
    </tei:p>
    <tei:p>
     Tetka Uľa si roztierala masť po rukách a potom si prikľakla medzi   Lénine kolená.
    </tei:p>
    <tei:p>
     Johanku unášalo na plač, lebo ju stud pokúšal. Nebola zvyknutá   takto zblízka hľadieť na nahotu. Dávala pozor, aby sa jej ruky   priveľmi nechveli, a privrela oči.
    </tei:p>
    <tei:p>
     Lénino telo sa zalievalo potom. Bolo horúce a mastné. Keď sa   Johanka k nemu pritisla, vlhli jej šaty. Skrúcala sa v bokoch. Mala   tam iste najväčšie bôle.
    </tei:p>
    <tei:p>
     — Vyjdi za ňu na posteľ a podrž ju aj za ruky. Ona urobila toto:   kľakla si vedľa nej a rukami jej oblapila hrubé ramená vyše   lakťa.
    </tei:p>
    <tei:p>
     — Ach, nie tak. Nadváž sa nad ňu, bradou jej vyvráť čelo, nech ťa   hľadá očami, ale dávaj pozor, aby ťa neuhryzla. Rukami ju podchyť   spredu pod pazuchy, dlaňami sa opri do bokov, lakte pritískaj k sebe   a palce od jej tela.
    </tei:p>
    <tei:p>
     Léna sa ruvala. Mala viac sily, ako sa predpokladalo. Johanka   musela sa veľmi činiť, aby ju prevládala. Najprv ju sputnala rukami a   potom sa k nej pritisla, aby mohla zavčasu vypozorovať zámery jej   sily. Cítila takto každý záchvev jej tela. Tuto pod rebrami sa to   vždy začínalo, chcelo vyduť najprv boky, potom sa pretrhávalo a   prenikalo nadol medzi stehná.
    </tei:p>
    <tei:p>
     — Len pritlač a pošmykni sa dlaňami aj sem dopredu.
    </tei:p>
    <tei:p>
     Boleli ju ruky.
    </tei:p>
    <tei:p>
     — Neviem, či hlavou a či chrbtom.
    </tei:p>
    <tei:p>
     Johanka zatískala oči, lebo to dlho trvalo, ale aj tak okolo nej   sa vrteli krvavé obruče, ktoré ju vháňali do nebezpečného stredu.   Snažila sa udržať rovnováhu, lež opúšťala ju dôvera. Léna mocnela   navidomoči ako sopka, v ktorej sa vzopäli dlho utajované podzemné   sily. Zatíchla, ale sa zdúvala, fučala a zdýmala. Telo jej horelo a   kosti sa uvoľňovali v kĺboch, pukajúc ani jedlina plameni. Pokúšala   sa uvoľniť si ruky, a keď sa jej to nedarilo, syčala strašnou   zlosťou. Cerila zuby a osŕkala, len chytiť a chytiť.
    </tei:p>
    <tei:p>
     „Prežijem to?” pýtala sa sama seba Johanka. „Bože, keby som to len   prežila! Aha, mám tuto ešte trošku sily, vynaložím aj tú. Zahryznem   si do gamby. Nedbám, nech krv tečie. Nedbám, ale nepopustím. Nemôžem   popustiť, uznaj, Léna. Ja nemôžem zomrieť, radšej ty choď, ak to už   tak má byť. Nikdy som ti zle nepriala, ale keď sa má rozhodnúť len   medzi nami, nuž ja neodstúpim. Ty si hluchá a nemá. Nemôže ťa veľmi   tento svet tešiť.
    </tei:p>
    <tei:p>
     A mňa doma čaká Klement. Čaká na mňa, a ak neprídem... Bože, čo by   si sám počal, ak by som sa nevrátila k nemu?”
    </tei:p>
    <tei:p>
     Tŕpla strachom. Sluchy mala skropené potom. Telo sa jej triaslo a   v hrdle ju škrtila úzkosť, a predsa podujímala sa ešte prepiať. No   jej námaha stratila náhle odpor, akoby sa jej vyvalili dvere, o ktoré   bola chrbtom opretá, akoby sa jej medzi dlaňami roztrhol mechúr,   ktorý sama nafukovala. A stalo sa to tak náhle, že ju nadchodil dojem   vlastnej záhuby. Pobádala síce v Leninom tele zo tri surové   šklbnutia, lež nepokladala ich za dôležité. Len keď najnebezpečnejší   tlak na jej ruky ustal a odpadol, zaváhala a zjašila sa ani   rozcválaný kôň, ktorému pod kopytá vbehlo hrajúce sa chlapča.
    </tei:p>
    <tei:p>
     Vyčkávala. Lénino telo podozrivo stíchlo. Možno ju chce oklamať,   zaskočiť. Stúlilo sa, uvoľnilo svaly, zastavilo dych. Ani prstíkom   nepohne. Zamrelo navonok. Naozaj sa zdá, že zamrelo a drevenie ako   múmia. Ale v duchu sa smeje. Pod sklopenými mihalnicami driemu dve   bystré oči, kujú plány, čakajú na príhodnú chvíľu. Ach, nehodno   dôverovať. Netreba sa spoľahnúť. Ešte vyčkávala. Lénino telo   ohluchlo. Len nedávno nebolo na ňom miesta, ktoré by stálo v pokoji.   Kožka na ňom spela, väzy pukali, svaly sa hrdúsili navzájom a vo   vnútri klokotali divé peny. Lomcovala ním strašná búrka. A razom   ohluchlo. Hej. Aj chotár tak náhle ohluchne, keď zapadne prvým   snehom; Ešte včera po medziach prebehúvali myši. Hrudôčky zeme sa pod   ich nôžkami uvoľňovali a trúsili do suchej trávy. Lístie šušťalo, keď   skackal žltohnedý vták pod stromami, aj voda v studničke voľakde   blbotala, ale naraz je ticho. Sneh, čo napadol, neodmäkol ešte   natoľko, aby sa zošuchoval z konárov. Keď dýchneš, počuješ svoj dych,   a viac nič. Zem tuhne a vzduch sa obaľuje mrazom. Naozaj. Lénino telo   bolo ako chotár zapadnutý prvým snehom. Tuhlo a obaľovalo sa   mrazom.
    </tei:p>
    <tei:p>
     Nedôverovala, hoci predpokladov na pochybovanie mala veľmi málo.   Odvážila sa pošmyknúť dlane hore bokmi. Drobné zrniečka kožky mrvili   sa jej pod hmatom. Niekde boli drsné, inde hladučké ako zamat. Ale   všetky rovnako nepríjemne chladili. Aha, tuto badať kôpky pŕs a tuto   by to malo byť, kde sa nám prst pošmykol na obline ľavého rebra. Nuž   načúvajme.
    </tei:p>
    <tei:p>
     Tichota! Nič nepočuť! Žilôčka sa nezachveje. Kvapôčka krvi   nezazvoní. Môžeš aj ucho priložiť, jediného zvúčika nevystriehneš.   Tichota!
    </tei:p>
    <tei:p>
     Johanke krehli údy. Ešte dnes, keď na túto chvíľu spomína, stráca   farby a kladieva si ruky na život, aby azda svoj plod, čo tam   nosieva, zachránila od hrôzy.
    </tei:p>
    <tei:p>
     — Jaj, des ma vždy naháňa, keď sa večerom oneskorím na ulici, hoci   sa ešte ľudia túlajú, a veru aj v noci ma presekúva zima, keď Klement   nepokojne spí a rozhadzuje rukami, lebo sa nazdávam, že sa to ku mne   tisne. Jaj, bože môj! Veď vám tá už bola na božom súde. Iste sa jej   srdce puklo od toľkého zdúvania. Ach, a ja som ju ešte takú držala.   Po celý život budem to mať na očiach. Mala som chuť vyskočiť oknom. A   vinovatá! Keby som nebola mala ohľady, bola by ma hrôza obišla, lebo   čo som sa postavila na rovné nohy a trochu spamätala z jedného   preľaknutia, zavalilo ma ako hrom druhé: tetka Uľa nadniesla v tú   chvíľu na rukách Lénino dieťa. Nebolo väčšie od kocúra, ale po tele   malo chlpy ako cap. Išlo ma vychytiť. Krstná mater si oboma rukami   zakrývali tvár a pišťali ani pricviknutá myš. Jaj, jaj. Dobré s nami   a zlé preč. Šťastie, že to čudo neprebýva medzi nami, lebo len dívať   sa bolo naň ťažko. Ale krstná mater vraveli pravdu. Nežilo dlho. Ba   aj sa nazdávam, že ho tetka Uľa priviedla na svet mŕtve. Zadusilo sa   istotne v Léninom tele a nestačilo vydýchnuť na boží svet svoju moc,   ktorá mala všetko zahubiť, nuž aj sily, ktoré sa vyrútili v tú noc zo   zeme, pohltili len úbohých Piargovčanov a potom sa na pokyn boží   zastavili. Neviem, čo ďalej tie ženy pri mŕtvej Léne stvárali.   Vybehla som za Klementom. Keď to už reku boh dopúšťa taký trest, nech   aspoň zhyniem spolu s ním. Ale pánboh nám ešte doprial života. Hľa,   tu sme medzi vami, živí a zdraví. Klementovi sa nadhodila robota pri   železnici. Každý mesiac prinesie na živobytie a ja som už ôsmy mesiac   samodruhá. Ak nás ešte šťastie neopustí, budeme mať dieťa. Možno bude   chlapec. A ja by som rada, keby sa podal na otca.
    </tei:p>
    <tei:p>
     Keď Johanka vybehla pred dvere, najprv pozrela do oblohy na   hviezdy. Nad hlavou jej bol Veľký voz: štyri kolesá a nalomené oje.   Napravo mrvili sa Kuriatka. Ostatné nepoznala po mene, ale všetky   stáli na svojom mieste. Ani jedna sa nezachvela, akoby chcela zletieť   do mora. Hľadeli na ňu pokojne ako včera alebo predvčerom a obloha   bola tiež pevne vsadená medzi vrchy.
    </tei:p>
    <tei:p>
     To ju trochu upokojilo. Vydýchla si a lapala čerstvý vzduch. Ach,   tu mal príchuť pramenitej vody. Trochu síce chladil, ale to ju len   preberalo z mrákot. Pretrela si ešte rukou čelo, aby zahnala aj   čierne myšlienky, a chcela sa už pustiť chodníkom ku svojej chalúpke.   No prišlo sa jej ešte obzrieť.
    </tei:p>
    <tei:p>
     Čo to bolo?
    </tei:p>
    <tei:p>
     Tuto dohora vedie chodník, lebo sú tam drevenice Piargovčanov.   Táto najdolnejšia, čo sa celkom zreteľne černie, je Roháčovcov a   potom majú asi v rovnakej vzdialenosti nasledovať ostatné. Aj vo dne   sú čierne. Jednako od staroby. Ale teraz v zime nemôžu mať inakšiu   farbu, lebo vôkol nich leží biely sneh, ktorý sa ani v noci nemení,   keď sa tma rúca na dolinu. Boria sa doň po okná a zo striech im tiež   previsuje ako drahocenná hermelínová kožušina. Je pevný, lebo má   niekoľko vrstiev vtlačených do seba. Vypĺzne len koncom marca, keď   hore Piargami zaševelí príboj teplých vetrov, čo rozpálené Dolniaky   až sem vydychujú. Ale dreveniciam nezavadzia. Môže ho ešte raz toľko   napadnúť. Prečože by nemohlo? Neuškodí im, neprekáža, lebo ony nežijú   tomuto vonkajšiemu svetu, čo potrebuje priestor a svetlo, aby sa   nezadusil. Nie veru. Majú svoje vlastníctvo, ktoré im postačí na   každú potrebu. Ani spojiva so svetom by nemuseli mať. Tento chodník,   čo ide dohora a odbočuje do každej bráničky, je taký uzučký, že   nepostačí dvom kapcom, a predsa dreveniciam a ich obyvateľom   vyhovuje.
    </tei:p>
    <tei:p>
     Na chodníku neukazovalo sa nič a drevenice stáli pokorne a   ticho.
    </tei:p>
    <tei:p>
     Azda to bolo povyše.
    </tei:p>
    <tei:p>
     Tam sa dolina celkom zužuje. Je ako rizňa. Nepobadáš ju, lebo sneh   sa belie rovnako na všetkých stranách. Očakával by si, že sa voľakde   vynorí z bieleho mora aspoň čierna tôňa starého smreka, ale nadarmo.   Toto skraja má byť len dvojročná mladina, a tá je všetka pod   snehom.
    </tei:p>
    <tei:p>
     Ani tam to nebolo.
    </tei:p>
    <tei:p>
     Nuž hádam na Končistej.
    </tei:p>
    <tei:p>
     Aha, odráža sa od oblohy, lebo je tmavšia. Hviezdy na ňu svietia.   Na tisíce sa ich mrví vôkol jej hlavy, a predsa sa ponára do   vlastného tieňa ako tajomná žena do čiernych závojov. Nehýbe sa, ale   dôverovať jej nemožno.
    </tei:p>
    <tei:p>
     Johanka stála pred Magdušiným domom v trapiech. Hnúť sa   neopovážila, lebo zmyslom verila.
    </tei:p>
    <tei:p>
     Najprv niečo zahučalo. Keby to mohla k niečomu pripodobniť. Ale k   čomu? Nedá sa. Na svete niet takého zvuku. Vietor je azda hlasnejší,   sprevádza ho ozvena, lebo má otvorené všetky strany, a toto znelo   pritupo, akoby sa v niečom dusilo, akoby vhuplo do ozrutného vreca.   Voda jačí a popri divej vrave prúdu môžeš ľahko rozpoznať čľapot vĺn,   a tuto sa zvuk nerozštiepil ani na jedinkom mieste. Nuž nebola to ani   voda, ani vietor. A keď na okolí všetko meravie pokojom, tak čože to   mohlo byť? Keby to bol len jedinký dojem, mohlo by sa ľahko súdiť na   ošiaľ, lebo keď sa ušiam zachce upozorniť na seba, používajú divý   spôsob prejavu, lež tuto hneď nasledovali aj také zvuky, ktorých   pôvod bolo ľahko určiť. Voľakde lomilo horou. Ihličie svišťalo,   korene pukali, konáre sa drúzgali, štiepy hvízdali a drevo sa tĺklo.   Treskot rástol, divel a potom zastonal a zmĺkol, akoby celý šlóg   drevska bol zletel voľakde do kotliska.
    </tei:p>
    <tei:p>
     — Ty si, Johanka? — ozvalo sa potom tichučko za Johankou. Toto   bola Juliša, Johankina rovesníčka. Mala sa pred dvoma rokmi vydať za   najmladšieho Roháča, ale ten mesiac pred svadbou odišiel na manévre a   tam na svetlici pred kamarátmi si strelil do úst. Doviezli ho domov   bez hlavy. Juliša sa hádam utrápila. Ešte tej zimy zoschla a od pár   čias zalieva ju krv. Chodí pomaly a tichučko ako smrť. Johanka jej   vyšila na pamiatku obrus.
    </tei:p>
    <tei:p>
     — Počula si?
    </tei:p>
    <tei:p>
     — Hej.
    </tei:p>
    <tei:p>
     — To horu voľakde dolomilo.
    </tei:p>
    <tei:p>
     — A obloha je ako oko, nebadať ani vetríka.
    </tei:p>
    <tei:p>
     — Nič nebadať.
    </tei:p>
    <tei:p>
     — Ideš za mužom?
    </tei:p>
    <tei:p>
     — Idem.
    </tei:p>
    <tei:p>
     — Dobrú noc.
    </tei:p>
    <tei:p>
     — Dobrú noc.
    </tei:p>
    <tei:p>
     Vrzgli dvierka a zas bolo ticho.
    </tei:p>
    <tei:p>
     Johanka pokročila niekoľko krokov, ale musela sa znovu zastaviť.   Mala to opäť za chrbtom.
    </tei:p>
    <tei:p>
     Zamenilo zvuk. Znelo teraz tak, akoby niekto cez skalnú štrbinu   dýchal. Dych bol jednosmerný a schytával so sebou studený vzduch.   Začínalo byť chladno.
    </tei:p>
    <tei:p>
     Nuž čože je to?
    </tei:p>
    <tei:p>
     Biele more vzopälo sa k oblohe. A dýchanie neprestávalo. Bolo   hlasnejšie. Azda otvor sa viac rozškeril, alebo človek, ktorý do toho   otvoru dýchal, pridal sily, alebo sa sám blížil a chrčal.
    </tei:p>
    <tei:p>
     Johanka pristavovala dych, aby rozpoznala určitejšie smer.
    </tei:p>
    <tei:p>
     V zemi to nebolo. Zem sa nehýbala.
    </tei:p>
    <tei:p>
     Hľadela pred seba veľkými očami.
    </tei:p>
    <tei:p>
     Aha, voľačo zachrapšťalo, akoby hovädu pri meridzaní zapadla   skalka medzi zuby. Nebolo to ďaleko.
    </tei:p>
    <tei:p>
     Ježiš!
    </tei:p>
    <tei:p>
     Schytávala ju smrteľná úzkosť, lebo si uvedomovala, že sa to k nej   blíži. Viac nemeškala. Vychytila sa a bežala dolu chodníkom k   múranici. A podivný huk akoby bol len na to čakal, roztiekol sa a   naplnil dolinu. Lial sa jej na päty, padal zhora, zošuchával sa z   bokov, utekal proti nej. Bol na všetkých stranách a mocnel. Jednako   mu chcela uniknúť, lebo nemienila umrieť bez Klementa.
    </tei:p>
    <tei:p>
     Bola už pri dverách a vtedy počula to pekelné zaryčanie ľudí,   ktoré aj jej muža preľaklo. Úchytkom obzrela sa po Magdušinej   drevenici, ale nevidela nič, lebo mala oči slzami zaliate.
    </tei:p>
    <tei:p>
     — Klement! — z jačala, zaplesnúc za sebou dvere.
    </tei:p>
    <tei:p>
     — Klement! Stál už tam pri posteli celý v bielom, aby ju prijal do   náručia.
    </tei:p>
    <tei:p>
     — Klement! Vtedy to zachytilo aj ich múranicu. Steny sa pohýbali,   akoby sa išli vrútiť dovnútra a rozmliaždiť oboch. Omietka pršala,   väzba zaprašťala a voľakde sa prelomila strecha.
    </tei:p>
    <tei:p>
     — Klement! Zarývala si tvár do jeho hrude, akoby v nej chcela   nájsť posledné útočište, a potom zatíchla, lebo to bolo už nad jej   sily.
    </tei:p>
    <tei:p>
     Stratili sme kus života, lebo sme spali. A bol to hlboký spánok.   Veru! Keby nás bol v tom spánku niekto rezal, neboli by sme cítili,   ako nám otvorenou ranou uniká život. Ach, ako ľahko bez bolestí by sa   človek takto dostal na druhý svet. Človek prejde hranicu, nikto ho   nestavia, nevieš, kedy urobíš ten osudný krok. Vlastne ktože to vie,   kedy urobíš ten osudný krok? No vrav! Nikto! Možno, že nijakých   hraníc tu nieto a ani osudné kroky sa nerobia a možno ani dvoch   svetov nieto. Všetko je len jediná rovina, jedinká cesta, po ktorej   ľudia chodia sem-ta. Aj ty ideš. Hľa, stretávaš ľudí, pozdravuješ sa   pekne. Jedni idú proti tebe, jedni s tebou a iných nechávaš, lebo sa   náhliš. Oni zaostávajú a sú vždy menší a menší. Ešte ich môžeš   rozoznať v diaľke, ak si priložíš ruku na oči, ale nemáš kedy. Mohol   by si aj počkať a vynoril by sa chytro na obzor, ale nie. Ešte máš   dlhú cestu pred sebou, nuž len putuješ. Stratíte sa pre veľkú   vzdialenosť navzájom z očí, ty nevidíš ich a oni teba. A postretávaš   nových ľudí. Hľa, kedyže sme prekročili hranicu, kedy sme spravili   ten osudný krok? Ach, ktože by na to dával pozor. Veď nevieme vôbec   určiť, kde sme. Počkať. Plaší sa nám sen, a to nás mätie.   Rozpamätajme sa: Utekali sme, utekali, lebo nás voľačo naháňalo. On   stál v bielom proti nám a chcel nás ukryť v náručí, ale sme sa minuli   a stratili navzájom z očí. Nuž hej, tak to bolo. Stratili sme kus   života, ale nadobúdame vedomie. Aha. Nad sebou cítime perinu. Sme ňou   prikrytí až po bradu. Jednu ruku máme na prsiach, nuž zisťujeme, že   dych máme celkom pokojný a pravidelný. Hrudník sa hýbe, prsníky skáču   a sú teplé, akoby sa v nich mlieko preváralo. Ak chceme, otvoríme aj   oči. Môžeme. Nerobí nám to ťažkosti. Hľa, veď sme na posteli vo   svojej izbe. Nič sa tu nezmenilo. Svetlo horí. Vidieť do všetkých   kútov. Tamto pri dverách je schod na šop. Padacie dvere sú otvorené.   Možno je voľakto tamhore. Ale tomuto nerozumieme: Pod schodom ležia   dvaja ľudia. Chlap a žena. Sú nahí. Jemu nevidieť do tváre, lebo je   obrátený k nej. A zdá sa, že jej prehrýza pažerák. Ona pravdepodobne   necíti bôľ, lebo sa smeje. Zuby sa jej belejú vo svetle ako rad sviec   na hrobe. Ale, pane bože, aký divný je to smiech. Nepočuť ho. Azda sa   v ňom dusí. Och nie, nie, veď sú to mŕtvi. Už koľký čas na nich   hľadíme, a nepohnú jedinkým údom, hoci na prvý pohľad sa zdá, že sa   ruvajú šialenstvom. Och, matička božia, kde sme to zablúdili? Či sme   naozaj prekročili hranicu a urobili osudný krok? Rozpamätajme sa,   kedy to bolo? Aha, počkať! Tu ešte voľakto schádza schodmi. Privrime   trochu oči, aby nás už nič neprekvapilo, a striehnime naň. Je   zasnežený, akoby voľakde brodil po pás. Vošiel ťažko do izby, ale   jeho tvár hľadá nás. Má belasé oči a čisté, čistučké ako studienka   medzi bielymi skalami a ústa nepokojné. Oj, veď tie ústa poznáme.   Cítime ešte ich smäd na vlastných perách. Vymoká z nich úsmev, ktorý   hreje ako lúč, letí k nám. Och, nemôžeme mu odolať. Ovieva nám líca a   sadá na mihalnice. Krv nám horí. Och, ako nám je s ním dobre,   ľahučko. Otvorme oči, aby sme ho mohli lepšie vidieť.
    </tei:p>
    <tei:p>
     — Klement.
    </tei:p>
    <tei:p>
     On žije. Aj my žijeme.
    </tei:p>
    <tei:p>
     — Klement!
    </tei:p>
    <tei:p>
     Vravel:
    </tei:p>
    <tei:p>
     — Obohnalo nás to zo všetkých strán. Všetci sú tam, len my sme   ostali. A týchto dvoch som vytiahol spod trámu. Trčali im zo snehu   nohy.
    </tei:p>
   </tei:div>
   <tei:div type="chapter">
    <tei:head>
     ŠABĽA
    </tei:head>
    <tei:p>
     Jarné vetry ho doviali Veľký Chovan síce vravel, že ho iste   privábila tá sova, čo za naším barakom každú noc vyhukávala do   zunovania, ale mne to nejde do hlavy. Ako vravím, jarné vetry ho   doviedli, lebo tie vždy donášajú človekovi len trápenie. Ako   rozplieňujú svetom zlé choroby, tak rozplieňujú aj zlé byliny a zlých   ľudí.
    </tei:p>
    <tei:p>
     Zjavil sa v našom vidieku hneď po dažďoch, keď práca na stavbe   trate bola v najväčšom prúde, ale nových robotníkov už nepriberali,   lebo úsek sa mal tej jari dokončiť. Firma väčšiu čiastku svojho   inventára ešte v jeseň bola poodvážala na iné miesto. Robili len   remeselnícke práce, nuž baraky boli zväčša opustené, prázdne, stávali   sa prechodným útulkom podozrivých ľudí. Jemu, pravda, na tej robote   málo záležalo. Bol z tých ľudí, čo nenachodia na svete pokojné   miesta, čo večne blúdia a hľadajú ako šakaly. Istý čas túlal sa po   okolí bez cieľa. Chodil sem a tam od partie k partii, obzeral,   rozdával svoje rozumy, robil sa dôležitým, múdrym ako Šalamúnovo oko,   strkal do všetkého nos, o všetkom vedel, každému radil, ale s každým   sa aj pohrýzol ako hladný pes, a keď sa mu dostalo niekde na príučok,   nestaval sa veľa, iba osinel v tvári, čo nasvedčovalo, že má tiež žlč   ako iní chlapi, lež ako treba, vie ňou sporiť. Na jednej takej   obchôdzke sa bol pristavil aj pri nás, keď sme sa práve s veľkým   Chovanom pripravovali cementovať mostík. Chovan bol taká opacha, že   mu dvere na baraku nestačili. Do jeho nohavíc sa mohli spoľahky dvaja   parobci obliecť. Pri prvom stretnutí bolo človeku riedko pri ňom, ale   ja som si na neho zvykol, lebo mal dobrácku povahu. Pochádzal z Bane,   nuž rozprával tvrdo a zaťahoval ako predspevák na púti. Málokedy sa   smial. Smiech takým ozrutným ľuďom ani nesvedčí. Pri firme zdržiaval   sa už dlhší čas. Nechceli ho stratiť, lebo mal čistú robotu a sám po   zmenách netúžil. Bol spokojný s každou prácou a o mzdu sa veľa   nezaujímal, ale paprčil sa ani jež, ak mu niekto príliš dlho hľadel   na prsty. Keď vtedy zastal si ten oplan nad nami, vystrel sa od   roboty, premeral ho od päty do hlavy a povedal zápierčivo, akoby   pílou prešiel po hrdzavom klinci:
    </tei:p>
    <tei:p>
     — Pán inžinier, sopeľ im odkvicne, nech si ho obliznú.
    </tei:p>
    <tei:p>
     Neviem, akú tvár mu pritom vystrúhal, bol som práve zaneprázdnený   doštením, ale chlap z dohľadu zmizol, akoby ho bola veľká skala   trafila do chrbta alebo akoby ho bol poriadny smrad vykúril. Potom   celý deň sa vystieral neďaleko nás pod javorom. Buď mušky lapal na   jazyk, buď koníčky pásol a svrčky za slamku z dierok lákal. Myslel   som si, že do súmraku sa voľakde prepadne, lebo takí odkundesi dlho   nevydržali na jednom povetrí, lež tomuto náš vidiek nejako príjemne   zavoňal. Ešte toho večera votrel sa do nášho baraka.
    </tei:p>
    <tei:p>
     Bohdaj sa bol však skôr prepadol do horúcich pekiel.
    </tei:p>
    <tei:p>
     Marcinko ho priviedol. Neviem, kde sa mohli spolu spriahnuť.   Všetci baráberi z okolia svoje veci už či po dobrom alebo po zlom   urovnávali a teda aj nové známosti nadväzovali v kantíne. No Marcinko   sa tam nikdy nepristavoval. Zarobil málo a k tomu bol ešte do takej   miery šporovlivý, že ho niektorí považovali za skupáňa. Odtrhoval si   od vlastných úst. Zbieral i najdrobnejšie peniaze trpezlivo ako syseľ   pšeničné zrnká medzi hrudami po strnisku, len aby ich mohol raz   premeniť na papierku a priložiť ku svojej hotovosti, ktorú mal   uschovanú po čiastkach medzi kamarátmi, lebo pravdepodobne ani sebe   nedôveroval. Aj u mňa mal blízo šiestej stovky. Ako teda vravím,   nemohli sa vonkoncom v kantíne stretnúť, iba ak tamdolu v sklade, kde   Marcinko striehol a vydával robotníkom náčinie, keďže na ťažšiu   robotu nebol súci.
    </tei:p>
    <tei:p>
     Nadišli neskoro, keď chlapi už spali, a ak aj niektorí ešte   sliepňali, nechcelo sa im ústa otvárať, mysliac, že nový hosť mieni   sa ubytovať pod strechou len na jednu noc a že v druhom prípade bude   dosť času robiť poriadky až ráno. A ja som bol tiež tej mienky, hoci   som nenávistným pohľadom pozoroval každý pohyb toho votrelca a bol by   som ho najradšej v tú chvíľu vysotil za dvere, lebo na tom človekovi   vám nebolo nič prívetivého. Vošiel ani rab a zazrel hneď po kútoch   lačnými a jarabými okáľmi, akoby už mesiac nebol videl smidôčku   chleba, a keď Marcinko zobral zo svojej police klobásu, pustil sa do   nej ako najatý. Doniesol so sebou len ufúľanú prikrývku odpornej   žltkastej farby s hnedými pásmi, ktorú nikdy potom nerozkrúcal a na   noc si ju dával pod hlavu, akoby v nej kryl bohvieaké poklady. Ale   prešiel nám, oplan, všetkým cez rozum. Vtisol sa za jedinkú noc tak   mocne medzi nás, že ráno bolo ťažko ním hýbať. Parom vie, čím to   spôsobil. Sotva sme sa na svitaní pozobúdzali, správal sa k nám ako   starý známy, každému tykal, akoby sa v našom kruhu roky zdržiaval.   Bol zhovorčivý. Všade pochodil, všetkých ľudí poznal. Ústa mu chodili   neprestajne a nikdy sa nepreriekol, hoci bolo nemysliteľné, že by len   pravdu hovoril. Chlapi mu sotva všetko verili, ale počúvali, lebo   hovoril zaujímavo, pričom dával otvorene najavo, že vedomosťami nás   všetkých nepomerne prevyšuje. Nepokúsil som sa odmerať jeho rozumy,   ale aj tak musím priznať, že nemal kotrbu prázdnu. Nuž vari toto   chlapov zarážalo, krotilo, umierňovalo a neskoršie bralo aj chuť   starať sa do vecí, ktoré nám predvádzal v podobe vydarenej komédie,   ale ktoré hneď páchli čertovou srsťou.
    </tei:p>
    <tei:p>
     Najradšej sa chvastal ženami. Nevynikal krásou, tým menej   driečnosťou, ale úspechmi pri ženách prevyšoval hociktorého   hotelového ogara, čo na metre páchne zdusenými vôňami nevyvetraných   salónov ako bačovo cedidlo zaparenými oštiepkami, lebo matérie na   ženské sukne nepoznal ani jeden prešibaný čipkár tak dôkladne ako on.   Často spomínal istú generálovu, s ktorou vychutnal všetky stupne   hriešnej lásky a ku ktorej neprestal sa túžbami ani vtedy driapať,   lebo len čo ju spomenul, oči mu vysychali páľou a tmavé prýšte, ktoré   mu inokedy čušali pod kožou na tvári ani tiene zažratých chrobákov,   naraz porozkvitali. Meno jej zatajoval, akoby sa obával, že mu ju   niektorý z nás predchytí, nazdávali sme sa preto, že ide naozaj o   vznešenú paniu niektorého známeho generála, ale potom sme vyrozumeli,   že to bola len prešibaná slúžka, ktorú vydržiaval generál, a ona   najskôr od strachu dávala aspoň vo voľných chvíľach prednosť jemu.   Rozprával medziiným o nej aj toto.
    </tei:p>
    <tei:p>
     — Raz som vám k nej prikvitol neočakávane. Vybehla do predsiene   celá ustrašená a prehovárala ma, aby som prišiel na druhý deň, lebo   že je zaneprázdnená, aj že chorľavie. Vedel som hneď, koľko udrelo.   Hm, frajerôčka úprimná, mňa ty neoklameš, keď chcem, odídem, keď   nechcem, neodídem, a keď chcem, nasolím tvojmu generálovi, koľko sa   patrí, aby vedel, s kým má do činenia. Možno ma dá zavrieť, ale čože,   odchovám sa a pôjdem ďalej, no možno sa generálik naľaká a ja mu   zlížem pred nosom smotánku, myslím si, a veľa som sa nemusel   nahovárať. Ja už mám takú náturu, kde najviac horí, tam skočím.   „Zabijem ťa aj s tvojím frajerom hneď na fľaku!” kričím, ako mi len   hrdlo stačí, aby ma v celom dome bolo počuť. „Týmto nožom vám obom   podrežem hrdlá ako baranom.” Rozplazujem sa, akoby som bol v práve,   búcham, kopem do drahocenného nábytku a rútim sa dnu. Ona ma   pristavuje, spína ruky, ale ja nič, reku, prinajmenej ma zabije, viac   sa mi nemôže stať a budem mať aspoň hrdinskú smrť z rúk generála a on   bude súdený a degradovaný, alebo sa pojednáme, pripijeme,   pozdravkáme, á, reku, cérus, generál, vyspi sa s ňou a nech ti padne   na zdravie, zajtra prídem ja. Vbehol som ako zurvalec do izby. Ale   tam čistý vzduch. Na stole jedlá od výmyslu sveta, víno, poháre,   ovocie, cukríky, len sa mi tak brucho nadvihlo, ale po generálovi ani   slychu, len potom, keď som si sadol za stôl, zazrel som jeho čižmy   trčať spod postele. Môžete si myslieť, že som bol hneď vo svojej   kožke. „Ale si ma prekvapila,” vravím a jem, pijem akoby nič, a ona   so mnou, neopováži sa ani muknúť, je povoľnejšia ako inokedy. Maznem   sa s ňou, koľko sa srdcu žiada, ba ešte viac, a keď som nad ránom   odchádzal, vzal som ohryzky, koštiale a iné oprsky a hodil pod   posteľ. „Na, reku, generálik, aj tebe ešte zvýšilo.”
    </tei:p>
    <tei:p>
     Smial sa vtedy zo všetkých najviac. Ja som síce neveril, ale   obdivoval som jeho dômysel, ale ani to mu neprináležalo. Neskoršie   som túto anekdotu o francúzskom kráľovi a jeho ministrovi čítal v   ktorejsi knihe.
    </tei:p>
    <tei:p>
     Marcinko ho nazýval Kešiakom. No či to bolo jeho pravé meno,   neviem vám povedať, lebo takí šibali majú naporúdzi pre každé   prostredie iné meno, tak isto, ako vedia spoľahky premeniť farbu   tváre, tón reči, strohosť chôdze, čo im natoľko stiera hlavnú črtu   povahy, ktorú sme zvyknutí u každého človeka vybadať a ustáliť skoro   pri prvom stretnutí, že zahládzanie vlastných stôp im nerobí   ťažkosti.
    </tei:p>
    <tei:p>
     Od počiatku sa lepil na Marcinkove päty. Dnes už ani neverím, že   by neboli bývali skôr známi. Po tom všetkom, čoho som bol svedkom,   usúdil som, že tí dvaja riešili spoločnú vec oveľa skôr a bohvie, či   táto okolnosť nepriviedla Kešiaka k nám. No vtedy som sa díval na   celý prípad nechápavo a bolo mi všetko nezrozumiteľné. Už som   pripomenul, že si so sebou nedoniesol nič okrem tej žltej prikrývky,   nuž od prvého dňa zalízal sa do Marcinkových hrncov ako do svojich.   Čo bolo Marcinkovo, bolo aj jeho a neopytoval sa, či mu je to   dovolené. Spávali spolu a prikrývali sa Marcinkovou prikrývkou, a keď   sme mu to vyčitovali, rozprával nám legendu o Martinovi. Do roboty   nechodil a nestaral sa, aby nejakú našiel. Ponevieral sa okolo baraka   a vravieval: „Za taký všivavý peniaz prstom nekývnem. Pôjdem ku   generálovej a peniaze mi budú z vreciek trčať. Potrebujem len na   cestu jednu stovku.”
    </tei:p>
    <tei:p>
     Túto stovku nám často dával ovoniavať. Nazdával sa, že sa   voľaktorý obmäkčí a požičia, lež ani jednému sa nesnívalo o takej   ochote. Marcinka sa pravdepodobne tiež len preto držal. No ten bol   spočiatku tvrdá hus na šklbanie. Ako sa videlo, všetko si dovoľoval,   ale o pôžičke ani neuvažoval. Ba tak sa mi teraz zdá, že mu práve na   tom záležalo, aby ho zdržal od cesty. Parom sa v nich vyznal. Bratali   sa navonok ako dvojčatá, ktoré sa s jednou čiapočkou narodili. Či im   aj srdcia zväzovala úprimná láska, nedalo sa vidieť. Zisťovali sme   len to, že Kešiak využíva Marcinkovu dobrotu, čo nemuselo byť práve   zo zlomyseľnosti, lebo taký pomer môže byť ak pri krvných   bratoch.
    </tei:p>
    <tei:p>
     Jedávali spolu. Či sa Kešiak aj cez deň kŕmil, keď si za barakom   pupok na slnku vypekal, neviem, ale večer, len čo Marcinko niečo   uvaril, pritrel sa k nemu a hltal za dvoch. Ak bol veľmi pažravý,   začal pri jedení kašlať, smrkať, chriakať, ba niekedy sa aj povyzúval   a smradľavé blato spomedzi prstov vyberal, aby Marcinka od hrnca   odduril a sám sa napchal. Najčastejšie išlo len o žart. Niekedy však   bol taký žart hrubý a ponižujúci.
    </tei:p>
    <tei:p>
     Pamätám sa dobre: Raz Marcinko niesol v rajnici večeru na prah. —   Čo si navaril? — pýtal sa on. — Fučku, — vraví Marcinko. — Chamuľu? —   siahne do rajnice ufúľanou rukou, naberie fučky do hrsti a roztrie   Marcinkovi po tvári. — Na, oblizuj si svoju chamuľu. — Marcinko sa   naozaj oblizoval, že sme sa nevedeli smiechu zdržať. Potom išiel na   vodu, a kým sa poumýval, Kešiak fučku sťapol.
    </tei:p>
    <tei:p>
     Niektoré Kešiakove kúsky boli náhodné, rodili sa v jeho hlave azda   tak podvedome ako výbuchy blúznenia mozgu zapareného horúčkou, lež   neskoršie, keď sa mu podarilo vyfúknuť z nás všetku obozretnosť,   zameriaval ich na účinok. Pravdaže, bol pritom opatrnejší od   krta.
    </tei:p>
    <tei:p>
     Jednu noc nás prebudil s veľkým krikom, že Marcinko má červené   vši.
    </tei:p>
    <tei:p>
     — Akéže sú to červené vši? — vyzvedáme sa.
    </tei:p>
    <tei:p>
     — Tie sa liahnu v očiach prašivých ľudí.
    </tei:p>
    <tei:p>
     Škriepili sme sa, že v našom baraku vši neboli a že červené vši   ani pánboh nestvoril. On sa nedal a na druhý deň lapil takú voš priam   na Marcinkovej tvári a rozmliaždil ju medzi nechtami pred našimi   očami. Vravel:
    </tei:p>
    <tei:p>
     — V našom pluku mal takéto vši istý Polončan. Zliahol ich voľakde   pri Cigánkach, lebo Cigánky mávajú takéto vši na prsníkoch nalepené.   Už sa nedali kynožiť, lebo mu celé roje vychádzali z očú. Smrdel ani   tchor. Nuž sme ho za živa vyniesli do márnice, kde ho vraj obhrýzli   až do kostí.
    </tei:p>
    <tei:p>
     Neviem, či aj toto mal byť len žart.
    </tei:p>
    <tei:p>
     Vedel som, že celá historka do jedinkej slabiky je hlúpy výmysel,   ale jej účinok neprejavil sa len na kamarátoch, ktorí sa potom celú   noc prehadzovali, lež aj na mne, lebo akokoľvek som sa tomu bránil,   stále som mal dojem, že sa mi po tele kydá hnoj špinavých vší.
    </tei:p>
    <tei:p>
     Vlastná história, ktorú som vám chcel rozpovedať, začala sa raz   večer, týždeň po tom, ako prišiel ten človek k nám.
    </tei:p>
    <tei:p>
     Bolo nás vtedy celkom už aj s Kešiakom na baraku trinásť. Okrem   Kešiaka, mňa, veľkého Chovana a Marcinka bol tu ešte starý Vraždiak,   traja Hiadľovčania, Starohorec, Sieden, malý Gregor, Bursa a dvaja   Handrbolci. Títo vlastne ani nepatrili do našej partie. Stránili sa   nás. Mali svoj kút, ktorý sme všetci obchádzali. Jeden z nich bol   ešte celkom mladučký, taký nedorastený chlapec, tenký a chymražný.   Nosil aj cez leto na nohách súkenné sáry. Obidvaja boli ryšavci.   Rozprávali sa len svojou rečou, ktorú sme my nerozumeli. Držali sa   stále spolu: ten mladší s tým starším ako jahňa s ovcou. Bolo to až   smiešne. Uškŕňali sme sa im za chrbtami. Najmä Starohorec Sieden mal   pripravenú pre nich vždy poznámku. Ich to, pravda, nemýlilo. Robili   sa, že nevidia a nepočujú. Chodili s nadutými tvárami okolo nás ako   moriaky. Boli obidvaja remeselníci. Robili tamhore v tuneli, a keďže   sa tam robilo v troch smenách, chodievali občas aj do nočnej. Ten   večer chystali sa tiež do roboty. My sme boli na prični. Poniektorí   chlapi dofajčievali cigarety alebo fajky. Handrbolci si pobrali   nástroje a odišli bez slova. Takto robievali vždy. Nezabľačali ani á,   ani bé, akoby sme my boli len skaly alebo drevá. Navykli sme sa aj na   to, ale vtedy Sieden za nimi zavolal: — Duráci, choďte si od učiteľa   pýtať peniaze, keď vás nenaučil ani zbohom, ani pochválen. — A ja   myslím, že toto pomklo Kešiaka, ktorý sa neopovážil do tých čias   zadrieť ani jedinkým slovom do Handrbolcov, hoci metal za nimi   pichľavé pohľady. O chvíľočku sa vrátil mladší z nich. Duloval voľačo   vo svojom kúte, potom sa rýchlo zberal ku dverám, lebo sám bol medzi   nami neistý. A tu Kešiak, ktorý už ležal zababušený do Marcinkovej   prikrývky a robil sa už dávno spiacim, vyskočí a volá:
    </tei:p>
    <tei:p>
     — Hej, mladý, nechže počkajú!
    </tei:p>
    <tei:p>
     Neviem, či ho chlapec rozumel. No zastal a díval sa ustrašeným   zrakom po nás ako vyplašená zver a Kešiak bol jedným skokom pri ňom.   Siahol mu do vrecka a vytiahol odtiaľ rezeň slaniny, ukazoval nám ju   vraviac:
    </tei:p>
    <tei:p>
     —* *Nuž, ty šteňa sopľavé, odkiaľ si vzal túto slaninu?
    </tei:p>
    <tei:p>
     Všetci sme sa vyrušili a hľadíme: chlapča bledne, chce voľačo   povedať, ale trasú sa mu gamby, a Kešiak sa pajedí:
    </tei:p>
    <tei:p>
     — A ja sa dívam, kde mi z mojej prikrývky kape slanina. Vidíte ho,   hrdopýša. Pokloniť starším ľuďom, to sa nevie, ale kradnúť slaninu   hej. Odrež si zo svojho stehna, ak si chceš namastiť gamby. Ja ti uši   od koreňa vytrhnem, ty žrebec.
    </tei:p>
    <tei:p>
     A chytí ho za ucho, ťahá, ťahá nemilosrdne. Chlapec mraští tvár,   slzy mu vyhŕknu z očú, vydvihuje sa, aby ho tak nebolelo, ale ani   nemukne. Strach mu berie reč, a keď sa nad ním Kešiak zmiluje, chytí   sa za uši a uteká von. My sme nevraveli nič, hoci bol celý prípad   nechutný. Chlapca nám bolo ľúto, varí sa nám ho bolo treba aj zastať,   ale nevedeli sme, kde Kešiak tým mieri. Kešiakove žarty mávali rýchly   obrat. Ak sa zle začínali, zmierlivo a dobre sa skončili. V tom práve   bola celá jeho zručnosť. Vypáli ti z čistajasna zaucho, len sa ti tak   v očiach zaiskrí, a potom vraví: — Sadal ti na nos sršeň, — a naozaj   ti ho vytŕča pred oči rozmliaganého. Človek nevedel, ako sa má na   jeho výčiny dívať. Ale vtedy sa do veci zastarel Marcinko:
    </tei:p>
    <tei:p>
     — Veď si ty nemal nijakú slaninu, — vravel rozhorčený.
    </tei:p>
    <tei:p>
     — Mal som takéto tri rezne v prikrývke, — bránil sa.
    </tei:p>
    <tei:p>
     — Ech, necigáňže, veď som včera rozkrúcal tvoju prikrývku a nemal   si tam ani nohu z pavúka, nie tri rezne slaniny.
    </tei:p>
    <tei:p>
     Kešiak očervenel ako rak na platni a hodil sa bez slova na   pričňu.
    </tei:p>
    <tei:p>
     Porozmýšľal som potom o celej príhode a bolo mi tak, akoby som sa   bol babral v mrcine. Postávalo sa u nás všeličo, ale nikto sa   neopovážil siahnuť na cudzie. Nespratalo sa to do chlapskej nátury. A   bol medzi nami aj taký Bursa z Detvy, čo si odsedel za ukradnutú   jalovicu dva roky. Kešiaka nič neospravedlňovalo. Týmto prípadom sa   úplne odkryl. Bol to Judský vyvrheľ, ktorý sa neštítil ani   najpodlejšieho činu. Potĺkal sa medzi svetom, nemajúc domova, a kde   prišiel, všade hrýzol ako besnotou napadnutý pes. Vyberal si   obozretne obete, aby sa nechytil do slučky. Všetci boli tej mienky a   od toho času nemali pre neho vľúdneho pohľadu, len škoda, že to bolo   už prineskoro. Predbehol nás. Keď sme sa ráno prebúdzali, zarazil   každého veľký smrad. Nechápali sme hneď, o čo ide. Niektorí mysliac,   že sa im pokazilo jedivo, prekutávali svoje batohy, iní šmátrali po   stenách v domnienke, že sa niekde prehnitá huba teplom rozliala, hoci   to nebol smrad toho druhu, ale keď sa Marcinko zodvihol z prične a   ozelenel ani slivka, boli sme načistom.
    </tei:p>
    <tei:p>
     Boli sme zdržanliví. Človek nevie, aká pliaga ho môže zastihnúť.   Marcinko sa vyvliekol von a smrad išiel za ním. Chlapi ešte potom   dlho osŕkali, bolo treba aj vetrať, ale ani jeden nezadrel do   Marcinkovho nešťastia. Vychystali sa do roboty, akoby sa nebolo nič   prihodilo.
    </tei:p>
    <tei:p>
     Večer potom šlo všetko zas po starom, iba že Kešiak menej   papuľoval, a keď sa aj pokúšal, nikto ho nepočúval. Pripomínam aj to,   že včerajší prípad so slaninou sa celkom zabudol. Vysvetľujem si to   len tak, že chlapec sa kamarátovi zo strachu pred nami o ničom   nezmienil, nuž nebolo toho, kto by sa bol do veci zastarel.   Handrbolci sa správali k nám rovnako zdržanlivo. Hundrali vo svojom   kúte ako holuby na veži, poberali sa do roboty a možno si chlapča aj   nový rezeň slaniny so sebou vzalo. Chlapi pretriasali všedné veci a   nikomu neprišlo na rozum, že Marcinko chýba. Nebolo to badať. Chodil   domov nepravidelne. Niekedy mával inventúru, buď prijímal, buď   odovzdával materiál, a vtedy prichádzal neskoro. Kešiak sa najedol z   jeho zásob sám, a ani to nás nepomýlilo. Nikomu nechýbal, neprišla na   neho teda reč.
    </tei:p>
    <tei:p>
     Políhali sme si všetci. Niektorí už aj driemali. No lampa   škamrala. Bursa obával sa totiž bez svetla spať, vravieval, že ho   chodieva mora tlačiť, neboli by sme mu to uznali, lebo svetlo jednako   len človeka v spánku mýli, ale raz, keď som bol bez jeho vedomia   lampu sfúkol, začal tak stonať, ujúkať, dusiť sa, že nám hrôzou koža   špela. Od tých čias lampa horela celú noc. Ja som dumal s privretými   očami. Prešla takto hodná chvíľa, a neozvalo sa nič. Bolo ticho. Len   naraz Kešiak zreval, akoby ho bol rak za palec chytal:
    </tei:p>
    <tei:p>
     — Ktorý tchor to zas kadí?
    </tei:p>
    <tei:p>
     Zobudili sme sa, a hľa, uprostred baraka bezradne stál preľaknutý   Marcinko, mieril istotne ku svojim zásobám, keď ho Kešiak vyňuchal.   Díval sa po nás a my sme cítili zas odporný smrad.
    </tei:p>
    <tei:p>
     — Čo nám tu otravuješ povetrie, prašivec?! — kričal Kešiak.
    </tei:p>
    <tei:p>
     Marcinko sa bôľne usmial, sklonil hlavu, obrátil sa a zmizol ako   zbité šteňa so zaseknutým chvostom. Ľúto mi ho bolo.
    </tei:p>
    <tei:p>
     — A ty sa tu nerozpizguj ani richtár! — zavrátil Kešiaka   Bursa.
    </tei:p>
    <tei:p>
     — Nebudem smradúcha do rána obvoniavať.
    </tei:p>
    <tei:p>
     — A kedyže si Ich Milosť naposledy gate prala? — zateľúzil ho   veľký Chovan, ktorého, ako som videl, celá vec začala najviac mrzieť   a nijako sa netajil, že Kešiaka má vyše miery. Urobil si o ňom mienku   hneď pri prvom stretnutí a nezmenil ju potom do konca. Niektorí ľudia   majú ňuch ako dobrí poľovnícki psi. Po prvom závane vetra poznajú, s   akou zverou majú do činenia. Kešiak potom zatíchol, akoby mu dal   Chovan svoju veľkú ruku privoňať.
    </tei:p>
    <tei:p>
     Nasledujúceho dňa bol miesto Marcinka v sklade on. Marcinko vraj   ochorel a polihoval v židovskom baraku. K nám sa neukazoval. Gregor   mu tam nosieval jesť.
    </tei:p>
    <tei:p>
     — Čože o tom myslíš? — pýtal sa ma pri robote mimochodom   Chovan.
    </tei:p>
    <tei:p>
     — Tak sa mi zdá, že je to Kešiakova robota.
    </tei:p>
    <tei:p>
     — Slučku mu treba na krk hodiť.
    </tei:p>
    <tei:p>
     Aj ja som s tým súhlasil. Nezaslúžil si ten lump inakšiu smrť. Len   škoda, že sa k tomu nikto nepribral. Všetkých krem Chovana Marcinkov   prípad zmiatol. Nenávideli Kešiaka, ale sa ho báli. Nechceli si s ním   prsty mazať, aby azda jeho pomsta nepadla na nich.
    </tei:p>
    <tei:p>
     V takomto stave prešiel skoro celý týždeň. Kešiak bol smelší, i   keď menej rozprával. Rozvaľoval sa skoro vyzývavo po baraku. Vyžieral   Marcinka a chodil miesto neho aj do skladu. Akú špinavosť mal ešte za   lubom, nikto nevedel.
    </tei:p>
    <tei:p>
     Marcinko sa nám na oči nevytŕčal. Mrzelo ma to. Nazdával som sa,   že by sa mu malo nejako pomôcť. A keď nikto nič, vybral som sa raz po   robote k nemu hlavne aj preto, že Gregor rozchýril, akoby mal naozaj   červené vši.
    </tei:p>
    <tei:p>
     Našiel som ho sedieť na čečine v kútiku ako stratený batôžtek. Bol   opadnutý, chudý, akoby sa chystal na druhý svet. Prenikavá vôňa   čečiny nestačila zmierniť zápach, ktorý od neho vychádzal. Netešil sa   mojej návšteve.
    </tei:p>
    <tei:p>
     — Čo je s tebou, Marcinko? — pýtam sa.
    </tei:p>
    <tei:p>
     Mrdol plecom ako človek, ktorý svoj život kladie na máry.
    </tei:p>
    <tei:p>
     — Bolí ťa niečo?
    </tei:p>
    <tei:p>
     — Nie.
    </tei:p>
    <tei:p>
     — To bude od žalúdka.
    </tei:p>
    <tei:p>
     — Neviem.
    </tei:p>
    <tei:p>
     — Dobre by bolo, keby si sa vybral k lekárovi.
    </tei:p>
    <tei:p>
     — Veď sa hádam vyberiem.
    </tei:p>
    <tei:p>
     S veľkým premáhaním vysedel som s ním chvíľu. Hovoril som viacej   sám, a tak vlastne nedozvedel som sa nič. Odchádzal som znepokojený,   lebo sa mi nechcelo veriť chýrom o červenom hmyze. Pred dverami ma   však pristavil:
    </tei:p>
    <tei:p>
     — Potreboval by som peniaze.
    </tei:p>
    <tei:p>
     — Veď máš u mňa.
    </tei:p>
    <tei:p>
     — No veď.
    </tei:p>
    <tei:p>
     Priniesol som ich zaraz všetky mysliac, že pôjde k lekárovi. Akože   mi mohlo prísť na um niečo iné. Šaty mal, jediva tiež, chybovalo mu   len zdravie. Nemeškaj, reku, choď hneď, dá ti nejaké pilulky od   žalúdka a všetko bude zas dobre, peniaze si zarobíš, hlavnejšie je   zdravie. Počúval ma, počúval, no hádam tak: jedným uchom dnu a druhým   von.
    </tei:p>
    <tei:p>
     Ech, komu niet rady, tomu niet pomoci.
    </tei:p>
    <tei:p>
     O dva dni ich mädlil v ruke Kešiak. Ani sa netajil, pľuhák, od   koho ich dostal, prizvukujúc posmešne, že u Marcinka by i tak zhnili   a jemu že donesú úroky, len čo prikvitne ku generálovej. Išlo ma   rozpučiť. Klial som ani valach, hoci to bola cudzia hlúposť. Peniaze   prináležali Marcinkovi, a ten mohol s nimi hoci aj fajku pripaľovať.   Horké sliny zlosti mi mlaneli na jazyku, pľuval som na tú božiu zem   celý deň, aby sa mi uľavilo.
    </tei:p>
    <tei:p>
     Kešiak tú noc s nami nespal. Odišiel, pravda, bez svojej ufúľanej   prikrývky, čo nám mohlo byť znakom, že sa mieni ešte vrátiť, lež   súčasne pritiahol sa do baraku Marcinko, bledý, priesvitný ako   oblátka, ale bez smradu, a to nás napĺňalo istotou, že máme po   psote.
    </tei:p>
    <tei:p>
     — Hľa, Kešiak je lepší felčiar ako tí, čo majú univerzitu, —   vravel mi nasledujúci deň Chovan.
    </tei:p>
    <tei:p>
     — Už ma aj pajedilo na toho Marcinka, že sa dal tak oblafnúť, ale   takto je dobre, aspoň bude čisté povetrie, — mienim.
    </tei:p>
    <tei:p>
     — Aba, myslíš, keď sa ovad raz zažerie hovädu do žily, že si potom   sadne na jalovec a kolembá sa?
    </tei:p>
    <tei:p>
     — Nuž?
    </tei:p>
    <tei:p>
     — Len by nás navečer nevykadil ešte väčším smradom.
    </tei:p>
    <tei:p>
     Pri robote som pozabudol na Chovanove slová a uspokojoval som sa   vlastným predpokladom, ale Chovan bol ako barometer. Ak ti povedal,   že zajtra predpoludním umrieš, tak istotne presne predpoludním budú   ťa klásť na dosku, ak povedal, že dožiješ požehnaný vek Matuzalema,   tak ti nezostávalo nič len pozrieť do Mojžišových kníh a zistiť, v   akom veku odišiel Adamovi ovce pásť tento patriarcha. Nuž a keď veľký   Chovan povedal, že navečer sa vráti Kešiak do baraka, tak to bolo   tiež ako v Písme.
    </tei:p>
    <tei:p>
     Vítal nás na prahu a sčítaval svojím jarabým zrakom, či sa všetci   po poriadku vraciame domov. Nebolo s ním reči. Sedel s nasoleným   zadkom. Niekedy sa pomechril, akoby mu mrie chrbtovinu rozožierali,   ale odstúpiť sa neodstúpil, hoci vedel, že zavadzia. Chlapi si   chystali večeru, vraždili sa sem a tam cez dvere a museli ho   prekračovať. Robil sa urazeným. Tvár mal nadutú a rozdráždenú. Človek   sa ho bál pritknuť, aby mu nevystrčil proti bruchu nôž. Neprejavil   záujem ani o jedinkú poznámku, ktorými naň chlapi dorážali. Robil sa   hluchým, slepým až do Marcinkovho príchodu.
    </tei:p>
    <tei:p>
     Marcinko bol už toho dňa aj v robote a mal sa celkom k svetu. Keď   som bol napoludnie pri ňom v sklade, bezstarostne si pomrnkával a   vravel, že má teraz dostať plat za dva mesiace a ten si uschová   všetok pri mne. Čelo sa mu pritom jagalo ani betlehemská hviezda.   Istotne sa tešil, že bude mať už od Kešiaka pokoj.
    </tei:p>
    <tei:p>
     Neviem, akú tvár vystrúhal, keď ho zazrel sedieť na prahu. Všetci   sme boli tudnu. Jedni dovárali a druhí jedli. Zbadali sme ho len   vtedy, keď sa už s Kešiakom dohováral.
    </tei:p>
    <tei:p>
     — Ešte si sa vrátil? — pýtal sa vľúdnym hlasom.
    </tei:p>
    <tei:p>
     — Hej, — odsekol Kešiak a vstával z prahu, akoby sa mu mienil   vystúpiť z cesty.
    </tei:p>
    <tei:p>
     — Prikrývka ti je tam na prični.
    </tei:p>
    <tei:p>
     — Urob si z nej onuce.
    </tei:p>
    <tei:p>
     — Ták?
    </tei:p>
    <tei:p>
     — Tak. Ale prišiel som ti ešte vylepiť na pysk, ty smradúch. Stáli   príliš blízko seba, nuž nemohlo zostať len pri reči a Kešiak nebol z   tých, čo by si bol nechal vhodnú príležitosť ujsť.
    </tei:p>
    <tei:p>
     Vyrušil ma tupý úder, a keď som sa obzrel, videl som ako Marcinko   so zakrvavenou tvárou unáša čelom rovno na prah.
    </tei:p>
    <tei:p>
     — Aj toto ešte tebe patrí, — vravel Kešiak premeneným hlasom, ale   zaiste ani sám nečakal, že Marcinka to tak razom schytí. Hodil mu k   nohám akýsi ufúľaný list a ponáhľal sa bokom ku trati.
    </tei:p>
    <tei:p>
     Boli sme všetci najprv omráčení. Prípad začľapol nás predovšetkým   surovosťou. Ja som mal dojem, že hľadím na mäsiara, ktorý rozbíja   krave čelo obuškom, a tá do neho prská nozdrami spenenú krv, vyvaľuje   žltkasté oči a nehne sa, nevie, čo sa to s ňou robí, nechápe, čím by   sa bola proti tomu chlapovi previnila. Neboli sme hneď schopní činu,   a keď sa nám čulosť a pamäť prinavrátila, mohli sme už len ratovať   Marcinka, lebo s tým bolo naozaj zle. Nevedel si sám pomôcť. Ak sa   dvíhal na ruky, padal znovu a tĺkol bezvládne hlavou do prahu, akoby   dostával nové údery do tyla. Krv mu cechtila aj nosom, aj ústami.   Potom sme zistili, že má dva zuby vyrazené. Z očú mu prýštila tupá   bolesť, akoby žobral o sústrasť. Ťažko sa bolo dívať na jeho   kríž.
    </tei:p>
    <tei:p>
     Veľký Chovan bohapusto hrešil a nadával nám do babizní.
    </tei:p>
    <tei:p>
     — Necháte človeka zabiť, — ale on sám musel priznať, že sa nedalo   ničím nešťastiu predísť.
    </tei:p>
    <tei:p>
     Marcinka oblievali vodou, a keď sa mu podarilo pristaviť krv,   preniesli ho, bledučkého ani papier, na pričňu. Bol viac mŕtvy ako   živý. Stratil veľa krvi. Ležal potom zakrútený do prikrývok. Striasla   ho zima.
    </tei:p>
    <tei:p>
     — Na, čítaj! — vravel Chovan, podávajúc mu list, ktorý hodil   Kešiak na Marcinka, — nech všetci vieme, o čo tu vlastne ide.
    </tei:p>
    <tei:p>
     Pravdaže, list bol otvorený. Marcinkovi písala žena, aby ju na   druhý deň čakal na stanici, lebo že ho príde pozrieť.
    </tei:p>
    <tei:p>
     Udivilo nás to, lebo sme nevedeli, že Marcinko je ženatý.   Nezmienil sa o tom nikomu. Alebo sa okúňal, že ho vysmejeme, lebo   nevyzeral na chlapa, za ktorým by ženy lipli, alebo sa bál, a toto   najskôr.
    </tei:p>
    <tei:p>
     — Odkedy si ženatý? — vyzvedal sa Chovan.
    </tei:p>
    <tei:p>
     — Tejto zimy po Troch kráľoch sme mali svadbu.
    </tei:p>
    <tei:p>
     — Bude sa ti treba ráno zavčasu chystať.
    </tei:p>
    <tei:p>
     Spal som nepokojne. Nedalo mi. Snažil som sa preniknúť a pochopiť   pomer Marcinka a Kešiaka, lebo už prv lapala ma predtucha, že medzi   oboma jestvuje vzťah, ktorý určuje ich vzájomné správanie.   Neočakávaná správa o Marcinkovej žene a okolnosti, ktoré ju vynútili,   dávali mi nádej, že sa mi to podarí. Skoro som však zistil, že tým   pribudla len nová hrčka ku starému uzlu.
    </tei:p>
    <tei:p>
     Ráno nemusel nikto vstávať náhle z prične. Bola nedeľa.
    </tei:p>
    <tei:p>
     Robota vystala, ale v chlapoch sa tej noci voľačo pohlo. Nedá sa   ani myslieť, aby niektorý bol býval od tých čias zaujatý proti   Marcinkovi. Marcinko neprekrížil nikomu chodníčky. Bol skromný,   utiahnutý, nezasluhoval si taký nevďak. No neprejavovali ochotu   nadväzovať s ním bližšie priateľstvá. Bol ponechaný na seba ako   človek, ktorý nemá ani hodnôt, aby prospieval, ani síl, aby škodil.   Ale toho rána každému oči zmäkli ochotou a nepredpojatou láskou. Azda   mu tým chceli zotrieť z tváre roztrpčenie z hanby, alebo chceli   zakryť vlastnú vinu na jeho utrpení. Sám pánboh vie. Chlapské srdce   má tvrdú škrupinu, ale keď ním presiakne ten vzácny mok naozajstnej   lásky, nuž máš dojem, že je celé z čerstvého, voňavého chleba.
    </tei:p>
    <tei:p>
     Všetci povstávali vyprávať Marcinka na stanicu. Druh druha   predbiehali posluhovaním. Niektorý ho pozorne na hladučko oholil, a   keď sa zistilo, že má len jedinké oblečenie na robotné dni, v ktorom   ho, pravdaže, nechceli pustiť svetu na oči, poznášali mu všetko, čo   sa najlepšie v baraku našlo. Gregor mu požičal bielu vypratú košeľu s   červeným pentľom a parádne novučičké čierne bričky, ktoré si bol dal   dolu v dedine ušiť už na Turíce, a Bursa mu zas ponúkol svoje   vyleštené husárske čižmy.
    </tei:p>
    <tei:p>
     Darmo sa zdráhal prijať cudzie. Bol celkom bezmocný proti toľkej   ochote a vďačnosti. Voľačie ruky mu ochotne zaväzovali červený   pentlík pod hrdlom a iné sa mu obtierali okolo pása, lebo bolo treba   zistiť, či je remeň dobre pritiahnutý, aby sa košeľa pri chôdzi   príliš nevykasúvala. Ani nezbadal, ako sa našiel pred barakom   vynovený, driečny, uhladený, utešený ani mladý zať. Vyprevádzali sme   ho všetci okrem Handrbolcov, ktorí si práve v ten čas pri potôčiku za   barakom vypierali špinavú bielizeň, a starého Vraždiaka, ktorý sa zas   chystal odbavovať nedeľňajšiu pobožnosť, lebo sme ho chceli ešte pri   božom slnku poobzerať. Nebolo na ňom chyby, len čo je pravda, ligotal   sa ani mladý bielučký jaseň medzi leštinou.
    </tei:p>
    <tei:p>
     Zahol opatrne na strmý chodník a pustil sa dolu vedľa novej trate.   Šiel neprirodzeným, meravým krokom. Hádam sa bál, aby neotĺkol cudzie   čižmy, alebo ho pod kolenami rezali tvrdé vysoké sáry. Gregorove   nohavice mu svedčili, akoby boli pre neho šité, a ukazovali, že má   celkom krepkú postavu. Sám si toho zaiste všimol a možno o tom idúcky   rozmýšľal. Bol hrdý. Tužilo ho vnútorné uspokojenie, nemal potreby   ani obzerať sa po nás a my sme mu to nezazlievali. Bolo nám celkom   príjemné dívať sa za ním, pociťovať jeho povýšenosť a sebavedomie,   lebo sme ho považovali za svoj dômysel. Nebolo jedinkej tváre, ktorá   by bola meravela ľahostajnosťou, tobôž závisťou. Chovanovo čelo sa   lislo ani zrkadlo, ba celá jeho veľká, okrúhla hlava sa jagala bielou   svätožiarou. Sieden si šparchal očistom zuby, aby zahladil slávnostné   uveličenie tváre. Bol falošný ako všetci Starohorci. Nerád ukazoval   farby, kryl sa vždy za inú masku, lež robil to veľmi neohrabane.   Vysoký Bursa hľadel ani chlapča na betlehem. Hiadľovci sa nahlas   rehlili aj s malým Gregorom, akoby im bol niekto rebrá pomaly   sčítaval. Gregor sa už istotne videl na Šumiaci medzi šarvancami vo   svojich parádnych frajerských nohaviciach, ktoré Marcinka tak utešene   vynášali.
    </tei:p>
    <tei:p>
     — Len aby sa nesparil, kým príde na stanicu, — vraveli.
    </tei:p>
    <tei:p>
     — Má dosť času, vlak odhora príde až po jednej.
    </tei:p>
    <tei:p>
     — O piatej môžu byť tu.
    </tei:p>
    <tei:p>
     — Čože by sa náhlil?
    </tei:p>
    <tei:p>
     — Veď.
    </tei:p>
    <tei:p>
     — Hádam si aj zajedia.
    </tei:p>
    <tei:p>
     — Pravdaže.
    </tei:p>
    <tei:p>
     — Trochu teplej polievky vždy dobre padne na žalúdok.
    </tei:p>
    <tei:p>
     — Teplá polievka zohreje.
    </tei:p>
    <tei:p>
     — Krv sa rozihrá.
    </tei:p>
    <tei:p>
     — Od teplej polievky hej.
    </tei:p>
    <tei:p>
     Marcinko zašiel pod kopec. Rukávce bielej košele zatrepotali sa   ešte v čistučkom vzduchu ako dva lenivo poletujúce biele motýle a   potom zakapali. Zmizli v zákrute. Nebolo už na čom oči pásť, ale   chlapi hľadeli ďalej na zakrúcajúcu sa novú trať, akoby čakali, že   znova zatrepocú a vznesú sa skackavo k belasej oblohe. A dlho   nevedeli pochopiť skutočnosť. Azda ich mámila klamná vidina. Len   potom, keď sa voľaktorý požaloval na sparno, prerušili dumku a   hovorili o počasí.
    </tei:p>
    <tei:p>
     Deň sa vydaril, no nikto nemohol tvrdiť, že sa udrží tak do   večera. Obloha bola síce vyčistená, ale sa triasla, akoby po nej   leteli nepriehľadné mračná neviditeľného hmyzu, a slnko zalieval   občas mastný opar, hoci do pravého poludnia chýbalo bezmála pol   druhej hodiny. Teplota ešte nestačila prepáliť povetrie, ale na tele   vlhla, človeka unášala na spánok.
    </tei:p>
    <tei:p>
     Chlapov prevladúvala lenivosť. Chvíľku sa motali s unavenými očami   okolo baraka, a keď zistili, že im nejde reč, potratili sa po   jaminách, aby osamote strávili sviatočné popoludnie.
    </tei:p>
    <tei:p>
     Z baraka prenikal trasľavý hlas starého Vraždiaka. Spieval akúsi   pútnickú. Mne sa ťaželo unúvať prechádzkou, čo bolo mojím zvykom v   taký čas, keď pochybela robota. Odvliekol som sa za barak a s nádejou   na spánok vyvalil som sa pod liesku, lež sotva vošlo do mňa prvé   pokušenie sna, zastavil sa pri mne veľký Chovan so sekerou na pleci a   vravel, že bude treba vyriadiť židovský barak, aby sa mali kde mladí   na noc ubytovať. Nenamietal som proti tomu nič, lebo Chovanovo   podujatie bolo naozaj namieste, a nezišlo mi na um ani banovať za   spánkom. Pozbieral som sa bez slova a zamierili sme najprv do hory   nastínať a nasekať čečiny.
    </tei:p>
    <tei:p>
     Idúcky sa ma Chovan opytoval, či vraj mám ženu.
    </tei:p>
    <tei:p>
     Hľadím udivený.
    </tei:p>
    <tei:p>
     — Nestačil som na ňu ešte myslieť, — vravím napochytre, skúmajúc   jeho tvár, aby som v nej nahmatal stopy príčiny nadhodenej otázky.   Ale on pozadie vlastných myšlienok zakrýval nenúteným pokojom. Išli   sme bez slova.
    </tei:p>
    <tei:p>
     Po chvíli sa však zas vyrušil. Voľačo ho trápilo, lebo, ako už   viete, nebol zhovorčivý. Začal najprv o Marcinkovi a potom sa   obrátil:
    </tei:p>
    <tei:p>
     — Žena potrebuje opateru. Ak sa jej nevenuješ, tak sa ti zochabí,   a máš z nej iba trápenie.
    </tei:p>
    <tei:p>
     Oči mu oživli.
    </tei:p>
    <tei:p>
     — Mám skúsenosť.
    </tei:p>
    <tei:p>
     Napľul si do dlaní:
    </tei:p>
    <tei:p>
     — Na Pavla bude pätnásť rokov, čo som sa oženil. Nevláčil som sa   veľa. Mať mi naradili, vraj, je sirota, nuž bude poctivá, poriadna a   poslušná. A nemôžem sa ponosovať. Bola taká, akoby ju boli z kláštora   vypustili. Slovíčkom sa mi nespriečila, čo mi na očiach videla,   všetko ochotne spravila. Krútila sa po dome ani vrtielko, aj materi   stačila zabehnúť pomôcť a keď chýbala robota, sedela pod svätým   obrázkom a čítala novinky, čo nám pán farár každú nedeľu po deťoch   posielal. Nuž, ako vravím, nebolo na nej jedinkej chybičky. Ale ja   som zvinil. Hej, veru. Neposedel som doma dlhšie pri jej sukni. A   ženu to mýli. Jaj, veru mýli. Ona má už od boha takú nepokojnú krv.   Chlap musí s tým počítať. Tak.
    </tei:p>
    <tei:p>
     Remeslo ma vábilo do sveta. Veď ty vieš dobre, ako je to. Ak   nejdeš z domu, zarobíš iba na slanú vodu. Reku, nasedím sa ešte dosť   pri nej na staré kolená. No a tým som zvinil. Ktorá žena zakúsila raz   chlapa, ťažko navyká na samotu. Keď som bol raz prišiel domov nabrať   jediva, našiel som v izbe kufor a balíky s knihami. Vraj akéhosi   agenta od Svätého Vojtecha poslal nám pán farár na byt, vyvrávala mi   žena. Nemal som podozrenie. Reku, sväté knihy môže predávať len   svätý, a keď ho poslal sem pán farár, nuž netreba myslieť na zlé.   Vybral som len komoru a ešte toho dňa som spokojne z dediny odišiel.   Ani som sa s tým človekom nestretol. Len keď som sa pod jeseň vrátil   domov, našiel som na kuchyni mater. Vraj mi žena odišla s agentom   predávať sväté knihy, vraj treba niečo zarobiť, vraj som aj ja tak   hovoril. Tu ho máš. Toto som si nadobaril.
    </tei:p>
    <tei:p>
     — Ani sa nevrátila? — vravím.
    </tei:p>
    <tei:p>
     — Tri roky nebolo o nej slychu. Neviem, hádam naozaj predávala tie   sväté knihy. Boh o tom vie, nuž ju bude istotne spravodlivo súdiť.   Nesliedil som za ňou, keď jej bolo tak ďaka, a potom tak uprostred   zelených robot prišla. Povadila sa s materou a správala sa akoby   nič.
    </tei:p>
    <tei:p>
     — Tak sa napravila.
    </tei:p>
    <tei:p>
     — Napravila, ako napravila. Po týždni musel som ju zaviezť do   nemocnice. Šesťtisíc ma stáli doktori a tritisíc pohreb a mramorový   kameň, čo som jej dal na hrob, aby ma ľudia nevzali na jazyky. Ale ju   nepreklínam. Ako vravím, sám som vinovatý.
    </tei:p>
    <tei:p>
     Slnce bolo už hodne ožltlo, keď sme vyriadili židovský barak.   Chovan sa nechcel uspokojiť ledabolo odbavenou robotou. Najprv jednu   vec dôkladne uvážil, potom ju aj desať ráz upravoval a len tak sa   púšťal do druhej. Najdlhšie sme sa pribavili s lôžkom. Ja som   navrhoval, aby sa vystlalo suchým machom, ale on tvrdil, že tak by sa   zaplienilo mnoho hmyzu, nuž muselo sa vystielať len tohoročnou   chvojinou z mladých jedlíc. Bola to babravá robota, lebo medzi   chvojinou sa nesmel vyskytnúť hrubší konárik a vrstva musela byť na   šírku Chovanovej dlane hrubá. Okolo hlávika sme urobili celú húšť z   limbových stromčekov, pomedzi ktoré som pozasádzal voňavé kytky   smukáčov a bielych zvoncov. Takým spôsobom vyzdobili sme aj zruby v   kútoch a nad dvermi. Po vyriadení v baraku rozvoniavalo ako na   polianke medzi mladinou, len mihotanie rozpálených lúčov a velebný   chorál putujúcich včiel chyboval, ale to by zas porušovalo útulnosť.   Chovan bol spokojný. Prešiel sa niekoľko ráz uveličený barakom,   dotkol sa letmo ľahučkým smieškom poštekleným zrakom každého kúta a   všetkých ozdôbok, akoby chcel všetkému pridať voňavého šťastia, v   ktorom sa sám s rozkošou celý pľačkal, potom doniesol zo svojej   zásoby hodný oval bieleho chleba, dva rezne slaniny, položil to so   zápalkami a sviečkou na policu ku lôžku, pohundrávajúc, že v tunajšom   vzduchu človek troví ako po žeruche a že do rána je ďaleko. Keď sa do   chuti natešil, sám opatrne pritvoril dvere na baraku a šli sme ku   svojim.
    </tei:p>
    <tei:p>
     — V Bani musia mladí na svadbe žuvať korku z prihorených koláčov,   namočenú v ražovici, — vravel ešte idúcky.
    </tei:p>
    <tei:p>
     — To je nejaký starý zvyk?
    </tei:p>
    <tei:p>
     — Človekovi je potom teplejšie a má viac smelosti.
    </tei:p>
    <tei:p>
     Tôňa bujného krovia stráne prevaľovala sa cez dolnú čiastku trate.   Naši boli vysypaní pred barakom ani včely na letáči. Ešte len aj   Handrbolci sedeli pod strechou. Gregor vydúval oči nad harmonikou.   Hiadľovci pomrnkávali tichučko za ním. Voľaktorý aj tercoval. Nikto   nerozprával. Pri Gregorovej harmonike to bolo aj ťažko. Chlapčisko   hralo krásne ani čudo. Harmoniku nemalo dlhšiu od palca. Celú si ju   vopchalo do papule, ale tak vydarene a umne vedelo ňou vypĺňať nôtu   ktorejkoľvek piesne, ako vedia hádam len starí kantori na organe.   Človeka zavše nadnieslo, akoby srdce dostávalo krídla. Pomáhal si   dlaňami. Počúvali sme ani v kostole, hoci naše oči sliedili tamdolu,   obchádzali trať, sedeli na zákrute, kde sa mal zjaviť Marcinko so   svojou ženou. Opúšťala nás aj trpezlivosť, lebo prechyľovalo sa už   cez pol šiestu, a na zákrute sa nezjavoval nikto. Ukazovalo sa, že   naše rátanie sklamalo. Azda vlak meškal, alebo ona neprišla a on sa   rozhodol vyčkávať príchod druhého vlaku. Takto hútali mnohí a   strácali pomaly nádej. Od rána sa badúrili, a hľa, nadarmo.
    </tei:p>
    <tei:p>
     Ale keď slnce zapálilo zoru nad bučinou, priam pred našimi očami   zabelelo sa voľačo pod násypom a Gregor zaseknúc hru presviedčal   všetkých, že to môžu byť len oni. A mal pravdu. Po chvíli zatrepotali   sa Marcinkove rukávce vo vzduchu a starý Vraždiak mohol uhádnuť, hoci   ešte len vychádzali zo zákruty, že k sebe pristanú. Ona mala čiernu   suknicu a hnedú kosičku. Potom sme sa však presvedčili, že nás   večerné šero na diaľku oklamalo, lebo suknicu mala belasú a kosičku   svetlofialovú, ovrúbenú bielymi čipkami. Išli pomaly a občas sa   pristavovali. Vtedy Marcinko ukazoval rukou k nám hore. Keď však   zišli z násypu a mali vystupovať k barakom, prestali nás obdivovať,   vykročili rezkejšie a išli za sebou, lebo chodník bol úzky.
    </tei:p>
    <tei:p>
     Ostali sme na svojich miestach, jedni stojačky, iní sediačky, ale   prepínal nás nákyp slávnostnej chvíle ako pri očakávaní koledníkov.   Len Gregor sa vychytil a išiel do baraka. Nepodarilo sa mu ešte   vytrúsiť hanblivosť dozrievajúceho chlapca, hoci už vyše roka robil s   chlapmi v partii a bol napáchnutý chlapinou ako stará baranina   sudom.
    </tei:p>
    <tei:p>
     — Azda ste sa pod krížom na Vysokom vŕšku modlili, že tak pozdíte,   — vravel im Vraždiak miesto privítania.
    </tei:p>
    <tei:p>
     Marcinkovi sa roztiahol po tvári bojazlivý úsmev. Badal azda vo   Vraždiakových slovách pritajený výsmech a ona začala podávať od kraja   chlapom ruky. Mala ich ružové a zo všetkých strán obložené mäkučkými   vankúšikmi. (Ja som sa ich obával väčšmi stisnúť.) Tvár sa jej   pritmievala od zapýrenia, ale každého si veľmi zvedavo prezerala.   Bursa mi potom vyprával, že sa jej zľakol. A nezveličoval. Aj vo mne   vypukol akýsi zmätok, keď sa na mňa dívala. Azda to spôsobili jej   oči, veľké, vyvalené a ničím neprikryté, ktorým bolo ťažko uhádnuť   farbu, lebo zapúšťali sa ustavične ťažkými a pravdepodobne aj   horúcimi parami ako marasť medzi jelšinou, keď sa za teplých letných   nocí vypaľuje. Chlapi neskoršie medzi sebou ustálili, že bola ľahká,   ale ja tomu nemôžem uveriť. Podaktoré ženy nemôžu zakryť svoju slabú   prirodzenosť. Sú vždy také, akoby sa išli pred očami vyzliekať.   Nechcem povedať, že by aj Marcinkova žena bola takáto, len tie oči,   oči jej pánboh celkom nevyčistil. Hej, oči. A preto sa zdala   podivná.
    </tei:p>
    <tei:p>
     V baraku, kam sme potom všetci okrem Handrbolcov vošli, potratili   chlapi stiesnenosť z prvého stretnutia. Najviac k tomu prispel   Marcinko. Bol totiž ako chlapec, ktorému priniesli rodičia novú   hračku. Oči mu žiarili ani škáročky na rozpálenej peci. Stále   častejšie sa nám miešal do reči. Vravel rozšafne a trhano, akoby mu   horúčava polievala srdce. Bol šťastný a my sme mu priali. Pridávali   sme mu zo svojej teploty, aby sa mohol ešte viac chlapiť, lebo sa nám   tak páčil.
    </tei:p>
    <tei:p>
     Rozhovor tiekol. Žartovalo sa čoraz viacej. Smiech cvendžal. Len   Chovan sa na ničom nezúčastnil. Voľajaká mucha sadla mu na nos hneď   vtedy, keď poznal Marcinkovu ženu. Sedel obďaleč a chmúril sa. Občas   mu presekla čelo ako blesk divá vráska.
    </tei:p>
    <tei:p>
     Pozabudol som naň.
    </tei:p>
    <tei:p>
     Ten večer bol bohatý na dojmy, rušný a strhujúci ako prúdy vody   pred spádom. Najprv nám rozihral krv, oblúdil zmysly, aby sme sa   nemohli proti jeho rozmarom stavať, aby sme nepochopili jeho   čarodejníctvo, a potom, bezmocných, nás napadol ako zbojník. Darmo sa   človek naparoval. Nerozumel ničomu a nestačil ani všetko pobrať do   hlavy. Podrobnosti sa nám rozfukovali, unikali do vetra ako plevy z   vejačky a mýlili nás aj oči Marcinkovej ženy. Možno si Chovan týmto   hlavu lámal. Bol z nás naj opatrnejší, nuž najskôr mohol vyňuchať   koniec. Nikto si ho však nevšímal.
    </tei:p>
    <tei:p>
     Radosť z Marcinkovho šťastia stúpala chlapom do hlavy. Sám som mal   dojem, že na mojich žilách lepkavé prsty vyhrávajú pieseň, ktorá mi   dráždi mozog.
    </tei:p>
    <tei:p>
     — Chlapi, hádam si pošleme, — zavolal voľakto.
    </tei:p>
    <tei:p>
     — Choď dolu do kantíny, nech nám niečo pošlú a nech pripíšu na   moje meno, — vravel Bursa Gregorovi. A ten už chcel vybehnúť, ale   Marcinko ho zastavil:
    </tei:p>
    <tei:p>
     — Nie, nie, to nedovolím, dnes platím ja, — a vytiahnuc z vrecka   novú červenú päťstokorunáčku, podal ju rýchle Gregorovi.
    </tei:p>
    <tei:p>
     — Žena! (toto „žena” zavolal veľmi hlasno a hádam trochu   chvastavo, lebo sa mi zdalo, akoby sa tu pred nami desaťročný chlapec   hral na otca). — Žena, a ty nás niečím ponúkni! Hádam si nezabudla   doniesť buchty? Uvidíte, aké buchty vie moja žena piecť. Nikto na   svete nevie také buchty piecť ako moja žena. Uvidíte, uvidíte, len   chytro, žena! Naučila sa ich od istej generálovej paničky, kde   slúžila. Bola to Poľka, veľmi vznešená pani, ale buchty prišla do   kuchyne vždy sama piecť. Vídaval som ju prechádzať sa po meste s   bielym chrtom.
    </tei:p>
    <tei:p>
     — Tú som poznal, — skočil mu Bursa do reči, — to bola pani nášho   generála, — mala takú maličkú hlávočku, že by si ju bol ľahko do   hrsti skryl. Keď som slúžil v Prešove, vozila sa na zelenom aute.   Sama ho vždy viedla. Šofér sedával vzadu aj so psom. Vraj sa potom   zabila voľakde v Tatrách, lebo ju muž klamal.
    </tei:p>
    <tei:p>
     — Hej, — prisvedčil Marcinko, ale z hlasu mu vypŕchla úprimnosť. —   Len daj, žena, ponúkni! Uvidíte!
    </tei:p>
    <tei:p>
     Ona vstala, porozdávala každému vďačné úsmevy a pobrala sa lenivým   krokom rozkrúcať batôžtek, ktorý priniesla so sebou a položila na   lavičku vedľa dverí. Bola širokých bokov a okrúhlych pliec. Na   miestach, kde bola podviazaná, prevaľovalo sa jej kypré telo. Nohy   nemala vykrojené, len také hrubé kolíky. Pri robote kradmo bokom   poškuľovala, ba vidí sa mi, že aj šprihala, ale toto som len tak   letmo zachytil, lebo vtedy nové udalosti zaujali moju pozornosť.   Musím hneď poznamenať, že mali rýchlejší priebeh, ako ja budem stačiť   rozpovedať.
    </tei:p>
    <tei:p>
     Najprv neočakávane a veľmi náhlivo vošli do baraku obaja   Handrbolci. Boli, ako sa mi na prvý pohľad zdalo, niečím veľmi   splašení. Prehliadli rýchlo celú spoločnosť, zadivili sa Marcinkovi,   ktorý práve vtedy ešte čosi bľabotal, akoby ho chceli na niečo   upozorniť, ale sa len pohŕdavo uškľabili a poberali sa do svojho   kúta. Potom sa zvírila tamvon húšť nezrozumiteľných hlasov, čo nás   už, pravdaže, vyrušilo a vtedy zatackala sa vo dverách široká a   nízka, opici podobná postava Kešiaka.
    </tei:p>
    <tei:p>
     Bol ožratý, lebo ho viechalo zboka nabok ako handru, prevesenú na   konári. Tvár mal roztiahnutú víťazoslávnym úškľabkom, uprostred   ktorého vypúčalo sa dvoje strakatých očú ako žabie perinky na   barine.
    </tei:p>
    <tei:p>
     — Aha, tu je! — zavolal na celé hrdlo a potom sa vo valil dnu. Za   ním išli cigáni. Boli štyria, hádam povyťahovaní rovno zo slamy, lebo   im žlté stonky trčali zo všetkých dier roztrhaných šiat. Jeden z nich   bol chlapec. Ten sa skryl za ostatných, keď vošli, akoby v nás nemal   dôveru. Trepčili so sebou rozbité nástroje. Jeden basu, iný cimbal a   dvaja husle. Zbili sa do hŕbočky hneď pri dverách, akoby nás nechceli   ukrátiť o miesto. Dívali sme sa na to ako teľce.
    </tei:p>
    <tei:p>
     Marcinkova žena mi vypadla z očú a myslím, že aj ostatným. Neviem,   kde potom bola, ako sa tvárila a čo sa s ňou robilo. Kešiak   dokončieval svoju komédiu, a napodiv tak obratne, že nikomu neprišlo   na rozum potvárať ho zo zlého úmyslu. Odo dvier kráčal rovno pred   Marcinka.
    </tei:p>
    <tei:p>
     — Hľa, toto je ten majster, všetky Prešovčianky ho chodili   obdivovať do cirkusu, lebo ani ruskí kozáci nevedeli stvárať také   kúsky ako on.
    </tei:p>
    <tei:p>
     Mohol si obviazať kotrbu červeným turbanom a udierať na mosadzný   gong pred panorámou, lebo tak sa tváril a hvečal ako títo jarmoční   komedianti.
    </tei:p>
    <tei:p>
     — Vy ani netušíte, akého umelca máte medzi sebou. Prach ste mu   mali z bagančí sfukovať, lebo keď umrie, jeho podoba bude vtesaná do   bieleho mramoru a jeho srdce budú ukazovať v zlatej truhlici ako   zázrak.
    </tei:p>
    <tei:p>
     Urobil strojený krok a vystrúhal dvornú poklonu ani v divadle.
    </tei:p>
    <tei:p>
     — Mal by som ťa, majstre, prosiť o odpustenie, lebo som ťa nedávno   pred týmito ľuďmi zosmiešnil. Ale viem, že tvoja veľkodušnosť sa   nezatienila urážkou takého malicherného človiečika, ako som ja.
    </tei:p>
    <tei:p>
     Marcinko sa zarehlil spokojnosťou.
    </tei:p>
    <tei:p>
     Toto počínanie Kešiaka nás dráždilo. Som presvedčený, že keby bol   v takejto komediantskej reči pokračoval, bol by sa našiel s dolámanou   chrbtovinou pred dverami, ale on razom obrátil. Nehľadajúc vo   vreckách, zamával v ruke päťstokorunáčkou a vravel celkom zmeneným   hlasom a spôsobom:
    </tei:p>
    <tei:p>
     — Tu máš, vraciam ti tvojich päťsto korún, ďakujem ti, pomohli mi   v najväčšej núdzi.
    </tei:p>
    <tei:p>
     V jeho hlase teraz nebolo badať štipku strojenosti alebo   zlomyseľnosti, lebo bol pokojný, jasný a prirodzený. Na jeho tvári   nemihla sa ani jedinká tôňa pokrytectva. Mali sme dojem, že máme do   činenia s poriadnym chlapom.
    </tei:p>
    <tei:p>
     — Ak chceš, môžem ti hneď zaplatiť aj úroky, — vravel ďalej.   Pravdaže, Marcinko sa zdráhal.
    </tei:p>
    <tei:p>
     — Vedel som, že si nie úžerník, ale ja chcem dnes celkom s tebou   vyúčtovať, aby sme nemali nijakú podlžnosť. Cigán! — kričal do kúta,   — budeš hrať tomuto človekovi do rána, rozumieš, ja všetko   platím.
    </tei:p>
    <tei:p>
     Cigán sprobúval nástroje a Kešiak sa obrátil k nám. Oči mu   skákali.
    </tei:p>
    <tei:p>
     — A vy, priatelia, pite, dnes budete piť z môjho! — Vytiahol spod   futra litrovku a podával ju veľkému Chovanovi, lebo toho sa azda   najviac bál.
    </tei:p>
    <tei:p>
     Boli sme všetci obalamútení takýmto konaním. Kešiak našu nedôveru   najprv poriadne podkopal svojím pokáním a na dovŕšenie chce ju ešte   utopiť v pálenke. Dobre si to rozmyslel. Mal nás pekne pohromade v   košiariku ako bača ovce. Bral nás po jednom ako do strungy, a čo sa   mu nepodarilo rečami, to si naklonil fľašou, lebo k nej má chlap hneď   dôveru. Pili sme ako dúhy a zdravkali, jeden Kešiakovi a iný   Marcinkovi. Zaraz sme boli vospolok najlepšími priateľmi. Reči sa   každému množili v ústach, ale aj potom prím hral Kešiak. Vrtel sa   okolo každého a spod jazyka sa mu len tak prášilo. Bol prívetivý,   usmievavý a prajný, každému lahodil. Musím pripomenúť: jeho povaha sa   v ten čas tak dokonale premenila k lepšiemu, že ho nikto nemohol   pokladať za podliaka. Bol pozorný, dobrácky, keby sa mu neboli   strakateli oči, nuž bol by mal aj tvár príjemnú. Pravdaže, Marcinka   sa ani potom nespúšťal. Najčastejšie sa vrtel okolo neho.
    </tei:p>
    <tei:p>
     Cigáni pílili, len tak cvendžalo v ušiach. Kešiak ich niekedy   popoháňal a raz skočil k nim, zastavil ich uprostred piesne a   kričí:
    </tei:p>
    <tei:p>
     — A teraz uvidíte, čo Marcinko dokáže! Marcinko, nezabudol si ešte   tancovať? Pozrite, ako vie Marcinko tancovať! — Skríkol na cigánov a   sám začal prvý podupkávať a tlieskať.
    </tei:p>
    <tei:p>
     Nebol by som veril, že Marcinko vie tancovať. Do tanca potrebuje   človek viacej pružných svalov, ako mal Marcinko, ale niekedy oči   klamú. Marcinko bol iste voľakedy kráľom tanca, ináč si jeho   vyčíňanie ani neviem vysvetliť. Vedel sekať nohami ani struna, ach,   čo ani struna, ako hotový majster, lebo neboli to len surové   chytrácke pohyby, čo jeho telom metali sem a tam, ale lahodné   vlnenie, príjemná strojenosť, umenie, hudba, sen, čo človeka schytáva   a ovieva ako šepot jarných nocí, čo nás spútava obdivom a dlho   udržuje v príjemnej lenivosti ako nevtieravá teplota marcových   lúčov.
    </tei:p>
    <tei:p>
     Nedal sa núkať. Troma rezkými skokmi obsiahol miesto, na ktorom   mienil tancovať. Cigáni mu hneď uhádli nôtu a šľahali prudko do krvi,   že to aj nami pohýbalo. Urobili sme okolo vrtiaceho sa zatvorený kruh   a bili sme dlaňami do nôty.
    </tei:p>
    <tei:p>
     Cigán najprv sekal, akoby chcel polámať skôr kosti, potom sa v ňom   pravdepodobne ozvala rozpálená step, odkiaľ ušli jeho otcovia, nuž   začal badzgať, besnieť, že oceľ cimbala zliala sa v jeden spiež, čo   bil do sluchy ani zobudené zvony na poplach. A Marcinkovo telo sa   touto besnotou nakazilo. Podskočilo, vytiahlo sa ani guma vozvysok.   Narástlo až do povaly, akoby sa chcelo načiahnuť za niektorou   hviezdou, čo tamvon istotne žiarili po oblohe a kresali iskrami do   rozliatej noci, ale hneď sa spustil až k samučkej zemi a bol malý ako   bez nôh, vrtel sa, prehadzoval ako ovca napadnutá motolicami. Zdalo   sa, že nohami sa ani nedotýka zeme a že všetko robí vo vzduchu. Jeho   telo bolo ľahučké, pružné, vari nemal ani jednej kostičky, len samé   šľachy. To sa prehlo, to sa zošúverilo ani kôra na slnku, a zas   podskočilo, skrútilo sa do klbôčka ani jež. To bolo v guli, alebo sa   rozčeslo a niekedy sa chvelo ani osikový list.
    </tei:p>
    <tei:p>
     No, nikdy by som nebol veril, že je Marcinko taký vycibrený, ba   ani to, že ľudské telo je aj na také komedianstvo prispôsobené. Díval   si sa na to, a ešte si bol v pochybnostiach. Nazdával si sa, že ťa   niekto začítal ako tú ženu, čo si vydvihla sukne uprostred dediny,   lebo myslela, že sa brodí vodou. Sieden potom vravel, že Marcinkovi   iste voľakedy haličskí cigáni kosti polámali, lebo že celý človek by   nemohol také divy stvárať, a neviem, či nemal pravdu.
    </tei:p>
    <tei:p>
     Cigán divel a Marcinko s ním. Niekedy mu nebolo rozpoznať ani   jedinkého úda, mihala sa pred nami len čierna tôňa, a keď bol v   najväčšej krútňave, zastal bez jedinkého potočenia, prezrel nás   pyšným pohľadom, prehodil sa na ruky a kopol do vzduchu ľahko nohami.   Bol takto dolu hlavou a stál ani svieca. Potom rozčesúval pomaly nohy   a spúšťal ich už tak, že boli v jednej rovine. Stíchli sme aj s   cigánom, lebo sme sa nazdali, že ho rozpára vo dvoje až po hlavu, ale   Marcinko nemal úmysel skončiť komédiu, ktorá už napĺňala hrôzou,   dochytil rýchlo jednu ruku od zeme, pridržal sa ňou na rozkrok, a keď   napravil rovnováhu a začal pohybovať nohami, akoby sa mienil   roztočiť.
    </tei:p>
    <tei:p>
     Oči ma začali od toho bolieť. No a vtedy bolo počuť odo dvier   hlas:
    </tei:p>
    <tei:p>
     — Marcinko, Kešiak ti viedol ženu do židovského baraka.
    </tei:p>
    <tei:p>
     To bol Gregor. Prechádzal dverami zadychčaný a rozpálený. Istotne   behom.
    </tei:p>
    <tei:p>
     Dlho som sa potom nevedel prenadiviť, že Marcinka hneď tam na   mieste nezabilo. Vo mne sa prinajmenej všetky žily ponatrhávali, ale   on sa pozbieral pomaly, vstal a díval sa hlúpo na nás.
    </tei:p>
    <tei:p>
     Zanemeli sme všetci. V každom sa voľačo krehkého rozbíjalo.
    </tei:p>
    <tei:p>
     Hľadeli sme druh na druha a tuhli, akoby sa metal medzi nami   blesk. Len po chvíli zakašlal chrapľavo a pomechril sa nepokojne   starý Vraždiak.
    </tei:p>
    <tei:p>
     Siahol za pás na miesto, kde sa mu opálal na remenci žltý   šparcháč, ktorým si čistieval fajku, pričom nás všetkých tmavými   očami nedôverčivo premrvil, vytiahol nôž, a podávajúc ho ohlušenému   Marcinkovi, vravel:
    </tei:p>
    <tei:p>
     — Dobre reže, kúpil som ho v Radvani od Bosniaka len preto, že má   zo dvoch strán ostrie.
    </tei:p>
    <tei:p>
     Nôž mal vykladané črienky a bol iste z dobrej ocele, lebo sa   ligotal.
    </tei:p>
    <tei:p>
     — Ak budeš k nemu od chrbta, mier pod ľavú lopatku, ale istejšie   býva do ľavého boku.
    </tei:p>
    <tei:p>
     Marcinko mu veľa nerozumel, ale keď mal nôž v ruke, prezrel si nás   radom všetkých, akoby zisťoval, či sme uhádli jeho myšlienky, a potom   sa vytackal z dverí ani námesačník.
    </tei:p>
    <tei:p>
     Všetky hrdlá driapala úzkosť.
    </tei:p>
    <tei:p>
     Vonku hučala hora. Tu silnejšie, tu slabšie, podľa toho, ktorý   smer si vybral vietor.
    </tei:p>
    <tei:p>
     Zasadli sme si za stôl ako ku kartám alebo na dôležitú poradu. Len   veľký Chovan sa náhle spomedzi nás vychytil. Najprv šmátral pod   pričňou a potom zašomral, že si musí klince do bagančí nabiť.   Spomínal mi to už dávnejšie, no prečo sa práve vtedy na to pribral,   neviem vám povedať. Hádam potreboval akoukoľvek telesnou námahou   prevládať v sebe pliagu, čo nás vtedy všetkých mordovala. Vari   najskôr bolo tak, lebo keď sa povyzúval a sadol na klátik doprostred   baraka, kde visela lampa, bil klince do päty s takou silou a treskom,   že nám v ušiach zaliehalo.
    </tei:p>
    <tei:p>
     Sieden sa pokúšal nadpriasť rozhovor. Začal voľačo vravieť o   robotníckej organizácii, na ktorú by sme sa vraj mali obrátiť, aby   nám vymohla u firmy podvyšok, ale chlapom sa nechcela prichytiť na   jazyk nijaká reč. Sedeli bez slova, nemo ani žulové balvany, a   hľadeli do seba.
    </tei:p>
    <tei:p>
     Ja som odprvu sledoval veľkého Chovana. Jeho správanie javilo   najväčšie podráždenie čuvov. Znepokojovalo ma to, lebo som azda   najlepšie poznal jeho chladnokrvnosť. Venoval sa síce svojej robote,   ale nebolo ťažko uhádnuť, že tým spôsobom snaží sa utajiť búrlivý   stav duše. Niekedy plesol kladivo o zem, vyskočil zúrivo, akoby sa   chcel na niekoho vrhnúť, ale náhle sa zháčil a poobzeral len zblízka   pri svetle podošvu baganče. Keď si zas sadol, krivil tvár a spod   hustého obočia zazeral po nás. Po každom údere kladivom divo zasipel,   akoby v duchu hrešil. Predpokladal som celkom správne, že sa takto   dlho neovládne. A naozaj, onedlho vzopäl sa do výšky celým ozrutným   telom ako kôň, ktorý trhá opraty, odhodil kladivo i baganču a volá na   nás divým hlasom:
    </tei:p>
    <tei:p>
     — Vy hovädá, veď ste mu ho poslali rovno pod nôž!
    </tei:p>
    <tei:p>
     — Marcinka? — kričím.
    </tei:p>
    <tei:p>
     — Vari nie Kešiaka!
    </tei:p>
    <tei:p>
     V celom baraku zvírilo sa náhle zdesenie, akoby nám bol vietor   strhol strechu a odniesol. Handrbolcom sa rozviazali jazyky a   pokrikovali na nás celkom zrozumiteľnou rečou. Chlapi sa zodvihli z   lavíc a rútili sa do tmavej noci. No pristavili sa veľmi skoro, lebo   súčasne do dverí vchádzal Kešiak. Oči mal ľadové a prenikavé ako had.   Jediným pohľadom posťahoval všetkým horúčku zo žíl. Chvíľku postál, a   keď zistil, že chlapi stoja meravo ani koly, ba sú ochotní vystúpiť   sa mu aj z cesty, prešiel vedľa nich s blýskajúcimi sa očami ani   prízrak. Vzal si pod pazuchu svoju ufúľanú prikrývku a odplazil sa do   tmy. Závan vetra, ktorý sa potom vovalil cez dvere do baraka, šmaril   nám do tvárí naposledy odporný pach jeho tela.
    </tei:p>
    <tei:p>
     Malý Gregor potom vyprával ešte toto:
    </tei:p>
    <tei:p>
     — Stretol som sa s ním na zákrute. Zďaleka na mňa kýval. Nemohol   som mu vyhnúť. Keď ma pristavil, vraví:
    </tei:p>
    <tei:p>
     — Koľko ti dali na pálenku? — Ukázal som mu päťstovku, lebo som ju   držal v ruke. On sa smeje a vraví: — To bude dosť tomu hlupákovi za   ženu. Viac nedostal ani od generála. — Nerozumel som, čo tára, nuž   bežal som ďalej. Keď mi bolo však v kantíne treba platiť, peňazí som   nemal. Neviem, ako sa to stalo.
    </tei:p>
    <tei:p>
     Šabľou sme ho tiež prezývali.
    </tei:p>
   </tei:div>
  </tei:body>
 </tei:text>
</tei:TEI>
