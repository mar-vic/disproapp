<?xml version="1.0" encoding="utf-8"?>
<tei:TEI xml:id="slk1950861" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Smrť chodí po horách : ELTeC edícia
    </tei:title>
    <tei:author ref="viaf:68942772">
     Mináč, Vladimír (1922 - 1996)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     43579
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Mináč, Vladimír
     </tei:author>
     <tei:title>
      Smrť chodí po horách
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Tatran
     </tei:publisher>
     <tei:date>
      1950
     </tei:date>
    </tei:bibl>
    <tei:bibl type="firstEdition">
     <tei:author>
      Mináč, Vladimír
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1947
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-06">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     SMRŤ CHODÍ PO HORÁCH
    </tei:head>
    <tei:head>
     ROMÁN
    </tei:head>
   </tei:div>
  </tei:front>
  <tei:body>
   <tei:div type="chapter">
    <tei:head>
     PRVÁ KAPITOLA.
    </tei:head>
    <tei:div type="chapter">
     <tei:head>
      1.
     </tei:head>
     <tei:p>
      Bolo napodiv, ako neskoro začal toho roku padať sneh. Po iné roky   sa už začiatkom decembra zabelely klanské vrchy a v polovici mesiaca   bolo snehu toľko, že vrchovcom prichodilo brodiť sa v ňom po   kolená.
     </tei:p>
     <tei:p>
      Toho roku začal padať až s príchodom kalendárnej zimy. Aj to padal   nesmelo, rozpačité, len tak po troškách. Strapce sa spúšťaly so   šedivého neba pomaly, ako by sa nechcely udrieť o zamrznutú zem.
     </tei:p>
     <tei:p>
      V izbe u gazdu Martina sa svietilo. Pri peci na zemi sedel malý   Martin, vystruhoval ornamenty na lieskovú palicu. Bude mať na jar z   nej pekné bičisko.
     </tei:p>
     <tei:p>
      Za stolom naproti sebe sedeli major Vasiljev a kapitán Buk. Major   bol široký, rozložitý, so širokým šrámom od črepiny na čele. Kapitán   Buk útly, s úzkou tvárou, mladými črtami. Hovoril Vasiljev.
     </tei:p>
     <tei:p>
      — Dovediete ho sem živého alebo mŕtveho. Ale radšej živého. —   Major Vasiljev to hovoril o Grunerovi.
     </tei:p>
     <tei:p>
      Kapitán Buk len prikývol hlavou. Správne tušil, že s tým ruským   kapitánom, ktorého videl v Rajkovej krčme a potom na Roztočnom, nie   je niečo v poriadku. A keď mu dôverník národného výboru poslal   zprávu, že v Klancoch videli potulovať sa človeka, ktorý sa nápadne   podobal ruskému kapitánovi, tomu, čo v septembrových dňoch často   býval na mestskom dome, nevydržal, ponáhľal sa poradiť s majorom   Vasiljevom. A hľa, major Vasiljev, ktorý vedel o každom a o všetkom,   čo nejak súviselo s ruskými partizánmi na klanských vrchoch, takého   kapitána nepoznal.
     </tei:p>
     <tei:p>
      Kapitán Buk rozmýšľal, kombinoval. Odrazu sa mu začaly odvíjať   dosiaľ netušené súvislosti, viažuce sa k smrti Pavla Tkáča, k prepadu   jeho skupiny na Grôni, pri ktorom zabili Nemci troch jeho chlapov a   on sám ledva stačil ujsť. To on, ten čierny kapitán zrádzal. Kto by   to inak mohol byť. Z domácich, z Klančanov? Smiešne. Mohli by Nemci   hľadať dvesto rokov, tu v Klancoch by nenašli ani jedného zradcu.   Nie, to sa nedá povedať o Klančanoch. A niekto predsa musel zrádzať.   Nemci nemohli sami od seba nájsť skryté bunkery. A bolo vidno, prišli   ako na hotové, na isté. Najskôr niekto z jeho chlapov vypil si u Maca   na Roztočnom viac, ako bolo treba, a potom vykladal všetko možné. Ten   čierny to začul, možno sa ešte povypytoval a utekal s tým na komando   do Klancov. Tak to bolo. Iste to tak bolo.
     </tei:p>
     <tei:p>
      Zdvihol hlavu, pozrel Vasiljevovi rovno do očú.
     </tei:p>
     <tei:p>
      — Dovedieme ho.
     </tei:p>
     <tei:p>
      Rozpošle hliadky po vrchoch, pôjde hoc sám do Klancov, nájdu ho,   vyhrabú ho i zpod zeme. A potom sa uvidí, aký je to vtáčik.
     </tei:p>
     <tei:p>
      Chvíľu mlčali, každý zamestnaný svojimi myšlienkami. Prvý sa ozval   Vasiljev, nadväzujúc na vlastnú myšlienku:
     </tei:p>
     <tei:p>
      — A vy, čo? Pôjdete ďalej?
     </tei:p>
     <tei:p>
      — Kam?
     </tei:p>
     <tei:p>
      — No ďalej, s nami. Pred frontom. Naši už nie sú ďaleko, o   niekoľko týždňov môžu byť tu.
     </tei:p>
     <tei:p>
      — O niekoľko týždňov?
     </tei:p>
     <tei:p>
      — Hej. A potom sa bude treba rozhodnúť. Ísť ďalej, alebo prejsť   cez front. Ísť ďalej, to znamená bojovať ďalej v tyle nepriateľa,   vydržať.
     </tei:p>
     <tei:p>
      — Neviem.
     </tei:p>
     <tei:p>
      Kapitán Buk to povedal váhavo, trošku sa začervenal. Pretože už   dávno vedel, že ďalej nebude utekať. Alebo dočká front tu živý a   zdravý, alebo...
     </tei:p>
     <tei:p>
      — No, nič. — Vasiljev ako by mu čítal myšlienky. — Všetci nemôžu   ísť ďalej. Treba aj na druhej strane.
     </tei:p>
     <tei:p>
      Do izby vošiel gazda Martin s hrotkom v ruke. Snehové strapce sa   mu rozpúšťaly na kožúšku a vo vlasoch. Nalial mlieko do hrnčekov a   sám si prisadol k stolu, aby tým dvom lepšie chutilo.
     </tei:p>
    </tei:div>
    <tei:div type="chapter">
     <tei:head>
      2.
     </tei:head>
     <tei:p>
      Gruner sedel ako obyčajne v krčme na Roztočnom. Pred ním na stole   stál pohár s dopoly vypitým pivom. Sedel tu iste už dávnejšie, lebo   pivo bolo už bez peny, červenkasté, nechutné. Hľadel uprene na jeden   bod na stene, krčil čelo. Bolo vidno, že rozmýšľal.
     </tei:p>
     <tei:p>
      Na čo myslel Gruner?
     </tei:p>
     <tei:p>
      Možno, že práve zauzľoval povraz, ktorým poviaže túto háveď, ktorá   sa rozliezla po vrchoch a hrá sa na vojnu. Možno, že myslel na to,   ako príde k majorovi Achsovi, vypne prsia a povie mu:
     </tei:p>
     <tei:p>
      — Všetko podľa rozkazu.
     </tei:p>
     <tei:p>
      A rozpovie mu, kde sú partizánske štáby, kde je koľko chlapov,   všetko podrobne a presne, zbrane že sú zakopané na Poliankach, ruský   štáb je ďaleko v horách pod samým Ostrým u gazdu Martina. Povie mu,   ako organizovať útok na vrchy, aby sa nevyšmykla ani myš, povie mu,   kde treba udrieť najprv, aby ostatní nič nezvetrili. Možno, že mu   povie aj o Petrovi Lotárovi, čo leží u Kršku s prestrelenou   rukou.
     </tei:p>
     <tei:p>
      Major Achs bude len pokyvovať hlavou, potľapká ho po pleci a   povie:
     </tei:p>
     <tei:p>
      — Dobre, Gruner. Veľmi dobre.
     </tei:p>
     <tei:p>
      A Gruner pôjde na dovolenku, pôjde vlakom ďaleko na západ, do   malej dedinky na hraniciach Rakúska a Moravy. Otec možno ešte žije,   je už iste starý a šedivý, shrbený. Príde pred neho, rozkročí sa a   povie:
     </tei:p>
     <tei:p>
      — Privítaj márnotratného syna. No, privítaj ho. Nemáš ho rád? Ech,   čo tam po tom. Ani ja ťa nemám rád, a prišiel som. Tu, hľa, nie si   pyšný na svojho syna?
     </tei:p>
     <tei:p>
      Takto by mal Gruner myslieť ako poriadny Nemec, ako poriadny   vojak. Ale Gruner nemyslí na to. Nemyslí na dovolenku, ani na   záslužný kríž, hoci by nebol proti tomu, keby ich dostal. Nemyslí ani   na majora Achsa, ani na otca, na ktorého sa už nepamätá. Nemyslí na   partizánov, ani na svojho bývalého šéfa Bönneckeho, nemyslí na nič,   čo by nejak súviselo s jeho poslaním.
     </tei:p>
     <tei:p>
      Myslí len tak. Na nič a na všetko. Myslí na to, ako vlastne   doteraz biedne žil. Aký je chudobný. Hej, hovorí, že nenávidí ľudí.   Ale čo ďalej? Aký je v tom cieľ? Nenávidieť ľudí, to je v poriadku.   Ale aký má Gruner úžitok z tejto nenávisti? Aký má on z nej úžitok?   Či zbohatol z nenávisti? Stal sa krajším, mocnejším? Nie. Taký je   úbohý, ako bol na začiatku. Taký je ako zviera. A ešte úbohejší.   Povedzme, aký úžitok mal Gruner z toho, že zabil Pavla Tkáča? Lebo i   keď ho zastrelili na námestí, i keď ho zastrelila popravná čata,   zabil ho vlastne on, Gruner. Čo mal z toho Gruner? Nič, celkom nič.   Ani trochu ho netešilo, keď sa díval oknom, ako ho strieľali. Nie,   nie, necítil ľútosť. Ako by mohol cítiť ľútosť on, ktorý nenávidel   ľudí? Nie, nedotklo sa ho ani trochu. Ale čudné je, nemal z toho ani   trochu radosti. A mal by mať. Veď nenávidí ľudí.
     </tei:p>
     <tei:p>
      Kde je koniec cesty? Kde je koniec tej cesty, po ktorej ide on,   Gruner? Ozaj, a iní ľudia, poznajú tí koniec? Pozná ho major Achs   alebo Bönnecke? Nikdy nemyslel na iných ľudí, nevedel, ako žijú,   prečo to robia tak a iné onak. Správal sa pri styku viac neomylným   inštinktom než rozumom. Nenávidel ich, pretože ho neprijali medzi   seba. Nenávidel ich, a koniec. Videl ich len tak, ako ich videla jeho   nenávisť.
     </tei:p>
     <tei:p>
      Ech, hlúposti.
     </tei:p>
     <tei:p>
      Zatriasol pohárom, napil sa trochu, stiahol ústa, pretože pivo   bolo horké a teplé.
     </tei:p>
     <tei:p>
      Načo by rozmýšľal o takých hlúpostiach. Poslali ho sem. Vykonal si   povinnosť. Ostáva už len ísť do. Klancov k majorovi Achsovi a povedať   mu všetko, čo Gruner má pekne poukladané v hlave. Tu je to a tu je   to. Pekne v priehradkách, systematicky rozdelené. Tam sú partizáni,   tu sú zbrane, tam tajné chodníky po neprístupných lesoch, tu   štáby.
     </tei:p>
     <tei:p>
      Strmo chytil pohár a na jeden dúšok dopil pivo.
     </tei:p>
     <tei:p>
      Potom kývol starému Macovi, ktorý driemal na stoličke, a vytratil   sa z dverí.
     </tei:p>
    </tei:div>
    <tei:div type="chapter">
     <tei:head>
      3.
     </tei:head>
     <tei:p>
      Na mraku sa pustil sneh hustejšie. A pritom mrzlo poriadne, od   Ostrého fúkal studený vietor, šibal padajúci sneh rovno do očí. Traja   chlapci dupkali od zimy a netrpezlivosti. Mohol by už ísť, čertov   syn. Zima je, nohy mrznú, ruky si ani necítia. A vietor fúka,   prefukuje do kostí. Pôjde, alebo nepôjde?
     </tei:p>
     <tei:p>
      Psí život. Štyri hodiny čakajú na jednom mieste, štyri hodiny   mrznú a ten lump len nejde a nejde. Bolo by dobre ležať teraz v   bunkeri, kachličky tak príjemne hrejú, vytriasť kus dohánu, zakrútiť   si do novín, ležať a fajčiť, ležať a fajčiť a nemyslieť na nič. Ani   na to, že o dve hodiny bude treba vstať a vymeniť stráž v studenej   noci, ani na to, že v Klancoch je mladá žena a bohvie, čo je s ňou,   ani na to, že zajtra už možno nebude dohánu ani múky. Len ležať a   fajčiť a počúvať praskot ohňa v kachličkách a skuvínanie vetra vonku.   Vietor sa oprel s novou silou, na chvíľu nebolo vidieť vôbec na   cestu, sneh lietal v divom kruhu, pchal sa do očí, do uší, padal za   krk.
     </tei:p>
     <tei:p>
      — Do čerta! — povedal najvyšší z nich.
     </tei:p>
     <tei:p>
      — Pssst! — upozornil ho ten, čo stál najbližšie k ceste, opretý o   strom s južnej strany, aby naňho tak nefúkalo.
     </tei:p>
     <tei:p>
      — Do čerta! — opakoval ten prvý teraz už tichšie a odpľul si.
     </tei:p>
     <tei:p>
      Tretí, ktorý ležal v priehlbine a bol skoro celkom zafúkaný   snehom, nehovoril nič. Kopal len nohami v pravidelných intervaloch do   zeme, vystieral a krčil ich, pritom nespúšťal oči s cesty. Cesta už   zapadla snehom, snehu bolo iste na desať centimetrov. Tma sa snášala   rýchlo, nebolo vidieť ani na desať krokov.
     </tei:p>
     <tei:p>
      — Prašivý vietor! — začal znova ten prvý.
     </tei:p>
     <tei:p>
      — Ticho! — Ten za stromom zadupkal nohami a pohrozil puškou.
     </tei:p>
     <tei:p>
      Tretí ležal v priehlbinke, sneh ho už prikryl celého okrem nôh,   ktorými búchal v pravidelných intervaloch do zeme.
     </tei:p>
     <tei:p>
      Očami si snažil prebiť tmu na ceste. Ale bolo to, ako keby s   Ostrého chcel vidieť do Klancov. Sneh víril tmou, zhusťoval ju, robil   ju nepreniknuteľnou.
     </tei:p>
     <tei:p>
      ,Ešte nám ujde,‘ pomyslel si a pred očami sa mu zjavil kapitán   Buk, ako im dával rozkazy. ,Ľahko sa povie, majte oči otvorené, ale   nech skúsi niekto otvárať oči na tejto čertovej svadbe. A toho majú   chytiť a doviesť živého alebo mŕtveho. Ale akože ho chytíš, keď ho   nevidíš?‘
     </tei:p>
     <tei:p>
      Niekde nad Roztočnom zabrechal pes. Zvuk sa niesol dolinou,   pomiešal sa čudne rozmazaný za skuvínaním vetra.
     </tei:p>
     <tei:p>
      Potom ten, čo ležal na bruchu, prestal odrazu búchať nohami.   Nadvihol sa na lakťoch, vystrčil pušku a zreval zachrípnuto:
     </tei:p>
     <tei:p>
      — Stoj!
     </tei:p>
     <tei:p>
      A potom ešte raz:
     </tei:p>
     <tei:p>
      — Stoj! — a zahrkotal záverom.
     </tei:p>
     <tei:p>
      Postava zastala uprostred cesty. Ten za stromom vypustil kužeľ   svetla z baterky, hľadal chvíľu, prešiel od krivých nôh po kožuchu,   zastavil sa na tvári.
     </tei:p>
     <tei:p>
      A vtedy videli, že je to skutočne ten, na ktorého čakajú. Chlap s   baterkou zostal za stromom, druhí dvaja sbehli na cestu, pušky   pripravené.
     </tei:p>
     <tei:p>
      Gruner sa nehýbal, stál ešte vždy na tom mieste, kde ho zastavilo   zvolanie. Keď tí dvaja soskočili na cestu a otrčili mu pušky pod samý   nos, osopil sa na nich:
     </tei:p>
     <tei:p>
      — No, čože vy?!
     </tei:p>
     <tei:p>
      — Len tak. Pôjdeš s nami.
     </tei:p>
     <tei:p>
      To povedal ten menší, čo ležal predtým v priehlbinke.
     </tei:p>
     <tei:p>
      — Zbláznili ste sa?
     </tei:p>
     <tei:p>
      — Hybaj už!
     </tei:p>
     <tei:p>
      Ten väčší sotil do Grunera prudko hlavňou, takže sa Gruner skoro   zvalil.
     </tei:p>
    </tei:div>
    <tei:div type="chapter">
     <tei:head>
      4.
     </tei:head>
     <tei:p>
      Išli skrčení, uhýbali sa pred vetrom, ruky mrzly na pažbách   pušiek. Gruner nadával, preklínal, ako len najlepšie vedel.
     </tei:p>
     <tei:p>
      — Háveď!
     </tei:p>
     <tei:p>
      Tí nevraveli nič.
     </tei:p>
     <tei:p>
      — Prasce!
     </tei:p>
     <tei:p>
      Tí len išli zohnutí, dvaja po stranách, malý za Grunerom, prst na   spúšti.
     </tei:p>
     <tei:p>
      Gruner ešte raz:
     </tei:p>
     <tei:p>
      — Blázni! To vám príde draho!
     </tei:p>
     <tei:p>
      — Budeš ticho, beštia! — povedal ten dlhý a kopol ho do zadku.
     </tei:p>
     <tei:p>
      Gruner naozaj prestal nadávať, len v duchu vymýšľal najhnusnejšie   nádavky a kliatby. Potom, keď ho zlosť pomaly prechádzala, začal   rozmýšľať. Nie, títo to nemohli urobiť len tak, sami od seba, iste   tak urobili na niečí rozkaz. Ale kto mohol vedieť o ňom? Ech, to je   už teraz jedno. Padol do pasce a... Brŕ, aká je zima. Keby si mohol   aspoň ruky spustiť dolu. Má ich už celkom drevené. Tak, chytili ho do   pasce a teraz je v kaši. Prečo nešiel hneď poobede, ako sa bol   vybral? Musel ísť ešte pod okno Krškovi? Nie. Nemusel. Ale to má   človek z toho, keď je veľmi statočný. Alebo ta išiel preto, aby videl   niekoho iného? Babské reči. Keby ju bol chcel, tak jednoducho príde a   zoberie si ju. Urobil tak už veľa ráz v tejto vojne.
     </tei:p>
     <tei:p>
      — Môžem spustiť ruky?
     </tei:p>
     <tei:p>
      — Nie! — povedal ten malý a spomenul si, že bude treba prezrieť   toho zlodeja, nemôže takto niesť ruky štyri hodiny.
     </tei:p>
     <tei:p>
      ,Tak teda nespustiť,‘ pomyslel si Gruner. ,To je vážna vec, keď mi   nedovolia spustiť ruky. Možno, že ma idú zastreliť. Možno, že už len   niekoľko krokov, zastavia sa a ten vzadu stisne kohútik. Ale nie. To   mohli urobiť už teraz alebo hneď na ceste. Vedú ma k niekomu. To je   isté, že ma vedú k niekomu. Iste k tomu, čo im dal rozkaz. Ešte   chvíľu vydržím s rukami, ale potom ich budem musieť spustiť. Fuj,   nikdy by som nebol veril, že je to také ťažké. A ten vietor. Už dávno   som mohol sedieť v teplej kancelárii u majora Achsa, keby som bol   išiel hneď poobede. Možno, že tí striehli už vtedy a boli by ma   chytili. Himmelher...! Ako sa to mohli dozvedieť?‘
     </tei:p>
     <tei:p>
      Celkom nevedomky začal spúšťať ruky. Malý vzadu to zbadal.
     </tei:p>
     <tei:p>
      — Len drž ruky hore. Držte ruky hore, pán kapitán. — Povedal to a   dlhý udrel Grunera pažbou po chrbte.
     </tei:p>
     <tei:p>
      — Sviňa nemecká! — povedal dlhý a odpľul do vetra.
     </tei:p>
     <tei:p>
      Prechádzali teraz úzkou prťou nad cestou. Oblôčky krčmy na   Roztočnom svietily celkom blízko.
     </tei:p>
     <tei:p>
      — Nemohli by sme... — Dlhý nedokončil, ale všetci rozumeli. Ten   vzadu chcel niečo povedať, potom si to rozmyslel. Konečne je to   celkom v poriadku. Môžu ho tam prezrieť a zohriať sa trochu. Veď   nepôjdu v tomto nečase štyri hodiny, aby sa nezohriali. Nie, to od   nich nikto nemôže žiadať, ani kapitán Buk nie. A piť nebudú a ak, tak   celkom máličko. Nie, nemôže sa nič stať. Nemci v takomto čase spia v   Klancoch, neopovážia sa ani nos vystrčiť. A sú predsa traja na   jedného. V krčme bude iste teplo, príjemne a možno tam budú aj známi.   Bude dobre, keď ho uvidia.
     </tei:p>
     <tei:p>
      Nepovedal nič, keď sa tí vpredu skrútili doľava. Spustili sa   opatrne dolu brehom, prešli lavičkou a hore schodmi, dlhý sa skrčil   vo dverách, za ním Gruner a ostatní dvaja.
     </tei:p>
     <tei:p>
      V krčme bolo len sopár ľudí. Sedliaci z blízkych chalúp, čo si   zaskočili na niekoľko slov a poldecákov. Dlhý sa chcel zastaviť, ale   najmenší z nich, ktorý im bol pravdepodobne veliteľom, ukázal na   dvere, vedúce do Macovej kuchyne. Kuchynka bola malá, stôl, sporák v   kúte, naproti stolu okno. V sporáku horelo, Maco hrial pálenku. Vôňa   páleného cukru príjemne dráždila nosy. Postavili Grunera do kúta,   sami si sadli ku stolíku, neodkladajúc pušky.
     </tei:p>
     <tei:p>
      Gruner stál v rohu, ruky mu zas pomaly klesaly. Nízky sa   nazlostil.
     </tei:p>
     <tei:p>
      — Drž, ty... — zakričal a rozohnal sa puškou. Potom si spomenul,   že ho chceli prezrieť. Ohmatal ho, vyzliekol mu kožuch, ťažký,   podšitý zajačinou (ten nemrzne, sviňa, pomyslel si), prezrel mu   vrecká, povyvracal všetko. Nenašiel nič. Oddýchol si ako po veľkej   robote a pokývol hlavou na Grunera, že si môže spustiť ruky.
     </tei:p>
     <tei:p>
      Gruner nepovedal nič, ale pomyslel si: ,Konečne, ty smrad malý!‘ a   uľavilo sa mu, keď už nemusel držať ruky nad hlavou. ,Tak sa nadnáša   ten skrček,‘ myslel ďalej Gruner, ,ako by bol pojedol všetku vojenskú   múdrosť. Ale už je lepšie, keď už môžem mať ruky dolu. Hneď sa lepšie   rozmýšľa. Iste idú ďaleko, keď sa tu zastavili. Ďaleko, to je horáreň   a bunkery kapitána Buka a gazda Martin. V horárni niet nikoho, aspoň,   keď som tam bol posledne, nebol tam nikto, hoci som sa nazdal, že tam   budú tí mladí chrti. K tomu kapitánovi by ma mohli viesť, pretože ten   mi nedôveroval. Pamätám sa ešte, ako to bolo v Rajkovej krčme.‘
     </tei:p>
     <tei:p>
      Díval sa na tých, ako jedli slaninu a sliny sa mu sbiehaly v   ústach. Ozaj, odkedy nejedol? Jedol posledne tu u Maca, potom sedel   pri pive a mal sprosté myšlienky. Potom už nejedol, lebo išiel rovno   pod Krškove okná a potom zasa dolu a tam ho chytili. Musel byť dlho   tamhore, dlhšie, ako bolo treba na to, aby mohol nazrieť oknom, či je   ešte tam ten... Krškovo okno bolo malé, menšie ako toto tu, ale aj   týmto by sa dalo ťažko vyskočiť. Ale možno by sa predsa dalo. Keby sa   rozbehol, jeden, dva kroky je potiaľ a skočil by rovno plecom doňho,   hlavu by skrčil, aby sa nepoškrabal. A keby sa aj poškrabal, vždy je   to lepšie ako guľka v chrbte. Len keby ten nízky chcel pozerať niekde   inde. Hľadí, skrček, na Grunera ako sova, vytriešťa okále a ruku má   celkom blízko pri puške. Keby sa chcel na chvíľu, stačila by chvíľka,   obrátiť, ale prežúva slaninu, sviňa, a hľadí na Grunera a ruku má   celkom blízko pri puške.
     </tei:p>
     <tei:p>
      Prišiel Maco, odstavil hriate, nalial do fľašky, fľašku postavil   na stôl.
     </tei:p>
     <tei:p>
      — Na zdravie, — povedal a zdvihol skleničku. Dvaja uchopili hneď,   nízky sa zdráhal, nakoniec vypil aj on.
     </tei:p>
     <tei:p>
      Grunerovi poskočilo srdce. ,Len pite, holúbkovia, nažerte sa,   vypite aj druhú, aj tretiu. Napi sa aj ty, skrček, to neškodí, len   rozjasnieva zrak. Vypi, vypi, nedaj sa núkať, čo by si sa dal núkať,   veď ťa niekoľko skleničiek nepoloží. Pi a rozprávaj sa, hľaď na   skleničku a na fľašku, a nie na mňa. Fľaša je iste krajšia a   zaujímavejšia než ja. A nemôžem ujsť aj tak, ste traja a ja sám.‘   (Jeden, dva kroky, potom skok, za oknom je záhradka, pozná to tu   dobre, ďalej je závoz, tým by mohol utekať a potom stráňou a za   hodinu by bol v Klancoch.)
     </tei:p>
     <tei:p>
      — Na zdravie, — povedal teraz dlhý a zapľul smerom ku   Grunerovi.
     </tei:p>
     <tei:p>
      — Nechceš sa napiť? — otŕčal skleničku. — Napi sa, Nemčúrik, napi   sa, aj tak už možno nebudeš piť. Nikdy. Rozumieš? Nikdy. Niks   trinken, niks trinken. Ale ty rozumieš dobre po našom. A poviem ti to   aj po vašom. Niks trinken, checheche, niks trinken. — Rozrehotal sa   ako dobrému vtipu.
     </tei:p>
     <tei:p>
      Gruner mlčal, myslel si: ,Smej sa, ty nepodarok, smej sa a pi, aby   som, sa mohol nakoniec smiať ja. (Jeden, dva, skok, okno a potom sa   budem smiať ja.)‘
     </tei:p>
     <tei:p>
      — Nebľaboc! — povedal nízky a vypil novú skleničku. Čo by nepil,   veď už zas nebude tak skoro piť.
     </tei:p>
     <tei:p>
      — Nebľaboc! — povedal ešte raz, spustil sa na stôl obidvoma   lakťami, pričom posunul pušku trochu nabok.
     </tei:p>
     <tei:p>
      ,Ešte jeden, ešte jeden,‘ myslel si Gruner, ,pite všetci; pite,   len pite. (Vydrž, len chvíľu vydrž, potom jeden, dva, skok a sloboda   je za oknom.)‘
     </tei:p>
     <tei:p>
      — Ako zajaca, ako zajaca sme ho, checheche, — dlhý bol už opitý,   rozkladal rukami, obrátený k Macovi. Aj nízky sa smial, aj ten, čo   nerozprával nič a bol šedivý a neforemný, s vlasmi farby sena, aj ten   sa smial, aj Maco sa smial.
     </tei:p>
     <tei:p>
      ,Teraz!‘ pomyslel si Gruner. Dva rýchle kroky, skok, okno sa   rozpadlo, zostal chvíľu trčať v okne, potom sa vymykol a dopadol na   sneh do záhrady.
     </tei:p>
    </tei:div>
    <tei:div type="chapter">
     <tei:head>
      5.
     </tei:head>
     <tei:p>
      U Kršku sa ešte svieti.
     </tei:p>
     <tei:p>
      Starý sedí pri peci a myslí si: ,Mal by som už ísť spať a nechať   týchto a ráno už musím pribiť na okno doštičku, aby vietor nerozbil   sklo. Ale tu je tak dobre a som lenivý, zatvárajú sa mi oči, ani sa   mi nechce pohnúť od pece, keď je tak príjemne. Ráno musím odmetať   sneh, iste ho nafúkalo poriadnu kopu, a preto bude treba vstať   včaššie, mal by som ísť predsa len spať. Predsa pôjdem len spať, aj   tak tu nemôžem sedieť do rána.‘
     </tei:p>
     <tei:p>
      Zodvihol sa, povedal Dobrú noc a vyšiel.
     </tei:p>
     <tei:p>
      — Dobrú noc, — povedala Marta a usmiala sa na Petra.
     </tei:p>
     <tei:p>
      — Dobrú noc, — povedal Peter a usmial sa na Martu.
     </tei:p>
     <tei:p>
      ,Dobrú noc, dobrý Krško,‘ povedal mu ešte raz v duchu a trochu sa   aj hanbil, že starý Krško ide spať na seno a on je mladý a už by ta   on mohol ísť spať. Pravda, bolí ho ešte ruka, aj slabý je ešte, ale   mohol by už ísť spať na seno, lenže on nechce, pretože chce byť s   Martou.
     </tei:p>
     <tei:p>
      — Marta?
     </tei:p>
     <tei:p>
      — No?
     </tei:p>
     <tei:p>
      Sedel na posteli, ľavou rukou sa podopieral o záhlavie, Marta   sedela na lavici za stolom.
     </tei:p>
     <tei:p>
      — A nebude ti prekážať tá ruka?
     </tei:p>
     <tei:p>
      Odvtedy, ako zbadal, že ruku už nikdy nebude mať v poriadku,   spytoval sa jej to často. A ona mu vždy odpovedala:
     </tei:p>
     <tei:p>
      — Hlúpučký! — a vždy mu pohladila ruku a bozkala mu ju v ohybe   lakťa, tam, kde bolo vidnom malý červený hrboľček.
     </tei:p>
     <tei:p>
      — Ale predsa, či ti nebude prekážať, keď ju nemôžem ohnúť. Pozri,   vidíš? Ani toľko ju nemôžem ohnúť. Nemôžem ani písať. A ako budem   učiť, keď nemôžem písať?
     </tei:p>
     <tei:p>
      — Budeš, budeš, všetko budeš môcť robiť. — Sedela teraz celkom   blízko pri ňom na posteli. Potom sa zvrátila na posteľ, takže mala   hlavu za Petrovým chrbtom.
     </tei:p>
     <tei:p>
      — Bozkaj ma, Peter, — povedala a oči mala zatvorené.
     </tei:p>
     <tei:p>
      — Nie tak, mocnejšie, — povedala potom, keď ju Peter bozkal, —   takto, hľa, — a pritiahla ho k sebe, prilipla na jeho pery a oči mala   stále zatvorené.
     </tei:p>
     <tei:p>
      A Peter si myslel, ako je dobre, že sú muž a žena a potom si už   nemyslel nič.
     </tei:p>
     <tei:p>
      — Budeš stále pri mne? — opýtala sa Marta.
     </tei:p>
     <tei:p>
      — Stále, — povedal Peter a ľahol si naznak, lebo ho začínala   bolieť ruka.
     </tei:p>
     <tei:p>
      — Neodídeš už.
     </tei:p>
     <tei:p>
      — Nie. Ostanem pri tebe.
     </tei:p>
     <tei:p>
      — A budem tvojou ženou?
     </tei:p>
     <tei:p>
      — Budeš.
     </tei:p>
     <tei:p>
      — Vždy budeme takto?
     </tei:p>
     <tei:p>
      — Vždy.
     </tei:p>
     <tei:p>
      — Nepôjdeš už ta?
     </tei:p>
     <tei:p>
      — Nie. Ostanem pri tebe.
     </tei:p>
     <tei:p>
      — A keby si mal zdravú, ruku?
     </tei:p>
     <tei:p>
      — Neviem.
     </tei:p>
     <tei:p>
      — Povedz, nechal by si ma, keby si mal zdravú ruku?
     </tei:p>
     <tei:p>
      — Neviem. Možno, že by som ťa ani vtedy nenechal. Iste by sem   ostal pri tebe.
     </tei:p>
     <tei:p>
      Vonku hvízdal vietor divo a príšerne.
     </tei:p>
    </tei:div>
    <tei:div type="chapter">
     <tei:head>
      6.
     </tei:head>
     <tei:p>
      Všade okolo Klancov horely ohne.
     </tei:p>
     <tei:p>
      Horely na stráni pod Sincom, na Stopovom, dym sa váľal po   Pasiečkach i pod Hrbkami. Sneh sa roztápal, bol špinavý a čierny   okolo ohňov, zem mäkla a ľudia, starci, deti a stareny zatínali   motyky do zeme, vyhadzovali zem a robili z nej predprsne a násypy a   medzi ľuďmi chodili nemeckí vojaci a nemeckí dôstojníci. Veľa   nemeckých dôstojníkov a ešte viac vojakov.
     </tei:p>
     <tei:p>
      Báťovi Kovalovi bolo všetko jasné. Odvtedy, ako Nemci vychlastali   všetku slivovicu v Klancoch, mával vždy jasnú hlavu. ,Hej, môžete to   hovoriť, komu chcete. Len mne to nevravte, lebo ja som bol vojak a   rozumiem sa zákopom, lebo som v nich spával a bil vši dva roky.‘
     </tei:p>
     <tei:p>
      — Rabótať, rabótať! — zakvíkal nad ním nemecký vojak.
     </tei:p>
     <tei:p>
      — Veď robím, — povedal pokorne báťa Koval, ale v duchu si   pomyslel: ‚Nečum na mňa, ty holobrádok!‘ a najradšej by mu motykou   zaťal do ostrého nosa. ,Akože je to s tými zákopmi, ty mliečna brada?   Myslíš si, že mňa môžeš napáliť, že mňa môžete napáliť? Či je to   proti partizánom, keď kopete všade dookola? A obrátené na Klance?   Komuže to chcete navravieť, že je to proti partizánom?‘ Starý Barič,   ten robí ako muľa, len zatína motykou a nepozrie ani napravo ani   naľavo a možno, že ani nerozmýšľa a Koval by mu rád povedal niečo.   Ale tie svine hľadia na človeka ako na psa.
     </tei:p>
     <tei:p>
      — Páči sa ti to? — opýtal sa Koval Bariča, keď vojak zašiel trochu   ďalej.
     </tei:p>
     <tei:p>
      — Čo? — Barič sa narovnal.
     </tei:p>
     <tei:p>
      — No, toto či sa ti páči, — povedal Koval a ukázal motykou na ohne   okolo Klancov a na malé čierne bodky, ktoré sa hmýrily okolo   ohňov.
     </tei:p>
     <tei:p>
      — Bolí ma v krížoch, — povedal Barič.
     </tei:p>
     <tei:p>
      — Čože tvoje kríže, ale toto! — a ukázal rukou kruh a potom   namieril motyku na Klance, ako by strieľal.
     </tei:p>
     <tei:p>
      — Čože to?
     </tei:p>
     <tei:p>
      — Chystajú niečo.
     </tei:p>
     <tei:p>
      — A čo?
     </tei:p>
     <tei:p>
      — Pssst! — priložil prst na ústa, lebo sa približoval vojak.
     </tei:p>
     <tei:p>
      — Smrad! — povedal Koval, keď vojak prešiel.
     </tei:p>
     <tei:p>
      — Čo? — opýtal sa Barič.
     </tei:p>
     <tei:p>
      — Hovorím, že je smrad a všetci sú smradi.
     </tei:p>
     <tei:p>
      — Tak.
     </tei:p>
     <tei:p>
      — A chystajú niečo.
     </tei:p>
     <tei:p>
      — Mhm.
     </tei:p>
     <tei:p>
      — Nielen proti partizánom.
     </tei:p>
     <tei:p>
      — Čo?
     </tei:p>
     <tei:p>
      — Aj proti nám.
     </tei:p>
     <tei:p>
      — Ako?
     </tei:p>
     <tei:p>
      — Aj proti nám. Zohni sa. Tak. A teraz, kde budeš strieľať?
     </tei:p>
     <tei:p>
      Barič sa zohol do napoly vykopanej jamy, hľadel najprv hore, ale   tam kopec stúpal, bolo možné strieľať len na päťdesiat metrov a potom   sa obzrel dolu na Klance a videl klanské námestie jasne ako na   dlani.
     </tei:p>
     <tei:p>
      — No? — opýtal sa Koval.
     </tei:p>
     <tei:p>
      — Ta, — ukázal na námestie.
     </tei:p>
     <tei:p>
      — Rabótať, rabótať! — vrieskal nemecký vojačik.
     </tei:p>
     <tei:p>
      — Smrad! — zamrmlal Koval. — Smradi! — to už nepovedal, lebo vojak   stál nad ním, opakoval len v duchu. ,Smradi, utopte sa všetci a nech   vás čert láme v kolese,‘ a udrel motykou do zeme tak prudko, že sa   porisko zlámalo.
     </tei:p>
     <tei:p>
      Okolo Klancov všade horely ohne, dym sa valil po, stráňach a okolo   ohňov hmýrily sa malé čierne body. Budia z Klancov, starci, deti a   starenky rozkopávali zamrznutú zem, robili diery do zeme, vyhadzovali   zem a robili násypy pre nemecké guľomety.
     </tei:p>
     <tei:p>
      A medzi ľuďmi chodili nemeckí vojaci a dôstojníci. Veľa nemeckých   vojakov a dôstojníkov. Oveľa viac, než bolo treba.
     </tei:p>
     <tei:p>
      Na súmraku prišli do Klancov noví vojaci, peši i na autách, v   bielych plášťoch. Prišlo ich mnoho, veľmi mnoho a všetci mali na   čiapkach umrlčiu hlavu a dva umrlčie hnáty krížom.
     </tei:p>
    </tei:div>
    <tei:div type="chapter">
     <tei:head>
      7.
     </tei:head>
     <tei:p>
      Ako to vlastne bolo?
     </tei:p>
     <tei:p>
      Ležali vtedy pri poslednej zákrute, dážď padal na cestu, Klance   boly celé v hmle, len hrot veže trčal, v bagančiach bolo mokro a oni   boli ustatí. Ale čo by si ako spomínal, nevie, aký bol vtedy Peter.   Vie len, že hore Chorepou ťahaly sa ako húsenice nemecké nákladné   autá, malý prevesené plachty a vyzeraly z diaľky ako veľké   korytnačky. Ťahaly sa pomaly a on si myslel: ‚Choďte rýchlejšie,   choďte rýchlejšie,‘ držal v ruke granát a konár brezy ho škrabal po   chrbte. S konára tiekla voda rovno za krk, stekala po chrbte a keď už   bola medzi lopatkami a on sa chcel pohnúť, vtedy sa vynorilo auto za   zákrutou. Vtedy začal počítať dvesto metrov, sto metrov, ako ho to   naučil starý Dlabáč, potom počítal ešte do desať. A potom bolo auto   už celkom blízko, takže videl rozmazané tváre za sklom.
     </tei:p>
     <tei:p>
      V kozube veselo praskal oheň. Ján Lotár sa pohodlnejšie natiahol v   prútenom kresle a pomyslel si už po tisíci raz, ako dobre, že   maďarskí páni vystavali túto chatu, ktorá bola ako kaštieľ, a potom   pokračoval tam, kde prestal.
     </tei:p>
     <tei:p>
      Pamätá sa dobre, ako mu prešiel mráz po chrbte, keď už auto bolo   tak blízko, ale to bola len chvíľa, nadvihol sa trochu, oprel sa o   ľavý lakeť a hodil granát. Granát vybuchol rovno pod prednými   kolesami, predok auta sa nadvihol a vtedy zarachotil guľomet zprava,   to strieľal Peter, a potom i zdola, sklo na karoserii sa rozbilo,   tváre zmizly, auto sa zvrtlo v pravom uhle a chlapci ešte vždy   strieľali, narazilo na zábradlie a vtedy začali zpod plachty   vyskakovať hnedí vojaci. Jedni v plášťoch, druhí bez plášťov, utekali   jedni po ceste a druhí dolu stráňou a všetci padali, kopŕcali sa a   vrešťali. Jeden sa krčil na ceste za násypom z kamenia a Peter   zakričal Za Pavla a hodil granát. Vojakovi odhodilo nohu rovno   doprostred cesty, noha bola v nízkej čižme a Petrovi pripadlo   smiešne, že je noha na ceste sama a nikto nie je pri nej.
     </tei:p>
     <tei:p>
      Potom už nemohli strieľať, lebo prišlo druhé auto a zastalo hneď   za zákrutou. Vojaci vyskočili z neho a začali strieľať a oni museli   utekať. Konáre briez šibaly do tváre, Ján sa sošmykol hneď na   začiatku, spadol a myslel, že je ranený, ale to nebolo nič, to bol   len strach. Bežali dlho, v prsiach ho pichalo, nemohli sa zastaviť,   lebo Nemci stále strieľali. Potom odrazu Peter skríkol voľačo, nebolo   počuť čo, pre ten pekelný hrmot, a pustil guľomet. Ale potom ho   chytil do ľavej ruky a utekal ďalej. Ján sa len obzrel, či Peter ešte   beží, ale Peter bežal stále, guľomet v ľavej ruke a pravú držal akosi   čudne meravo. Keď dobiehali k bukovej hore, čo je na vrchu Lazíka, ta   chodili v lete často na hríby, hora voňala hríbmi a Ján chodil i s   Petrom i s Martou, vtedy už Nemci nestrieľali a Ján sa zastavil.   Všetci sa zastavili, ale Peter nebol medzi nimi. Peter ležal dvesto   krokov vzadu, museli sa vrátiť a našli ho v bezvedomí, guľomet ležal   vedľa neho a rukáv bol už celý zatečený krvou. Na to sa Ján už dobre   pamätá, ako vtedy vyzeral, akú mal mokrú tvár a oči zatvorené. Aj   vlasy mal mokré, rozhádzané a oči zavreté, len ústa mal otvorené a   dýchal ťažko, trhane. Vtedy cítil Ján strach, nielen preto, lebo to   bol jeho brat, ale preto, lebo on bol zodpovedný za všetkých a   nevedel, čo v tej chvíli robiť. Nemci ich mohli prenasledovať a potom   ich tu chytia a umučia a zastrelia, ako umučili a zastrelili Pavla   Tkáča. Aj za to bol Ján zodpovedný, preto nevedel, čo robiť. Preto   povedal všetkým, že môžu utekať ďalej, ale nikto sa nepohol. Všetci   ostali pri ňom.
     </tei:p>
     <tei:p>
      Dlho, dlho niesli vtedy Petra, pršalo stále, boli celí premočení,   aj hladní boli, pretože z chaty na Chorepu je dvanásť hodín cesty a   oni šli predtým celú noc. Nohy sa im zapletaly, mali tri guľomety a   pušky a Petra a boli len jedenásti.
     </tei:p>
     <tei:p>
      Keď boli nad Roztočným, Peter otvoril oči, iste veľmi trpel, lebo   Peter sa nikdy neponosoval a teraz povedal:
     </tei:p>
     <tei:p>
      — Nemôžem, nemôžem, nechajte ma tu, — a znova zatvoril oči. Možno   od veľkého bôľu. Tak ho nechali u starého Kršku, Ján ho bol aj   pozrieť raz, ale Peter ho nepoznal, ležal v horúčke a Krško vravel,   že s rukou nebude všetko v poriadku. Krško bol múdry a vyznal sa vo   všeličom a dvor mal vždy v poriadku. Lenže býval blízko Klancov, a   preto sa Ján bál o Petra. Mal by ísť k chlapcom, iste sa zas hrajú v   karty a zabudli vymeniť Pupkáča, ale tu je tak dobre, môže pokojne   rozmýšľať a to už dávno nemohol. Oheň v kozube hreje tak príjemne,   vonku je iste poriadna chumelica, vietor trasie okenicami, Pupkáčovi   je zima a nadával, ak ho nevymenili. Mal by predsa vstať a ísť   pozrieť. Ale netreba, už ide niekto z chlapcov.
     </tei:p>
     <tei:p>
      Nebol to však nikto z chlapcov. Prišiel Pavlec od kapitána   Buka.
     </tei:p>
     <tei:p>
      — Psí čas, — povedal ešte vo dverách, prešiel ku kozubu, šúchal si   nos a uši.
     </tei:p>
     <tei:p>
      — Psí, — povedal Ján.
     </tei:p>
     <tei:p>
      — U vás je dobre.
     </tei:p>
     <tei:p>
      — Dobre.
     </tei:p>
     <tei:p>
      — U nás nie je tak dobre. A ani u vás nebude.
     </tei:p>
     <tei:p>
      — Bolo aj horšie.
     </tei:p>
     <tei:p>
      — Veď bolo, ale teraz bude ešte horšie.
     </tei:p>
     <tei:p>
      — Prečo by bolo?
     </tei:p>
     <tei:p>
      — Tu máš. — A podal mu list.
     </tei:p>
     <tei:p>
      Ján preletel niekoľko riadkov, potom povedal.
     </tei:p>
     <tei:p>
      — Svinstvo. Podliak, — a odložil list za košeľu. Chvíľku mlčali,   potom sa ozval Pavlec.
     </tei:p>
     <tei:p>
      — Aj Pavla asi on zradil.
     </tei:p>
     <tei:p>
      — Kedy tam máme byť? — opýtal sa Ján Lotár, ako by ho   nepočúval.
     </tei:p>
     <tei:p>
      — O druhej v noci.
     </tei:p>
     <tei:p>
      — To je skoro pre nás.
     </tei:p>
     <tei:p>
      — Tak odkázal.
     </tei:p>
     <tei:p>
      — Povedz, že sa budeme usilovať.
     </tei:p>
     <tei:p>
      — Dobre. Máš ešte niečo?
     </tei:p>
     <tei:p>
      — Nie. Nech nás čaká hodinu, ak by sme nestačili skôr. Hodinu a   potom môže odísť.
     </tei:p>
     <tei:p>
      — Dobre. — Pavlec by mal odísť, ale toto ešte musí povedať   Jánovi.
     </tei:p>
     <tei:p>
      — Krpáča kapitán zastrelil.
     </tei:p>
     <tei:p>
      — Koho?
     </tei:p>
     <tei:p>
      — Krpáča. Čo mu ušiel ten nemecký potkan.
     </tei:p>
     <tei:p>
      — Toho?
     </tei:p>
     <tei:p>
      — Hej. Vyviedol ho pred bunker a zavolal všetkých, aj stráže   zavolal a potom ho zastrelil.
     </tei:p>
     <tei:p>
      — Škoda ho. Dobrý chlap.
     </tei:p>
     <tei:p>
      — Aj kapitán to vravel. Ale povedal, že zastrelí každého, kto sa   opije, aj vlastného brata.
     </tei:p>
     <tei:p>
      — To je dobre.
     </tei:p>
     <tei:p>
      — Čo je dobre?
     </tei:p>
     <tei:p>
      — To, čo povedal kapitán.
     </tei:p>
     <tei:p>
      — Krpáč kričal, aby ho nechal, že sa už nikdy neopije, ale kapitán   nič, len hľadel naňho a bol celý biely a žila mu navrela na čele a   potom ho zastrelil.
     </tei:p>
     <tei:p>
      — Aj tých dvoch?
     </tei:p>
     <tei:p>
      — Tí neprišli. Báli sa. Krpáč sa vrátil sám. Potom už nekričal,   len si zakryl oči, kapitán mu pritisol revolver do tyla a my sme sa   na to museli dívať. Nikto nepovedal ani slova, ale všetkým sa nám   stiahlo hrdlo a potom ho zastrelil.
     </tei:p>
     <tei:p>
      — Škoda ho. Škoda každého dobrého chlapa.
     </tei:p>
     <tei:p>
      — Aj my sme si to mysleli, ale nikto nepovedal ani slova. Len keď   už ležal dolu tvárou a sneh bol okolo neho červený, začali chlapi   hundrať a nechceli sa rozísť. Kapitán pozrel na všetkých a opýtal sa,   kto má niečo proti tomu, tvár mal celkom bielu a oči mu čudne   hľadely. Tak sa všetci rozišli.
     </tei:p>
     <tei:p>
      — A potom?
     </tei:p>
     <tei:p>
      — Potom už nebolo nič.
     </tei:p>
     <tei:p>
      Potom nebolo nič. Potom nebolo nič. Pravdaže, potom už nemohlo byť   nič. Čo malo byť potom? Prečo sa to opýtal? Veď to bola jednoduchá   vec. Hrubé porušenie disciplíny. Tak nejak sa to volá. Čo by malo byť   potom? Čo by urobili Jánovi chlapci potom? Nie, on by to nemohol   nikdy urobiť. Kapitán Buk, ten môže. Je cudzinec. Ale vie si Ján   predstaviť, že by mal zastreliť niekoho z chlapcov? Nie, nevie.   Nemohol by to urobiť. Nemohol a nemohol.
     </tei:p>
     <tei:p>
      — Všetci pôjdu, — povedal Pavlec.
     </tei:p>
     <tei:p>
      — Čo? — Ján ho nepočúval.
     </tei:p>
     <tei:p>
      — Hovorím, že pôjdu všetci. Aj major Vasiljev, aj poručík   Ludvík.
     </tei:p>
     <tei:p>
      — Tak?
     </tei:p>
     <tei:p>
      — Kapitán povedal, že sa tu nedá vydržať po tom, čo sa stalo.
     </tei:p>
     <tei:p>
      — Bolo tu dobre.
     </tei:p>
     <tei:p>
      — Hej, ale kapitán vravel, že Nemci vyčistia vrchy.
     </tei:p>
     <tei:p>
      — Iste. Vravel si, že aj Pavla on zradil?
     </tei:p>
     <tei:p>
      — Hej, a všetkých nás zradí. Videli ho v Klancoch práve v ten deň,   keď chytili Pavla. Videli ho na mestskom dome.
     </tei:p>
     <tei:p>
      — Vtedy bol tam?
     </tei:p>
     <tei:p>
      — Aj vtedy, aj potom. Hovoria, že je Nemec.
     </tei:p>
     <tei:p>
      — Hovoríš, že bol tam v ten deň?
     </tei:p>
     <tei:p>
      — Hovorím, že bol v ten deň v Klancoch. A hovorím, že je   Nemec.
     </tei:p>
     <tei:p>
      — Ale v ten deň, keď Pavla chytili?
     </tei:p>
     <tei:p>
      — V ten. Hovorím, v ten istý.
     </tei:p>
     <tei:p>
      Tak to bolo. Nemohlo to byť inak, len tak. Ako by Nemci mohli   vedieť, kto je Pavol? Ján sa o všetko dobre postaral, kým ho poslal.   Tak to muselo byť, že ho zradil. Ale nemyslí tak Ján len preto, aby   mu už Pavol neležal na duši? Nie. On nemohol byť vinný. Postaral sa o   všetko. Len tak sa to mohlo stať, že ho zradil. Teraz je všetko   jasné.
     </tei:p>
     <tei:p>
      — Tak o druhej, — povedal, — a nech nás čaká.
     </tei:p>
     <tei:p>
      — Sbohom, — povedal Pavlec.
     </tei:p>
    </tei:div>
   </tei:div>
   <tei:div type="chapter">
    <tei:head>
     DRUHA KAPITOLA.
    </tei:head>
    <tei:div type="chapter">
     <tei:head>
      1.
     </tei:head>
     <tei:p>
      Prásk, prásk.
     </tei:p>
     <tei:p>
      Ťažké pažby udieraly do mocných vrát, zvuk sa rozliehal spiacou   dedinou, prehlušoval hvizdot vetra.
     </tei:p>
     <tei:p>
      Prásk, prásk.
     </tei:p>
     <tei:p>
      Vráta sa nepoddávaly.
     </tei:p>
     <tei:p>
      Vojaci odstúpili od vrát. Na chvíľu bolo ticho. Na veži odbily dve   hodiny. Potom vybuchol granát pod vrátami a druhý a tretí, triesky   lietaly na všetky strany, vráta sa nachýlily, spadly s hrmotom a   vojaci vnikli dnu.
     </tei:p>
     <tei:p>
      To už bol starý Lotár hore. Posadil sa na posteli a zprvu si   myslel, že front je už tu, to ešte napoly spal. Ale potom myslel na   niečo iné a nedomyslel, lebo už búchali na dvere a na obloky a dvere   už praskaly a potom praskly celkom. Vtedy sa už zobudila aj žena, aj   Milča. Milča plakala, aj žena plakala, keď sa vhrnuli vojaci a   rozsvietili a kričali auf a alles auf a každý z nich mal na čiapke   umrlčiu hlavu a dva umrlčie hnáty krížom. Starý Lotár neplakal, lebo   bol chlap a tak nemohol plakať, i keď sa mu chcelo od zlosti.
     </tei:p>
     <tei:p>
      — Neplačte, — povedal žene a Milči.
     </tei:p>
     <tei:p>
      — Halte Maul! — zakríkol ho vojak.
     </tei:p>
     <tei:p>
      — Povedal som len, neplačte, — povedal starý Lotár nemecky.
     </tei:p>
     <tei:p>
      —  DE Maul, halte Maul/lang! — kričal vojak a   udrel päsťou starého po ústach.
     </tei:p>
     <tei:p>
      Bola ich plná izba, prevracali skrine, vyhadzovali z nich bielizeň   a šaty. ,Svine,‘ pomyslela si stará Lotárka, keď ich videla šliapať   po bielizni a Milča len plakala bezmocne a starý svieral bezmocne   päste nad týmto plačom. Obliekal sa, ruky sa mu triasly a myslel si,   aké je to zbytočné obliekať sa, keď ťa tak aj tak zastrelia. A keby   len jeho, to by nebolo nič, keby len jeho, ale Milču, nemá ani   jedenásť a je jeho krv, taká pekná a múdra a zastrelia ju, aj ženu,   čo sa celý život len trápila a pracovala, aj tú zastrelia a starému   je strašne, keď na to myslí. Strašnejšie mu už nemôže byť.
     </tei:p>
     <tei:p>
      A potom, keď boli oblečení, povedal jeden v remennom kabáte s   brigadírkou, na brigadírke mal umrlčiu hlavu s dvoma nakríž   preloženými umrlčími hnátmi, to bol iste dôstojník, ten povedal:
     </tei:p>
     <tei:p>
      — Los!
     </tei:p>
     <tei:p>
      A ukázal na dvere Stará sa ešte raz obzrela na pováľané skrine,   porozhadzovanú bielizeň, bolo jej ťažko okolo srdca a Milča plakala   aj keď vyšli von. Vonku bola zima, stará si pomyslela: ,Mala som si   vziať vlniačik, aj peniaze som mohla všetky vziať, ale možno, že nás   zastrelia a potom je to jedno.‘ Milča len plakala a plakala. Milča   plakala vtedy, keď ich viedli cez námestie, aj vtedy, keď ich   postavili k múru mestského domu a vtedy už začala plakať aj stará.   Starý Lotár stál trochu shrbený, ale to bolo len rokmi, nie strachom,   a počúval, ako tí za nimi hrkocú závermi. Teraz už musia mať   natiahnuté, pozná to ešte z talianskeho frontu, teraz zacieľujú,   jedni do hlavy a druhí do chrbta, aby neminuli a teraz... Nie, ešte   je živý, ešte nevystrelili a Milča plače a žena sa zbláznila,   obrátila sa a kričí, nadáva im vysokým hlasom a kričí, zbudí iste   celú dedinu. A tí ešte nestrieľajú. A žena im nadáva, čo jej príde na   jazyk.
     </tei:p>
     <tei:p>
      — Vrahovia! — kričí zlostne, potom sa rozplače a prosí:
     </tei:p>
     <tei:p>
      — Len dieťa nechajte!
     </tei:p>
     <tei:p>
      A keď tí len stoja a hrkocú závermi, znova sa nazlostí.
     </tei:p>
     <tei:p>
      — Strieľajte! — kričí a starému prechádza po chrbte mráz z toho   hlasu, — strieľajte, besní psi!
     </tei:p>
     <tei:p>
      Potom utíchne a už len ticho plače, tí ešte stále stoja a   nestrieľajú. ,Strieľajte, strieľajte,‘ myslí si starý Lotár, ,lebo   niečo urobím,‘ a hľadí na múr, na rohu je ošarpaný, to ešte od   vlaňajšieho jarmoku, mali by ho dať spraviť, nevyzerá to pekne, taký   ošarpaný roh. ,Strieľajte, strieľajte, rýchlo, lebo mi krv stúpa do   hlavy a ten roh dám spraviť sám, len strieľajte, strieľajte!‘
     </tei:p>
     <tei:p>
      Ale tí len stoja a nestrieľajú, starý Lotár sa obrátil a vtedy   videl, že od kostola prichádza farár, obklopený vojakmi, a z vyšného   konca Rejko, krčmár, aj s tým idú vojaci a potom prichádzajú ostatní   z Dolnej ulice i z Kamenistého, od Majera a so všetkých strán a za   všetkými idú vojaci a všetkých stavajú k múru mestského domu. Ženy   plačú, deti vrieskajú, chlapi sú vážni, utrúsia tu a tam šeptom:
     </tei:p>
     <tei:p>
      — Aj vy?
     </tei:p>
     <tei:p>
      — Aj.
     </tei:p>
     <tei:p>
      Prichádzajú stále noví a noví, čím ich je viac, tým sú akosi   veselší. Múr už nestačí, sú na ňom už nalepení ako včely, keď sa   vyroja. Potom ten v remennom kabáte rozkáže niečo, vojaci už nestoja   na ceste, rozbiehajú sa medzi stlačený zástup a ženy ta a mužskí ta a   deti na jednu a starci na druhú stranu a všetko ide naraz po   vojensky.
     </tei:p>
     <tei:p>
      A ženy a deti vedú do kostola, ale stará Lotárka nejde s nimi,   darmo sa tlačila, ani Milča nejde s nimi, ani Rejkova žena, ani mnoho   iných, tie idú na mestský dom do poradnej siene a s nimi aj starý   Lotár, aj Rejko, aj farár.
     </tei:p>
     <tei:p>
      Stôl je preč, stoličky sú preč, sieň je prázdna. ,Pripravovali sa   na to,‘ myslí si starý Lotár a potom si pomyslí, čo je to na to, aké   bude to na to, lebo ešte stále nevie, či ich zastrelia alebo ich   nezastrelia.
     </tei:p>
     <tei:p>
      Farár složil ruky, modlí sa, aj stará Lotárka sa modlí, aj Milča   složila rúčky a modlí sa. Starému Lotárovi stiahlo hrdlo, ale on sa   nemodlí, nikdy sa nemodlil, možnom sa už zabudol modliť. Rejko je   popolavý v tvári, iste má strach, má strach, aj on má strach, všetci   majú strach, preto sa modlia, aby nemali strach. ,Všetci sa modlia,‘   myslí si starý Lotár, ,a ja sa neviem; možno by mi bolo ľahšie, keby   som sa pomodlil.‘ Ako to bolo, ako to len bolo, sedel pri posteli,   stará mať stála nad ním a hovorila: ,Nebudem ti rozprávať, ak sa   nepomodlíš,‘ a on složil ruky a modlil sa Anjelíčku a potom Otče náš,   Otče náš, Otče náš, ktorý si na nebesiach, posväť sa meno Tvoje, príď   k nám kráľovstvo Tvoje, buď vôľa Tvoja, buď vôľa Tvoja, buď vôľa   Tvoja...
     </tei:p>
    </tei:div>
    <tei:div type="chapter">
     <tei:head>
      2.
     </tei:head>
     <tei:p>
      Peter sa v noci zobudil. Zobudila ho bolesť, pretože si ležal na   ruke, na pravej ruke. A keď sa zobudil, bolo mu príjemne. Potom znova   zaspal. Ráno sa zobudil, ale vôbec nie preto, že by ho bolela ruka,   lež preto, že ho zodvihli z postele a postavili ho na nohy a Peter   bol rozospatý, ešte ani dobre nevidel, ale potom už videl všetko, keď   mu z úst tiekla krv a vypľul zub.
     </tei:p>
     <tei:p>
      Potom videl už nemeckých vojakov v bielych plášťoch a každý mal na   čiapke umrlčiu hlavu s nakríž preloženými hnátmi.
     </tei:p>
     <tei:p>
      Jedného z nich Peter poznal, pamätal sa naňho, bolo to vtedy, keď   utekal od Klancov, potom, ako sa zrútil front. Sedel u Maca, pil a   spieval a Petrovi sa zdalo, že je veľmi opitý, ale vtedy bol ruský   partizán a teraz má čiapku ako ostatní, čiapku s umrlčou hlavou a   dvoma umrlčími hnátmi krížom. Gruner povedal:
     </tei:p>
     <tei:p>
      — Obleč sa!
     </tei:p>
     <tei:p>
      Peter sa obliekal. ,Netras sa, aspoň pred Martou sa netras,‘ Ale   ťažko mu to šlo a vojaci kričali: schnell, schnell a on sa nemohol   rýchlo obliecť, pretože ho pravá ruka bolela a nemohol ju vystrieť.   Pozrel na toho čierneho, na toho, čo ho poznal, ale ten nehľadel   naňho, pozeral na Martu, ako sedí na posteli a bola celá biela. Vtedy   sa už nezdržal.
     </tei:p>
     <tei:p>
      — Prasa! — povedal a potom ešte raz: — Prasa, prasa!
     </tei:p>
     <tei:p>
      — Čóo? — zatiahol ten čierny a oči celkom prižmúril. Peter vedel,   že ho bude biť, ale povedal ešte raz:
     </tei:p>
     <tei:p>
      — Prasa! — a chcel mu napľuť do očú. Ale ten len ukázal niečo   vojakom a potom vyvliekli Petra na dvor a tam ho bili obuškami a   automatmi a kopali ho na zemi, takže už nevládal ísť a museli ho   skoro niesť dolu na Roztočné. Bol napolo v mrákotách a to bolo dobre,   lebo necítil a nevidel, len potom videl, keď bol v krčme u Maca.   Prvé, čo si uvedomil, bolo, že je mokrý, košeľa sa mu lepila na   chrbát a potom zbadal, že leží na zemi a chcel sa zodvihnúť, ale bol   ako dolámaný. Potom videl v rohu mladého chlapca, ktorý kľačal pri   stene a pod ním bola veľká kaluž krvi, veľká kaluž krvi a od nej úzky   prúdik. Ten chlapec kľačal a krv mu tiekla z ruky, bledol a červenel,   bledol a červenel a potom celkom zbledol a sosypal sa a ostal ležať.   Zobudil sa, lebo ho obliali vodou, celým vedrom vody. Peter si   myslel: ,To preto som mokrý‘ a vyliali aj na Petra. Niekto ho chytil   odzadu za kabát a snažil sa ho zdvihnúť, ale nešlo to, Peter bol   ťažký a veľký, preto mu stúpil ten za ním na chrbát a povedal: auf,   bandite a Peter potom vstal. Na chvíľu videl Macovu krčmu, holé steny   a jeden obraz s opilcami. Dobre sa naň pamätal. Boli tam opití ľudia   pri velikánskych sudoch, z jedného sa lialo víno a dvaja ho chytali   do veľkého džbána, ostatní tancovali po pivnici a jeden s tučnou,   červenou tvárou držal krčah a pil z neho, a víno sa mu rozlievalo po   brade. Ale potom sa musel obrátiť k stene a už nevidel biele plášte a   automaty a čiapky s umrlčou hlavou a s umrlčími hnátmi, potom videl   len stenu. A keď pozrel doľava, videl chlapca, nebolo mu iste   osemnásť, mal úzku tvár a čierne ostré vlasy, z ruky mu tiekla krv a   druhou sa opieral o stenu a kľačal, pod ním bola veľká kaluž krvi a z   nej úzky, tenký prúdik. A keď pozrel doprava, videl nízkeho   zarasteného chlapa, mal takú zvláštnu ryšavú bradu a oči malé ako   trnky, ten stál a nebol zranený, stál tu už iste dlho, lebo mal tvár   hlúpu a bez výrazu, alebo to bola tá brada, že tak vyzeral. A keď   pozrel rovno, videl stenu a na nej maľovku, bola to čudná maľovka,   štvorec s ornamentami a v každom rohu bolo dvesto dvadsať, aj vpravo,   aj vľavo, aj hore, aj dolu, v každom rohu bolo dvesto dvadsať. Prečo   práve dvesto dvadsať, prečo práve dvesto dvadsať,‘ myslel si Peter,   ,prečo práve dvesto dvadsať, prečo nie tristo dvadsať, prečo nie   tisíc, milión, prečo nie nula, prečo nie nula? To, už možno   blazniem,‘ myslel si a usiloval sa myslieť na niečo iné. Ale nemohol   sa striasť tejto sprostosti, preto sa prestal dívať na stenu. Pozrel   doľava. Úzky potôčik, čo vytekal z veľkej kaluže krvi, bol už ďalej,   pamätá sa, predtým bol pri ohorku z cigarety a teraz sa už ohorok   rozpadáva v krvi. ,Ohorok a krv,‘ prišlo mu na um odrazu, ,ohorok a   krv, aký je to obraz, ohorok a krv; na to ešte neprišli básnici, na   ohorok a krv.‘
     </tei:p>
     <tei:p>
      Cítil, že je niekto za ním, chcel obrátiť hlavu, ale ten to zbadal   a udrel ho do chrbta, dýchal mu pri uchu a povedal:
     </tei:p>
     <tei:p>
      —  DE macht deine Geliebte/lang? Kde bárišňa? —   a Peter počul, ako sa rehotali za ním a kričali jeden cez   druhého:
     </tei:p>
     <tei:p>
      — Hübsches Dirl.
     </tei:p>
     <tei:p>
      — Žonka, žonka, banditenžonka, — zaťahoval druhý.
     </tei:p>
     <tei:p>
      — Karl macht špás, Karl macht špás, — reval tretí a toto sa im   najviac páčilo. Peter najprv nevedel, čo to má znamenať, ale potom si   uvedomil, že toho čierneho nevidel, keď sa obrátil. Potom mu bolo   zle, hlava mu išla puknúť, lebo si spomenul aj na pohľad toho   čierneho a na Martu, ako sedela na posteli a tisla si perinu na prsia   a ten čierny nebol tu a možno, že ostal tam, iste ostal tam. Marta,   Martička. Marta, Martička, aká bola v noci a teraz ten čierny tam   ostal, ten čierny tam ostal, ten čierny tam ostal a Marta, Bože,   ach!
     </tei:p>
     <tei:p>
      Oprel si hlavu o stenu, stena bola chladnejšia ako horúca hlava,   ale nemohol už na nič myslieť, len Marta, Marta, Marta, bubnovalo mu   v hlave a potom on tam ostal, a on tam ostal a tieto dve veci boly   oddelené, lebo sa bál myslieť ďalej. Potom ho schytila zlosť, ale   bola to len márna zlosť, taká zlosť, že sa mu svieralo hrdlo a v   prsiach mal prázdno a usiloval sa vymyslieť najsprostejšiu nádavku.   Diabol. Nie. Sviňa. Nie. Vrah. Nie. Marta, Marta, Marta.
     </tei:p>
     <tei:p>
      Počkaj. Utíš sa. Teraz je dôležité, aby si našiel správnu nádavku.   Veď je to ľahké. Nájsť správnu nádavku. Správnu nádavku pre toho.
     </tei:p>
     <tei:p>
      Ach, Marta, Marta, Marta!
     </tei:p>
     <tei:p>
      ,Ako to vravel starý Dlabáč? — Ležali sme pri Bánove a vtedy   zastrelili Milana. Pamätám sa, Milan ležal na tráve, pršalo a nič mu   nebolo vidno z hlavy, len biele vlasy a šestnásťročné oči. — A vtedy   to povedal starý Dlabáč, vtedy to povedal, pamätám sa a zapľul. Čo to   bolo, čo to bolo.‘
     </tei:p>
     <tei:p>
      ,Krkavci. Krkavci, tak to vtedy povedal Dlabáč. Krkavci, ale to je   málo. Ach, Marta. To je málo. Krkavci krvaví, krkavec krvavý. Krkavec   krvavý. Krvavý krkavec. To je ono. Krvavý krkavec.‘
     </tei:p>
     <tei:p>
      Pred krčmou sa strhol krik a vresk, dvere sa roztvorily. Peter   cítil, ako ho zamrazilo cez mokrú košeľu a potom bola krčma plná   kriku.
     </tei:p>
    </tei:div>
    <tei:div type="chapter">
     <tei:head>
      3.
     </tei:head>
     <tei:p>
      — To si ty?
     </tei:p>
     <tei:p>
      — Ja som ťa poznal hneď.
     </tei:p>
     <tei:p>
      — Ale ty?
     </tei:p>
     <tei:p>
      — Nemohol som sa dostať k tebe skôr.
     </tei:p>
     <tei:p>
      Sedeli teraz, dovolili im sedieť, fajčiť a rozprávať sa. Bolo   možno osem hodín ráno, keď Petra sem doviedli a bolo už jedenásť v   noci, keď im dovolili sadnúť si.
     </tei:p>
     <tei:p>
      — Ale ako si sa dostal sem? — opýtal sa Peter.
     </tei:p>
     <tei:p>
      — Tak. Chytili ma, — povedal Pupkáč.
     </tei:p>
     <tei:p>
      — Chytili? Chytili? — opakoval Peter, ako by nechcel uveriť.
     </tei:p>
     <tei:p>
      — Hej. Chytili. Stratil som sa.
     </tei:p>
     <tei:p>
      — A ostatní?
     </tei:p>
     <tei:p>
      — Veď ostatným som sa stratil. To je všetko pre môj žalúdok.   Zjedol by som aj vola. Nemáš dačo?
     </tei:p>
     <tei:p>
      — Nie. Nemám. Ani som nemyslel doteraz na to. Prečo pre tvoj   žalúdok?
     </tei:p>
     <tei:p>
      — A preto, že som nespal celú noc a celý deň.
     </tei:p>
     <tei:p>
      — Ostatní ušli?
     </tei:p>
     <tei:p>
      — Ostatní odišli. A mňa nechali tam. Nechali ma v chlieve a potom   som ich už nemohol nájsť.
     </tei:p>
     <tei:p>
      — Aj Ján ťa nechal?
     </tei:p>
     <tei:p>
      — Nechal, nenechal. To je jedno. Ostal som v chlieve. Myslel som,   dobre sa bude vyspať v chlieve, teplejšie bude a kravu podojím,   napijem sa mlieka, lebo som bol hladný. Všetko sme museli nechať v   chate a chcel som sa najesť a dobre vyspať, lebo som bol celý deň na   stráži a noc predtým sme sa hrali v karty. Tak som išiel spať do   chlieva a ostatní spali na sene.
     </tei:p>
     <tei:p>
      Krčma hučala hlasmi, chlapec s úzkou tvárou a s ostrými vlasmi   stenal v kúte tlmene a bezmocne.
     </tei:p>
     <tei:p>
      — To u Martina? — opýtal sa Peter a myslel si, ako je dobre, že   Ján ušiel. Ako je dobre, že aspoň Ján ušiel.
     </tei:p>
     <tei:p>
      Pupkáč ho nepočúval, bol nahnutý k fúzatému sedliakovi, čo sedel   za nimi, a Peter videl, ako sedliak krúti hlavou, ale potom predsa   siahol do tanistry a vytiahol celý chlieb. Pupkáč pozrel na chlieb,   neodtrhol zrak od chleba, kým sedliak neodkrojil. Sedliak krájal   chlieb pomaly, urobil najprv nad ním krížik a potom krájal pomaly,   tak ako bol zvyknutý, pomaly a rovno a potom vytiahol slaninu a   odkrojil aj z tej a podal Pupkáčovi.
     </tei:p>
     <tei:p>
      — Nechceš? — opýtal sa Pupkáč.
     </tei:p>
     <tei:p>
      Nechcem, chcel povedať Peter, lebo videl, že Pupkáč chce, aby   Peter nechcel.
     </tei:p>
     <tei:p>
      — Chcem, — povedal, lebo bol veľmi hladný, keď videl slaninu a   chlieb.
     </tei:p>
     <tei:p>
      Pupkáč bol hneď veselší, keď sa najedol.
     </tei:p>
     <tei:p>
      — A teba kde chytili? — opýtal sa Petra.
     </tei:p>
     <tei:p>
      — Tam, — ukázal Peter a spomenul si na Martu. Chcelo sa mu vracať,   keď si spomenul na čierneho, ale to iste nie preto sa mu chcelo   vracať, že si na to spomenul, lež preto, že mal žalúdok prázdny a   zhltol slaninu.
     </tei:p>
     <tei:p>
      — A mňa chytili v chlieve. Lebo som sa potom vrátil do chlieva,   keď som ich nemohol nájsť. Jeden vliezol do chlieva, ja som ležal v   cárku, možno by ma nebol zbadal, ale ja som vstal hneď, ako sa   otvorily dvere, a ten ma zbadal a potom zreval ,Partizán‘ a ja som už   nestačil chytiť pušku, hneď ich bol plný chliev.
     </tei:p>
     <tei:p>
      — A Ján? Kde bol vtedy Ján? — opýtal sa Peter, lebo myslel na   Jána.
     </tei:p>
     <tei:p>
      — Bohvie, kde už boli. Dobre, že som neschytil pušku, lebo by ma   boli iste zastrelili.
     </tei:p>
     <tei:p>
      — A tak ťa nie?
     </tei:p>
     <tei:p>
      — Nie.
     </tei:p>
     <tei:p>
      — Myslíš, že nie? Myslíš, že ťa nezastrelia?
     </tei:p>
     <tei:p>
      — Nezastrelia.
     </tei:p>
     <tei:p>
      — Prečo by ťa nemali zastreliť?
     </tei:p>
     <tei:p>
      — Prečo ma nezastrelili hneď?
     </tei:p>
     <tei:p>
      — Tak, myslíš, že nebudú strieľať?
     </tei:p>
     <tei:p>
      — Nebudú.
     </tei:p>
     <tei:p>
      — Naozaj myslíš, že nás nezastrelia?
     </tei:p>
     <tei:p>
      — Nie. Prečo by nás mali zastreliť?
     </tei:p>
     <tei:p>
      — Prečo zastrelili Pavla?
     </tei:p>
     <tei:p>
      — Pavol, to je iná vec.
     </tei:p>
     <tei:p>
      — Aká iná vec? Taká istá.
     </tei:p>
     <tei:p>
      — Nie. Pavol, to je iná vec.
     </tei:p>
     <tei:p>
      — Aj Dlabáča zabili.
     </tei:p>
     <tei:p>
      — Aj to bola iná vec.
     </tei:p>
     <tei:p>
      — Nie. Pavol bol jeden z nás. Aj Dlabáč bol jeden z nás.
     </tei:p>
     <tei:p>
      — Ale predsa to bola iná vec.
     </tei:p>
     <tei:p>
      — Ako to, iná vec?
     </tei:p>
     <tei:p>
      — Tak. Teraz nás je veľa.
     </tei:p>
     <tei:p>
      — Myslíš, že nás preto nezastrelia?
     </tei:p>
     <tei:p>
      — Myslím, že nás preto nezastrelia.
     </tei:p>
     <tei:p>
      — Preto, že nás je veľa?
     </tei:p>
     <tei:p>
      — Preto.
     </tei:p>
     <tei:p>
      — A ja vravím, že nás zastrelia. Čo by s nami robili? Zastrelia   nás a koniec.
     </tei:p>
     <tei:p>
      — Môžu nás odviezť, — povedal Pupkáč, ale neveril tomu veľmi, len   sa chcel presvedčiť, a preto presvedčoval Petra.
     </tei:p>
     <tei:p>
      — A cestou môžeme ujsť, — povedal Pupkáč.
     </tei:p>
     <tei:p>
      — Nebudeme môcť ujsť, lebo nás zastrelia, — povedal Peter a obzrel   sa po krčme. Na lavičke pod obrazom s opitými chlapmi sedeli traja,   vo dverách sedel jeden a pod oknom jeden a v šenku ich bolo plno.   ,Aký si sprostý,‘ pomyslel si Peter, ,keď myslíš na útek. Aký si   sprostý,‘ myslel si, keď máš ešte nádej. Ale nádej je taká dlhá ako   život a možno aj dlhšia, ak je niečo potom.
     </tei:p>
     <tei:p>
      — Neodvezú nás, — povedal Peter.
     </tei:p>
     <tei:p>
      — Odvezú. A po ceste môžeme ujsť.
     </tei:p>
     <tei:p>
      — Neodvezú nás, — povedal Peter.
     </tei:p>
     <tei:p>
      — Odvezú. Aj iných odviezli.
     </tei:p>
     <tei:p>
      — To boli vojaci.
     </tei:p>
     <tei:p>
      Chvíľu mlčali. Odrazu bolo v krčme ticho. Ani chlapec   nekričal.
     </tei:p>
     <tei:p>
      Peter pozrel doľava: Chlapec ležal čudne pokrútený a celkom biely   v tvári, veľká kaluž krvi sa černela a úzky prúdik bol už celkom pri   Petrových nohách.
     </tei:p>
    </tei:div>
    <tei:div type="chapter">
     <tei:head>
      4.
     </tei:head>
     <tei:p>
      Gruner sa odvrátil od okna.
     </tei:p>
     <tei:p>
      Marta sedela na posteli, tisla si perinu na prsia a v tvári bola   celá biela.
     </tei:p>
     <tei:p>
      Gruner prešiel ku dverám a zatisol závoru. Potom si vyzliekol   plášť a dal dolu čiapku s umrlčou hlavou. Vlasy mal čierne, nabok   sčesané.
     </tei:p>
     <tei:p>
      ,Čo tu chce? Ostatní odišli. Čo tu chce?‘ myslela si Marta. Gruner   vstal s lavice. Ale nebolo to také jednoduché, ako inokedy. Mal by   niečo povedať. Mal by niečo povedať. A ona by mala kričať. Mala by   nadávať. Ako sa to díva? Ako čudne sa díva.
     </tei:p>
     <tei:p>
      ,Čo tu stojí? Čo tu chce,‘ myslela si Marta a dívala sa na šikmé   oči a na čierne vlasy. ,A kde má čiapku? Kde je umrlčia hlava s   hnátmi? Čo tu chce, čo tu chce,‘ a potom už vedela, čo chce, odrazu   pochopila, čo chce, vyskočila a bežala ku dverám.
     </tei:p>
     <tei:p>
      Gruner priskočil ku dverám. Chytil ju odzadu za pás, cítil, ako sa   rozlieva po ňom horúčosť a potom pocítil ostrú bolesť v nose. To ho   ona udrela.
     </tei:p>
     <tei:p>
      Chytil si nos, ale druhou rukou ju nepúšťal. Marta nepovedala nič,   zvrtla sa a zaťala mu nechty do tváre.
     </tei:p>
     <tei:p>
      — Pobehlica! — zreval Gruner, odstrčil ju a pocítil ostrú bolesť   na tvári. Potom ju udrel po tvári. Marte hučalo v ušiach, potom ju   chytil za vlasy a vliekol k posteli.
     </tei:p>
     <tei:p>
      Marte hučalo v ušiach, to od toho úderu, usilovala sa chytiť   dverí, ale bolo už neskoro. Slepo bila rukami okolo seba, ale Gruner   si dával pozor, ťahal ju za vlasy a vliekol k posteli. Potom, keď už   boli pri posteli, zastal celý spotený, pustil jej vlasy a chytil ju   za ramená, zaryl prsty hlboko a tlačil, tlačil prsty do bieleho mäsa.   Gruner bol šialený, pritlačil ju k sebe a chcel ju zvaliť, ale Marta   bola mocná.
     </tei:p>
     <tei:p>
      Tak stáli pri posteli, zápasili, Marta bola vyššia ako Gruner, ale   Gruner bol mocnejší a Marta už slabla, slabla a myslela si: ,Nie,   nesmiem, nie, nesmiem,‘ a vtedy sa prudko zvrtla, Gruner narazil   hlavou na peľasť a potom padal k zemi. Vrhla sa naňho, škrabala ho a   bila päsťou po tvári, potom videla hrdlo s veľkým ohryzkom a okrútila   prsty okolo hrdla tesne pod ohryzkom a potom stískala, stískala stále   tvrdšie. ,To máš za Petra,‘ myslela si a ohryzok bol stále väčší a   ona stískala hrdlo stále mocnejšie. Gruner sa hádzal a kopal nohami,   ale ona len stískala hrdlo, prsty ju už bolely, potom Gruner už len   chrčal a potom prestal kopať nohami. Ležal už celkom ticho, ale Marta   mu stále stískala hrdlo, prsty ju bolely, ale stískala hrdlo a potom   ho pustila, lebo Gruner mal v ústach penu. Vstala pomaly a dívala sa   naňho. Ale teraz nebol smiešny, mal na ústach penu a oči mal čudne   biele.
     </tei:p>
     <tei:p>
      Vietor zatrepal oknom. Marta sa strhla, bolo jej odrazu zima.
     </tei:p>
     <tei:p>
      — Chodila po izbe, hľadala šaty: ,Kde som ich dala, kde som ich   dala,‘ ale nepozrela ani raz ta, kde ležal Gruner a myslela si:   ,Rýchlo, rýchlo, kde som ich len dala,‘ a potom ich našla. Obliekla   sa, ruky sa jej triasly a bola slabá, ale nepozrela ani raz ta, kde   ležal Gruner. Len rýchlo, rýchlo preč odtiaľto, len rýchlo preč   odtiaľto, potom už bude dobre, len preč odtiaľto.
     </tei:p>
     <tei:p>
      Vybehla von, ani dvere nezatvorila. Možno, že sa bála, že uvidí   Grunera, keby ich zatvárala.
     </tei:p>
     <tei:p>
      Vietor fučal, šibal do očú sneh. Prikrčila sa a vykročila.
     </tei:p>
    </tei:div>
    <tei:div type="chapter">
     <tei:head>
      5.
     </tei:head>
     <tei:p>
      Pupkáč mal predsa pravdu.
     </tei:p>
     <tei:p>
      Na druhý deň ráno, ešte bola tma, ich zobudili. Peter bol opretý   chrbtom o stenu a tak driemal, niekedy sa zobudil, keď sa Pupkáč   väčšmi oprel oňho, potom zas zadriemal. Pupkáč spal ako dieťa, ale   ráno zobudili aj Pupkáča. Nemecký vojak ich zobudil, malý, s   krátkymi, štetinatými fúzmi. Keď Peter videl nad sebou štetinaté fúzy   a čiapku s umrlčou hlavou a červený nos, zamrazilo ho a spomenul si   odrazu na všetko. Najprv si spomenul na tenký pramienok krvi a pozrel   doľava, ale kaluž tam už nebola, len dlážka bola mokrá a ani chlapec   tam nebol.
     </tei:p>
     <tei:p>
      Potom si spomenul na Martu a bolo mu ľúto všetkého, seba i Marty,   i chlapca i Pupkáča, bolo mu ľúto aj vojaka, čo ich kopal do nôh.   ,Aké je toto bláznovstvo, aké je toto bláznovstvo, on ma kope do nôh   a reve na mňa a možno má doma ženu, deti, a má ich rád, a do mňa   kope.‘
     </tei:p>
     <tei:p>
      Išli z Roztočného, bola ešte tma. Peter pozrel ta, kde mala byť   Krškova izba, keby svietili, mohol by vidieť svetlo, ale tam bolo   tma.
     </tei:p>
     <tei:p>
      Drvila ho zima, lebo mal plášť ešte mokrý.
     </tei:p>
     <tei:p>
      Všetci šli ticho. Bolo ich pätnásť alebo dvadsať. Peter nevedel   presne, koľko ich bolo, ale toľko ich mohlo byť. Po stranách šli   vojaci, jeden za druhým, vojaci v bielych plášťoch, ani tí nič   nerozprávali, len išli. Tie biele plášte, tie biele plášte, keby   skočil na biely plášť a prevalil ho, potok je hlboký a breh strmý.   Keby skočil naňho a prevalil ho do potoka, možno, že by ho netrafili   a možno by ani nestrieľali. Cesta je úzka, biely plášť je celkom   blízko, Peter vidí oči, hľadiace z kožušiny, automat je celkom   blízko, na jednej strane skaliská, na druhej strane potok, cesta je   úzka, biely plášť blízko, teraz si strčil aj druhú ruku, automat sa   mu kolembá na bruchu, teraz, teraz, skok...
     </tei:p>
     <tei:p>
      Ale Peter odrazu vie, že nikdy neskočí.
     </tei:p>
     <tei:p>
      Už sa rozvidnieva, od Ostrého fúka studený vietor. Petrovi je   zima. Ján, ten by skočil, ten by iste skočil, ale Peter neskočí,   Peter sa bojí. Bojí sa? Veď sa nebál ani pri Bánove, ani pred   Klancami, nikdy sa nebál. Ale teraz je to iné. Teraz je tu istota,   istota, že budú strieľať, budú strieľať a trafia ho. Iste by   strieľali, keby skočil. Trafia ho možno do hlavy ako Milana, možno do   chrbta, je to jedno, ale ho trafia a potom už Petra nebude, Petra   potom už nebude. To je veľká istota, a to je veľký strach. A už je aj   tak neskoro, už je vidno, cesta sa rozširuje, biely plášť je ďalej,   cesta sa rozširuje a už vidieť aj Klance.
     </tei:p>
     <tei:p>
      Ten starý, s ryšavou bradou, ide na samom predku. To je ten, čo   stál napravo od Petra v krčme, má modrú rádiovku, je drobný, ale   nebojí sa. Vidieť, že sa nebojí. Má ruky vo vreckách, pozerá raz na   jednu, raz na druhú stranu, pohadzuje hlavou s rádiovkou. ,Mal by si   pískať, mal by pískať, ten drobný chlap s ryšavou bradou,‘ myslí si   Peter, ,mal by si pískať, aby videli tí po stranách, že sa   nebojí.‘
     </tei:p>
     <tei:p>
      Teraz je už celkom vidno. Už sú pri prvých domoch. Vedľa vyšného   mlyna, to je jediný dom v Klancoch, ktorý je natretý nažlto a nie   nabielo, vedľa mlyna, hneď pri jarku, stojí vojak s puškou, zavesenou   na pleci. Stavia sa do pozoru, biely plášť odpovedá. Ulice sú   prázdne. Idú prázdnymi ulicami, okná sú slepé, ani tvár sa nezjaví za   nimi a Petrovi sa zdá, že je v začarovanom svete, keď nikde nevidieť   nikoho. Už sú na námestí a tam je veľa vojakov, ale ani jeden civil,   všetko len vojaci s puškami a automatmi.
     </tei:p>
     <tei:p>
      — Halt!
     </tei:p>
     <tei:p>
      Drobný chlap vpredu sa zastaví, obzrie sa napravo, potom naľavo a   dozadu a ruky má ešte vždy vo vreckách. Všetci sa zastavia a z   mestského domu vychádza dôstojník bez plášťa, prejde ich rad-radom, v   rukách má jazdecký bič, bije si po čižmách. Prechádza sem i ta, biely   plášť s ním, ukazuje mu, vysvetľuje.
     </tei:p>
     <tei:p>
      — Banditen! — povie dôstojník.
     </tei:p>
     <tei:p>
      ,Sviňa bruchatá!‘ myslí si Peter.
     </tei:p>
     <tei:p>
      — Banditen! — povie ešte raz dôstojník, udrie bičom po   čižmách.
     </tei:p>
     <tei:p>
      ,Sviňa. Svine nemecké!‘ myslí si Peter.
     </tei:p>
     <tei:p>
      Drobný chlap ide prvý, ruky má ešte vždy vo vreckách, pohadzuje   hlavou, ako by chcel hvízdať, za ním idú traja, tých Peter nepozná,   budú to zo štábu, potom sedliak s fúzmi a s tanistrou na chrbte,   potom Pupkáč a potom Peter.
     </tei:p>
    </tei:div>
    <tei:div type="chapter">
     <tei:head>
      6.
     </tei:head>
     <tei:p>
      Teraz je to horšie. Oveľa horšie, ako bolo.
     </tei:p>
     <tei:p>
      Teraz je tu matka, otec a Milča. Teraz je Peter nie sám a to je   oveľa horšie, ako keby bol sám. Ako ošedivel otec odvtedy, ako ho   nevidel. Predtým bol šedivý len na sluchách a teraz je šedivý celkom,   len tu-tam čierny vlas. A Milča, chúďatko, a matka, má takú meravú   tvár a keď pozrie na Petra alebo Milču, plače. Oči sa jej zalejú,   plače ticho, len pery sa jej trasú. Otec, Milča, matka, Marta, Peter,   hovädá, hovädá, zvery, ako to povedal Dlabáč? Krkavci. Krvaví   krkavci. Krvaví krkavci.
     </tei:p>
     <tei:p>
      Sedia v jednom kúte na olejovej dlážke. Všade sedia ľudia. Peter   ich väčšinou pozná, ale niektorí sú cudzí, tých nepozná.
     </tei:p>
     <tei:p>
      Celý deň čakajú na výsluch.
     </tei:p>
     <tei:p>
      Večer sa konečne začal.
     </tei:p>
     <tei:p>
      Prvý išiel horár zo Sinca.
     </tei:p>
     <tei:p>
      Konečne. Oddýchli si všetci. Predsa bude výsluch.
     </tei:p>
     <tei:p>
      — Už je tam, — povedal starý Lotár.
     </tei:p>
     <tei:p>
      Nikto neodpovedal.
     </tei:p>
     <tei:p>
      — Zbijú ho, — povedal potom krčmár Rejko.
     </tei:p>
     <tei:p>
      — Myslíte? — opýtal sa farár.
     </tei:p>
     <tei:p>
      — Každého zbijú, — povedal Rejko.
     </tei:p>
     <tei:p>
      — Nechajte to, — povedal Peter.
     </tei:p>
     <tei:p>
      — Oni každého zbijú a zastrelia, — povedal Rejko.
     </tei:p>
     <tei:p>
      — Nemôžete hovoriť o niečom inom? — povedal Peter.
     </tei:p>
     <tei:p>
      — Nemôžu byť takí, — povedal farár, ale vedel, že sú takí.
     </tei:p>
     <tei:p>
      — A predsa sú takí, — povedal Rejko.
     </tei:p>
     <tei:p>
      — Prestaňte! — povedal Peter.
     </tei:p>
     <tei:p>
      — Prestaňte, — povedal, — aj tak je to zbytočné.
     </tei:p>
     <tei:p>
      — A čo máme robiť? — opýtal sa Rejko.
     </tei:p>
     <tei:p>
      — Nič, — povedal Peter.
     </tei:p>
     <tei:p>
      — Modlime sa, — povedal farár.
     </tei:p>
     <tei:p>
      — Áno. Modlite sa radšej, — povedal Peter.
     </tei:p>
     <tei:p>
      Farár naozaj složil ruky na modlitbu.
     </tei:p>
     <tei:p>
      Dvere sa otvorily a vojak vstrčil horára. Horár spadol na zem.   Nedvíhal sa. Peter prišel k nemu. Chcel hu zodvihnúť.
     </tei:p>
     <tei:p>
      — Nechaj, — zašušlal horár a Peter videl, že má tvár krvavú a slzy   mu tečú po tvári a miešajú sa s krvou.
     </tei:p>
     <tei:p>
      — Nechaj tak, — povedal horár a slzy mu tiekly po tvári.
     </tei:p>
     <tei:p>
      — Dovalský! — zavolal vojak.
     </tei:p>
     <tei:p>
      To bol farár. Vstal, usmial sa na každého, pokýval hlavou a vyšiel   za vojakom. Vrátil sa rýchlo. Nemohol skryť radosť, hoci sa   snažil.
     </tei:p>
     <tei:p>
      — Pustili ma, — povedal.
     </tei:p>
     <tei:p>
      — Pustili? — opýtal sa starý Lotár.
     </tei:p>
     <tei:p>
      — Pustili? — opýtal sa Rejko.
     </tei:p>
     <tei:p>
      — Óoch! — zastenal horár na zemi.
     </tei:p>
     <tei:p>
      — Panské svinstvo, — povedal Jano Blaho, drevorubač.
     </tei:p>
     <tei:p>
      — Zajtra je nedeľa, — povedal farár, ako by na ospravedlnenie.
     </tei:p>
     <tei:p>
      — Bohu treba slúžiť. I keď je vojna, — povedal potom. Prechádzal   od jedného k druhému, každému podal ruku. Bol to vzorný farár.
     </tei:p>
     <tei:p>
      — Prečo ste to povedali? — spýtal sa Peter, keď farár odišiel.
     </tei:p>
     <tei:p>
      — Tak. A nevykaj mi, — povedal Jano Blaho.
     </tei:p>
     <tei:p>
      — Prečo si to povedal?
     </tei:p>
     <tei:p>
      — Pretože je to pravda.
     </tei:p>
     <tei:p>
      — Farár je dobrý človek, — povedal Peter.
     </tei:p>
     <tei:p>
      — Farár je pán, — povedal Blaho.
     </tei:p>
     <tei:p>
      — Lotár! — zakričal vojak do dverí.
     </tei:p>
     <tei:p>
      Peter vyskočil, ale to volali jeho otca.
     </tei:p>
     <tei:p>
      Vrátil sa a sadal si k Blahovi.
     </tei:p>
     <tei:p>
      — Všetko je panské svinstvo, — povedal Blaho a myslel iste na to,   že sedel pol roka vo väzení. To bolo dávno, ale Jano to nikdy   nezabudne. Šiesti vtedy sedeli a všetci len preto; že boli hladní a   nebáli sa to povedať pánom.
     </tei:p>
     <tei:p>
      — Ja som nie pán? — opýtal sa Peter.
     </tei:p>
     <tei:p>
      — Ty si náš, — povedal Blaho a Peter nevedel, čo myslí pod tým   náš, ale mu bolo teplo okolo srdca.
     </tei:p>
     <tei:p>
      Starý Lotár sa vrátil. Bol len trochu shrbenejší než inokedy.
     </tei:p>
     <tei:p>
      — Čo chceli? — opýtal sa Peter.
     </tei:p>
     <tei:p>
      — Nič, — povedal starý Lotár.
     </tei:p>
     <tei:p>
      — Na nič sa nepýtali?
     </tei:p>
     <tei:p>
      — Na nič. Len na Jána.
     </tei:p>
     <tei:p>
      — A čo?
     </tei:p>
     <tei:p>
      — Tak. Kde je. A viem ja, kde je? Potom mi čítali, koľko kráv a   volov, koľko svíň a múky sme dali partizánom.
     </tei:p>
     <tei:p>
      — A ty?
     </tei:p>
     <tei:p>
      — Ja nič. Vedia všetko.
     </tei:p>
     <tei:p>
      — O mne sa ti nič?
     </tei:p>
     <tei:p>
      — Nie, o tebe nič.
     </tei:p>
     <tei:p>
      — A o tých kravách, — pokračoval starý Lotár, — som im povedal, že   to obec. A oni mi: Kto je obec? Vy ste obec. Tak som to ja, — povedal   som.
     </tei:p>
     <tei:p>
      — Blaho, — zavolal vojak z dverí.
     </tei:p>
     <tei:p>
      ,Blahu zbijú,‘ pomyslel si Peter. ,Toho iste zbijú. Ak vedia   všetko o ňom, tak ho ukrutne zbijú a potom ho zastrelia.‘ Blahu   naozaj bili, ale bol ozrutné chlapisko, mocný, prišiel na vlastných   nohách. Trochu sa tackal, ale prišiel sám až na svoje miesto.
     </tei:p>
     <tei:p>
      — Koľko je hodín? — opýtal sa Blaho.
     </tei:p>
     <tei:p>
      — Jedenásť, — povedal Peter.
     </tei:p>
     <tei:p>
      — To je nič, — povedal potom Blaho.
     </tei:p>
     <tei:p>
      — Tečie ti krv, — povedal Peter.
     </tei:p>
     <tei:p>
      — Prestane.
     </tei:p>
     <tei:p>
      — Utriem ti.
     </tei:p>
     <tei:p>
      — Netreba, — povedal Blaho. Peter mu však predsa sotrel krv s   obočia a videl, že ho má rozťaté.
     </tei:p>
     <tei:p>
      — Treba ti zaviazať, — povedal.
     </tei:p>
     <tei:p>
      — Nechaj tak.
     </tei:p>
     <tei:p>
      — Nie. Počkaj. A teba kde chytili? — spýtal sa potom, keď mu   uväzoval šatôčku okolo hlavy.
     </tei:p>
     <tei:p>
      — Tu. U ženy. Ech, hnusná robota.
     </tei:p>
     <tei:p>
      — Bolí ťa? — šatôčka bola krátka.
     </tei:p>
     <tei:p>
      — Bolí.
     </tei:p>
     <tei:p>
      — Krkavci! — povedal Peter a nahol sa k matke, či nemá dlhšiu   šatôčku.
     </tei:p>
     <tei:p>
      — Ako si to povedal? — opýtal sa Blaho.
     </tei:p>
     <tei:p>
      — Krkavci, — povedal Peter.
     </tei:p>
     <tei:p>
      — To je dobré slovo, — povedal Blaho.
     </tei:p>
     <tei:p>
      — Dobré, — povedal Peter. — To vymyslel Dlabáč, — povedal   potom.
     </tei:p>
     <tei:p>
      — Dlabáč?
     </tei:p>
     <tei:p>
      — Zabila ho mína.
     </tei:p>
     <tei:p>
      — Viem už. Viem.
     </tei:p>
     <tei:p>
      — A ja som k tomu pridal krvaví. Krvaví krkavci.
     </tei:p>
     <tei:p>
      — Aj to je dobre, — povedal Blaho.
     </tei:p>
     <tei:p>
      — Aj teba bili? — opýtal sa potom Blaho.
     </tei:p>
     <tei:p>
      — Bili, — povedal Peter.
     </tei:p>
     <tei:p>
      — Zas ťa budú.
     </tei:p>
     <tei:p>
      — Budú, — povedal Peter.
     </tei:p>
     <tei:p>
      A potom si uvedomil, že zatiaľ, čo sa shovára s Blahom, myslí   stále na to. Myslí na to, kedy ho zavolajú a mali by ho už zavolať,   nech to už má za sebou. Prečo ho vlastne nevolajú, keď už bol aj   otec, aj Pupkáč? Mali by ho zavolať hneď, hneď, nech sa to   skončí.
     </tei:p>
     <tei:p>
      Vojak otvoril dvere.
     </tei:p>
     <tei:p>
      — Lotár! — zakričal.
     </tei:p>
     <tei:p>
      Peter sa zdvihol. Za dverami ho zobrali medzi seba dvaja vojaci a   potom ho strčili do kancelárie.
     </tei:p>
     <tei:p>
      Jedným pohľadom prezrel miestnosť. Poznal tu všetko. Starú   pohovku, obtiahnutú remeňom, spal na nej v prvý deň povstania a vie,   že je plná ploštíc, veľkú skriňu v kúte, telefón pri okne, všetko je   tak, ako bolo, len miesto Benešovho obrazu, ktorý vyvesili v prvý deň   povstania, hľadí so steny chlap s fúzikmi a pod ním transparent: Heil   Hitler.
     </tei:p>
     <tei:p>
      Za stolom sedí dôstojník, to je ten s tým bičíkom, má chrapúnsku   nadutú tvár, v koženom kresle pri skrini sedí druhý, ten má širokú   tvár a na pohovke sedia vojaci a pri dverách stoja vojaci. Pri malom   stole stojí vojak s úradníckou tvárou, okuliare a suchá tvár, žltá   ako pergamen. Ten za stolom kladie otázky, ten pri skrini prekladá,   úradník zapisuje.
     </tei:p>
     <tei:p>
      — Peter Lotár?
     </tei:p>
     <tei:p>
      — Áno.
     </tei:p>
     <tei:p>
      — Vojak?
     </tei:p>
     <tei:p>
      — Nie.
     </tei:p>
     <tei:p>
      — Neboli ste vojakom?
     </tei:p>
     <tei:p>
      — Nie.
     </tei:p>
     <tei:p>
      — Partizán?
     </tei:p>
     <tei:p>
      — Nie.
     </tei:p>
     <tei:p>
      — Partizán??
     </tei:p>
     <tei:p>
      — Nie!
     </tei:p>
     <tei:p>
      — Koľko máte rokov?
     </tei:p>
     <tei:p>
      — Dvadsaťpäť.
     </tei:p>
     <tei:p>
      — Pozrite, — povedal ten pri skrini. — Pozrite. Ste taký mladý.   Iste chcete žiť.
     </tei:p>
     <tei:p>
      — Chcem, — povedal Peter.
     </tei:p>
     <tei:p>
      — Tak sa priznajte.
     </tei:p>
     <tei:p>
      — Nemám sa k čomu.
     </tei:p>
     <tei:p>
      — Nie?
     </tei:p>
     <tei:p>
      — Nie.
     </tei:p>
     <tei:p>
      Ten za stolom vytiahol revolver, veľký bubienkový revolver.   Položil ho na stôl. Ten pri skrini prekladal.
     </tei:p>
     <tei:p>
      — Máte päť minút na rozmyslenie. Päť minút. — Vstal, prešiel k   Petrovi a Peter videl, že má široké lícne kosti, oči krvou podliate,   z úst mu smrdelo po slivovici. — Môžete všetko napraviť. Môžete žiť.   Major vám všetko odpustí. Chceme vedieť, kde je národný výbor. Vieme   všetko o vás. Máte len päť minút. Päť minút. Chceme vedieť, kde je   váš brat. Rozmyslite si to. Môžete žiť. Ste taký mladý.
     </tei:p>
     <tei:p>
      — Povedal by som, keby som vedel, — odsekol Peter.
     </tei:p>
     <tei:p>
      — Nepoviete?
     </tei:p>
     <tei:p>
      — Neviem nič.
     </tei:p>
     <tei:p>
      — Rozmyslite si to! — povedal a naklonil sa celkom k Petrovi.
     </tei:p>
     <tei:p>
      Potom bolo ticho.
     </tei:p>
     <tei:p>
      Vojaci sedeli na pohovke a fajčili. Boli traja. Jeden, ten sedel   naľavo rovno pod vedcovým obrazom, bol svetlovlasý, s úzkou ružovou   tvárou. ,Iste sa ešte neholí,‘ myslel si Peter, ,ten sem nepatrí, ako   sa ten sem dostal a či ma naozaj zastrelia, ak nepoviem, či ma naozaj   zastrelia, či ma zastrelia, ale to je iste len trik, to je trik.‘
     </tei:p>
     <tei:p>
      — Drei Minuten, — povedal ten za stolom.
     </tei:p>
     <tei:p>
      — Tri minúty, — opakoval ten pri skrini. — Ešte máš tri   minúty.
     </tei:p>
     <tei:p>
      ,Tri minúty,‘ myslel si Peter, to je krátky čas, tri minúty, to je   veľmi krátky čas. To je veľmi krátky čas, Pán Krkavec. Naozaj, Pán   Krkavec. To je smiešne. Pán Krkavec. Pán života. Nie. Pán smrti. Pán   Krkavec. To je najlepšie. Ako ste povedali? Drei Minuten. Tri minúty.   To je veľmi krátky čas. To je večnosť. Aká dlhá je jedna minúta.‘
     </tei:p>
     <tei:p>
      — Zwei Minuten, — povedal ten za stolom.
     </tei:p>
     <tei:p>
      — Dve minúty, — opakoval ten pri skrini.
     </tei:p>
     <tei:p>
      ,To je dobre,‘ myslel si Peter. To je dobre. Ešte dve minúty. Nie.   To je všetko len trik. Nezastrelia ho. Nie. Nezastrelia ho. To je   fígeľ. Nemecký fígeľ. Krkavčí fígeľ. Tá pavučina je ešte vždy tam.   Rovno nad vodcovým obrazom. Bola tam aj vtedy, keď Peter ležal na   pohovke. Lenže tam bol vtedy obraz Beneša. Milan ho ta zavesil. Stál   na stoličke a tak ho zavesil. Predtým rozbili bustu Hitlerovu a   vyhodili ju oknom. A potom Milan zavesil obraz. Milan je mŕtvy. Aj   Dlabáč je mŕtvy. Aj Pavol je mŕtvy. Ale jeho nezastrelia. Nie. Petra   nezastrelia.
     </tei:p>
     <tei:p>
      — Letzte Minute! — povedal ten za stolom.
     </tei:p>
     <tei:p>
      — Posledná minúta, — opakoval ten pri skrini.
     </tei:p>
     <tei:p>
      ,To znie ako z detektívneho románu,‘ myslel si Peter. Posledná   minúta. Kde to čítal? Alebo to bol film? To je hlúposť. To je   sprostosť. Posledná minúta. Už možno len tri štvrte minúty. Ropucha   pozerá na hodiny. Takú má tvár ako ropucha. Ropucha: Hľadí na hodinky   a revolver je na stole. Nezastrelia ho. Nie, nemôžu ho zastreliť.   Nie: Nie: Nie. Jeden, dva, tri, štyri, päť... Nie. To je zbytočné.   Ropucha zdvíha revolver. Pomaly. Pomaly. Ach. Pomaly. Strelí. Strelí.   Nie, nestrelí. Ropucha. Vyvaľuje oči ako ropucha. Strelí. Strelí.   Jeden, dva, tri. Nie. Teraz. Teraz.
     </tei:p>
     <tei:p>
      Teraz.
     </tei:p>
     <tei:p>
      —  DE mit ihm/lang! — zakričal ten za   stolom.
     </tei:p>
     <tei:p>
      Traja vojaci vyskočili s pohovky, vyviedli Petra na chodbu. Potom   ho bili.
     </tei:p>
    </tei:div>
   </tei:div>
   <tei:div type="chapter">
    <tei:head>
     TRETIA KAPITOLA.
    </tei:head>
    <tei:div type="chapter">
     <tei:head>
      1.
     </tei:head>
     <tei:p>
      Šli hustou horou. Smreky sa striedaly s bukmi, snehu bolo ešte   málo v hore, ledva zakrýval lístie. Hora sa mierne svažovala, bolo to   na druhej strane Ostrého, ďaleko od Klancov. Išli už druhý deň. Boli   unavení a zúfalí.
     </tei:p>
     <tei:p>
      Bolo ticho. Len tu-tam praskol konár pod nohou niektorého z   chlapcov. Jeden bol ďaleko vpredu, takže ho Ján Lotár videl len   kedy-tedy medzi stromami, zohnutého, s automatom v ruke. Za Jánom šli   ešte ôsmi. To bolo všetko, čo ostalo zo skupiny po tom, keď sa Pupkáč   stratil.
     </tei:p>
     <tei:p>
      Bolo ticho. Vietor už nefúkal. Bolo to strašné svinstvo, v akom   museli vtedy v noci ísť na Ostré a potom hneď ďalej k Panskému.   Vietor fúkal, pre sneh sa nedalo vidieť ani na dva kroky, zima a   strach a únava. Hrozná noc.
     </tei:p>
     <tei:p>
      Teraz bolo ticho, sneh sa pomaly spúšťal na stromy.
     </tei:p>
     <tei:p>
      — Dnes je nedeľa, — povedal niekto vzadu. Ján Lotár poznal po   hlase, že je to Filip.
     </tei:p>
     <tei:p>
      — Čo ti to prišlo na rozum? — ozval sa Belický.
     </tei:p>
     <tei:p>
      — Len tak, — povedal Filip.
     </tei:p>
     <tei:p>
      — Dnes je Zlatá nedeľa, — povedal o chvíľu.
     </tei:p>
     <tei:p>
      Išli teraz hustým smrekovým podrastom, malé smrečky, obsypané   snehom, pripomínaly vianočné stromčeky.
     </tei:p>
     <tei:p>
      — Čo ti to prišlo na um? — opýtal sa Belický.
     </tei:p>
     <tei:p>
      — Len tak. O niekoľko dní budú Vianoce.
     </tei:p>
     <tei:p>
      — Kašlem na Vianoce, — povedal Belický.
     </tei:p>
     <tei:p>
      — Vždy som mal rád Vianoce, — povedal Filip, — Každý rok som sám   chodil odťať smrek na Sinec a sám som ho pristrojil.
     </tei:p>
     <tei:p>
      — Rozplač sa. Baba! — povedal Belický.
     </tei:p>
     <tei:p>
      — Teraz by som chcel byť doma, — povedal Filip.
     </tei:p>
     <tei:p>
      — Čo to máte? — obrátil sa Ján Lotár.
     </tei:p>
     <tei:p>
      — Len tak. Spomínam, — povedal Filip.
     </tei:p>
     <tei:p>
      — Chcel by ísť domov, — povedal Belický.
     </tei:p>
     <tei:p>
      — Nie. To len tak spomínam, — povedal Filip.
     </tei:p>
     <tei:p>
      Prešli cez smrekový podrast a boli na širokej a dlhej čistine.   Grňo, ktorý bol vpredu, išiel opatrne po kraji hory. ,Ako dobre, že   ho mám,‘ pomyslel si Ján Lotár. ,Spoľahlivý a obratný chlapec. Ale   Pavol Tkáč bol lepší,‘ spomenul si hneď.
     </tei:p>
     <tei:p>
      — U nás je na Vianoce vždy klobása. A koláče, — povedal Filip.
     </tei:p>
     <tei:p>
      — Prestaň. Skazím si žalúdok, — zasmial sa Burda.
     </tei:p>
     <tei:p>
      — Nefrfoc! — povedal Belický.
     </tei:p>
     <tei:p>
      — Klobásy sú najlepšie s chrenom, — povedal Paška.
     </tei:p>
     <tei:p>
      — Dobré by boly aj halušky s bryndzou, — povedal Kalač.
     </tei:p>
     <tei:p>
      — Čo? — opýtal sa Ondrej. Nedopočul, lebo šiel na samom konci.
     </tei:p>
     <tei:p>
      — Prestaňte! — povedal Belický. — Prestaňte, lebo vás pobijem.
     </tei:p>
     <tei:p>
      — Klobása je lepšia ako halušky, — povedal Filip.
     </tei:p>
     <tei:p>
      — Na koňa nemáš chuť? — opýtal sa Burda.
     </tei:p>
     <tei:p>
      — Mám. Keby bol, — povedal Filip. — Zjedol by som aj koňa.
     </tei:p>
     <tei:p>
      — Teraz iste pečú doma koláče, — pokračoval Filip.
     </tei:p>
     <tei:p>
      — Baba! — povedal Belický.
     </tei:p>
     <tei:p>
      — Ty nie si hladný? — opýtal sa ho Paška.
     </tei:p>
     <tei:p>
      — Som. Čo by som nebol. Som. Ale to sú reči, — povedal   Belický.
     </tei:p>
     <tei:p>
      — Dobre by bolo mať aj koňa, — povedal Filip.
     </tei:p>
     <tei:p>
      — Tí vzadu majú, — povedal Paška. — Tí majú, ale nezabijú ho.
     </tei:p>
     <tei:p>
      — Prečo, by ho nezabili? — opýtal sa Filip.
     </tei:p>
     <tei:p>
      — Ty neponesieš švarclózku miesto neho. Čo? — povedal Belický.
     </tei:p>
     <tei:p>
      — Neponesiem. Ale zabiť ho môžu, — povedal Filip.
     </tei:p>
     <tei:p>
      — A čo so švarclózkou? — opýtal sa Belický.
     </tei:p>
     <tei:p>
      — Zahodiť ju, — povedal Zolnay. Ten doteraz nepovedal ani slova.   Kráčal shrbený pod guľometom a bolo mu zle z tých rečí a z toho   všetkého.
     </tei:p>
     <tei:p>
      — Čo? — opýtal sa Belický.
     </tei:p>
     <tei:p>
      — Kašľať na švarclózku. Kašľať na všetko. Všetko je svinstvo, —   povedal Zolnay.
     </tei:p>
     <tei:p>
      — Truľo! — povedal Belický.
     </tei:p>
     <tei:p>
      — Kašľať na ňu, — povedal Zolnay.
     </tei:p>
     <tei:p>
      — Truľo! — povedal Belický.
     </tei:p>
     <tei:p>
      — Ticho! — povedal Ján a zastavil sa.
     </tei:p>
     <tei:p>
      Všetci sa zastavili. Prešli už čistinu a Grňo práve vchádzal do   hory. ,Dokedy to vydržia,‘ myslel si Ján. ,Dokedy?‘ Hneval sa na   Zolnayho, ale niekedy si to myslel sám. Nemá to smyslu. Toto všetko   nemá smyslu. Ale keď si spomenul na Pavla a na Dlabáča, potom vedel,   že to má smysel.
     </tei:p>
     <tei:p>
      — Ďalej! — povedal Ján a zástup sa pohol.
     </tei:p>
     <tei:p>
      Vchádzali do hory. To už bola čisto buková hora, svah bol   prudkejší a čím ďalej šli, tým bol svah prudkejší.
     </tei:p>
     <tei:p>
      Išli dlho, veľmi dlho. A čím ďalej šli, tým boli unavenejší a   hladnejší. Už sa zmrákalo, keď sa zastavili.
     </tei:p>
     <tei:p>
      Boli v malom údolí, s obidvoch strán strmé brehy. Vpredu šedivo   presvitalo svetlo. Stáli opretí o pušky. Mlčali.
     </tei:p>
     <tei:p>
      — Oddych, — povedal Ján Lotár, — ale nesadať si, — a poslal   Zolnayho vymeniť Grňu.
     </tei:p>
     <tei:p>
      — Musíme čakať na kapitána, — povedal Ján Lotár, lebo ho tlačilo   ticho. Mlčali. Potom sa ozval Paška.
     </tei:p>
     <tei:p>
      — Dokedy ešte pôjdeme? — Znelo to ako výzva.
     </tei:p>
     <tei:p>
      — To je nie tvoja vec, — povedal Ján.
     </tei:p>
     <tei:p>
      — A čia je to vec?
     </tei:p>
     <tei:p>
      — To je moja vec.
     </tei:p>
     <tei:p>
      — Tak?
     </tei:p>
     <tei:p>
      — Tak. To je moja vec.
     </tei:p>
     <tei:p>
      — Moja nie? A ostatných nie?
     </tei:p>
     <tei:p>
      — Nie. To je len moja vec. Máš niečo proti tomu? Má niekto niečo   proti tomu?
     </tei:p>
     <tei:p>
      Mlčali.
     </tei:p>
     <tei:p>
      — Má niekto niečo, proti tomu? — opýtal sa Ján Lotár ešte raz.
     </tei:p>
     <tei:p>
      Stáli okolo, podopierali sa o pušky, ale nikto sa neozval.
     </tei:p>
     <tei:p>
      — Nikto nemá nič proti tebe, — povedal potom Paška. — Len sme   strašne unavení.
     </tei:p>
     <tei:p>
      — Ja som tiež, — povedal Ján Lotár a naozaj cítil, že je taký   unavený, že by sa najradšej hodil na zem a spal. Spať, spať, spať.   Nie. Treba vydržať. Ako to hovoril Dlabáč? Vydržať, to je viac, ako   byť odvážny. Vtedy tomu nerozumel, ale teraz tomu rozumie. Dobre tomu   rozumie. Odvahu môže mať každý druhý. Jeden má, druhý nemá. Ale tí,   čo nemajú, môžu byť odvážni. Videl chlapov, ktorí mali veľký strach   vrhať sa do najnebezpečnejšieho ohňa. Tak umrel aj Milan. Boli vtedy   pri Bánove, držali front už tretí deň, krčili sa v bahne zákopov,   rakety lietaly k nebu, dážď a míny, dážď a míny. Milan sa vždy   strašne bál, bol taký mladý a bolo vtedy treba nábojov, mali už len   sopár a Nemci sa pohli od Bánova po ceste s tankami a po, lúkach   pešiaci, míny, delové granáty a guľky, každý sa bál vystrčiť hlavu zo   zákopov. Niekto musel ísť po náboje do Drieňova. Ani Pavol Tkáč sa   neprihlásil, keď Dlabáč hľadal dobrovoľníka. — Pusťte mňa, — povedal   vtedy Milan a Dlabáč ho nechcel pustiť, ale nakoniec ho pustil.   Dostal plnú dávku z guľometu dva kroky od zákopov.
     </tei:p>
     <tei:p>
      Iste. Milan sa bál, ale mal odvahu premôcť svoj strach. Každý môže   byť odvážny, keď príde jeho chvíľa. Ale vydržať, to je niečo iné.   Vydržať, to je oveľa viac.
     </tei:p>
     <tei:p>
      Vydržať môže len ten, kto vie, prečo. Kto vie, prečo má vydržať,   prečo musí vydržať. Vydržať môžeme z lásky alebo z nenávisti. A ešte   skôr z nenávisti. Preto Ján Lotár vydrží, lebo nenávidí.
     </tei:p>
     <tei:p>
      A ostatní? Vydrží Zolnay, vydrží Paška, Filip? Nie, Filip, ten   vydrží. Ale Zolnay. Zolnay je dobrý chlapec, ale lezie mu to akosi z   krku. A Paška, ten odskočí najskôr. Ech, čo tam po tom. Uvidíme.
     </tei:p>
     <tei:p>
      — Možno, že neprídu, — povedal Belický.
     </tei:p>
     <tei:p>
      — Počkáme ešte, — povedal Ján Lotár.
     </tei:p>
     <tei:p>
      — Kapitán už nepríde, — povedal Belický.
     </tei:p>
     <tei:p>
      — Musíme čakať, — povedal Ján.
     </tei:p>
     <tei:p>
      — Zima je, — povedal Belický
     </tei:p>
     <tei:p>
      — Aj mne, — povedal Ján Lotár. ,Aj ty?‘ pomyslel si.
     </tei:p>
     <tei:p>
      Čakali. Ale kapitán naozaj neprišiel. A neprišiel nikto od   neho.
     </tei:p>
     <tei:p>
      Keď už čakali vyše dvoch hodín, pohli sa ďalej. Tmou sa ťažko   predierali horou, každú chvíľu vrážali do seba, kliali, Ján Lotár ich   musel stále tíšiť. Konečne boli nad cestou.
     </tei:p>
     <tei:p>
      Ľahli si na kraji húštiny a pozorovali hradskú. Bola to hradská z   Bánova do Lazcov s mnohými zákrutami, preplietala sa medzi horami. Na   tomto mieste vybiehal les so severnej aj s južnej strany, takže   priestor medzi nimi nebol dlhší než dvesto krokov.
     </tei:p>
     <tei:p>
      — Auto, — povedal Ondrej.
     </tei:p>
     <tei:p>
      A naozaj od Lazcov bolo vidno približovať sa dve svetlá. Krútily   sa, mizly a znova sa zjavovaly.
     </tei:p>
     <tei:p>
      — Nechajte ho prejsť. A ticho! — povedal Ján.
     </tei:p>
     <tei:p>
      Auto sa blížilo, bolo zreteľne počuť, ako sa motor namáha do   vrchu, potom sa zjavily svetlá celkom blízko, vyhuply nad vŕšok, auto   prefŕklo takmer pred ich nosmi, vrčanie sa vzďaľovalo, až celkom   zaniklo.
     </tei:p>
     <tei:p>
      — Teraz! — povedal Ján.
     </tei:p>
     <tei:p>
      Prebehli všetci odrazu cez hradskú, potom cez lúky, prebehli cez   zamrznutý potok, zastavili sa na chvíľu na druhej strane. Potom   pokračovali v ceste strmo do kopca, zastavili sa len po dvoch   hodinách úplne vyčerpaní. Les dookola bol tmavý a hustý, ťažko sa ním   šlo a ešte ťažšie sa dalo v ňom orientovať.
     </tei:p>
     <tei:p>
      — Musíme tu ostať do rána, — povedal Ján Lotár.
     </tei:p>
     <tei:p>
      Zakrútili sa do plášťov, schýlili sa druh k druhovi a o päť minút   už všetci spali.
     </tei:p>
     <tei:p>
      Ráno bolo zima. Ján Lotár sa prebudil, ešte bola napoly tma. Plášť   mal pokrytý snehom. A bolo zima. Triaslo ho, nohy mal premrznuté a   ruky mal celkom skrahnuté.
     </tei:p>
     <tei:p>
      Chlapci spali. Sneh utvoril maličké záveje v záhyboch ich plášťov,   hlavy mali schované v plášťoch, spali v jednej kôpke, pritisnutí na   seba. Trel si ruky snehom, dal dolu okuliare a potrel si snehom aj   tvár. ,Keby bola cigareta,‘ pomyslel si Ján Lotár. Na raňajky budú   mať kocku konzervovanej kávy, ale keby bola cigareta, bolo by všetko   dobre. A to je ich posledný proviant. Čo potom? Čo bude dnes? Čo   zajtra? Ech, svinstvo.
     </tei:p>
     <tei:p>
      Pomaly sa zobúdzali. Vstávali ťažko. Filip kašlal sucho,   nepríjemne. Vstávali s preklínaním a nádavkami. Burda mal záchvat   šibeničného humoru.
     </tei:p>
     <tei:p>
      — Bol tu prievan v noci, — povedal.
     </tei:p>
     <tei:p>
      Nikto mu neodpovedal.
     </tei:p>
     <tei:p>
      — Primrzol vám jazyk v ústach? — spýtal sa potom Burda.
     </tei:p>
     <tei:p>
      — Čert ťa ber. Daj pokoj, — povedal Belický.
     </tei:p>
     <tei:p>
      — Aha ho. Včera si bol hrdina, — povedal Burda.
     </tei:p>
     <tei:p>
      — Smrad! — povedal Belický.
     </tei:p>
     <tei:p>
      — Ovisol ti nos.
     </tei:p>
     <tei:p>
      — Smrad! — povedal Belický.
     </tei:p>
     <tei:p>
      — Včera si sa vyťahoval.
     </tei:p>
     <tei:p>
      — Daj pokoj. Rozbijem ti hlavu. Rozbijem mu hlavu, ak neprestane,   — povedal Belický Jánovi.
     </tei:p>
     <tei:p>
      — Nevaďte sa, — povedal Ján Lotár a bolo mu celkom jedno, či sa   vadia a či nie. Rozdával kávové kocky.
     </tei:p>
     <tei:p>
      — Čo bude na obed? — opýtal sa Filip.
     </tei:p>
     <tei:p>
      — Neviem, — povedal Ján Lotár a naozaj nevedel. Čo bude na   obed?
     </tei:p>
     <tei:p>
      Čo bude večer? A čo potom? Vie Ján Lotár, čo bude potom? Nevie.   Ani to nevie, čo bude na obed.
     </tei:p>
     <tei:p>
      ,Ako to povedal Dlabáč? Vydržať je viac, ako byť odvážny. Nie.   Vydržať, to je oveľa, oveľa viac. Vydržať, to je nad ľudské sily.   Keby som nebol tak sám. Keby tu bol Dlabáč, keby tu bol Peter. Potom   by bolo všetko ľahšie. Aj zima, aj hlad.‘
     </tei:p>
     <tei:p>
      — Neviem, — povedal Ján Lotár. — Do obeda je ešte ďaleko.
     </tei:p>
     <tei:p>
      — Bolí ma hlava, — povedal Filip. Bol biely v tvári a kašľal   sucho, trhane.
     </tei:p>
     <tei:p>
      — Pôjdeme, — povedal Ján Lotár.
     </tei:p>
     <tei:p>
      — Kam? — opýtal sa Paška.
     </tei:p>
     <tei:p>
      — Ďalej, — povedal Ján Lotár. Znova mal taký nepríjemný dojem, ako   by ho Paška vyzýval.
     </tei:p>
     <tei:p>
      — Choď dopredu, — povedal potom Paškovi.
     </tei:p>
     <tei:p>
      Paška si zapínal plášť pod bradou. Robil to pomaly, pomaly a   nedíval sa na Jána. Potom zdvihol pušku, všetko robil pomaly, ako by   uvažoval nad každým pohybom. Prevesil pušku cez plece. Nepozrel na   Jána a odišiel. Shrbený škrabal sa do brehu.
     </tei:p>
     <tei:p>
      — Paška! — zakričal za ním Ján Lotár.
     </tei:p>
     <tei:p>
      Paška sa neobzrel, kráčal ďalej shrbený, ruky vo vreckách.
     </tei:p>
     <tei:p>
      — Paška! — zakričal Ján Lotár.
     </tei:p>
     <tei:p>
      — Čo? — obzrel, sa Paška.
     </tei:p>
     <tei:p>
      — Nehnevaj sa, — povedal Ján Lotár.
     </tei:p>
     <tei:p>
      Paška pokývol plecami, obrátil sa a šiel ďalej shrbený, ruky vo   vreckách.
     </tei:p>
     <tei:p>
      — Poďme! — povedal Ján Lotár.
     </tei:p>
     <tei:p>
      Bolo už celkom jasno. Sneh prestal padať. Šli strmým brehom. Les   tu bol riedky, staré buky, široké a vysoké ako mamutie stĺporadia.   ,Urobil som chybu,‘ myslel si Ján Lotár. ,Taktickú chybu. Urobil som   chybu, keď som zavolal na Pašku. To bol ústup. To bola chyba, keď som   ustúpil. Veliteľ nesmie ustúpiť. I keby nemal pravdu. Ani tak nesmie   ustúpiť. Nie. Nemal som ustúpiť. Bola to chyba. Ale, nech si ide.   Nech si len ide. Netreba takých, čo chcú ísť. Aj Zolnay nech   ide.‘
     </tei:p>
     <tei:p>
      Pozrel na hodinky. Ukazovaly presne tri hodiny. ,Do čerta!‘   pomyslel si Ján. Zastaly.
     </tei:p>
     <tei:p>
      — Koľko je hodín? — opýtal sa.
     </tei:p>
     <tei:p>
      — Osem, — povedal Filip a zakašľal.
     </tei:p>
     <tei:p>
      Osem. Na obed by mohli byť na Kačke, ak sa nič nestane. Čo by sa   mohlo stať? Nič. Nič sa nemôže stať. Nemci už iste stratili ich   stopu. Nemôže sa nič stať. A keby aj nestratili ich stopu. Čo im   Nemci ešte môžu urobiť? Čo im ešte môžu urobiť?
     </tei:p>
     <tei:p>
      Pomaly sa zohrievali. Stúpanie bolo miernejšie, medzi bukmi   zjavovaly sa smreky.
     </tei:p>
     <tei:p>
      Nikto nehovoril.
     </tei:p>
     <tei:p>
      — Nemôžem už! — skríkol odrazu Zolnay.
     </tei:p>
     <tei:p>
      Všetci sa zastavili. Aj Paška vpredu sa zastavil.
     </tei:p>
     <tei:p>
      — Nejdem ďalej! Nemôžem ďalej! — vykrikoval Zolnay. Stál, hlavu   mal naklonenú dopredu, oči hľadely neprítomne.
     </tei:p>
     <tei:p>
      — Nemôžem! Tu máte! — Hodil guľomet na zem.
     </tei:p>
     <tei:p>
      ,Už je to tu,‘ pomyslel si Ján Lotár. Blížil sa pomaly k Zolnaymu,   ostatní stáli a mlčali.
     </tei:p>
     <tei:p>
      — Nerob sprostosti! — povedal Ján Lotár. — Nerob sprostosti.   Zodvihni to! — a ukázal na guľomet.
     </tei:p>
     <tei:p>
      — Kašlem na to! Zodvihni sám! — kričal Zolnay. Oči mal rozšírené,   rukami sa kŕčovite držal stromu za sebou.
     </tei:p>
     <tei:p>
      — Zodvihni! — povedal Ján a cítil, že všetci hľadia na neho.
     </tei:p>
     <tei:p>
      — Nechcem! Nechcem! Kašlem na to!
     </tei:p>
     <tei:p>
      — Zodvihni! — povedal Ján Lotár.
     </tei:p>
     <tei:p>
      — Kašlem aj na teba! Kašlem na všetko!
     </tei:p>
     <tei:p>
      — Zodvihni! — povedal Ján Lotár.
     </tei:p>
     <tei:p>
      — Nie! Nie! Nie! Počuješ? Nie! Nezodvihnem. A nepôjdem ďalej.   Kašlem na tvoj guľomet. Kašlem na teba. Kašlem na všetkých.
     </tei:p>
     <tei:p>
      — Zodvihni! — povedal Ján Lotár a vedel už, že Zolnay   nezodvihne.
     </tei:p>
     <tei:p>
      Zolnay mlčal.
     </tei:p>
     <tei:p>
      — Zodvihni! — povedal Ján Lotár ešte raz.
     </tei:p>
     <tei:p>
      — Nie. Nemôžem. Nemôžem ďalej, — povedal Zolnay a hlas sa mu   zlomil.
     </tei:p>
     <tei:p>
      — Baba, — povedal Ján Lotár.
     </tei:p>
     <tei:p>
      Zolnay mlčal.
     </tei:p>
     <tei:p>
      — Baba, — opakoval Ján Lotár. — Zbabelec.
     </tei:p>
     <tei:p>
      Zolnay mlčal, pery sa mu triasly. Vyzeral odrazu veľmi úboho.   ,Chudák,‘ pomyslel si Ján. ,Chudák Zolnay,‘ pomyslel si a potom   povedal:
     </tei:p>
     <tei:p>
      — Choď! — a ukázal rukou dolu.
     </tei:p>
     <tei:p>
      ,Nechoď,‘ myslel si Ján Lotár. ,Nechoď, Zolnay, lebo si dobrý   chlapec. To sa napraví. To sú len nervy. Nechoď a bude všetko v   poriadku.‘
     </tei:p>
     <tei:p>
      — Choď, — povedal Ján Lotár, keď sa Zolnay nehýbal. Zodvihol   guľomet, otrel ho opatrne od snehu a dal si ho na plece.
     </tei:p>
     <tei:p>
      Zolnay sa pohol. Urobil váhavo dva kroky.
     </tei:p>
     <tei:p>
      Nikto nepovedal ani slova.
     </tei:p>
     <tei:p>
      Zolnay stisol hlavu medzi plecia a odchádzal.
     </tei:p>
     <tei:p>
      — Počkaj! — zakričal Paška. — Počkaj na mňa! — Sbehol s vŕšku a o   chvíľu bol pri Zolnaym.
     </tei:p>
     <tei:p>
      Zolnay kráčal shrbený, ani sa neobzrel.
     </tei:p>
     <tei:p>
      — Puška! — zakričal Ján Lotár na Pašku.
     </tei:p>
     <tei:p>
      — Tu máš! Zadrhni sa! — povedal Paška. Zastavil sa, shodil pušku,   odopäl si opasok a shodil sumky.
     </tei:p>
     <tei:p>
      — Tu máš! — povedal ešte raz.
     </tei:p>
     <tei:p>
      — Dones sem! — zakričal Ján Lotár. — Dones sem! — zakričal, keď sa   Paška nehýbal.
     </tei:p>
     <tei:p>
      Paška sa naozaj pohol a priniesol pušku so sumkami Jánovi.
     </tei:p>
     <tei:p>
      Keď Paška podával Jánovi pušku, povedal mu Ján Lotár:
     </tei:p>
     <tei:p>
      — Sviňa. Zbabelá sviňa! — Povedal to celkom ticho.
     </tei:p>
     <tei:p>
      — Somár! — povedal Paška, zvrtol sa a odišiel.
     </tei:p>
     <tei:p>
      — Somári! — zakričal ešte, keď bol už dolu.
     </tei:p>
     <tei:p>
      Ján Lotár pozrel na chlapcov.
     </tei:p>
     <tei:p>
      Stáli, nikto nepovedal ani slova. Hľadeli, ako Zolnay s Paškom   miznú medzi stromami.
     </tei:p>
     <tei:p>
      ,Kto ešte?‘ myslel si Ján Lotár. ,Kto ešte? Ešte niekto?‘
     </tei:p>
     <tei:p>
      — Ideme, — povedal. Hlas mu znel čudne, kovovo.
     </tei:p>
     <tei:p>
      — Daj sem! — povedal Burda a zobral od Jána guľomet.
     </tei:p>
     <tei:p>
      — Dobre, — povedal Ján Lotár.
     </tei:p>
     <tei:p>
      ,Dobre. Je to vlastne dobre, že Paška odišiel,‘ myslel si Ján   Lotár. ,To je dobre, že Paška odišiel. Ale Zolnay nemal odísť. Zolnay   bol dobrý chlapec.‘
     </tei:p>
     <tei:p>
      Teraz bol svah zasa prudký. Dookola boly už len smreky, vysoké a   rovné, v lese bolo šero. Viac po bruchu než po nohách dostávali sa   hore.
     </tei:p>
     <tei:p>
      Šli bez slova. Len Belický chvíľami zaklial, keď sa sošmykol na   haluzí, ktoré pod snehom nebolo vidno. Potom, keď sa dostali na   hrebeň, išlo sa im oveľa ľahšie. Stúpanie tu nebolo skoro nijaké, les   bol prerušovaný horskými lúkami. Sneh na lúkach bol oveľa vyšší než v   hore.
     </tei:p>
     <tei:p>
      Po polhodine natrafili na stopy kolies a nôh a už sa ich   nespustili. Stopy ich doviedly až na Kačku. Práve zazreli za zákrutou   malý srub, keď sa ozval výstrel. Potom druhý, tretí. A potom celá   dávka z guľometu.
     </tei:p>
     <tei:p>
      Vo chvíli ležali v snehu.
     </tei:p>
     <tei:p>
      — Nestrieľaj! — povedal Ján Lotár Burdovi.
     </tei:p>
     <tei:p>
      — To budú naši, — povedal potom.
     </tei:p>
     <tei:p>
      — Hovädá, — povedal Belický.
     </tei:p>
     <tei:p>
      Tí od srubu stále strieľali.
     </tei:p>
     <tei:p>
      — Prestaňte! — kričal Belický. Ale tí ho nemohli počuť.
     </tei:p>
     <tei:p>
      — Prestaňte! — kričal Belický.
     </tei:p>
     <tei:p>
      — Zachrípneš, — povedal Burda.
     </tei:p>
     <tei:p>
      Ján Lotár posadil čiapku na automat a vystrčil ju nad hlavu.
     </tei:p>
     <tei:p>
      Prestali strieľať. Ján Lotár vstal. Všetci vstali.
     </tei:p>
    </tei:div>
    <tei:div type="chapter">
     <tei:head>
      3.
     </tei:head>
     <tei:p>
      Tak sa soznámil Ján Lotár s Ludvikom.
     </tei:p>
     <tei:p>
      Pred srubom stál vysoký chlap, široké plecia, hranatá tvár, len v   košeli, s vysúkanými rukávmi, bez čiapky, dlhé čierne vlasy mu padaly   na uši.
     </tei:p>
     <tei:p>
      — Skoro sme vás postrieľali, — povedal a smial sa.
     </tei:p>
     <tei:p>
      — Skoro, — povedal Ján Lotár a zastal nerozhodne pred schodmi.
     </tei:p>
     <tei:p>
      — Cíťte sa ako doma, — povedal Ludvik a stále sa smial.
     </tei:p>
     <tei:p>
      — Ty si Lotár, — povedal potom.
     </tei:p>
     <tei:p>
      — Lotár, — povedal Ján.
     </tei:p>
     <tei:p>
      Ján Lotár prekročil vysoký prah. Zprvu nevidel nič. Keď si začal   privykať na šero, objavil najprv slamu, rozostlatú pozdĺž steny   naproti. Potom videl chlapa pri okne s hustou bradou a dvoch ďalších   v kúte.
     </tei:p>
     <tei:p>
      — Toto je hosťovská, — povedal Ludvik a otvoril dvere do druhej   miestnosti.
     </tei:p>
     <tei:p>
      Druhá miestnosť bola oveľa svetlejšia než prvá. Aj tu bola po zemi   rozhodená slama, traja ležali na slame, dvaja kľačali a čistili   guľomet.
     </tei:p>
     <tei:p>
      — To je ten, čo vás chcel postrieľať, — povedal Ludvik. Ukázal na   jedného z chlapov. Ten len voľačo zamrmlal.
     </tei:p>
     <tei:p>
      — Koľko vás je? — opýtal sa Ján Lotár.
     </tei:p>
     <tei:p>
      — Šestnásť, — povedal Ludvik. — Ostatných poznáš, keď sa vrátia z   hliadky.
     </tei:p>
     <tei:p>
      — Sme hladní, — povedal Ján Lotár.
     </tei:p>
     <tei:p>
      — Galko! — zakričal Ludvik.
     </tei:p>
     <tei:p>
      — No? — Vo dverách sa zjavil chlap s hustou bradou.
     </tei:p>
     <tei:p>
      — Páni sú hladní, — povedal Ludvik.
     </tei:p>
     <tei:p>
      — Veď už, — povedal bradatý a zmizol vo dverách.
     </tei:p>
     <tei:p>
      — Poznal som ťa po okuliaroch, — povedal Ludvik a smial sa.
     </tei:p>
     <tei:p>
      Jánovi Lotárovi bolo dobre z toho smiechu. Cítil, ako prechádza   doňho nová sila. Odkedy nevidel človeka smiať sa? Burda, ten sa   smial, ale to nebol takýto smiech. To bolo nasilu. Ludvik sa smial   tak, že sa človek cítil oslobodený, ťarcha spadla s neho ako   zázrakom. Lebo to nie je len jeho smiech, ale sila, ktorá z neho   vyžaruje. Je dobre a bezpečne uňho. Tak sa to dá povedať. Dobre a   bezpečne.
     </tei:p>
     <tei:p>
      Do dverí nazrel Belický.
     </tei:p>
     <tei:p>
      — Filip už leží, — povedal. — Máme si aj my ľahnúť?
     </tei:p>
     <tei:p>
      — Hej. Ľahnite si. Alebo počkajte. Každý, ako chce, — povedal Ján   Lotár.
     </tei:p>
     <tei:p>
      — Akí sú? — opýtal sa Ludvik a teraz sa nesmial.
     </tei:p>
     <tei:p>
      — Dobrí. Myslím, že sú dobrí, — povedal Ján Lotár. Najprv si   sadol, potom sa celkom vyvalil na slamu. Bolo mu dobre, veľmi   dobre.
     </tei:p>
     <tei:p>
      — To je dobre, — povedal Ludvik. — Moji sú najlepší z   najlepších.
     </tei:p>
     <tei:p>
      — Kapitán Buk mi o tebe veľa rozprával, — povedal potom   Ludvik.
     </tei:p>
     <tei:p>
      — Čo? — opýtal sa Ján ospale.
     </tei:p>
     <tei:p>
      — Samé chválospevy. — Ludvik sa usmial.
     </tei:p>
     <tei:p>
      — Povedal, — pokračoval Ludvik, — že ste poslední ustúpili od   Bánova a držali ste celý front, kým oni ustúpili.
     </tei:p>
     <tei:p>
      — To preto, že bol ešte s nami Dlabáč, — povedal Ján. — Dlabáč   tomu rozumel.
     </tei:p>
     <tei:p>
      — Ale pred Klancami si už bol sám, — povedal Ludvik.
     </tei:p>
     <tei:p>
      — Tam som bol sám, ale odtiaľ sme ušli, — povedal Ján Lotár.
     </tei:p>
     <tei:p>
      — Zastavili ste ich. A to bolo vtedy treba. Nikto to neurobil.   Bolo to bláznovstvo pre mňa i pre kapitána. A vy ste ostali.
     </tei:p>
     <tei:p>
      — Teraz by sme to už neurobili, — povedal Ján Lotár.
     </tei:p>
     <tei:p>
      — Prečo? — opýtal sa Ludvik a prisadol si k Jánovi na slamu.
     </tei:p>
     <tei:p>
      — Tak. Viem, že by sme to už neurobili. Ani ja, ani chlapci.   Neviem, prečo. Možno preto, lebo sme vtedy boli ešte mladí. — Dal si   dolu okuliare a pretrel ich spodkom plášťa.
     </tei:p>
     <tei:p>
      — Mladí? Teraz ste starí? — smial sa Ludvik.
     </tei:p>
     <tei:p>
      — Teraz sme starší, — povedal Ján Lotár. — Za tie dva mesiace som   zostarel o mnoho rokov. Teraz by som sa nevrhol do nebezpečenstva so   zatvorenými očami. Ani nikto z chlapcov. Predtým, predtým to bolo   inak. Teraz je zas inak.
     </tei:p>
     <tei:p>
      — Je v tom niečo, — povedal Ludvik. Teraz sa nesmial.
     </tei:p>
     <tei:p>
      — To je pravda, — povedal Ján Lotár. — Teraz sme zbabelejší.
     </tei:p>
     <tei:p>
      — Múdrejší, — povedal Ludvik.
     </tei:p>
     <tei:p>
      — Múdrejší alebo zbabelejší. To je to isté.
     </tei:p>
     <tei:p>
      — Hľadíš na všetko priveľmi čierno.
     </tei:p>
     <tei:p>
      — Nemám rád krásne slová, — povedal Ján Lotár. Založil si ruky za   hlavu a hľadel na povalu z mocných, neotesaných brvien. Tie brvná sú   také ako Ludvik, prišlo mu na um. Mocné a neotesané, nemôžeš si   predstaviť, že by sa mohly zrútiť.
     </tei:p>
     <tei:p>
      — Nikdy som nemal rád krásne slová, — povedal potom.
     </tei:p>
     <tei:p>
      — Ani ja, — povedal Ludvik. — Ale hľadíš na všetko príliš   čierno.
     </tei:p>
     <tei:p>
      — To je z toho všetkého, — kývol Ján Lotár rukou. — Nemôžem   inak.
     </tei:p>
     <tei:p>
      — To je z toho, že rozmýšľaš, — povedal Ludvik. Vyvalil sa aj on   do slamy a chvíľu ležali ticho vedľa seba. Ján Lotár v plášti vyzeral   trochu smiešne s úzkou tvárou, ostrým nosom a okuliarmi. Čelo mal   vysoké, vlasy gaštanové, hladké.
     </tei:p>
     <tei:p>
      — Chceš cigaretu? — povedal o chvíľu Ludvik.
     </tei:p>
     <tei:p>
      — Och, — povedal Ján Lotár.
     </tei:p>
     <tei:p>
      — Myslím, že je dobré, že sme sa stretli, — povedal potom   Ludvik.
     </tei:p>
     <tei:p>
      — Odkiaľ máš cigarety? — opýtal sa Ján Lotár.
     </tei:p>
     <tei:p>
      — Ešte zo skladu, — povedal Ludvik a vypustil dym. — Vozíme to   odvtedy, ako sme ušli z Klancov. Už som myslel, že na voz napľujem,   ale vytiahli sme ho až sem.
     </tei:p>
     <tei:p>
      — To je dobre, — povedal Ján Lotár. — Ani sa mi nesnívalo, že tu   nájdem teba. — Fajčil s pôžitkom, prsia sa mu rozťahovaly a hlava sa   mu začínala mierne krútiť.
     </tei:p>
     <tei:p>
      — Ako to, že ste nešli za nami? — opýtal sa potom.
     </tei:p>
     <tei:p>
      — My sme šli na samom konci, ďaleko za kapitánom Bukom, — povedal   Ludvik. — Vedel som od začiatku, že pôjdem sem. Ale nepovedal som to   nikomu, aby ma nepredbehli. Hneď za Ostrým som opustil stopy, pri   Lazcoch sme prešli cestu ešte za súmraku a o polnoci sme boli tu.
     </tei:p>
     <tei:p>
      — Voz nechal stopy, — povedal Ján Lotár.
     </tei:p>
     <tei:p>
      — To len tu. Dolu ešte padal sneh, keď sme tade išli.
     </tei:p>
     <tei:p>
      — Koľko toho máte? — opýtal sa Ján Lotár.
     </tei:p>
     <tei:p>
      — Nábojov na tri roky, potravín na týždeň, — povedal Ludvik a   zasmial sa.
     </tei:p>
     <tei:p>
      — To je málo, — povedal Ján Lotár.
     </tei:p>
     <tei:p>
      — Málo, — povedal Ludvik.
     </tei:p>
     <tei:p>
      Potom mlčali a fajčili. Ján Lotár si myslel, že teraz, keď oni   prišli k Ludvikovi, budú mať ešte menej. Mal nepríjemný pocit, aký   máme vtedy, keď sme niekomu na ťarchu.
     </tei:p>
     <tei:p>
      — Budeme musieť ísť dolu po proviant, — povedal Ludvik.
     </tei:p>
     <tei:p>
      — Kto? — opýtal sa Ján Lotár.
     </tei:p>
     <tei:p>
      — No my. Ty a ja a ostatní. Či nechceš? — Ludvik sa prevalil na   bok, aby videl Jána. — Ty nechceš ostať so mnou?
     </tei:p>
     <tei:p>
      — Rád, — povedal Ján Lotár. — Veľmi rád. — Cítil, ako sa zvaľuje s   neho všetko, čo ho trápilo. Všetky starosti, všetka zodpovednosť.   Všetko je odrazu jednoduché. Ludvik je taký jednoduchý a mocný.
     </tei:p>
     <tei:p>
      — Veľmi rád ostanem s tebou, — povedal ešte raz. — Veľmi rád, —   opakoval. — To je vykúpenie, — povedal potom.
     </tei:p>
     <tei:p>
      — To je dobre, — povedal Ludvik a zasmial sa.
     </tei:p>
     <tei:p>
      Bradatý vošiel do izby, niesol vojenskú šálku. Zo šálky   vystupovala para a vôňa guláša sa príjemne rozliala po miestnosti.   Bradatý postavil šálku na slamu vedľa Jána Lotára.
     </tei:p>
     <tei:p>
      — Dones aj mne, — povedal Ludvik bradatému. — Nemôžem sa dívať,   keď niekto je, aby som sám nejedol, — povedal potom Jánovi.
     </tei:p>
     <tei:p>
      Ján sa dal do jedla hltavo. Spálil si jazyk, pretože guláš bol   horúci, ale zastavil sa, až keď bola šálka prázdna. Potom si znova   ľahol na slamu. Teplo sa mu rozlievalo po tele. Bolo mu veľmi dobre.   Tak dobre mu ešte nikdy nebolo ako teraz. Všetko je ďaleko, Zolnay i   Paška, zima, i beznádej.
     </tei:p>
     <tei:p>
      — Bol som už na konci, — povedal Ján Lotár a zívol.
     </tei:p>
     <tei:p>
      — Bol by si vydržal, — povedal Ludvik. Odložil šálku, vstal,   prešiel k oknu a díval sa na tých dvoch, ako skladajú guľomet.
     </tei:p>
     <tei:p>
      ,Bol by si vydržal, povedal Ludvik. Bol by si naozaj vydržal?‘   myslel si Ján Lotár. ,Nie. Nebol by si vydržal. Sú také veci, ktoré   sa nedajú vydržať.‘ Nebol by sišiel dolu. To nie. Ale bol by sa   niekde zvalil a ležal, ležal, spal a spal. Vydržať, to nie je ležať a   spať. Vydržať, to je žiť a biť sa.
     </tei:p>
     <tei:p>
      — Predsa som bol na konci, — povedal Ján Lotár. Zatváraly sa mu   oči, bolo mu teplo a príjemne.
     </tei:p>
     <tei:p>
      — Každý raz bude na konci, — povedal Ludvik. — Namastili ste   záver? — opýtal sa potom tých dvoch.
     </tei:p>
     <tei:p>
      ,Tie neotesané hrady sú ako Ludvik,‘ myslel si Ján Lotár. Pozrel   na ne a teraz sa mu zdalo, že predsa nie sú také mocné. Tá nad hlavou   má trhlinu. Kmeň praskol po dĺžke, trhlina sa zväčšovala, ako sa Ján   Lotár na ňu díva. Pravdaže. Aj tie mocné kmene sa raz zrútia. Každý   bude raz na konci. Ale to si ešte počkáte, kým tie kmene spadnú. To   si ešte počkáte, kým Ludvik bude na konci.
     </tei:p>
     <tei:p>
      — Vyzleč si plášť, — povedal Ludvik. — Radšej sa prikry ním, bude   ti zima. — Prešiel od okna k Jánovi.
     </tei:p>
     <tei:p>
      Ale Ján Lotár už spal.
     </tei:p>
    </tei:div>
    <tei:div type="chapter">
     <tei:head>
      4.
     </tei:head>
     <tei:p>
      Padal sneh.
     </tei:p>
     <tei:p>
      Bolo ho už mnoho. Viac, než bolo treba. Borovice na vrchu Kačky   hrbily sa pod snehom, boly biele od vrcholca až po samý spodok.   Podobaly sa ľadovým medveďom, ako stály pekne v rade a pozeraly s   hrebeňa Kačky nad strmou skalnou stenou ďaleko do kraja. Snehové   strapce padaly ticho, mäkko.
     </tei:p>
     <tei:p>
      Hrebeň Kačky bol úzky, len na niekoľko krokov. Samá skala a na nej   prilepené borovice. Na južnej strane spadal hrebeň kolmou skalnatou   stenou, severný svah bol miernejší, porastený nízkymi borovicami,   medzi ktorými sa preplietal úzky chodník.
     </tei:p>
     <tei:p>
      Sneh padal tíško, slávnostne. O pár hodín bude súmrak. Ďaleko v   Klancoch zaznejú vianočné spevy. Čierni, otrhaní Cigáni vyroja sa do   ulíc Klancov, medzi biele domy a na biely sneh, súmrakom sa ponesú   zachrípnuté hlasy a brechot psov. Potom sa ozve s veže vážny hlas   zvona, zvestujúceho Narodenie. Čierne tetky a chlapi v bielych   nohaviciach a bielych kožúškoch pôjdu do kostola. Pôjdu ticho, bez   slova. Pretože nikto nehovorí vtedy, keď prijíma, ale vtedy, keď chce   dávať. Kostol má veľké okná, teraz sú iste slávnostne osvetlené,   svieti z nich na Klance nádej na požehnanie mieru.
     </tei:p>
     <tei:p>
      Ján Lotár sa prebral z myšlienok. Sotrel sneh s hlavne guľometu,   pretrel si okuliare, preskakoval chvíľu s nohy na nohu, aby si   zohrial zmrznuté prsty. Potom sa obzrel po chlapcoch.
     </tei:p>
     <tei:p>
      Stáli ticho v snehu s puškami pri nohách. Každý pozeral dolu cez   strmú skalnatú stenu, smerom na Klance. Iste spomínali. Niektorým   spomienkam sa nemožno ubrániť. Niektoré dojmy sú silnejšie než   skutočnosť a keby bola skutočnosť akákoľvek hrozná, spomienky prídu,   dojmy sa obnovia. Tak je to s človekom. Vytvoril si umelú sústavu,   kde takmer niet miesta pre prítomnú skutočnosť. Je len minulosť s   príjemnými spomienkami a budúcnosť s nádejami. Prítomnosť sa stráca   medzi týmito dvoma pólmi. A to je dobre. Čo by robil teraz Ján Lotár,   čo by robili ostatní, keby nemali spomienky na to, ako bolo niekedy   pekne a dobre žiť a nádej na to, že raz to všetko ešte príde.
     </tei:p>
     <tei:p>
      Aj najmocnejší podľahnú tomuto príjemnému úteku od skutočnosti.   Ján Lotár to videl ráno na Ludvikovi. Ludvik sa vybral ešte na   svitaní kamsi dolu do lesa a o hodinu sa vrátil s malou jedličkou.   Položil ju bez slova k oknu v prednej izbe a Ján Lotár videl, ako sa   mu zaleskly na chvíľu oči. Bola to len chvíľka, nikto to   nespozoroval, ale Ján Lotár vedel, že Ludvik je v tej chvíli slabý,   že aj on uteká ďaleko do minulosti, ktorú Ján Lotár nepozná, ale   ktorá sa dá vytušiť.
     </tei:p>
     <tei:p>
      Srub bol pod nimi ako na dlani. Z komína sa kúrilo. S času na čas   sa dvere otvorily a keď sa oblak pary rozplynul, mohol Ján Lotár   vidieť kuchára Galku, nízkeho a s hustou bradou, ako vylieva vodu   alebo ide na drevo za srub. Aj teraz sa otvorily dvere, ale nevyšiel   z nich Galko. Vyšli z nich šiesti chlapci s puškami a s guľometmi a   dali sa na cestu vysokým snehom rovno k nim.
     </tei:p>
     <tei:p>
      Ján Lotár pozrel na hodinky. Skutočne, už štyri. Ako ľahko ubehla   teraz Jánovi hliadka. Ani sa mu veľmi nechce do dusného srubu. Tu je   tak voľne a dobre. A mier je taký mohutný a taký ťažký, že ho musíš   cítiť kdesi na prsiach. Pozrel ešte raz dolu cez skalnú stenu na   rozoklané hory, teraz biele, na Oltárnô na Hrabinec a ďalej na juh.   Tam sú už klanské vrchy, vidno ich už len hmlisto a ešte ďalej na   juh, tam sú Klance, tie nevidno vôbec, ale Ján Lotár si ich vie dobre   predstaviť.
     </tei:p>
     <tei:p>
      Ján Lotár skladal guľomet, lebo výmena došla už na hrebeň.
     </tei:p>
     <tei:p>
      — Čo nového? — opýtal sa Vargic. Vargic bol kedysi robotníkom v   drieňovskej továrni, teraz pravá ruka Ludvikova. Viedol hliadku,   ktorá mala vymeniť Lotárových chlapcov.
     </tei:p>
     <tei:p>
      — Nič, — povedal Ján Lotár. — Nevidieť ďaleko. A tam dolu? —   ukázal na srub.
     </tei:p>
     <tei:p>
      — Uvidíte! — povedal Vargic. — Uvidíte, — povedal ešte raz a   usmial sa, takže bolo vidno zuby, celkom žlté od žuvania močky.
     </tei:p>
     <tei:p>
      Keď Ján Lotár a chlapci prišli do srubu, boli príjemne prekvapení.   Predná izba bola slávnostne vyzdobená. Do rámov na oknách boly   pozapichované chvojky z jedlí, izba bola pozametaná, slama shrnutá do   jedného kúta. Uprostred izby na stoličke stála jedlička.
     </tei:p>
     <tei:p>
      — To je milé od teba, — povedal Ján Lotár Ludvikovi, ktorý sa   zvŕtal okolo. jedličky.
     </tei:p>
     <tei:p>
      — Ja mám z toho najväčšiu radosť, — povedal Ludvik. Obskakoval   okolo jedličky a smial sa ako malé dieťa.
     </tei:p>
     <tei:p>
      Ján Lotár odložil guľomet, vyzliekol si plášť a pridal sa k   Ludvikovi. Robili ozdoby, z čoho sa dalo. Vykrajovali tenké ústrižky   zo starých novín, posypali nimi jedličku, takže vyzerala ako posypaná   snehom.
     </tei:p>
     <tei:p>
      — Myslel som, že si taký, — povedal Ján Lotár Ludvikovi.
     </tei:p>
     <tei:p>
      — Každý je taký, — zasmial sa Ludvik ako malé dieťa.
     </tei:p>
     <tei:p>
      — Ty si predsa nie ako každý? Poznal som to na prvý pohľad, že si   iný ako ostatní. Ty to sám musíš cítiť, že si iný ako ostatní. — Ján   Lotár sa zdvihol so zeme a hľadel Ludvikovi rovno, do očú.
     </tei:p>
     <tei:p>
      — Pozri, — povedal Ludvik a ukazoval Jánovi Lotárovi sviečku, —   pozri na túto sviečku. Vybral som ju z balíka, ktorý som kúpil v   obchode v Klancoch. Je tá sviečka inakšia ako tie ostatné v balíku?   Ako tie ostatné v tisícoch balíkov? Nie. Pravdaže nie. Je taká istá   ako milióny iných sviečok.
     </tei:p>
     <tei:p>
      — Ale to je sviečka... — povedal Ján Lotár.
     </tei:p>
     <tei:p>
      — Počkaj. Ešte som nedokončil. Teraz tú sviečku zapálim. — Zapálil   sviečku a postavil ju pod jedličku. Potom pokračoval:
     </tei:p>
     <tei:p>
      — Vidíš, teraz je už sviečka iná, ako tie ostatné v balíku.   Pretože tá sviečka horí, dáva svetlo a pôsobí na vytváranie ovzdušia.   Aj s ľuďmi je to tak. Niektorí ostanú po celý život uložení vo   vzorných balíkoch. Sú jeden ako duhý, a preto sa zdajú rovnakí, lebo   nikdy nehoria. Nikdy neopustia balík. To sú ľudia solídni, spokojní,   ktorých jedinou túžbou je ostať v balíku.
     </tei:p>
     <tei:p>
      — Potom som aj ja v balíku, — povedal Ján Lotár. — Niekedy sa mi   strašne chce napľuť na všetko a odísť niekam ďaleko, kde je pokoj a   blahobyt.
     </tei:p>
     <tei:p>
      — Nie. Ty si už dávno opustil balík. — Ludvik chcel pokračovať,   ale potom si to rozmyslel. — Ech, hlúposti, — kývol rukou. — To   všetko preto, lebo je dnes Svätvečer.
     </tei:p>
     <tei:p>
      Prešli k oknu. V izbe bolo už tma. Za oknom ticho padal sneh.   Ludvik pritisol čelo na chladné sklo, hranatá tvár dostávala mierny,   skoro zasnený výraz. Dlho mlčali.
     </tei:p>
     <tei:p>
      — Chcel by som byť teraz doma, — povedal potom Ludvik.
     </tei:p>
     <tei:p>
      Ján Lotár udivene pozrel na Ludvika.
     </tei:p>
     <tei:p>
      — Len na chvíľu by som chcel byť doma, — pokračoval Ludvik, díval   sa pritom stále von oknom. — Mám doma chlapca. A ženu. Neviem ani,   ako chlapec vyzerá. Posledný raz som ho videl pred rokom. Práve na   Vianoce. Mal svetlé vlásky a veľké oči. Také zvláštne, múdre, veľké   oči. Pozeral na mňa a rúčkami sa mi hrabal vo vlasoch. — Ludvik sa   odrazu odlepil od okna. Prešiel k jedličke, pozapaľoval pod ňou   sviečky. Päť sviečok pekne dookola. Ján Lotár hľadel ďalej von   oknom.
     </tei:p>
     <tei:p>
      — Vidíš, — ozval sa po chvíli Ludvik od jedličky. — Som taký ako   ostatní. Rozprávam o svojich starostiach. Viem, že nemôžu nikoho   zaujímať okrem mňa samého.
     </tei:p>
     <tei:p>
      — Mňa zaujímajú, — povedal Ján Lotár a odvrátil sa od okna. Izba   vyzerala vo svetle sviečok tajomne.
     </tei:p>
     <tei:p>
      — Ach, — Ludvik sa už znova smial. — Ľudí zaujímajú cudzie   starosti, ako ich zaujímajú zvieratá v zoologickej záhrade.   Poobzerajú si ich, utrúsia niekoľko slov a idú ďalej.
     </tei:p>
     <tei:p>
      Dvere zo zadnej izby sa otvorily, izba sa vo chvíli naplnila   hlasmi a ľuďmi. Posadali si, kde ktorý mohol. Jedni na klátiky, druhí   len tak na zem. Rozprávali tlmene, v skupinkách po dvoch, po   troch.
     </tei:p>
     <tei:p>
      Galko s Filipom doniesli večeru.
     </tei:p>
     <tei:p>
      Jedli ticho, bez slova.
     </tei:p>
     <tei:p>
      Potom sedeli dlho do noci okolo malej jedličky, kým päť sviečok   nedohorelo.
     </tei:p>
    </tei:div>
    <tei:div type="chapter">
     <tei:head>
      5.
     </tei:head>
     <tei:p>
      Bolo to na šiesty deň po Novom roku, keď sa vybrali do Lazcov.   Vyšli hneď ráno, bola tuhá zima, sneh vysoký. Ťažko sa im   prešľapovala cesta dolu s Kačky. Volky ťahaly voz ťarbavo, pomaly.   Často museli pomáhať tisnúť, keď voz zaviazol v snehu. Strmým svahom   od Kačky bolo najhoršie. Všetci museli byť okolo voza, vždy   pripravení priskočiť, lebo voz tancoval, kyvotal sa, ako by sa každú   chvíľu mal prevrátiť. Potom, keď sa pobiede dopravili do potoka, bolo   už lepšie. Okolo voza ostali desiati s Ludvikom, Ján Lotár šiel so   svojimi napred.
     </tei:p>
     <tei:p>
      V potoku bolo snehu oveľa menej než hore na Kačke. Bola tu aj úzka   cesta, hrboľatá, vymytá jarnými búrkami, ale predsa cesta.
     </tei:p>
     <tei:p>
      Šli dlho. Nebolo im už zima, lebo keď zahýnali za Pasekami doľava,   vyhuplo zponad Oltárneho slnko, veľké a červené a sprevádzalo ich, až   kým nedošli nad samé Lazce.
     </tei:p>
     <tei:p>
      Nad Lazcami je malý, ale strmý kopec. Pod kopcom je cintorín, hneď   pri cintoríne kostol s dvoma vežami, jednou novou, murovanou, druhou   starou drevenou. Od kostola sa tiahnu domy v dvoch radoch rovnobežne   s dolinou, ktorá je tu taká úzka, že domce, postavené hneď vedľa   potoka, sú prilepené na dosť strmých stráňach.
     </tei:p>
     <tei:p>
      Na kopci nad Lazcami zastal Ján Lotár a chlapci. Ľahli si do   snehu. Tu na kopci bol celkom malý a mokrý od slnka. Pozorovali   chvíľu prázdnu ulicu Lazcov. Potom sa Ján Lotár zodvihol.
     </tei:p>
     <tei:p>
      — Nikto tam nie je. Môžeme ísť, — povedal.
     </tei:p>
     <tei:p>
      — Počkajme na voz, — povedal Belický. — Nemci môžu byť skrytí po   domoch.
     </tei:p>
     <tei:p>
      — Choď dopredu, — povedal Ján Lotár Belickému. Potom sa obrátil a   rozhliadol sa po chlapcoch. — Grňo pôjde s tebou.
     </tei:p>
     <tei:p>
      Grňo s Belickým sa spúšťali s kopca, Ján Lotár ich zaisťoval.
     </tei:p>
     <tei:p>
      — Strieľajte hneď, — zakričal ešte za nimi. — Hneď, ako niečo   zbadáte.
     </tei:p>
     <tei:p>
      Potom ich ešte sledoval, až kým zmizli za kostolom. O chvíľu sa   však znova zjavili na ulici, ktorú bolo s kopca dobre vidieť. Šli po   obidvoch stranách ulice, tesne podľa domov, prikrčení, v rukách   pušky. Boli sami na ulici, len psi brechali za vrátami.
     </tei:p>
     <tei:p>
      Teraz sa Belický zastavil, naťahuje krk cez zelenú bránu. Iste sa   s niekým shovára. Potom sa obrátil smerom k Jánovi a zakýval puškou   nad hlavou. Raz, dva razy, tri razy. Cesta je voľná.
     </tei:p>
     <tei:p>
      Čakali ešte, kým sa Ludvik dotiahol s vozom. Potom sbehli do   dediny. Usalašili sa v dome so zelenou bránou. Chlapci išli zháňať   proviant po dedine a Ján Lotár s Ludvikom zasadli za stôl. Izba bola   široká a svetlá, ťažký dubový stôl, pri stenách za stolom lavice.   Naproti dvom oknám bola široká sedliacka posteľ so strakatými   perinami. V rohu, pri vysokom kozube sedel starec s riedkymi šedivými   vlasmi a červeným nosom. Starec sa dlho díval na Jána Lotára.
     </tei:p>
     <tei:p>
      — Ty si z Klancov, — povedal a ukázal na Jána krátkou fajkou,   ktorú doteraz mädlil v ústach.
     </tei:p>
     <tei:p>
      — Z Klancov. A čo? — opýtal sa Ján Lotár.
     </tei:p>
     <tei:p>
      — Poznám ťa, — starec pokývol hlavou, zastrčil si fajku znova do   úst, potom pokračoval. — Poznám ťa. Ty si Lotárov.
     </tei:p>
     <tei:p>
      — Hej, — povedal Ján Lotár. Ani nezdvihol hlavu od taniera.
     </tei:p>
     <tei:p>
      Starec chvíľu mlčal, len pokyvoval hlavou a fajčil.
     </tei:p>
     <tei:p>
      — V Klancoch je zle, — povedal po chvíli.
     </tei:p>
     <tei:p>
      — Čo? — Ján Lotár zdvihol hlavu.
     </tei:p>
     <tei:p>
      — Tak. Hovorím, zle je v Klancoch. Tu, sused Mišo, — starec ukázal   rukou smerom k oknám, — chcel na Nový rok ísť navštíviť dievku, čo je   vydatá v Klancoch. A pred dedinou ho zastavili nemeckí vojaci. Že sa   musí vrátiť. Nikoho nepúšťajú do Klancov, ani z Klancov. Tak vravia   ľudia, že je v Klancoch zle.
     </tei:p>
     <tei:p>
      Tak. V Klancoch je zle. Ján Lotár odsunul rukou tanier. Už nemal   chuť na jedenie. Možno, že je už otec mŕtvy. Petra iste chytili. Och,   hovädá, och, beštie, zvieratá.
     </tei:p>
     <tei:p>
      Ludvik mu položil ruku na rameno.
     </tei:p>
     <tei:p>
      — Možno je nie tak zle, ako si myslíš, — povedal.
     </tei:p>
     <tei:p>
      Ján Lotár nepovedal nič, len si sklonil hlavu. Tak predsa. Predsa   sa stiahla krvavá obruč nad Klancami. Čo robiť? Och, akí sme slabí,   keď treba niečo urobiť. Niečo veľkého. Niečo strašného, aby sme mohli   vyliať všetko, čo nám sviera hrdlo. Čo urobíš, Ján Lotár? Čo urobíš?   Otec ti možno leží v špinavej jame s prestrelenou hlavou. Matka,   Milča, Peter. Čo urobíš, Ján Lotár? Čo urobíš, aby si sa zbavil toho,   čo ťa dusí. Aby si sa zbavil tej strašnej ťarchy na prsiach?
     </tei:p>
     <tei:p>
      Nič.
     </tei:p>
     <tei:p>
      Ján Lotár vstal, oči sa divo blýskaly za okuliarmi a lesklý sa.   Potom si znova sadol na lavicu, díval sa dlho na starca neprítomne,   veľkými očami. Potom si dal dolu okuliare, pretrel ich pomaly,   rukávom si utrel oči a znova založil okuliare.
     </tei:p>
     <tei:p>
      — Svine, — povedal Ján Lotár po chvíli. To už povedal celkom   pokojne.
     </tei:p>
     <tei:p>
      — Tak, tak, — kývol hlavou starec.
     </tei:p>
     <tei:p>
      — Len počkajte, — povedal Ján Lotár. — Len počkajte, príde aj na   vás rad. — Potom mlčali všetci traja. Ludvik chodil hore-dolu po   izbe. Ján Lotár sedel za stolom a díval sa meravo pred seba, starec   sedel pri kozube a fajčil.
     </tei:p>
     <tei:p>
      Vyrušil ich Grňo, ktorý prišiel hlásiť, že je všetko hotové. Voz   naložený, prichystaný na odchod.
     </tei:p>
     <tei:p>
      — Ďakujeme, — podával Ludvik ruku starcovi. — Povedzte všetkým, že   ďakujeme. — Ty pôjdeš za nami, keď budeme za tým kopcom, — povedal   potom Jánovi Lotárovi.
     </tei:p>
     <tei:p>
      — Viem, — povedal Ján Lotár. Díval sa stále tak čudne, meravo.
     </tei:p>
     <tei:p>
      Ludvik ešte raz pozrel na Jána Lotára, potom vyšiel z dverí. Ján   Lotár ostal sedieť za stolom. Grňovi povedal, aby chlapcov shromaždil   pred domom. Sám ostal sedieť, ako by sa ho to všetko netýkalo. V izbe   ostal len starec s Jánom Lotárom. Ján Lotár hľadel do kúta, hlavu v   dlaniach. Starec ustavične fajčil z krátkej fajočky.
     </tei:p>
     <tei:p>
      Bolo ticho v izbe.
     </tei:p>
     <tei:p>
      Také čudné, tiesnivé ticho.
     </tei:p>
     <tei:p>
      Také ticho, ktoré visí vo vzduchu ako veľká ťarcha.
     </tei:p>
     <tei:p>
      Také ticho, ktoré priťahuje blesky.
     </tei:p>
     <tei:p>
      Dvere sa odrazu rozletely.
     </tei:p>
     <tei:p>
      — Nemci! — Belický len vstrčil hlavu do dverí, obrátil sa, nechal   dvere otvorené a zmizol.
     </tei:p>
     <tei:p>
      — Nemci! — búchal niekto na okno.
     </tei:p>
     <tei:p>
      Ján Lotár vyskočil, dvoma skokmi bol z dverí. Na ulici sa   poobzeral.
     </tei:p>
     <tei:p>
      Belický bežal hore ulicou vedľa kostola. Ostatných nebolo vidieť.   Dolu, na konci dediny zazelenaly sa uniformy. A už sa ozval aj rachot   a Jánovi Lotárovi zhvižďalo nad hlavou. Prikrčil sa a bežal za   Belickým. Tesne popri domoch, pri kostole prebehol cez cestu. Teraz   videl všetkých pred sebou.
     </tei:p>
     <tei:p>
      Belický s puškou v pravej ruke vyzeral smiešne s dlhými nohami,   zohnutý v pol tele. Asi dvadsať krokov pred ním utekali ostatní. Grňo   vpredu s guľometom. Za ním Burda, baranica mu naskakovala na hlave.   Za Burdom malý Ondrej a Kalač tesne vedľa seba.
     </tei:p>
     <tei:p>
      Za cintorínom bezradne zastali. Ján Lotár ich dobehol a skrčil sa   za nízky múr. Pozrel dozadu. Bolo vidno len kraj kostola, pretože za   kostolom sa zahýbala ulica doprava. Nemcov nebolo, vidieť. Vydýchol   si. Vo chvíli si uvedomil situáciu.
     </tei:p>
     <tei:p>
      — Na kopec! — ukázal na kopec, na ktorom ležali predpoludním. —   Najprv guľomet. Ostatní za ním.
     </tei:p>
     <tei:p>
      Stráň kopca, obrátená k dedine, bola holá, ale nebolo inej cesty.   Tu by ich chytili. Na kopci sa môžu brániť až do tmy.
     </tei:p>
     <tei:p>
      Grňo trochu zaváhal. Potom chytil guľomet, preskočil malý jarček   hneď vedľa múru.
     </tei:p>
     <tei:p>
      Pri kostole zjavili sa Nemci. Najprv dvaja, jeden zostal za plotom   oproti kostolu, druhý prebehol cez most a skryl sa za roh kostola.   Ten zpoza kostola začal strieľať. Ján Lotár si ho nevšímal. Hľadel za   Grňom. Grňo prebehol dvadsať krokov, hodil sa na zem. Nevstával. Čo   sa nedvíha? Konečne.
     </tei:p>
     <tei:p>
      — Ostatní! — zakričal Ján Lotár.
     </tei:p>
     <tei:p>
      Vyrazili všetci. Len Ján Lotár ostal skrčený za múrom. Nemci už   strieľali z guľometu. Cítil tupé nárazy guliek do múru rovno pred   ním. Obzrel sa dozadu. Grňo sa už rozbehol do kopca, ostatní ho   dobehúvali.
     </tei:p>
     <tei:p>
      Ján Lotár sa prikrčil. ,Počkajte!‘ pomyslel si ešte, preskočil   jarček a bežal, bežal...
     </tei:p>
     <tei:p>
      Všetci ležali vprostred kopca, nikto sa nehýbal. Ján Lotár   pribehol až k nim. Hodil sa na zem hneď pri Kalačovi.
     </tei:p>
     <tei:p>
      — Prečo ležíte? — kričal na nich.
     </tei:p>
     <tei:p>
      Nehýbali sa. Odpovedaly mu len hvízdania výstrelov a rachot   streľby.
     </tei:p>
     <tei:p>
      — Ďalej! — kričal Ján Lotár. — Bežte ďalej!
     </tei:p>
     <tei:p>
      Nikto sa nezodvihol. Nemci strieľali ako besní.
     </tei:p>
     <tei:p>
      ,Strach. To je strach,‘ pomyslel si Ján Lotár.
     </tei:p>
     <tei:p>
      — Grňo! — zakričal potom.
     </tei:p>
     <tei:p>
      Grňo sa obzrel dozadu, ale ostal ležať.
     </tei:p>
     <tei:p>
      — Vpred! — zakričal na neho Ján Lotár. Ukázal rukou na vrch kopca,   ktorý nemohol byť ďalej ako dvesto metrov.
     </tei:p>
     <tei:p>
      Grňo sa nehýbal.
     </tei:p>
     <tei:p>
      Ján Lotár vyskočil. Vo chvíli preletel vzdialenosť, ktorá ho   delila od Grňu. Priľahol k nemu.
     </tei:p>
     <tei:p>
      — Daj! — chcel Grňovi vytrhnúť guľomet.
     </tei:p>
     <tei:p>
      — Nechaj. Už idem, — povedal Grňo. Hlas sa mu netriasol, len akosi   ťažko vychádzal z hrdla.
     </tei:p>
     <tei:p>
      Podoprel sa na ľavý lakeť, pokrčil nohu, tak, ako ho to naučil   starý Dlabáč a vyrazil.
     </tei:p>
     <tei:p>
      — Krátke prískoky! Vpred! — reval Ján Lotár.
     </tei:p>
     <tei:p>
      Všetci sa odlepili od zeme. Ján Lotár posledný.
     </tei:p>
     <tei:p>
      Bežali, ako nikdy predtým a nikdy potom. Stráň bola prudká,   šmýkalo sa na snehu. Ťažké plášte zavadzaly. Päť skokov, na zem. Päť   skokov, na zem. A znova päť skokov a znova na zem. Hvižďalo tesne nad   hlavami. V prsiach pichalo. Päť skokov, na zem. Och, počkajte, vy   svine. Ešte raz. Vyskočiť, hodiť sa na zem. Je to také jednoduché.   Sneh príjemne chladí rozpálenú tvár. Teraz. Vyskočiť...
     </tei:p>
     <tei:p>
      Grňo vpredu rozhodil rukami. Ostatní ho prebehli.
     </tei:p>
     <tei:p>
      Ján Lotár leží vedľa Grňu. Grňo leží horeznačky, hlavu má dolu,   nohy hore. Guľomet drží v ruke hlavňou obrátený na dedinu. Čelo má   krvavé. Krvavé sú aj čierne vlasy. Krv steká po sluchách do   snehu.
     </tei:p>
     <tei:p>
      — Guľomet! Daj! — kričí Ján Lotár. Ale Grňo už nemôže hovoriť. Ján   Lotár mu trhá guľomet z ruky. Ide to ťažko, veľmi ťažko. ,Prečo   nepustí?‘ myslí si Ján Lotár. ,Je mŕtvy,‘ príde mu potom na um. Utrie   mu snehom čelo a vtedy vidí dieročku nad pravým okom. Dierka je malá   a čelo čisté. Z dierky pomaly vyteká krv. Krv. ,Zababral som si   ruky,‘ myslel si Ján Lotár. ,To je Grňova krv na mojich rukách. Ako   sa to zatláčajú oči? Neviem. Zatlačil by som mu, ale neviem. A mám   zababrané ruky. Umazal by som mu oči. Och, počkajte, svine!‘
     </tei:p>
     <tei:p>
      Konečne mu vytrhol guľomet a vyskočil. Chlapci sú už blízko pri   vrchu. Keby tak nehvižďalo. Keby sa roztvorila zem. Keby sa   roztvorila zem. Vyskočiť. Na zem. Vyskočiť. Na zem. Och, svine.   Predsa mu mal zatlačiť oči. Ako príjemne chladí sneh. Keby sa zem   roztvorila. Potom by už nebolo hvižďanie. Ani široko roztvorené oči.   Ani dieročka nad okom. Vyskočiť. Na zem. Vyskočiť. Na zem. Guľomet je   ťažký. Automat bije do brucha. Vyskočiť. Na zem.
     </tei:p>
     <tei:p>
      Koľko ešte?
     </tei:p>
     <tei:p>
      Chlapci už strieľajú s vrchu. Je tam malý výmoľ, v ktorom ležali   predpoludním. Iste ho našli. Ktosi tam hrozne kričí. Ján Lotár to   počuje i v hvižďaní, i v tom rachote.
     </tei:p>
     <tei:p>
      Na snehu je príjemne. Ale treba ešte utekať. Vyskočiť. Na zem.   Vyskočiť. Na zem. Ktosi hrozne kričí. Ján Lotár ešte nikdy nepočul   tak kričať. Prečo tak kričí? Ešte dvadsať krokov. Už vidí chlapcov,   Burdovu baranicu, Belický má hlavu schovanú, Kalač strieľa, aj Burda   strieľa. Ondrej leží niekoľko krokov pred výmoľom, To on tak kričí.   To Ondrej tak kričí. Maličký Ondrej s bielymi vlasmi. Teraz leží   skrčený, pušku má ďaleko od seba a kričí.
     </tei:p>
     <tei:p>
      Och, svine.
     </tei:p>
     <tei:p>
      Ján Lotár sa skláňa nad Ondrejom, chce ho odtiahnuť do výmoľa. Ale   len čo sa ho chytil, Ondrej strašne skríkol.
     </tei:p>
     <tei:p>
      Nechal ho ležať. Dvoma skokmi sa ocitol za výmoľom. Doskočil medzi   Kalača a Belického. Vo chvíli bol guľomet pripravený.
     </tei:p>
     <tei:p>
      Tu bolo ľahšie. Bolo sa treba len prikrčiť a guľky lietaly   bezmocne nad hlavou. Dedinu bolo vidno, jasne ako na dlani. Pred   zelenou bránou bola skupina Nemcov. Na starej drevenej veži mali   guľomet.
     </tei:p>
     <tei:p>
      Druhý bol pri cintoríne, práve na tom mieste, odkiaľ začali   utekať. Ján Lotár si utrel okuliare, pozorne zamieril na skupinu pri   zelenej bráne a stisol spúšť.
     </tei:p>
     <tei:p>
      Tatatata... Známy, milý zvuk. Nemci zmizli od brány. Len jeden   rozhodil ruky a ostal ležať.
     </tei:p>
     <tei:p>
      Tatatata... Teraz mieril na vežu.
     </tei:p>
     <tei:p>
      — Náboje! — skríkol na Belického a vyhodil prázdny zásobník.   Belický bol skrčený na dne výmoľa. Zasúval náboje do zásobníka, ruky   sa mu triasly.
     </tei:p>
     <tei:p>
      — Málo, — povedal Belický. — Máme málo nábojov.
     </tei:p>
     <tei:p>
      Kalač vybral náboje z vrecka, hodil ich Belickému a strieľal   ďalej. Aj Burda strieľal.
     </tei:p>
     <tei:p>
      Ján Lotár zasunul nový zásobník. Mal prst na spúšti, ale   nestrieľal.
     </tei:p>
     <tei:p>
      — Máme málo nábojov. Je zbytočné strieľať naprázdno. Počkáme.   Počkáme na vás, vy svine.
     </tei:p>
     <tei:p>
      Hore ulicou ku kostolu bežali Nemci. Bolo ich veľa, veľmi veľa.   Veľa Nemcov. Veľa vrahov. Guľomet pri cintoríne prestal strieľať. Ale   tí s veže mali dobrú mušku. Guľky bolo priam cítiť tesne nad   hlavou.
     </tei:p>
     <tei:p>
      Od cintorína vyrazili Nemci. Guľomet s veže strieľal.
     </tei:p>
     <tei:p>
      — Koľko máme? — opýtal sa Ján Lotár Belického.
     </tei:p>
     <tei:p>
      — Málo, — Belický zdvihol ustrašenú tvár.
     </tei:p>
     <tei:p>
      — Koľko? — Ján Lotár to skríkol zlostne.
     </tei:p>
     <tei:p>
      — Na dva, — odpovedal Belický.
     </tei:p>
     <tei:p>
      Dva a jeden, to sú tri. To je šesťdesiat nábojov. To je málo. Aj   keby každá guľka trafila, aj tak je to málo. Ján Lotár sa pozorne   díva dolu na Nemcov. Bežia pekne rozčlenení v rojniciach, v krátkych   prískokoch. Plášte sú na snehu čierne. Nemci ležia na snehu. Teraz   musia prebehnúť cez malú rovinku pred kopcom. Ján Lotár pozorne   mieri.
     </tei:p>
     <tei:p>
      Ondrej znova začal kričať.
     </tei:p>
     <tei:p>
      Nemci vyrazili.
     </tei:p>
     <tei:p>
      Tatatata... tatatata... tatatatá...
     </tei:p>
     <tei:p>
      Niektorí Nemci ostali ležať. Ale ostatní prebehli rovinku.   Zásobník je prázdny. Ján Lotár ho vybral a hodil Belickému.
     </tei:p>
     <tei:p>
      Ondrej kričí niekoľko metrov pred nimi. Och, keby nekričal. Keby   prestal kričať. Nič nepočuť, len ten krik.
     </tei:p>
     <tei:p>
      Nový zásobník. Ešte jeden, a potom... Ján Lotár zasunuje zásobník,   ruka sa mu ani trochu netrasie. Hlava je jasná. To je zvláštne, akú   má jasnú hlavu. Dvadsať a dvadsať je štyridsať. Štyridsať nábojov a   potom granáty. ,Len poďte bližšie. Poďte bližšie, svine nemecké. Máme   ešte štyridsať nábojov a granáty.‘
     </tei:p>
     <tei:p>
      Keby len Ondrej tak nekričal. Ján Lotár nemôže poriadne rozmýšľať   pre ten krik. ,Och, Ondrejko. Lepšie by bolo, keby si nekričal. Keby   si bol ticho ako Grňo.‘
     </tei:p>
     <tei:p>
      Nemcov teraz nevidno. Svah zpočiatku je najprudkejší, preto ich   nevidno. Každú chvíľu sa musia zjaviť. Ján Lotár má prst na spúšti.   ,Počkajte len. Počkajte. Ešte nie je koniec.‘
     </tei:p>
     <tei:p>
      Prvý Nemec sa zjavil na horizonte. Len sa zjavil, a už klesol do   snehu. Za ním druhý, tretí. Odrazu pokryly čierne body celý   horizont.
     </tei:p>
     <tei:p>
      Tatata... Čierne body sa vystierajú, rozhadzujú rukami a padajú na   zem. Ale ostatní bežia ďalej, prikrčení, strieľajú v behu.
     </tei:p>
     <tei:p>
      Posledný zásobník. Posledný zásobník a potom granáty. A potom...?   Ech, kašľať na potom. Potom nebude nič. Tma a dierka v čele. Krv vo   vlasoch, ako ju má Grňo. To bude potom. Kašľať na to.
     </tei:p>
     <tei:p>
      Burda už nestrieľa, sedí vo výmoli a drží si ruku. Kalač ešte   strieľa. Ján Lotár pozoruje Nemcov. Ležia už celkom blízko. Asi tam,   kde leží Grňo.
     </tei:p>
     <tei:p>
      Ondrej je ticho.
     </tei:p>
     <tei:p>
      Ondrej prestal kričať.
     </tei:p>
     <tei:p>
      Guľomet na veži zatíchol.
     </tei:p>
     <tei:p>
      Ján Lotár drží prst na spúšti.
     </tei:p>
     <tei:p>
      Nemci vyskakujú.
     </tei:p>
     <tei:p>
      Teraz.
     </tei:p>
     <tei:p>
      Tatata... Posledná dávka. Nemci sú už celkom blízko. Koľko ich je,   psov!
     </tei:p>
     <tei:p>
      — Granáty! — zakričal Ján Lotár. Odisťuje granát, nakláňa sa   dozadu a hádže ho zlostne, silne. Kalač tiež vyhadzuje granát.   Belický skuvína skrčený na dne. Burda sa snaží odopnúť si zdravou   rukou granát s opaska. Nejde to.
     </tei:p>
     <tei:p>
      Ján Lotár hádže druhý granát.
     </tei:p>
     <tei:p>
      A potom sa ozve niečo, čo je ako rajská hudba. Ťažký guľomet.   Maxim. Ludvikov Maxim. Och, ako Ján Lotár dobre pozná tento zvuk.   Rozpozná ich od tisícich iných. To je Maxim.
     </tei:p>
     <tei:p>
      Nemci sa zháčili. Prední, ktorí boli už len na desiatky metrov   vzdialení od výmoľa, ležia v snehu. Ostatní bežia dolu kopcom.
     </tei:p>
     <tei:p>
      Ján Lotár hádže ešte jeden granát. To len tak, pretože mu to robí   dobre. Potom klesne na dno. ,To je zázrak,‘ myslí si a vydýchne   zhlboka.
     </tei:p>
     <tei:p>
      To je zázrak.
     </tei:p>
     <tei:p>
      Belický plače.
     </tei:p>
     <tei:p>
      Burda leží v mdlobách.
     </tei:p>
     <tei:p>
      Kalač sedí a hľadí dolu na Nemcov.
     </tei:p>
     <tei:p>
      — To je zázrak, — povedal Ján Lotár, keď prišiel k nemu   Ludvik.
     </tei:p>
    </tei:div>
    <tei:div type="chapter">
     <tei:head>
      6.
     </tei:head>
     <tei:p>
      Burda sedel na klátiku pred srubom. Plášť mal prehodený cez   ramená, ruku v špinavom obväze položenú na bruchu. Slnko hrialo,   svietilo Burdovi rovno do očú, voda kvapkala so strechy. Burda   pohodlne vystrel nohy, oprel hlavu o stenu a zatvoril oči. Tak dobre   je tu. Slnko hreje, Burdovi je tak príjemne, má zatvorené oči a   nemyslí na nič.
     </tei:p>
     <tei:p>
      Preležal tri dni v horúčke po tom, ako sa vrátili z Lazcov. Keď po   troch dňoch vstal so slamy v kúte, nemohol už ani chvíľku vydržať v   izbe. V izbe bolo dusno a smutno. Tu bolo veselo, svietilo slnko,   rozlievalo staré, zabudnuté teplo po údoch.
     </tei:p>
     <tei:p>
      Burda sedel pred srubom, mal zatvorené oči a nemyslel na nič.   Otvoril oči, keď mu po tvári preletel tieň. Otvoril oči, potom ich   znova zatvoril a pretrel ich zdravou rukou, aby sa uistil, že   nesníva.
     </tei:p>
     <tei:p>
      Pred ním stal Zolnay. Áno, to je Zolnay. Vždy neupravené svetlé   fúziky, široké pery, mäkká brada. Mal teraz zelený hubertus a sivú   čiapku, ale predsa to bol on.
     </tei:p>
     <tei:p>
      A vedľa Zolnayho stála Marta.
     </tei:p>
     <tei:p>
      Dívali sa dlho na seba. Zolnay s Burdom. Dívali sa a nehovorili   nič. Prvý sa ozval Zolnay.
     </tei:p>
     <tei:p>
      — Všetci sú tu? — opýtal sa a ukázal na srub.
     </tei:p>
     <tei:p>
      — Všetci? — usmial sa Burda a potrhlo mu trochu kútikmi. Bol ešte   slabý, ľahko prístupný dojmom. — Všetci? Nie. Nie sú tu všetci, —   povedal a vstal s klátika.
     </tei:p>
     <tei:p>
      — Ale Ján Lotár. Ten je tu? — Zolnay visel na Burdových   perách.
     </tei:p>
     <tei:p>
      — Ten je tu. Ján Lotár je tu. Môžeš ísť za ním.
     </tei:p>
     <tei:p>
      Bolo vidno, ako si Zolnay oddýchol. Aj Marta si oddýchla.
     </tei:p>
     <tei:p>
      — Môžete ísť za ním, — povedal potom Burda, keď tí dvaja   nerozhodne stáli. — Ta. — Ukázal na dvere.
     </tei:p>
     <tei:p>
      — Nemohol by si ho zavolať von? — prosil Zolnay Burdu. — Nechcel   by som hneď teraz ísť dnu.
     </tei:p>
     <tei:p>
      — Len si choď sám, — povedal Burda a znova si sadol na klátik.
     </tei:p>
     <tei:p>
      — Zavolajte ho. Prosím vás. — Marta, ktorá doteraz stála mlčky,   povedala to celkom ticho, ale dívala sa na Burdu tak zvláštne, že ten   vstal, prehodil si plášť, ktorý sa mu sosul s ramien, a vydriapal sa   po schodoch do srubu.
     </tei:p>
     <tei:p>
      Zolnay s Martou čakali.
     </tei:p>
     <tei:p>
      Po chvíli sa dvere do srubu otvorily. Vyšiel z nich Ján Lotár.   Vysoký, trochu shrbený, schádzal pomaly so schodov. Išiel pomaly,   pretože ešte nevedel, čo urobí so Zolnaym.
     </tei:p>
     <tei:p>
      — Vitaj, Marta, — povedal ešte na schodoch. Marta pribehla k   nemu.
     </tei:p>
     <tei:p>
      — Peter... — povedala. Chytila Jána Lotára za ramená. Oči mala   červené a suché, tvár ako masku.
     </tei:p>
     <tei:p>
      — Viem, — povedal Ján Lotár. Jemne odstrčil Martu a urobil dva   kroky k Zolnaymu. Zolnay stál, hľadel do zeme.
     </tei:p>
     <tei:p>
      — Načo si prišiel? — opýtal sa Ján Lotár. Hlas mu znel sucho a   chrapľavo.
     </tei:p>
     <tei:p>
      — Vrátil som sa, — povedal Zolnay. Hľadel ešte vždy do zeme.
     </tei:p>
     <tei:p>
      — Nebolo treba, — povedal Ján Lotár. — Nebolo treba vracať sa.
     </tei:p>
     <tei:p>
      — Vrátil som sa k vám. Chcem ostať s vami, — opakoval Zolnay,   nepozeral pritom na Jána Lotára.
     </tei:p>
     <tei:p>
      — Netreba, — povedal Ján Lotár, díval sa ponad Zolnayho hlavu na   hrebeň Kačky, zaliaty slncom. — Netreba nám takých. Môžeš ísť.
     </tei:p>
     <tei:p>
      — Nemôžem. Musel som prísť. — Zolnay zdvihol hlavu a Ján Lotár   videl, že má vlhké oči. — Musel som prísť. Musel. Musel. Musel.   Nemohol som dlhšie zostať tamdolu. Nemôžem ísť nazpät.
     </tei:p>
     <tei:p>
      ,Rozplače sa,‘ myslel si Ján Lotár, keď sa díval na zaliate oči a   na trasúcu sa bradu. ,Och. Zolnay. Aký to bol dobrý chlapec. Ale   ušiel. Nevydržal.‘
     </tei:p>
     <tei:p>
      Pozrel ešte raz na Zolnayho, ich oči sa na chvíľu stretly.
     </tei:p>
     <tei:p>
      — Dobre, — povedal potom Ján Lotár. — Môžeš tu ostať.
     </tei:p>
     <tei:p>
      Ján Lotár bol sám prekvapený, že to povedal.
     </tei:p>
     <tei:p>
      Ale nemohol inak. Keď sa podíval do Zolnayho očú, nemohol   inak.
     </tei:p>
     <tei:p>
      — Ďakujem ti, — povedal Zolnay. — Ďakujem. — Pretrel si rukávom   oči. — Teraz si urobil pre mňa veľa. Najviac.
     </tei:p>
     <tei:p>
      — Choď už, — povedal Ján Lotár. Ukázal Zolnaymu na dvere.
     </tei:p>
     <tei:p>
      Zolnay chcel ešte niečo povedať, potom sa však skrčil a   odišiel.
     </tei:p>
     <tei:p>
      — A ty? — obrátil sa Ján Lotár k Marte. — Načo, si ty prišla?
     </tei:p>
     <tei:p>
      Marta stála, ramená poklesnuté, ruky svesené. Stála a dívala sa   suchými očami na Jána Lotára.
     </tei:p>
     <tei:p>
      — Načo, si ty prišla k nám? — opakoval Ján Lotár.
     </tei:p>
     <tei:p>
      Ján Lotár si myslel: ,Mal by som ju privítať príjemnejšie. Mal by   som jej povedať milé, pekné slovo na privítanie.‘ Ale od tých čias,   ako sa vrátil z Lazcov, nemohol nájsť sám seba. Všetko sa stratilo z   neho. Len strašná zlosť ostala. Zlosť na všetko a na všetkých.
     </tei:p>
     <tei:p>
      — Načo? — opakoval ešte raz.
     </tei:p>
     <tei:p>
      — Zabíjať! — povedala Marta. Oči hľadely stále sucho, ani sval na   tvári sa nepohol.
     </tei:p>
     <tei:p>
      — Zabíjať som prišla, — povedala ešte raz.
     </tei:p>
     <tei:p>
      Ján Lotár sa díval na ňu a vedel, že hovorí pravdu, akú povieme   len niekoľko ráz v živote.
     </tei:p>
     <tei:p>
      — Sadni si, — ukázal Marte na klátik. Sám si sadol na schody.   Marta sa unavene posadila. Bolo vidno, že sa držala na nohách len   silou vôle. Hľadeli obidvaja na skalu Kačky, osvietenú slnkom, a   ďalej doľava, kde sa slnko odrážalo od bielych hrebeňov.
     </tei:p>
     <tei:p>
      — Rozprávaj, — povedal Ján Lotár po chvíli.
     </tei:p>
     <tei:p>
      — Čo? — opýtala sa.
     </tei:p>
     <tei:p>
      — Všetko. O tom, čo, je dolu. — Ján Lotár kývol hlavou na   zalesnenú stráň smerom ku Klancom.
     </tei:p>
     <tei:p>
      Slnko svietilo krásne. Voda so strechy kvapkala.
     </tei:p>
     <tei:p>
      Marta začala rozprávať. Zpočiatku priškrteným hlasom. No čím ďalej   rozprávala, tým viac oživovala. Meravosť tváre povolila, oči dostaly   lesk.
     </tei:p>
    </tei:div>
    <tei:div type="chapter">
     <tei:head>
      7.
     </tei:head>
     <tei:p>
      — Keď som vybehla z dverí od Kršku, nevedela som, čo robím, —   pokračovala Marta. Ruky mala složené v lone, hľadela do slnka. —   Chcela som sa len čo najskôr zbaviť všetkého, čo súviselo s Krškovou   izbou a so všetkým ostatným. Bežala som, sneh mi šibal do očú. Bola   zima. Zprvu som ju necítila, ale čím dlhšie som bežala, tým som bola   unavenejšia. Bežala som pomalšie. Nakoniec som išla už len krokom. Už   som nevládala bežať. Bolo mi zima. Vietor prefukoval cez vlniak a   šaty. Triasla som sa od zimy, nohy ma bolely. Vliekla som sa ponad   Roztočné, ďalej hore dolinou. Neviem, ako dlho som šla. Viem len, že   mi v hlave hučalo. Snažila som sa nemyslieť na nič, len ísť, ísť.   Potom som už nevládala ďalej. Pamätám sa ešte, že som si sadla na   skalu. Bolo to už ďaleko nad Roztočnom Sadla som si, zakrútila som sa   do vlniaka, ako som najlepšie vedela, ale aj tak mi bolo zima. Vedela   som, že zamrznem, ak tu ostanem dlhšie. Ale nemala som už sily   zdvihnúť sa a ísť ďalej. A potom, bolo mi už vtedy jedno, čo sa stane   so mnou. Myslela som si, že najlepšie je zatvoriť oči a umrieť. Nikdy   predtým som nemyslela na smrť. Vtedy, keď som sedela schúlená so   zavretými očami, zdala sa mi smrť veľmi jednoduchá. Jednoduchšia než   všetko na svete. Jednoduchšia než život.
     </tei:p>
     <tei:p>
      Slnko zašlo za oblak, Marta sa striasla.
     </tei:p>
     <tei:p>
      — Pôjdeme dnu? — povedal Ján Lotár.
     </tei:p>
     <tei:p>
      — Nie, tu je mi dobre. Musím ti povedať všetko. Som tak rada, že   som ťa našla. Nikomu nemôžem povedať všetko tak ako tebe.
     </tei:p>
     <tei:p>
      Marta si odhrnula čierny prameň s čela. Potom pokračovala:
     </tei:p>
     <tei:p>
      — To, čo sa stalo potom, všetko mi rozprával starý Martin. Bol s   vozom v Klancoch, vracal sa nazad s múkou. Na šťastie a či nešťastie   sa mu minula múka, keď sa uňho stravoval celý štáb. Našiel ma   polomŕtvu ležať na skale. Zobral ma na voz, zakrútil ma, prikryl ma   vlastným kabátom a doviezol až do svojho domu. Zobudila som sa až   podvečer. Ležala som na posteli v malej, nízkej izbe. V izbe bolo   teplučko.
     </tei:p>
     <tei:p>
      Zprvu som nevedela, kde som, ale potom som si odrazu uvedomila   všetko. Teraz som už nemyslela na smrť. Hoci som si to zazlievala,   predsa som sa radovala z toho, že žijem, že ležím v teplom a je mi   príjemne. Žila som u Martina celý týždeň. Snažila som sa nemyslieť na   Petra a na to, čo sa stalo u Kršku. Pomáhala som Martinovej žene a   zabávala sa s jeho chlapcom. Ale keď prišiel večer, keď gazda Martin   zapálil petrolejovú lampu a sedel mlčky za stolom, keď malý chlapec   Martinov už spal a žena priadla na kolovrate, vtedy mi bolo hrozne   smutno a zatínala som zuby, aby som neplakala. Potom som dlho nemohla   zaspať a keď som zaspala, mala som ťažké sny a vždy o Petrovi. Po   ktorejsi prebdenej noci som sa rozhodla, že pôjdem do Klancov.
     </tei:p>
     <tei:p>
      Ach, na tú cestu nikdy nezabudnem. Od Roztočného dolu bola cesta   udupaná tisícami nôh dobytka a oviec, ktoré Nemci sohnali s vrchov.   Tam, kde predtým boly chalupy a izby, tam teraz boly len čierne   škvrny, zhoreniská v bielom snehu. Nestretla som živého človeka po   celej ceste od gazdu Martina až po samé Klance.
     </tei:p>
     <tei:p>
      Slnko znova vyšlo. Marta si oprela hlavu o brvná srubu. Chvíľu   bolo ticho.
     </tei:p>
     <tei:p>
      — Aj Klance vypálili? — opýtal sa potom Ján Lotár.
     </tei:p>
     <tei:p>
      — Nie. Klance nevypálili. Keď som videla zhoreniská po vrchoch,   myslela som i ja, že vypálili aj Klance. Ale Klance stály tak, ako   sme ich nechali v októbri. Len ulice boly prázdne. Zastavila som sa   hneď na kraji, v Hornom mlyne. Mlyn stál tam, nenašla som tam nikoho,   okrem tej ženy, čo je porazená na jeden bok. A od nej som sa mnoho   nedozvedela.
     </tei:p>
     <tei:p>
      — Kde sú chlapi? — opýtala som sa jej. — Preč, — odpovedala. —   Kde? — Preč. — Boli tu vojaci. — A viac som z nej nedostala. Tak som   šla ďalej. Vo vašom dome sú nemeckí vojaci. Videla som ich, keď som   šla okolo. Nezastavila som sa, lebo som vedela, že nikoho z vašich   tam niet a ponáhľala som sa domov.
     </tei:p>
     <tei:p>
      Otec bol doma. Temer plakal, keď ma videl. Myslel už, že bohvie,   čo sa so mnou stalo, keď Petra chytili. Potom, keď sa uspokojil,   začala som sa ho vypytovať. Najprv na Petra. Petra odvliekli z   Roztočného do Klancov, rozprával otec. Všetci boli na mestskom dome.   Peter, tvoja matka, otec, sestra a ešte mnoho, mnoho iných. Dva dni   ich vypočúvali a bili. Na tretí deň ich odviedli do väzenia v   Bánove.
     </tei:p>
     <tei:p>
      — Žijú? — opýtal sa Ján Lotár. Nedíval sa na Martu, zdal sa celkom   pokojný, ale v sluchách mu divo búchalo.
     </tei:p>
     <tei:p>
      — Vtedy, keď som ich videla, ešte žili.
     </tei:p>
     <tei:p>
      — Ty si ich videla?
     </tei:p>
     <tei:p>
      — Všetkých nie. Ale videla som Petra. Keď mi otec povedal, že ich   odviedli do Bánova, nemohla som vydržať ani chvíľu doma. Vybrala som   sa ešte v ten deň do Bánova. Otec chcel ísť so mnou, ale je starý,   sotva sa drží na nohách, tak som šla radšej sama. V Bánove som   prespala u dobrých ľudí. Od nich som sa aj dozvedela, že väzni chodia   každé ráno škrabať zemiaky do vojenskej kuchyne. Od svitu som čakala,   kedy pôjdu. Vojenská kuchyňa je v starom kaštieli, pri potoku. Poznáš   to. Pred kaštieľom stojí rad vysokých topoľov. Schúlila som sa za   jeden a čakala. Čakala som dlho, veľmi dlho. Už sa celkom rozvidnelo,   potom už vyšlo aj slnko, ľudia chodili po ulici. Tu bolo ľudí oveľa   viac než v Klancoch, Nemci sa tu správali pokojnejšie. Už som   myslela, že sa ich nedočkám, keď zdola od okresného súdu videla som   približovať sa čudnú skupinu. Išlo tam päť alebo šesť otrhaných   chlapov a okolo nich štyria vojaci s krátkymi automatmi. Keď prišli   bližšie, poznala som v jednom z nich Petra. Nehľadel ani napravo, ani   naľavo, išiel ťažko a hľadel do zeme. Museli ísť vedľa mňa. Už boli   len na niekoľko krokov. Vojak vpredu si ma podozrivo prezeral. Dodala   som si odvahy. Keď Peter išiel vedľa mňa, zavolala som naňho potichu.   Zdvihol hlavu od zeme, pozrel na mňa, och, ako, na mňa pozrel, a   povedal:
     </tei:p>
     <tei:p>
      — Choď k Jánovi. — Chcel ešte niečo povedať, ale vojak, ktorý šiel   vzadu, zahrešil a udrel ho, automatom do rebier. Potom sa už ani   neobzrel. A mňa odtiaľ odohnali.
     </tei:p>
     <tei:p>
      Tak som stretla Petra. Och, keby si len bol videl, keby si bol   videl, ako na mňa pozrel. Myslím, že mi nikdy nepovedal viac ako tým   pohľadom. Nie. Neplakala som vtedy. Nemohla som plakať. Niečo   studeného mi prebehlo telom, chcela som sa vrhnúť na najbližšieho   nemeckého vojaka. Chcela som ho zaškrtiť, ako som zaškrtila Grunera.   Chcela som... och, čo som vtedy všetko chcela.
     </tei:p>
     <tei:p>
      Odvtedy som len hľadala cestu k tebe. Preto, lebo tak povedal   Peter, i preto, lebo chcem zabíjať. Budem zabíjať Nemcov s tebou.   Naučíš ma zabíjať. Budeme zabíjať spolu. Nedívaj sa tak na mňa. To je   nič, že som len žena. Naučím sa všetko. Nemám prečo žiť, ak nie pre   to, aby som zabíjala.
     </tei:p>
     <tei:p>
      — Verím ti, — povedal Ján Lotár. — Teraz ti verím.
     </tei:p>
     <tei:p>
      — Keď som sa vrátila do Klancov, — pokračovala Marta, — dozvedela   som sa o Zolnaym. Vedela som, že bol s tebou, Peter ho často   spomínal. Skrýval sa u svojej tetky. Šla som k nemu, dohovorili sme   sa a prišli sme k tebe.
     </tei:p>
     <tei:p>
      — To je všetko. A predsa som ti nepovedala ani polovicu z toho, čo   som chcela. Ako ich nenávidím. Och, ako ich nenávidím.
     </tei:p>
     <tei:p>
      Marta si zakryla tvár rukami.
     </tei:p>
     <tei:p>
      — Verím ti. Všetko ti verím, — povedal Ján Lotár. Po celý čas, kým   Marta rozprávala, sedel nepohnute na schodíkoch a díval sa kamsi   ďaleko, na zasnežené hrebene.
     </tei:p>
     <tei:p>
      — Ale to nie je také jednoduché, ako si to ty predstavuješ, —   pokračoval Ján Lotár. — To nie je také jednoduché. Možno, že budeš   sklamaná. My nezabíjame Nemcov. Oni zabíjajú nás. My nemáme nič, len   zlosť a nenávisť. Oni majú všetko. Zbrane, náboje, jesť, piť. My máme   len vzdialenú nádej.
     </tei:p>
     <tei:p>
      Ján Lotár vstal so schodov, pozrel ešte raz na zasnežené hrebene,   na hrebeň Kačky, zaliaty slnkom.
     </tei:p>
     <tei:p>
      — Poď. Pôjdeme dnu. — Ján Lotár podal Marte ruku, aby jej pomohol   vstať.
     </tei:p>
    </tei:div>
   </tei:div>
   <tei:div type="chapter">
    <tei:head>
     ŠTVRTÁ KAPITOLA.
    </tei:head>
    <tei:div type="chapter">
     <tei:head>
      1.
     </tei:head>
     <tei:p>
      Kolesá vlaku jednotvárne hrkotaly. Akú to pieseň pripomínajú   Petrovi? Ech, všetky piesne sú smutné. Všetky spomienky sú smutné.   Pri každej spomienke čudne stisne srdce a zaškrabe v hrdle. Keby   Peter mohol na chvíľu zatvoriť oči a ujsť odtiaľto, snívať a myslieť   na krásne veci. Na mladosť. Na slnko, ktoré mu v lete svietilo rovno   do okna. Na zelené stráne, na potok so pstruhmi. Na rána čerstvé a   svieže ako voda v potoku a na večery teplé a pokojné. Na prvú hviezdu   nad Sincom a na Martu.
     </tei:p>
     <tei:p>
      Nedá sa ujsť.
     </tei:p>
     <tei:p>
      Vo vagóne je smrad a zima. Smrad je od pozostatkov konského trusu,   na ktorom je rozhodené trochu slamy. Na slame sedia ľudia. Niektorí   sedia, niektorí stoja, iní ležia v horúčke. Niektorí sa rozprávajú,   niektorí sa zdajú veľmi veselí, niektorí mlčia. Ale všetci sú   rovnakí. Všetci sú smutní v srdci a boja sa. Aj tí, čo sa zdajú byť   veľmi veselí, aj tí sú smutní. Aj tí, čo sa rozprávajú, aj tí, čo   mlčia, všetci sú smutní a v srdci majú veľký strach o život.
     </tei:p>
     <tei:p>
      Strach o život vyrovnal všetky rozdiely. Zrušil triedy, skupiny,   sotrel osobné spory. Odkryl ľudí v ich pravekej podobe. S jedinou   vôľou: Žiť. S jedinou túžbou: Žiť.
     </tei:p>
     <tei:p>
      Keby sa Peter nehanbil, vyskočil by k zadrótovanému okienku a   kričal by tak, že by ho museli počuť ľudia na celom svete: Žiť chcem!   Dovoľte mi žiť! Nechcem viac. Chcem len žiť. Akokoľvek biedne. Trpieť   a byť pošliapaný. Len žiť. Žiť. Žiť.
     </tei:p>
     <tei:p>
      Vlak jednotvárne hrkoce, Petra hádže s boka na bok a v   pravidelných intervaloch mu padá na hlavu kvapka z ľadového cencúľa,   ktoré pokrývajú vrchnú stenu vagóna. Nemôže sa podať ani napravo, ani   naľavo. Všade sú husto natlačení ľudia. S pravej strany je Petrov   otec, šedivé vlasy mu padajú do čela. Spí.
     </tei:p>
     <tei:p>
      Na ľavej strane sedí Blaho. Nespí, sedí a díva sa na protiľahlú   stenu vagóna, pokrytú ľadovým srieňom. Peter si za dva týždne, odkedy   boli spolu, Blahu veľmi obľúbil. Bol jednoduchý a tvrdý ako sekera,   ktorou kedysi srážal stromy na klanských vrchoch. Pritom mal rozum na   pravom mieste.
     </tei:p>
     <tei:p>
      V protiľahlom kúte plakal mladý robotník z Drieňova. Vtedy, keď   odchádzali z Drieňova, ten mladík, tenký, s chorobnou žltou tvárou,   chytil sa ostnatých drôtov v malom okienku dobytčieho vagóna a   spieval von oknom najprv veselé, potom akúsi smutnú, Peter ju ani   nepozná. Teraz plače. Na chvíľu sa utíši, potom sa znova rozplače   tenko, škrekľavo. Peter sa zlostí na neho. Aj Blaho sa zlostí. Plač   je nepríjemný, keď nám samým sťahuje hrdlo.
     </tei:p>
     <tei:p>
      — Mohol by prestať, — poznamenal Blaho.
     </tei:p>
     <tei:p>
      — Mohol, — povedal Peter Lotár.
     </tei:p>
     <tei:p>
      Potom dlho mlčia.
     </tei:p>
     <tei:p>
      — Kde sme? — opýtal sa po chvíli Blaho.
     </tei:p>
     <tei:p>
      Peter Lotár vstal, zachytil sa drôtov na okienku, vytiahol sa na   rukách hore. Na chvíľu videl strmé stráne, zasnežené a porastené   dubmi, sneh, ktorý sa rozkladal široko-ďaleko ako symbol slobody.   Peter Lotár vdýchol čistý, studený vzduch a spustil sa s okienka.
     </tei:p>
     <tei:p>
      — Neviem. Niekde za Lisovcom, — povedal potom.
     </tei:p>
     <tei:p>
      — Myslíš, že nás vezú naozaj do Bystrice? — opýtal sa Blaho. Kým   Peter Lotár vyzeral okienkom, prevalil sa na druhú stranu, tvárou k   Petrovi.
     </tei:p>
     <tei:p>
      — Nechcem myslieť na to, čo sa stane, — odpovedal Peter Lotár.   Zahniezdil sa, pretože rany na zadku ešte stále bolely. Utrel si   kvapku, ktorá mu padla rovno na čelo, a zadíval sa na protiľahlú   stenu. Srieň namaľoval na stene vagóna čudné ornamenty. Jedny boly   ako veľké biele húsenice s pažravou, čiernou papuľou. Telo maly   celkom hore, poprehýbané v bizarných závitoch, hlavy dolu, pri   železnej tyči, ktorá niekedy slúžila na priväzovanie koní. Druhé boly   ako vysoké biele vrchy, strmé, s prevismi a priepasťami.
     </tei:p>
     <tei:p>
      Vlak hrkotal jednotvárne a smutno.
     </tei:p>
     <tei:p>
      — Bol si už niekedy na vysokom, na veľmi vysokom vrchu? — opýtal   sa Peter Lotár Blahu.
     </tei:p>
     <tei:p>
      — Na Ostrom, — odpovedal Blaho a pokrútil hlavou. ,Už aj Peter   šalie,‘ pomyslel si. — Na Ostrom som bol, — povedal ešte raz.
     </tei:p>
     <tei:p>
      — Nie. Nie na Ostrom. Na oveľa vyššom vrchu. Na takom vysokom,   odkiaľ by si mohol hľadieť až na dno. Odkiaľ by si videl všetko jasne   ako na dlani. Odkiaľ by si jasne videl ľudí, ich srdcia. Ich lásku a   nenávisť. Vrch by musel byť veľmi vysoký a biely, strmý a s   priepasťami.
     </tei:p>
     <tei:p>
      — Táraš, — povedal Blaho a odpľul si. Potom sa zadíval na Petra   pomaly, vážne. Nemá Peter horúčku, keď tak čudne rozpráva? Nemá   horúčku? Nebol by to nijaký div, ak by mal horúčku. Blahovi sa tiež   krúti hlava.
     </tei:p>
     <tei:p>
      — Nemáš horúčku? — opýtal sa Blaho.
     </tei:p>
     <tei:p>
      — Nie. Nemám. Mám celkom jasnú hlavu. Niekedy mám také myšlienky.   Predstav si vysoký biely vrch, veľmi vysoký a veľmi biely. S toho   vrchu by si videl na dno ľudských sŕdc. Až na dno. A keby si to   uvidel, bolo by ti strašne smutno na tom bielom vrchu. Pretože   všetko, čo by si uvidel na dne ľudských sŕdc, by bolo hnusné a   čierne. Bolo by ti tak smutno na tom vrchu, tak hrozne smutno, že by   si sa vrhol do priepasti, aby si už nikdy nič nevidel. Aby si už   nikdy nevidel to špinavé a čierne, čo je na dne ľudských sŕdc.
     </tei:p>
     <tei:p>
      — Sprostosť, — povedal Blaho. Obrátil sa na druhý bok, aby nepočul   Petra. Ale Peter Lotár pokračoval:
     </tei:p>
     <tei:p>
      — Najzaujímavejšie na všetkom je, že keby si už padal do priepasti   a biele steny by sa ti mihaly pred očami závratnou rýchlosťou, vtedy   by si už nechcel umrieť. Chcel by si dopadnúť mäkko a žiť hoc aj v   špine, len žiť, žiť. Preto, lebo aj ty, aj každý má na dne srdca to   čierne a špinavé.
     </tei:p>
     <tei:p>
      Ja nechcem umrieť, — povedal Blaho, ktorý začul len jednu   vetu.
     </tei:p>
     <tei:p>
      — Práve to som ti chcel vysvetliť, — povedal Peter Lotár.
     </tei:p>
     <tei:p>
      Potom zamĺkol.
     </tei:p>
     <tei:p>
      Kolesá vlaku vyklopávaly monotónnu melódiu. Melódia bola smutná,   smutná.
     </tei:p>
    </tei:div>
    <tei:div type="chapter">
     <tei:head>
      2.
     </tei:head>
     <tei:p>
      Trať od Lisovca stúpa prudko do vrchu, takže vlaky, tam chodia   pomaly, skoro krokom. Vedie medzi hustým ihličnatým lesom, stanice sú   stratené v horách, ďaleko od seba.
     </tei:p>
     <tei:p>
      Tesne pred miestom, kde trať dosahuje najvyšší bod, je zákruta. S   jednej strany les, s druhej skala, strmá, ako ju kedysi odkrojili,   keď stavali trať. Les je celkom blízko trate, skoro sa dotýka   koľajníc.
     </tei:p>
     <tei:p>
      Toto miesto si vybral Ludvik hneď, keď mu doniesol Zolnay zprávu o   vlaku s väzňami. Dlho sa radili potom, ako sa Zolnay vrátil z   rozviedky. Jedni chceli, druhí nechceli. Nakoniec rozhodol   Ludvik.
     </tei:p>
     <tei:p>
      — Na vlak sa pôjde! — povedal.
     </tei:p>
     <tei:p>
      Ján Lotár pozrel vďačne na neho. Marte zasvietily oči.
     </tei:p>
     <tei:p>
      Teraz ležia na kraji hory v hlbokom snehu. Sneh je kyprý, mäkký.   Obloha je jasná, hviezdy sa dívajú na zasnežené smreky na kraji hory.   Všetko je slávnostné a neskutočné.
     </tei:p>
     <tei:p>
      Čakajú.
     </tei:p>
     <tei:p>
      Nemali nijakú výbušninu, preto museli rozobrať koľajnice v dĺžke   asi päťdesiat metrov. Zohriali sa trochu a robili žarty pri tej   robote.
     </tei:p>
     <tei:p>
      Teraz čakajú.
     </tei:p>
     <tei:p>
      Rušňovodič iste zastaví, keď uvidí prerušenú trať. Alebo ju   neuvidí a stroj sa prevrhne. To je jedno. Tak či tak sa zastaví.   Ludvik viac nepotrebuje. Potom už všetku prácu obstará Maxim a   granáty. Dobrý, starý Maxim. Vypotil ich, kým ho sem dovliekli s   Kačky, ale teraz pomôže. Ludvik sa zasmial v duchu, keď si predstavil   udivené tváre Nemcov. Ako budú skákať z vagónov, ako budú hľadať   úkryt. Naproti je skala, ta nebudú môcť utekať. Dobre vybral Ludvik   toto miesto.
     </tei:p>
     <tei:p>
      Ludvik leží za Maximom na samom konci rozrušenej trate. Ostatní sú   ďalej vpredu, oni privítajú vlak granátmi.
     </tei:p>
     <tei:p>
      Len keby už šiel.
     </tei:p>
     <tei:p>
      Čakanie v snehu nie je veľmi príjemná vec. Človek sa čoskoro   prestane dívať po hviezdach, keď mu mrznú nohy.
     </tei:p>
     <tei:p>
      Marta leží vedľa Jána Lotára. Museli ju vziať so sebou. Teraz leží   vedľa Jána Lotára, len hlava s čiernou baranicou trčí jej zo snehu.   Vo vrecku má granáty. Cíti ich cez plášť a každú chvíľu ich ohmatáva,   aby sa presvedčila, či sú ešte tam. Ako ju to učil Ján Lotár? Otočiť,   vytrhnúť, dať pravú ruku dozadu a počítať: dvadsaťjeden, dvadsaťdva,   dvadsaťtri. A potom hodiť a schovať hlavu. To je jednoduché. Len aby   to nezabudla, kým príde vlak.
     </tei:p>
     <tei:p>
      Mal by už byť tu.
     </tei:p>
     <tei:p>
      Kalač leží pod nízkym smrečkom a podriemkava. Oči sa mu každú   chvíľu zatvárajú. ,Mal by som si pretrieť tvár snehom, aby som   nezaspal?‘ myslí si Kalač. Nie je to div, že sa mu chce spať. Bol so   Zolnaym na rozviedke v Drieňove a len čo stačil zdriemnuť, už musel   vstávať a ťahať sa šesť hodín sem. Necíti ani zimu, taký je   unavený.
     </tei:p>
     <tei:p>
      Keby už bol tu.
     </tei:p>
     <tei:p>
      Konečne sa ďaleko zdola ozvalo zapísknutie.
     </tei:p>
     <tei:p>
      Ludvik chytil pevne do rúk rukoväte Maxima.
     </tei:p>
     <tei:p>
      Ján Lotár si ľahol na ľavý bok, aby mal pravú ruku voľnú. Marta   ohmatala ešte raz granáty vo vreckách plášťa.
     </tei:p>
     <tei:p>
      Kalačovi sa prestalo driemať.
     </tei:p>
     <tei:p>
      Pod smrečkami na kraji hory zašumelo prípravami.
     </tei:p>
     <tei:p>
      Už bolo počuť vzdialený hrmot kolies. Potom aj oddychovanie   stroja. A potom sa vynorily dve svetlá za zákrutou.
     </tei:p>
     <tei:p>
      Stroj prudko zahrmotal. Zapískal a vypustil paru. Vlak ostal   stáť.
     </tei:p>
     <tei:p>
      Ján Lotár vyhodil granát. Ludvik stlačil spúšť Maxima. Výbuch   granátov, rachot Maxima, výkriky prekvapených Nemcov, všetko sa   miešalo v ohlušujúcom reve. Z rušňa vyšľahly iskry a osvietily na   chvíľu soskakujúcich Nemcov a vagóny vzadu.
     </tei:p>
     <tei:p>
      Vtedy zbadali, že to nie je ten vlak, ktorý oni čakali. Vagóny   boly nízke, bez stien a na nich autá, tanky, delá. Transportný   vlak.
     </tei:p>
    </tei:div>
    <tei:div type="chapter">
     <tei:head>
      3.
     </tei:head>
     <tei:p>
      Unavene sa ťahali vysokým snehom. Išli pod smrekovou horou,   hviezdy už bledly, z ranného, prísvitu vynáral sa pomaly hrebeň   Kačky.
     </tei:p>
     <tei:p>
      Ján Lotár podpieral Martu. Sám ledva prekladal nohy. Cítil hroznú   únavu po celom tele, nohy sa mu podlamovaly, v prsiach ho pichalo.   Ale predsa šiel dopredu, predsa šli všetci dopredu, od toho, ktorý   vpredu prešľapoval cestu, po Ludvika so Zolnaym, ktorí vzadu vliekli   Maxim. Dlhý rad šedivých, klátiacich sa postáv postupoval pomaly pod   smrekovou horou. Tam, kde sa začína hrebeň Kačky prudkým svahom,   museli si oddýchnúť. Každý sa zvalil do snehu na tom mieste, kde   práve stál. Len Ludvik ostal stáť. Oprel sa rukou o Maxim a díval sa   na červenú žiaru, ktorá sa rozhorela na východe. Koľko ráz bol Ludvik   takto na smrť unavený, koľko ráz už utekal pred nemeckými guľkami tak   ako tejto noci, a nikdy mu nepadol do srdca ani tieň pochybnosti.   Nikdy nezaváhal a neprestal ani na chvíľu kráčať po ceste, ktorú si   dobrovoľne vybral. Och, Ludvik vedel umŕtviť svoje telo, vedel ho   trestať a biť a nikdy sa nevzbúrilo. Vedel stáť, keď iní padali,   vedel žiť tam, kde iní umierali alebo sa vzdávali.
     </tei:p>
     <tei:p>
      Mal to v sebe od malička. Mal v sebe od malička veľkú vôľu biť sa   so životom, prejsť nad všetkým s úsmevom, so zdravým úsmevom, ktorý   premáha všetko a drví všetko.
     </tei:p>
     <tei:p>
      Ludvik stál opretý o Maxim a díval sa na červenú žiaru na východe.   Žiara sa rozrastala, mohutnela, od farby vypálených tehál prešla do   krvavočervenej, potom jasnela, až sa vo vrcholcoch stromov ukázal   odkrojok červeného slnka. Hora zjasnela.
     </tei:p>
     <tei:p>
      — Vstať! — povedal Ludvik.
     </tei:p>
     <tei:p>
      Slovo preskakovalo dlhým radom, chlapci vstávali pomaly, namáhavo.   Marte odpočinok pomohol. Teraz, keď slnko tancovalo vo vrcholcoch   stromov, bolo jej oveľa veselšie ako v noci. Teraz nebúchaly granáty,   nerachotil guľomet, nehvízdaly guľky, nenarážaly do stromov a ranení   nekričali. Už nebolo treba utekať, Martu už nešibaly konáre do tváre,   nepotkýnala sa, nepadala. Teraz bolo svetlo a jasno, kládla opatrne   nohy do šľapají a dívala sa na Jána Lotára, ktorý kráčal pred ňou,   trochu shrbený a nachýlený doprava.
     </tei:p>
     <tei:p>
      Och, v noci, keď utekali lesom, myslela už, že nevydrží. Nemyslela   ani na to, že sa všetko, zrútilo, nemyslela ani na to, že Petra už   nikdy neuvidí, nemyslela na nič, len bežala a bežala.
     </tei:p>
     <tei:p>
      Teraz je všetkému koniec. Marte by sa nemalo chcieť žiť, keď je   všetkému koniec. Mala by si ľahnúť do snehu, mala by hrýzť ruky,   ktoré by jej chcely pomôcť. Mala by zaspať a nevedieť nič o Petrovi.   Ale Marta kladie opatrne nohy do šľapají a kráča za Jánom   Lotárom.
     </tei:p>
     <tei:p>
      — Treba žiť! — kričí v nej niečo. — Treba žiť! — kričí všetko   okolo, slnko, ktoré sa už vyhuplo nad stromy, vzďaľuje sa od   vrcholcov stromov a bledne; les, ktorý stojí tichý a jasný: ľudia,   ktorí poslednými silami snažia sa premôcť sneh. Treba žiť! volá mladá   krv v Marte. Keď už pre nič inšie, tak pre pomstu treba žiť. Treba   žiť! Treba žiť! Treba žiť!
     </tei:p>
     <tei:p>
      Prečo sa ťahá ten unavený, shrbený rad dopredu? Prečo sa bije s   únavou, prečo sa nevzdá a neklesne do snehu?
     </tei:p>
     <tei:p>
      Pretože každý z nich, každý z unavených a ubitých, z hladných a   nevyspatých, zo smutných a bez nádeje, každý z nich chce predovšetkým   a najprv žiť. Nie. Tu nikto nemyslí na to, prečo treba žiť. Tu myslí   každý len na to, ako treba robiť, aby človek žil. Aby človek ostal   nažive. Aby nezmrzol a neumrel od hladu. Aby ho nechytila guľka alebo   črepina z granáta.
     </tei:p>
     <tei:p>
      Smejem sa celej filozofii, smejem sa tým umelým stavbám, smejem sa   ideálom a politickým koncepciám, smejem sa všetkému, čo vymysleli   ľudia, aby zakryli svoju nahotu. Smejem sa tomu všetkému, a ako sa   smejem.
     </tei:p>
     <tei:p>
      Pretože celá filozofia, všetko vedenie ľudstva, všetko, čo ľudia   vymysleli a vytvorili, scvrklo sa mi na tri písmená: ŽIŤ.
     </tei:p>
     <tei:p>
      Na tri veľké písmená, v ktorých je všetko: začiatok a koniec a   hlavne to, čo je medzi začiatkom a koncom.
     </tei:p>
     <tei:p>
      Ján Lotár hodil rukou, ako by chcel odohnať myšlienky. Ale vracaly   sa neúprosne, nemilosrdne, jasné a presné ako toto biele ráno.
     </tei:p>
     <tei:p>
      Nemal by už prečo žiť. To je jasné. Nemá už nikoho. Martu? Marta   mu nikdy nebola taká blízka, že by pre ňu mohol žiť. Ideále, pre   ktoré išiel do hôr? Ech, ideále sú ďaleko, keď je smrť blízko. Keď je   smrť každodenným hosťom, keď ju stretávaš každú hodinu, každú minútu,   vtedy je ťažko myslieť na veci vzdialené a neskutočné.
     </tei:p>
     <tei:p>
      Skutočný je hlad, skutočná je zima, skutočná je únava a skutočná   je krv. Ale národ? Sloboda? Láska k vlasti?
     </tei:p>
     <tei:p>
      Nenávisť. To slovo má ešte nejaký zvuk tu v horách. To slovo ešte   drží pokope hŕstku zúfalcov, pomáha dvíhať nohy a vydržať.
     </tei:p>
     <tei:p>
      Ale ostatné? Láska, krása, dobro a všetko to, čo si ľudia   vymysleli pre vlastnú útechu? Čo si vymysleli preto, aby nezošaleli   od vlastnej nečinnosti a nízkosti? Čo hlásajú s kazateľníc a s   katedier, čo hlásajú s rečníckych tribún a čo si denne vravia do   očí?
     </tei:p>
     <tei:p>
      To všetko nemá miesta tu v horách. To všetko je tu na smiech.   Kašľať, kašľať a tisíc ráz kašľať na všetko. Tu je len zima, ktorá je   nepriateľom, tu je len hlad, ktorý je nepriateľom a tu je len Nemec,   ktorý je nepriateľom. To je na jednej strane.
     </tei:p>
     <tei:p>
      Na druhej strane sú tu ľudia, ktorí chcú žiť. Ktorí bojujú spolu   proti nepriateľom, aby mohli žiť. Ktorých sväzuje spolu spoločná   nenávisť a spoločná túžba. Spoločná nenávisť proti všetkému, čo im   bráni žiť. Spoločná túžba po živote.
     </tei:p>
     <tei:p>
      To je jasné. To je všetko jasné, že Jánovi Lotárovi ide z toho   puknúť hlava. Také jasné ako sneh okolo a také studené ako sneh   okolo.
     </tei:p>
     <tei:p>
      Čo sa stane, ak Ján Lotár predsa neumrie tu v horách? Ak predsa   bude žiť a síde dolu medzi ľudí? Čo sa stane potom? Ako bude môcť žiť   Ján Lotár tamdolu, keď nebude mať nič, len nenávisť? Či je predsa aj   niečo viac? Je niečo viac než zima, hlad, strach o život a   nenávisť?
     </tei:p>
     <tei:p>
      Ech...
     </tei:p>
     <tei:p>
      Ján Lotár hodil rukou.
     </tei:p>
     <tei:p>
      Driapali sa teraz do príkreho svahu na hrebeň Kačky. Kĺzali sa,   padali, zachytávali sa borovíc, každý meter stál niečo z posledných   síl.
     </tei:p>
     <tei:p>
      Na hrebeni Kačky ich privítal Vargic. Hliadkoval celý čas, kým oni   boli preč, ale nezdal sa vôbec unavený. Bolo na ňom vidno, ako sa   teší z toho, že sa vracajú všetci.
     </tei:p>
     <tei:p>
      Dolu pod hrebeňom černel sa srub. Z komína sa kúrilo. Dym sa   krútil, vystupoval v rannom slnku, stúpal vysoko, vysoko, až sa   strácal v priehľadnom vzduchu.
     </tei:p>
     <tei:p>
      Všetkým spadla únava s nôh a ťarcha so srdca pri tom pohľade.
     </tei:p>
    </tei:div>
    <tei:div type="chapter">
     <tei:head>
      4.
     </tei:head>
     <tei:p>
      Obruč sa zaťahovala.
     </tei:p>
     <tei:p>
      Na miesto, kde Ludvik v noci prepadol nemecký transportný vlak,   prichádzaly stále nové a nové nemecké jednotky. Prichádzaly so   sánkami, v bielych plášťoch a s lyžami. Prichádzaly s automatmi,   guľometmi a mínometmi.
     </tei:p>
     <tei:p>
      Oberleutnant Stehr stál za násypom a dozeral na vykladanie. Hneval   sa zpočiatku, že ho vyhnali z teplej postele v Lisovci do chladného   rána. Ale teraz, keď viedol vykladanie, reval rozkazy a všetko   klapalo vzorne a rýchlo, bolo mu príjemne. Bol vo svojom živle.
     </tei:p>
     <tei:p>
      Hneď ráno vyslal hliadku po stopách. Hliadka šla na lyžiach, o   niekoľko hodín môže byť nazpät. A potom? Oberleutnant Stehr vie   presne, čo má potom robiť. Dostal presné rozkazy. Obkľúčiť a zničiť   hniezdo banditov. Pokiaľ možno, bez vlastných strát. Škoda každej   kvapky nemeckej krvi, ktorá sa vyleje v týchto prekliatych horách.   Oberleutnant Stehr tomu rozumie. Bez vlastných strát. Pretože nemecká   krv je vzácna a vylialo sa jej už hriešne mnoho.
     </tei:p>
     <tei:p>
      Oberleutnant Stehr pozrel na udupaný sneh okolo násypu. Na snehu   sa červenaly tmavé škvrny krvi. To je nemecká krv. Vzácna nemecká   krv. Oberleutnant Stehr už odoslal drezínu s deviatimi mŕtvolami.
     </tei:p>
     <tei:p>
      Zahrozil päsťou smerom k horám. ,Uvidíte, banditi! Uvidíte, aká je   vzácna nemecká krv. Uvidíte, ako si ju vie vážiť a ako ju vie pomstiť   oberleutnant Stehr. Ani jeden z vás mi neujde. Ani jeden. Všetci   zahryznete do zeme v tých svojich prekliatych horách. Prekliate hory.   Prekliate hory,‘ opakoval v duchu. Potom sa rozkričal na vojakov.
     </tei:p>
     <tei:p>
      — Rýchlo! Rýchlo!
     </tei:p>
     <tei:p>
      Práca pokračovala skutočne rýchlo. Keď slnko vyšlo nad horu, boli   už s vykladaním hotoví. Sánky stály na kraji lesa, naložené   guľometmi, mínometmi a muníciou. Mužstvo sa rovnalo do trojradu.   Nebolo to celkom tak ako na prehliadke, pretože pôda pod násypom bola   nerovná, trojrad bol zvlnený, niektorí si v rýchlosti zapínali   goliere a plášte.
     </tei:p>
     <tei:p>
      Tenký, dlhý Unteroffizier podal hlásenie.
     </tei:p>
     <tei:p>
      Sto päťdesiat chlapov, dvanásť guľometov, štyri mínomety. Hliadka   vpredu.
     </tei:p>
     <tei:p>
      Oberleutnant Stehr spokojne odzdravil.
     </tei:p>
     <tei:p>
      Rozchod. Oddych.
     </tei:p>
     <tei:p>
      Potom čakali dlho na návrat hliadky.
     </tei:p>
     <tei:p>
      Hliadka sa vrátila až neskoro popoludní. Slnko sa už skláňalo za   les na druhej strane, keď zpomedzi stromov tíško vybehly biele plášte   na lyžiach s čiernymi automatmi.
     </tei:p>
     <tei:p>
      Hliadka našla brloh ďaleko v horách. Museli sa dlho plaziť na   bruchu okolo stráže na hrebeni, aby mohli vidieť srub pod kolmou   skalnou stenou. Pred srubom sa končily stopy a z komína vystupoval   dym. Omyl je vylúčený.
     </tei:p>
     <tei:p>
      Oberleutnant Stehr odložil výpad na druhý deň. Nedôveroval horám a   bál sa ich v noci. Pohnú sa za svitania.
     </tei:p>
     <tei:p>
      Obruč sa zaťahovala.
     </tei:p>
    </tei:div>
    <tei:div type="chapter">
     <tei:head>
      5.
     </tei:head>
     <tei:p>
      Ranné svetlo sa len ťažko vkrádalo do srubu. V prítmí, ktoré   vládlo v prednej izbe, bolo vidieť prilby a pušky, rozvešané po   stenách. Pod oknom sa temne lesklý štyri ľahké československé   guľomety, postavené pekne v rade. Pri nich debničky s nábojmi. Pri   severnej stene belela sa slama. Na slame ležali ľudia vo všetkých   možných polohách, na bruchu, na boku a na chrbte, s nohami skrčenými   a vystretými, v plášťoch i bez nich, v bagančiach i bosí. Každý podľa   toho, koľko mal síl včera, keď prišli z nevydarenej akcie. Niektorí   padli na slamu hneď, ako prišli, iní sháňali ešte niečo pod zuby, ale   všetci spali na jeden dúšok od včera.
     </tei:p>
     <tei:p>
      Svetlo sa čoraz viacej rozkladalo v srube. Už bolo vidieť aj   kolieska Maxima, ktorý bol celkom v kúte. Už bolo vidieť aj spáčom do   tvárí. Zo zadnej izby ozýval sa štrkot hrncov. To Galko varil   polievku. Inak nič nerušilo ticho v srube, len chrápanie a   oddychovanie spáčov.
     </tei:p>
     <tei:p>
      Prvý vstal Ludvik.
     </tei:p>
     <tei:p>
      Posadil sa na slamu a rozhliadol sa udivene okolo. Čo je, večer,   či ráno? Koľko je hodín? Ako dlho spali?
     </tei:p>
     <tei:p>
      Pozrel na zápästie, kde mal malé náramkové hodinky so svietiacim   ciferníkom. Ukazovaly presne jedenásť hodín. Zbadal, že stoja.
     </tei:p>
     <tei:p>
      Prešiel do zadnej izby.
     </tei:p>
     <tei:p>
      — Raňajky, či večera? — opýtal sa Galku.
     </tei:p>
     <tei:p>
      — Všetko. Spali ste dlho, — obrátil sa Galko od platne.
     </tei:p>
     <tei:p>
      — Vonia to dobre, — zasmial sa Ludvik a naklonil sa nad   hrniec.
     </tei:p>
     <tei:p>
      — To je z vola, — povedal Galko.
     </tei:p>
     <tei:p>
      — Z vola?
     </tei:p>
     <tei:p>
      — Hej. Z toho menšieho. Zabili sme ho včera, bol už chudý. Rebrá   mu trčaly a nemali sme mu čo dať žrať.
     </tei:p>
     <tei:p>
      — Tak, — povedal Ludvik. — Dobre, — povedal potom a vyšiel pred   srub.
     </tei:p>
     <tei:p>
      Hrebeň Kačky sa už vynáral z tmy. Skala bola šedivá, aj obloha   bola šedivá. Aj sneh bol akýsi šedivý. Vzduch bol chladný, nehýbal   sa. Bolo bezvetrie.
     </tei:p>
     <tei:p>
      Ludvik si pretrel snehom oči, potom sa vrátil do prednej izby.
     </tei:p>
     <tei:p>
      Spáči sa pomaly prebúdzali.
     </tei:p>
     <tei:p>
      Vstávali ťažko, ako vstávame po dlhom, vyčerpávajúcom spánku.   Pretierali si oči a strácali sa do zadnej izby, odkiaľ zaváňal   hovädzí guláš.
     </tei:p>
     <tei:p>
      Aj Ján Lotár vstal. Hlava ho trochu bolela. Vstal opatrne, aby   nevzbudil Martu, ktorá ležala schúlená do klbka vedľa neho. Keď   uvidel vedľa seba Martu, spomenul si odrazu na všetko. Na vlak, na   útek a na čudné myšlienky, ktoré mal cestou.
     </tei:p>
     <tei:p>
      Po raňajkách povedal Ludvik Lotárovi:
     </tei:p>
     <tei:p>
      — Poď so mnou. Idem pozrieť hliadku na hrebeni.
     </tei:p>
     <tei:p>
      Ján Lotár nemal veľa chuti, ale v hlase Ludvikovom bolo čosi   naliehavého, čo ho nútilo, aby šiel.
     </tei:p>
     <tei:p>
      Kráčali mlčky od srubu po prvé borovice. Tam sa Ludvik zastavil.   Pozrel dolu na srub, hore na hrebeň Kačky a ďalej doľava na hrebene,   zapaľujúce sa svitom rána.
     </tei:p>
     <tei:p>
      — Musíme odísť, — povedal vážne.
     </tei:p>
     <tei:p>
      — Kam? — opýtal sa Ján Lotár. Neprekvapilo ho to, lebo, čakal, že   Ludvik má niečo vážneho na srdci.
     </tei:p>
     <tei:p>
      — To je jedno, kam. Ale musíme odísť. Čo najskôr musíme odísť.   Najlepšie by bolo, keby sme odišli už dnes.
     </tei:p>
     <tei:p>
      — Možno, že nepôjdu za nami, — povedal Ján Lotár. — A potom? Kam   by sme šli? Všade nás nájdu. Kde nás Nemci nenájdu?
     </tei:p>
     <tei:p>
      — Tu nesmie byť nijaké: možno, že áno, možno, že nie. Rozumieš? Tu   nesmie byť riziko. — Ludvik krčil čelo. Bol to celkom iný Ludvik, ako   ten, ktorého Ján Lotár doteraz poznal. — Som zodpovedný za všetkých,   — pokračoval Ludvik. — Za všetkých. Preto nesmiem nič riskovať.   Nesmiem mať nijaké možno. Musím mať istotu, že som urobil všetko pre   bezpečnosť svojich ľudí. Rozumieš? Istotu. — Ludvik sa oprel o kmeň   borovice a zasunul ruky za opasok. Vyzeral trošku teatrálne a Jánovi   Lotárovi prišlo odrazu na um, či všetko to, čo sa u Ludvika zdalo   mocné a tvrdé, či všetko to nebola len póza, ktorou Ludvik   zachraňoval sám seba. Ale nie. O Ludvikovi nesmel Ján Lotár   pochybovať. Mohol pochybovať o sebe, mohol pochybovať o každom, ale o   Ludvikovi nemohol. Nesmel.
     </tei:p>
     <tei:p>
      — Úplne jedno, kde skapeme. — povedal Ján Lotár. Stál pred   Ludvikom a díval sa do diaľky.
     </tei:p>
     <tei:p>
      — Nerozprávaj tak. Viem, že to tak nemyslíš. A ak to tak myslíš,   tak to myslíš len teraz. Keby prišlo do tuhého, dal by si mi za   pravdu.
     </tei:p>
     <tei:p>
      — Už mám všetkého po krk, — povedal Ján Lotár. — Po tadeto, vidíš?   — ukázal rukou na hrdlo. Chcel by sa aj zastaviť, ale niečo ho núti,   aby pokračoval. — Už mi je to jedno. Umrieť tak, alebo tak. Umrieť   tu, alebo niekde inde.
     </tei:p>
     <tei:p>
      — Prestaň! — povedal Ludvik. — Prestaň! — povedal ešte raz   dôraznejšie.
     </tei:p>
     <tei:p>
      Ale v Jánovi Lotárovi ako by sa bolo niečo odtrhlo.
     </tei:p>
     <tei:p>
      — Kašlem na všetko! — vyrazil a obrátil sa k Ludvikovi. — Pozri na   mňa. Dobre si ma obzri: To som ja, Ján Lotár. Nevyliečiteľný   idealista, ktorý od prvého dňa bije Nemcov. Ktorý nechal všetko a   zabudol na všetko, len aby mohol ísť umrieť za vlasť. Prisahám ti, že   som vtedy chcel umrieť za vlasť. A ešte viac. Chcel som sa biť za ňu,   ruvať sa s každým a so všetkým. Ale teraz kašlem na všetko. Počuješ?   Kašlem na všetko! Na teba, na ostatných, na národ, na všetko!
     </tei:p>
     <tei:p>
      — Prestaň! — povedal Ludvik zlostne. Stál ešte vždy opretý o kmeň   borovice, ruky za opaskom.
     </tei:p>
     <tei:p>
      — Nie. Neprestanem. Neprestanem, kým ti nepoviem všetko. Bojím sa   smrti, ale ešte väčšmi sa bojím utrpenia. Zimy, hladu, únavy.   Neznesiem to. Nevydržím už ďalej. Nechcem byť všivavý, nechcem byť   hladný a smädný, nechcem byť špinavý. Chcem spať a jesť ako človek.   Chcem žiť ako človek. A keď to nemôžem, tak chcem aspoň, aby sa   skončilo toto všetko. Nepohnem sa odtiaľto. Neurobím ani krok.
     </tei:p>
     <tei:p>
      Ludvik odstúpil od borovice a urobil krok k Jánovi Lotárovi. Ako   dobre rozumel Ludvik Jánovi Lotárovi. Ako dobre mu rozumel.
     </tei:p>
     <tei:p>
      Chytil ho za ramená a pozrel mu do očú.
     </tei:p>
     <tei:p>
      Ján Lotár uhýbal Ludvikovmu pohľadu. Nakoniec predsa musel pozrieť   a videl dobré, veľmi dobré šedivé oči, ktoré sa na neho usmievaly a   hladily ho.
     </tei:p>
     <tei:p>
      — Poď. Pôjdeme hore, — povedal Ludvik.
     </tei:p>
     <tei:p>
      Ján Lotár sklonil hlavu a išiel za Ludvikom.
     </tei:p>
     <tei:p>
      Išli mlčky, až kým neprišli na hrebeň.
     </tei:p>
     <tei:p>
      Slnko zalievalo biele hrebene dolu pod Kačkou, kraj sa kúpal v   slnku a v belobe. Ludvik ukázal rukou dolu.
     </tei:p>
     <tei:p>
      — Vidíš, tu je naša sila.
     </tei:p>
     <tei:p>
      Ján Lotár nehovoril nič.
     </tei:p>
     <tei:p>
      — Tu je naša sila, — pokračoval Ludvik. — V tých horách, v tých   rozoklaných údoliach, v zasnežených lesoch. Kým máme hory, dotiaľ   vydržíme.
     </tei:p>
     <tei:p>
      Ján Lotár mlčal.
     </tei:p>
     <tei:p>
      — A pozri, — ukázal Ludvik na východ, kde sa kolísalo slnko ako   veľká žltá lopta. — Pozri na slnko. Noc bola dlhá a predsa vyšlo. Po   každej noci musí vyjsť slnko. Aj nám musí vyjsť. Musí nám raz vyjsť   slnko.
     </tei:p>
     <tei:p>
      — My tu už nebudeme, keď vyjde slnko, — povedal Ján Lotár. — Potom   to už bude jedno, či vyjde alebo nevyjde, keď my tu už nebudeme.
     </tei:p>
     <tei:p>
      — To závisí od nás, — povedal Ludvik.
     </tei:p>
     <tei:p>
      — To závisí od Nemcov, — povedal Ján Lotár.
     </tei:p>
     <tei:p>
      — Od nás, — povedal Ludvik. — Predovšetkým od nás. Kto chce žiť,   ten môže žiť. Nehovorím, že musí. Ale môže žiť. Ten, kto nechce, má   menej nádeje. Oveľa menej nádeje.
     </tei:p>
     <tei:p>
      Chvíľu mlčali, obidvaja ponorení do vlastných myšlienok.
     </tei:p>
     <tei:p>
      — Slnko už nemôže byť ďaleko, — povedal potom Ludvik.
     </tei:p>
     <tei:p>
      — Pre nás je ďaleko, — povedal Ján Lotár.
     </tei:p>
     <tei:p>
      — Pre nás je tak blízko, ako pre ostatných, — povedal Ludvik.
     </tei:p>
     <tei:p>
      — Nie. Pre nás je ďaleko, — odporoval Ján Lotár. — Myslíš, že   neviem, čo nás čaká po tom, čo sa stalo pri vlaku? Myslíš, že ak aj   ujdeme odtiaľto, myslíš, že vydržíme utekať deň a noc bez prestania   štvaní a s Nemcami za pätami? Myslíš, že sa to dá vydržať?
     </tei:p>
     <tei:p>
      — Viem, že človek vydrží všetko, — povedal Ludvik. — Pôjdeme na   východ. Pôjdeme stále na východ, kým neuvidíme horiace domy. Kým sa   nám nebude triasť zem pod nohami. Prebijeme sa.
     </tei:p>
     <tei:p>
      — Kto z nás? — opýtal sa Ján Lotár.
     </tei:p>
     <tei:p>
      — Všetci. Ty a ja a ostatní. Všetci sa prebijeme, keď to všetci   budeme chcieť.
     </tei:p>
     <tei:p>
      — Prečo? — opýtal sa Ján Lotár. — Prečo by sme to mali chcieť?   Prečo by sme to chceli? — Zohnutý, s vychudnutými lícami a žltým   leskom v očiach zdal sa Ján Lotár len tieňom bývalého Jána   Lotára.
     </tei:p>
     <tei:p>
      — Ty si chorý, — povedal Ludvik.
     </tei:p>
     <tei:p>
      — Možno, — povedal Ján Lotár. Siahol si na čelo, potom spustil   ruku bezvládne vedľa tela. — Možno, že som chorý, — povedal. — Všetci   sme chorí.
     </tei:p>
     <tei:p>
      Pred chvíľou ešte slnko jasne svietilo. Teraz sa okolo neho   shromažďovaly biele oblaky. Oblaky boly čoraz hustejšie, slnko len s   námahou presvitalo. Na hory padol tieň.
     </tei:p>
     <tei:p>
      Ján Lotár sa striasol.
     </tei:p>
     <tei:p>
      Aj Ludvik sa striasol.
     </tei:p>
     <tei:p>
      Bolo mu odrazu zima. Do srdca sa pomaly vkrádalo niečo temné,   hrozivé. Ludvik nemal ešte nikdy taký pocit. Svieralo mu srdce, na   prsiach mal ťarchu. Cítil to od samého rána, po celý čas, čo sa   snažil presvedčiť Jána Lotára. Cítil to a nemohol sa toho zbaviť.   Ráno mal len neurčitý nepríjemný pocit, teraz cítil jasne temnú   hrozbu vo vzduchu.
     </tei:p>
     <tei:p>
      Čo je to?
     </tei:p>
     <tei:p>
      Strach?
     </tei:p>
     <tei:p>
      Že by to bol strach? Že by Ludvik mal strach?
     </tei:p>
     <tei:p>
      — Pôjdeme dolu, — povedal Ludvik.
     </tei:p>
     <tei:p>
      Myslieť na horách je nebezpečné. Tu treba robiť, robiť, robiť.   Vždy niečo treba robiť. Teraz sa treba pripraviť na odchod. Potom   bude treba biť sa so snehom, zimou a hladom.
     </tei:p>
     <tei:p>
      Tak myslel Ludvik, keď schádzali s hrebeňa Kačky do srubu.
     </tei:p>
    </tei:div>
    <tei:div type="chapter">
     <tei:head>
      6.
     </tei:head>
     <tei:p>
      Vo vzduchu zahvízdala mína. Dopadla na vrchovec smreka, ktorý stál   osamote za srubom. Ozval sa výbuch, rozľahol sa v tichých horách,   zatriasol oknami srubu a vrchovec smreka sa zrútil na zem. Biele   drevo kmeňa trčalo k nebu ako polámané ženské ruky.
     </tei:p>
     <tei:p>
      Ludvik vybehol pred srub. Nevidel nič, len husté biele oblaky,   ktoré zakrývaly slnko, pokojnú tvár Kačky so zasneženými borovicami a   biele hrebene hôr, rozprestierajúce sa široko-ďaleko.
     </tei:p>
     <tei:p>
      Potom videl záblesk, kratušký ako moment smrti, červený záblesk   naľavo od hrebeňa Kačky. Krátky známy hvizd. Ludvik sa inštinktívne   hodil do snehu pred srubom. Výbuch, ktorý nasledoval, bol mocný, mína   dopadla celkom blízko, úlomky zasvišťaly nad Ludvikovou hlavou a   udieraly do drevenej steny srubu.
     </tei:p>
     <tei:p>
      Ludvik vstal. Jedným skokom preskočil schody, vedúce do srubu, a   otvoril dvere. Chlapci už stáli pri oknách s puškami, automatmi a   guľometmi.
     </tei:p>
     <tei:p>
      — Von! — zakričal Ludvik a keď sa nehýbali, zakričal ešte raz:
     </tei:p>
     <tei:p>
      — Von! — hlas mal ostrý, rozkazujúci. — Von musíte ísť. Hore, na   hrebeň.
     </tei:p>
     <tei:p>
      Nová mína. Všetci sa prikrčili za oknami. Výbuch otriasol srubom,   sklo na oknách sa rozsypalo.
     </tei:p>
     <tei:p>
      — Svinský vynález! — povedal Burda, keď sa spamätali z   výbuchu.
     </tei:p>
     <tei:p>
      — Po jednom na hrebeň, — zakričal Ludvik.
     </tei:p>
     <tei:p>
      Vyskakovali po jednom z dverí srubu, utekali chránení lesom po   svahu na hrebeň Kačky.
     </tei:p>
     <tei:p>
      V srube ostal len Ludvik s Jánom Lotárom. Ján Lotár stál pri okne,   nehýbal sa. Ludvik prešiel do rohu izby a ťahal odtiaľ Maxim.
     </tei:p>
     <tei:p>
      Ján Lotár sa odvrátil od okna.
     </tei:p>
     <tei:p>
      — Pomôžem ti, — povedal Ludvikovi.
     </tei:p>
     <tei:p>
      Ludvik len prikývol hlavou.
     </tei:p>
     <tei:p>
      V prestávkach medzi výbuchmi mín ťahali ťažký guľomet po vysokom   snehu. Šmýkali sa, padali medzi smrekmi, ale konečne došli šťastne na   hrebeň.
     </tei:p>
     <tei:p>
      Vargic tam už organizoval obranu. Kalač ležal za ľahkým guľometom   tesne nad priepasťou, medzi dvoma skalami. Belický napravo od neho,   trochu vzadu, napĺňal zásobníky. Na druhej strane hrebeňa boli   ostatní. Len odtiaľ mohli prísť Nemci, mohli prejsť horou až na   úpätie Kačky a odtiaľ pomedzi riedke borovice hore svahom až na   hrebeň. Chlapci horúčkovité robili násypy zo snehu, sneh bol vlhký,   dal sa dobre spracovávať. O chvíľu bola na hrebeni Kačky malá pevnosť   zo snehu a z kmeňov borovíc, ktoré tu práchnively už bohvie   odkedy.
     </tei:p>
     <tei:p>
      Ludvik s Jánom Lotárom umiesťovali ťažký guľomet. Umiestili ho do   severovýchodného rohu obdĺžnikovej pevnosti, pretože v tom smere   borovicový les sa naširoko rozstupoval a dával tak dobrý výhľad a   výstrel. Robili všetko rýchlo a bez slova.
     </tei:p>
     <tei:p>
      Len nemecké míny vybuchovaly v nepravidelných intervaloch dolu pod   hrebeňom. Nemci ešte vždy strieľali na srub. Jedna mína dopadla   presne na strechu. Bolo vidieť, ako sa rozletely triesky na všetky   strany, strecha sa nadvihla, nachýlila nabok a potom sa zrútila ako   domček z karát.
     </tei:p>
     <tei:p>
      Konečne boli hotoví s Maximom. Ludvik sa posadil zaň, namieril na   čistinku, ktorou museli Nemci prejsť, ak sa s tejto strany chceli   dostať na hrebeň. Potom čakal.
     </tei:p>
     <tei:p>
      Všetci čakali.
     </tei:p>
     <tei:p>
      Nemci prestali strieľať z mínometov.
     </tei:p>
     <tei:p>
      Pod hrebeňom Kačky horel srub jasným plameňom. Sneh okolo srubu sa   topil. Staré mocné kmene prašťaly v ohni, lámaly sa s rachotom a   zmizly v plameňoch. Dym vystupoval rovno v nehybnom vzduchu.
     </tei:p>
     <tei:p>
      Ján Lotár si spomenul, ako pri svojom príchode k Ludvikovi ležal   na slame a díval sa na mocné kmene povaly srubu. Vtedy si myslel, že   kmene sú také mocné a bezpečné ako Ludvik. A hľa, kmene už nie sú.   Kmene zmizly v červenom plameni, rozplynuly sa v čiernom dyme.
     </tei:p>
     <tei:p>
      Pozrel na Ludvika. Sedel za Maximom pokojný, ani sval sa nepohol   na ostro rezanej tvári. Je mocnejší ako tie dubové kmene? Je mocnejší   ako oheň? Nie. Pred ohňom sa všetko skloní. Aj dubové kmene, aj   Ludvik. Ako by mohol zvíťaziť nad ohňom. Nad smrťou. Nad zánikom.   Posledné kmene na srube sa zrútily s rachotom, oheň vyšľahol na   chvíľu vysoko, potom klesol dolu, zosmutnel v šedivom dyme.
     </tei:p>
     <tei:p>
      Ján Lotár klesol hlavou do studeného snehu, zaryl ju hlboko do   neho, aby na nič nemyslel a nič nevidel.
     </tei:p>
     <tei:p>
      Bolo ticho.
     </tei:p>
     <tei:p>
      Ale keď Ján Lotár zatvoril oči, videl, ako sa Nemci plazia po   snehu, pomedzi stromy a kríky, v bielych plášťoch, s automatmi na   krku. Videl malé horské mínomety, okolo nich studené tváre, videl   sklonené postavy, ako zamerujú mínomety na hrebeň Kačky. Videl   guľomety pripravené v pozíciách a čakajúce len na pokyn veliteľov.   Och, Ján Lotár videl všetko jasne. Myšlienky sa nedaly utopiť v   snehu. Všetko bolo jasné a ostré, minulosť, prítomnosť i budúcnosť.   Minulosť, to je jasné a svetlé, to je mladosť a zeleň klanských   lesov, prítomnosť, to je sneh studený a nepriateľský. Budúcnosť, to   je nič. To je koniec. Hustá hmla pred očami, ktorá zastrie všetko, a   potom neúprosná, nemilosrdná tma. Koniec, to je tma.
     </tei:p>
     <tei:p>
      Ešte stále bolo ticho.
     </tei:p>
     <tei:p>
      Ludvik podal Jánovi Lotárovi cigaretu. Neobzrel sa pritom dozadu,   pozoroval neprestajne malé, voľné priestranstvo, ktorým Nemci museli   prejsť.
     </tei:p>
     <tei:p>
      Ján Lotár sa pohodlne oprel chrbtom o snehový násyp, pomaly si   zapálil a s pôžitkom vyfúkol dym.
     </tei:p>
     <tei:p>
      Potom sa ozval prvý výstrel.
     </tei:p>
     <tei:p>
      Ludvik sa máličko pohol.
     </tei:p>
     <tei:p>
      Ján Lotár zahasil cigaretu a položil si ju do vrecka plášťa. Ešte   si pomyslel: ,Aké je to smiešne, že odkladám cigaretu, keď ju už   nikdy nebudem potrebovať.‘ Potom už nestačil myslieť na nič.
     </tei:p>
     <tei:p>
      Peklo sa otvorilo.
     </tei:p>
     <tei:p>
      Míny.
     </tei:p>
     <tei:p>
      Guľomety.
     </tei:p>
     <tei:p>
      Míny.
     </tei:p>
     <tei:p>
      Guľomety.
     </tei:p>
     <tei:p>
      Hrebeň Kačky sa chvel, skala sa otriasla v základoch. Vzduch bol   plný bláznivého hvízdania a rachotu, plný hvízdajúcej smrti a   nebezpečenstva.
     </tei:p>
     <tei:p>
      Ján Lotár sa bál o život. Teraz vedel, že Ludvik mal pravdu, keď   toto všetko predvídal. Keď predvídal aj to, že Ján Lotár bude mať   strach o život. Och, ako sa Ján Lotár bál o život. Pred každým novým   zahvízdaním míny sa prikrčil. V prsiach mal čudné prázdno, hrdlo   stiahnuté.
     </tei:p>
     <tei:p>
      Hej, Ján Lotár sa bál o život. Ján Lotár chcel žiť. Teraz, keď sa   nad hlavou otvorilo peklo, keď každú chvíľu mohol čakať črepinu míny   alebo guľku do čela, teraz videl, že všetky ľudské myšlienky a   nálady, city a predstavy sú malé, maličké pred skutočnosťou. Aspoň   pred takouto skutočnosťou. Takáto skutočnosť zatlačuje rozum a   odhaľuje to, čo býva skryté vo vnútri a čo vychádza na povrch len   niekoľko ráz za jeden ľudský život. A to vo vnútri nepozná nič, okrem   vôle žiť. Žiť. Žiť. Žiť. To je jediná myšlienka, to je jediná vôľa,   to je jediná snaha:
     </tei:p>
     <tei:p>
      Uuí... uuí... uuí...
     </tei:p>
     <tei:p>
      Mína zapišťala celkom nízko nad hlavami chlapcov.
     </tei:p>
     <tei:p>
      Pritisli sa na zem, ani nedýchali.
     </tei:p>
     <tei:p>
      Mína dopadla na južný okraj skaly. Výbuch, úlomky preletely nad   hlavami, v ušiach zvonilo. Snehová stena na južnej strane bola   rozmetená. Stará borovica, ktorá visela nad samým krajom skalnatej   steny, prelomila sa vpoly a Belický s Kalačom, ktorí ležali tesne   vedľa borovice, sa nehýbali.
     </tei:p>
     <tei:p>
      Po chvíli sa Kalač pohol. Ohmatával si ruky, nohy, siahol si na   čelo, ale všetko mal v poriadku. Len v hlave mu hrozne hučalo. Do   slúch ako keby búchal kladivom.
     </tei:p>
     <tei:p>
      Potom pozrel na Belického. Ten ležal nehybne, tvár mal celkom   bielu, ako krieda bielu a nedýchal. Kalač sa nahol nad ústa   Belického, ale Belický nedýchal.
     </tei:p>
     <tei:p>
      Kalač rýchlo odopäl Belickému plášť. Pod ním mal mastnú blúzu s   hnedými výložkami. Rozopäl aj tú. Potom siahol rukou pod košeľu na   miesto, kde bije srdce. Srdce nebilo. Na sovretých perách Belického   sa zjavila kvapka krvi, kvapka rástla, krv sa hromadila, potom   stekala jemným potôčikom po zarastenom líci až k uchu.
     </tei:p>
     <tei:p>
      Míny dopadaly hustejšie a bližšie. Len zázrakom nepadla ešte ani   jedna do stredu hrebeňa, kde ležali chlapci. Bol to naozaj zázrak, že   ešte žili v tom pekle.
     </tei:p>
     <tei:p>
      Ludvik sedel za Maximom pokojný a čakal, kým sa Nemci nezjavia   dolu pod ním. Nemyslel na nič, len na to, ako treba čo najlepšie   strieľať. Ako treba zabiť čím najviac Nemcov.
     </tei:p>
     <tei:p>
      Ján Lotár ležal vedľa Ludvika, pušku mal na snehovej ohrade, hlavu   podopieral ľavou rukou a pozeral cez okraj snehového násypu dolu   medzi riedke borovice. Kedy prídu? Kedy sa už zjavia? Och, ako ťažko   je čakať na koniec. Čakanie na smrť je horšie ako smrť sama. Je   horšie ako všetko, čo môže ľudské srdce zniesť. Pred týmto strašným   čakaním je všetko ostatné malé a smiešne. Smiešne je utrpenie z   lásky, smiešna je urazená hrdosť, maličké, malé je všetko utrpenie   človeka pred týmto strašným čakaním.
     </tei:p>
     <tei:p>
      Na čo má myslieť Ján Lotár, aby neprichádzalo, k nemu tušenie   neodvratnej, blízkej smrti? Má myslieť na mladosť, veselú a šťastnú,   na matku, na sestru, na Petra, na kamarátov zo štúdií, na lumpačky,   na celý ten dlhý a pekný život, ktorý sa mu teraz zdá ako kratušká   chvíľa? Nie, nemôže myslieť na nič, čo bolo. Všetko to, čo bolo, je   nedôležité, slabé a malé, zahmlené a neskutočné, krátke ako jediný   vzdych.
     </tei:p>
     <tei:p>
      ,Prečo ja? Prečo práve ja?‘ myslí si Ján Lotár. Prečo práve on z   tisícich a miliónov ľudí, prečo práve on, ktorý tak veľmi chce žiť?   Prečo práve on má umrieť tu v studenom snehu? Prečo práve naňho sa má   zvaliť všetko šialenstvo nebies, všetok ten rachot a to hvízdanie,   prečo práve jeho krv potrebujú nebesá? Prečo? Prečo? Prečo?... Bože?   Prečo, Bože?
     </tei:p>
     <tei:p>
      Boh? Ján Lotár pozrel hore na šedivé oblaky, ktoré sa temnely nad   horami ťažkou olovenou šedivosťou.
     </tei:p>
     <tei:p>
      Ako dlho trvá už to peklo? Aj Ludvik sa už stáva netrpezlivým.   Dokedy ešte? Raz predsa trafia Nemci doprostred, raz padne mína rovno   medzi chlapcov a potom bude koniec. Nie, na to netreba myslieť. Kým   Ludvik dýcha, kým žije, kým drží rukoviatky Maxima, dotiaľ netreba na   to myslieť. Hlavné je nemyslieť na nič, len pozorovať úzky výrez   medzi borovicami, aby sa tadiaľ neprešmykol ani jeden živý Nemec. Ani   jeden zo psov. Ech, krvaví psi! Počkajte ešte na kosť. Počkajte ešte,   tu je Ludvik.
     </tei:p>
     <tei:p>
      Marta leží vedľa Burdu, tvár pritisnutá o snehový násyp, obidvoma   rukami kŕčovite sviera pušku. Toto všetko sa jej zdá strašne čudné a   neskutočné. Ako by bola v strede kolesa, veľkého čierneho kolesa,   ktoré sa krúti závratnou rýchlosťou, na konci kolesa sú okienka,   tisíce okienok, ktorými presvitá raz jasné slnko a zelené hole pod   Ostrým, raz Peter s rozhalenou košeľou a svetlými vlasmi, inokedy zas   čierna tvár Grunera a veľký, červený ohryzok na krku. Koleso sa krúti   rýchlo, strašne rýchlo, takže sa tváre a obrazy v okienkach   rozmazávajú, roztierajú, strácajú sa celkom, až nakoniec ostáva iba   zmätený film z úlomkov a črepín farebného skla.
     </tei:p>
     <tei:p>
      Burda leží za svojím ľahkým guľometom, prst na spúšti. S času na   čas odpľuje si pomaly a rozvážne ponad snehový násyp, pozerá za   slinou, potom sa inštinktívne prikrčí, keď nad hlavou počuť známy   piskot, odpľuje si ešte raz, keď mína vybuchne v bezpečnej   vzdialenosti a pozerá ďalej na riedke biele borovice pod svahom.
     </tei:p>
     <tei:p>
      Vargic je trochu nervózny. Nie, nebojí sa smrti, pretože je starý   komunista a umrieť za myšlienku zdá sa mu ľahké. Zdá sa mu to celkom   v poriadku, že zahryzne do zeme tu na hrebeni Kačky.
     </tei:p>
     <tei:p>
      Och, Vargic vie, za čo bojuje, Vargic to vie najlepšie zo   všetkých, čo sú s ním na hrebeni Kačky. Vargic sa ešte pamätá na   špinavé, slnkom zaliate predmestie Madridu, na prach, ktorý sa   zdvihol vždy, keď sa zvalila stena, na španielskych kamarátov a na   kamarátov z celého sveta, ktorí prišli do Španielska umrieť za   slobodu. Pamätá sa Vargic dobre na všetko. Ale teraz mu vystupuje   obraz za obrazom jasne a naliehavo. Malá rozstrieľaná krčma na   predmestí, v rozbitých oknách vrecia s pieskom a za vrecami chlapi,   čierni od slnka a prachu. Mladý, chudorľavý Belgičan Jaques s úzkou,   stareckou tvárou kľačí na rozbitej debne, hľadí škárou medzi dvoma   vrecami, vystrelí, vykašle prach, znova vystrelí, potom rýchlo,   nabíja a znova strieľa a znova kašle. Vedľa v okne pozorne mieri   tenký a dlhý Florent z Normandie, vystrelí, dlhými prstami si   prehrabne kučeravé, čierne vlasy, potom sa nachýli nad okno a   pozorne, dlho mieri.
     </tei:p>
     <tei:p>
      A ostatní v rozrúcanej krčme a ostatní v uliciach Madridu,   Valencie, na Guadalajare a v Estremadure, synovia slnečného   Španielska a synovia všetkých krajín rovnako cítia, rovnako,   strieľajú do fašistov a rovnako umierajú.
     </tei:p>
     <tei:p>
      Hej, vtedy...
     </tei:p>
     <tei:p>
      Mnoho sa zmenilo odvtedy. Miesto slnka a horúčosti je tu šedivé   nebo, sneh a zima, miesto krčmy, ktorá sa kúpe v mračnách prachu, je   tu pokojný, úzky hrebeň s vážnymi borovicami, namiesto ulíc Madridu   slovenské hory.
     </tei:p>
     <tei:p>
      Len nepriateľ je ten istý. Fašisti.
     </tei:p>
     <tei:p>
      Boj sa neskončil v Madride alebo v Barcelone, boj trvá ďalej na   život a na smrť, boj pokračuje všade, i tu na slovenských horách.
     </tei:p>
     <tei:p>
      — Smrť fašizmu!
     </tei:p>
     <tei:p>
      Vargic to zakričal, a ani o tom nevedel. Slovo, vylietlo ponad   sklonené hlavy, ponad vážne borovice, prerazilo huk výstrelov a   usadilo sa v ušiach.
     </tei:p>
     <tei:p>
      Ludvik pozrel na Vargica a usmial sa vážne, sústredene. Ján Lotár   opakoval to slovo medzi zubami, len máličko pohybujúc perami, slovo   bolo čoraz mocnejšie a ťažšie, až nakoniec vybúšilo z neho   hlasne.
     </tei:p>
     <tei:p>
      — Smrť fašizmu!
     </tei:p>
     <tei:p>
      — Smrť fašizmu! — zakričal Kalač a odvrátil sa od mŕtveho   Belického.
     </tei:p>
     <tei:p>
      — Smrť fašizmu! — kričali druh po druhovi. Hrdlá mali stiahnuté a   v očiach slzy.
     </tei:p>
     <tei:p>
      — Smrť fašizmu! — nieslo sa s hrebeňa Kačky mocne a slávnostne.   Zvuk hlasov stúpal nad hrebeň, bil sa s rachotom výstrelov a s   hvízdaním guliek.
     </tei:p>
     <tei:p>
      A odrazu bolo ticho.
     </tei:p>
     <tei:p>
      Nemci prestali strieľať.
     </tei:p>
     <tei:p>
      Bolo tak ticho, že sa chlapci udivene pozerali druh na druha. Ako   by niečo nebolo v poriadku. Ako by niečo chýbalo. Bolo také ticho, čo   sviera srdcia a zastavuje dych.
     </tei:p>
     <tei:p>
      — Niečo chystajú, — povedal Vargic. Poznal také ticho. Vždy   prinášalo niečo zlé.
     </tei:p>
     <tei:p>
      — Možno, že sa unavili. Možno, že odídu, — povedal ktosi.
     </tei:p>
     <tei:p>
      — Tí? — zasmial sa Vargic sucho. — Tí že odídu? Prečo by mali   odísť, keď môžu bez námahy vybrať hniezdo? To je sprostosť. Neodídu,   chystajú niečo. — Potom zatíchli.
     </tei:p>
     <tei:p>
      ,Vargic má pravdu,‘ myslel si Ludvik. Iste má pravdu. Nemci   chystajú niečo. Nejaké prekvapenie. Ale čo? Čo to len môže byť? Čo   môžu chystať Nemci? Prezrel pozície od severného okraja až po južný.   Všetko bolo v poriadku. Snehový násyp bol síce na mnohých miestach   zrúcaný, ale to sa dá opraviť. Belický síce ležal hore tvárou a   nehýbal sa, ale to je nie veľa pri takom pekle. Majú dosť zbraní a   nábojov. Môžu vydržať do večera a potom prekĺznuť pomedzi Nemcov,   ak...
     </tei:p>
     <tei:p>
      Čo to len chystajú Nemci? Ludvik pozrel dolu na výsek medzi   borovicami a v duchu ešte raz prebehol celkovú situáciu. Prístup na   hrebeň je len so severnej strany a tú majú dobre chránenú. S južnej   strany je strmá skala. Och! Počkať! Ako je to s tou skalou? Ako je to   s tou južnou stranou?
     </tei:p>
     <tei:p>
      To je to. To je to prekvapenie. Nemci sa iste dostali do   smrekového lesa za srub. A odtiaľ môžu prejsť lesom po hrebeni až po   Ludvikov nos. Na niekoľko krokov.
     </tei:p>
     <tei:p>
      Preto prestali strieľať. Preto prestali strieľať, lebo už idú   lesom nemeckí vojaci. Možno, že sú už blízko. Veľmi blízko.
     </tei:p>
     <tei:p>
      Ludvik dával rýchle rozkazy. So severnej strany presunúť sa na   južnú. Rýchlo budovať ochranný násyp naproti lesu, odkiaľ očakával   teraz Nemcov. Rýchlo, rýchlo. Možno, že sú Nemci už len na niekoľko   sto metrov.
     </tei:p>
     <tei:p>
      Rýchlo, rýchlo. Nemáme čas. O chvíľu máme Nemcov na krku.
     </tei:p>
     <tei:p>
      Nahádzali násyp, vysoký až po pás, premiestili ľahké guľomety.   Ludvik ostal na severnej strane. Iste pôjdu aj odtadiaľ. Vyrazia z   dvoch smerov. Dobre si to premysleli. Udrú na nich zblízka od hrebeňa   a zdola celou silou. Veru, čistá robota pre Nemcov. Čistá a takmer   bez rizika. Ešte stále bolo ticho.
     </tei:p>
     <tei:p>
      Burda upieral oči na kraj lesa, snažil sa vniknúť čo najďalej do   jeho vnútra. V hĺbke lesa bolo vidieť len kmene smrekov, hnedé a   rovné. Čím hlbšie v lese, tým boly kmene hustejšie, až nakoniec   utvorily jednoliatu hnedú stenu.
     </tei:p>
     <tei:p>
      Nič sa nehýbalo v lese. A predsa... Teraz... Bol to tieň alebo   človek?
     </tei:p>
     <tei:p>
      Burda stisol spúšť na puške, výstrel rozhučal horu. Tieň   zmizol.
     </tei:p>
     <tei:p>
      A hneď nato ozval sa výstrel z lesa. Potom druhý, tretí. Potom   zarachotily guľomety zdola. V hĺbke lesa bolo teraz vidieť   preskakovať ohníky, malé plamienky, raz tu, raz tam. Plamienky boly   stále bližšie. Potom už bolo vidno aj jednotlivé postavy, ako rýchlo,   prebehujú od stromu ku stromu.
     </tei:p>
     <tei:p>
      Chlapci začali strieľať na utekajúce postavy. Každý si vybral   niekoho. Čakal, kým sa odlepí od kmeňa a potom vystrelil.
     </tei:p>
     <tei:p>
      Ludvik s Jánom Lotárom hľadeli cez výsek medzi borovicami na   čistinku dolu. Čakali, kým sa pohnú aj odtiaľ. Musia vyraziť každú   chvíľku.
     </tei:p>
     <tei:p>
      A už aj vyrazili.
     </tei:p>
     <tei:p>
      Ludvik stisol spúšť.
     </tei:p>
     <tei:p>
      ,Nie, páni Nemci. Tadiaľ sa k nám nedostanete. Cez čistinku sa   nedostanete na hrebeň Kačky.‘
     </tei:p>
     <tei:p>
      Nemci sa stiahli s čistinky. Niektorí ostali ležať na snehu s   rozhodenými rukami.
     </tei:p>
     <tei:p>
      Potom znova vyrazili. Maxim zarachotil, triasol sa na podstavci.   Znova museli Nemci ustúpiť.
     </tei:p>
     <tei:p>
      Ludvik si utrel pot s čela. Ján Lotár plnil zásobník.
     </tei:p>
     <tei:p>
      — Ako je tam? — snažil sa Ludvik prekričať pekelný hrmot.
     </tei:p>
     <tei:p>
      — Približujú sa, — obrátil sa Vargic. — Skrývajú sa za stromy.
     </tei:p>
     <tei:p>
      — To je zle, — povedal Ludvik Jánovi Lotárovi. — To je zle pre   nás.
     </tei:p>
     <tei:p>
      Ján Lotár zdvihol hlavu od debničky s nábojmi.
     </tei:p>
     <tei:p>
      — Zle? — opýtal sa. — Zle? Prečo zle? Nemali sme ani predtým   nádej. Len nech prídu blízko, celkom blízko. Chcem vidieť Nemcov ešte   raz celkom zblízka. Chcem ešte mnohých zabiť. Chcem, aby mnohí šli   predo mnou.
     </tei:p>
     <tei:p>
      — Keby sme vydržali do tmy, — povedal Ludvik.
     </tei:p>
     <tei:p>
      Ján Lotár bol ticho. Tvrdošijne bral náboj po náboji a plnil   zásobník.
     </tei:p>
     <tei:p>
      — Keby sme vydržali do tmy, ušli by sme im, — povedal Ján Lotár. —   Do tmy zabijeme ešte mnoho Nemcov, — povedal po chvíli.
     </tei:p>
     <tei:p>
      Guľky z pušiek Nemcov, čo sa približovali lesom, lietaly na   hrebeni nebezpečne nízko nad hlavou.
     </tei:p>
     <tei:p>
      — Už sú blízko, — povedal Ludvik.
     </tei:p>
     <tei:p>
      — Pripraviť granáty! — zakričal Vargic na južnej strane.
     </tei:p>
     <tei:p>
      — A my? — opýtal sa Ján Lotár Ludvika.
     </tei:p>
     <tei:p>
      — Musíme strážiť tých dolu! — povedal Ludvik.
     </tei:p>
     <tei:p>
      — Chcel by som ísť k nim, — ukázal Ján Lotár na skupinu na južnej   strane.
     </tei:p>
     <tei:p>
      — Teraz je to už jedno, — pokračoval Ján Lotár, — a chcel by som   zabiť mnoho Nemcov.
     </tei:p>
     <tei:p>
      — Choď! — povedal Ludvik. — Stačím tu aj sám.
     </tei:p>
     <tei:p>
      Ján Lotár sa preplazil po bruchu k Vargicovej skupine a priľahol k   snehovému násypu medzi Filipa a Burdu. Filip bol ešte trochu bledý v   tvári po chorobe, ale napodiv neprejavoval nijaký strach. Puškou v   žľabe, ktorý si vyhrabal do snehovej steny, mieril sústredene a   pokojne. Ani nezbadal, keď Ján Lotár k nemu prišiel.
     </tei:p>
     <tei:p>
      Burda sa odvrátil od guľometu, keď Ján Lotár dopadol k nemu, a   zasmial sa na Jána Lotára svojím širokým, čudným úsmevom. Burda sa   vždy smial tak, že to bolo niečo viac a niečo menej ako obyčajný   smiech.
     </tei:p>
     <tei:p>
      — Zohrieva sa, — zakričal Burda Jánovi Lotárovi do ucha a ukázal   na guľomet. Potom chytil guľomet za rúčku, stiahol ho s násypu a   obsypal hlaveň snehom.
     </tei:p>
     <tei:p>
      Krátkymi prískokmi, od stromu ku stromu, dostávali sa Nemci vždy   bližšie a bližšie. Prví z nich už dobehli až na okraj lesa, ktorý   nebol vzdialený od snehovej barikády viac ako päťdesiat krokov.
     </tei:p>
     <tei:p>
      Na severnej strane sa ozval Maxim. Keby Ján Lotár otočil hlavu,   mohol by vidieť Ludvika, ako sedí za Maximom, nohy opreté o snehovú   stenu a ako ho trasie od nárazov výstrelov. Ale Ján Lotár pozeral   fascinovane na biele plášte, ktoré po jednom dobehovaly na kraj lesa   a tam, zvalené za kmeňmi smrekov, čakaly na povel.
     </tei:p>
     <tei:p>
      ,Tých päťdesiat krokov nesmú prejsť,‘ myslel si Ján Lotár. Svieral   v ruke granát, veľký maďarský granát, ktorý narobí dosť škody i dosť   hrmotu. Ostatné mal poukladané v snehu pred sebou. Nie, neprejdú,   neprejdú, vedel to odrazu iste, nemôžu prejsť, kým sú oni živí. Kým   je živý Ján Lotár, Vargic, Filip, Burda, Kalač a ostatní. Kým sú oni   živí, dotiaľ Nemci neprejdú a oni budú ešte dlho živí. ,Ej, ešte dlho   budeme živí, páni Nemci,‘ chcelo sa Jánovi Lotárovi vykríknuť, ,ešte   dlho budeme živí, pretože chceme žiť. Pretože sme silní, silnejší ako   oheň a oceľ, pretože sme ešte živí a ešte dlho chceme žiť.‘
     </tei:p>
     <tei:p>
      ,Ako to?‘ opytoval sa Ján Lotár sám seba, ,ako to, že teraz nemám   strach. Nie že nemám strach, ale že sa nebojím smrti. Že sa nebojím,   že príde, a pred chvíľou som ešte s istotou veril, že príde. Ako je   to? Aký je človek?‘
     </tei:p>
     <tei:p>
      Darmo si nahováral, že nemá smyslu veriť v nejakú záchranu, keď si   ju ani nevie dobre predstaviť. Darmo. Teraz, keď videl Nemcov   zblízka, keď videl nebezpečenstvo zblízka a keď videl Filipa, ako   pozorne mieri, a Burdu, ako strieľa, odpľúva, potí sa a nadáva, teraz   už nemal strach, že umrie. Bolo mu celkom veselo, keď hladil v ruke   veľký maďarský vajcový granát, čo narobí toľko hrmotu a toľko škody   medzi ľuďmi.
     </tei:p>
     <tei:p>
      Nemci vyhodili granáty.
     </tei:p>
     <tei:p>
      Zakričali „hurá“ a vyrazili z lesa.
     </tei:p>
     <tei:p>
      Všetky štyri guľomety za snehovou stenou na južnom kraji hrebeňa   Kačky odrazu spustily.
     </tei:p>
     <tei:p>
      Biele plášte s čiernymi automatmi sa prilepily k zemi. Nemci si   ľahli do snehu, znova sa vztýčili, urobili niekoľko skokov a znova   ich streľba pribila k zemi. Pomaly, pomaličky postupovali. A   zakaždým, keď sa vztýčili, bolo ich menej. Každý meter postupu od   kraja lesa k snehovej barikáde polievali vzácnou nemeckou krvou.
     </tei:p>
     <tei:p>
      Nebolo ich už viac ako dvadsať, keď vybehli asi do polovičnej   vzdialenosti medzi lesom a chlapcami. Strieľali v behu z automatov a   pušiek, tu-tam niektorý rozhodil rukami a klesol naznak do snehu, ale   ostatní predsa bežali napred.
     </tei:p>
     <tei:p>
      — Granáty! — zakričal Vargic.
     </tei:p>
     <tei:p>
      Vyskočil na snehový násyp, v pravej ruke granát, v ľavej   puška.
     </tei:p>
     <tei:p>
      — Smrť fašizmu! — zakričal Vargic s vrchu násypu a vyhodil granát.   Potom sa odrazu zakolísal, nahol sa najprv dopredu, potom sa zlomil v   kolenách a pomaly sa sosul s násypu.
     </tei:p>
     <tei:p>
      — Smrť fašizmu! — zakričal Ján Lotár, postavil sa za násyp a   vyhodil veľký vajcovitý maďarský granát. Potom sa zohol po druhý.
     </tei:p>
     <tei:p>
      — Smrť fašizmu! — zaznelo za snehovým násypom tak mocne, že krik   prehlušil výbuchy granátov, ktoré vybuchovaly celkom blízko pred   násypom.
     </tei:p>
     <tei:p>
      — Smrť fašizmu! — nieslo sa po hrebeni Kačky, nad hrebeňmi   slovenských hôr, ktoré sa pomaly chystaly na noc.
     </tei:p>
    </tei:div>
   </tei:div>
   <tei:div type="chapter">
    <tei:head>
     PIATA KAPITOLA.
    </tei:head>
    <tei:div type="chapter">
     <tei:head>
      1.
     </tei:head>
     <tei:p>
      <tei:emph>
       ...a keď ma už viedli
      </tei:emph>
     </tei:p>
     <tei:p>
      <tei:emph>
       hore tou Bystricou,
      </tei:emph>
     </tei:p>
     <tei:p>
      <tei:emph>
       tak som si zakrývau
      </tei:emph>
     </tei:p>
     <tei:p>
      <tei:emph>
       oči kabanicou,
      </tei:emph>
     </tei:p>
     <tei:p>
      <tei:emph>
       oči kabanicou...
      </tei:emph>
     </tei:p>
     <tei:p>
      Melódia sa vkrádala do srdca žiaľno, ťahavo, napĺňala ho smútkom.   Ako dobre chápal teraz Peter hlboké a prosté slová, ktoré vyšly z   jeho ľudu. Ako dobre si vedel predstaviť smútok chyteného zbojníka,   sklonenú vysokú postavu sedliaka z hôr, v krpcoch a kabanici, ako   kráčal práve týmito ulicami, práve k tej veľkej, tehlovožltej budove   so zamrežovanými oknami a s múrom tej istej farby.
     </tei:p>
     <tei:p>
      Bystrickými ulicami prešiel smutný sprievod bez slova, shrbení,   vyhladnutí ľudia kráčali a nedívali sa na chodník, kde nerušene   tiekol život malého mesta za frontom. Ani ľudia na chodníku sa   nedívali na smutný sprievod. Videli už podobné sprievody mnoho ráz a   bolo nebezpečné zastavovať sa a dívať sa na ľudí, ktorých hnali   esesáci.
     </tei:p>
     <tei:p>
      Zastali pred veľkou tehlovožltou budovou, ktorú obháňal múr,   vysoký a takej istej farby.
     </tei:p>
     <tei:p>
      Púšťali ich dnu po jednom malým bočným vchodom vedľa hlavnej   brány. Dvere sa zatvorily za horárom zo Sinca, ktorý šiel posledný.   Kríval na nohu ešte odvtedy, ako ho boli zbili v Klancoch. Potom   stáli na chodbe a čakali.
     </tei:p>
     <tei:p>
      Úradné formality. Meno, deň a rok narodenia, národnosť,   náboženstvo a všetko pekne po poriadku ako na daňovom úrade.
     </tei:p>
     <tei:p>
      ,Smiešne! Smiešni ľudia sú títo Nemci,‘ myslel si Peter. ,Načo to   robia? Kto im uverí, že zastupujú nejaké právo, načo sú im tieto   zvyklosti? Či chcú klamať samých seba?
     </tei:p>
     <tei:p>
      Či je smysel pre byrokraciu a pre právny postup u týchto moderných   otrokárov a otrokov taký mocný, že sa ním musia správať aj pri   vraždení? A či je to nie práve tento smysel, ktorý robí z nich   vrahov, otrokárov a otrokov? Možno, že sú medzi nimi mnohí ľudia   dobrí a rozumní. Iste. Musia byť medzi nimi dobrí ľudia. Ale nemajú   vlastné oči. Hľadia na svet a na ľudí očami štátu. A očami svojho   führera. Všetko vidia tak, ako diktuje štát. To je biele, povie   vodca. Heil, vodca, to je biele. A Nemec poslúcha tak, že nielen že   hovorí to, čo hovorí jeho vodca, ale aj myslí tak a cíti tak.
     </tei:p>
     <tei:p>
      Iste to tak bude. Sú slepí pre celý život, pre všetko utrpenie,   pre všetko, čo sa nedotýka ich samých. Všetko, čo je za hranicami ich   národného života, je im malé, nízke a špinavé. Len oni sú tu, aby   žili a spravovali svet.‘
     </tei:p>
     <tei:p>
      Esesák strednej postavy, s okuliarmi, úradným registrom a   inteligentnou tvárou zastal pred Blahom a vypytuje sa ho po   slovensky.
     </tei:p>
     <tei:p>
      — Trestaný? — opytuje sa Nemec a nazerá do papierov.
     </tei:p>
     <tei:p>
      — Hej, — odpovedá Blaho. Petrovi sa zdá, že Blaho to povedal   zbytočne hlasno a zbytočne vyzývavo.
     </tei:p>
     <tei:p>
      — Aháa! — pretiahne Nemec. Hľadí pozorne do papierov, potom   zdvihne hlavu, bodá ukazovákom Blahovi do pŕs a díva sa na neho   prísne zpoza okuliarov.
     </tei:p>
     <tei:p>
      — Komunista, čo? Komunista, hé? — posmieva sa Nemec.
     </tei:p>
     <tei:p>
      — Hej, — povie len Blaho. Díva sa zpod zarasteného obočia na Nemca   tvrdo a bez strachu.
     </tei:p>
     <tei:p>
      — Tak, komunista, — pokyvuje Nemec hlavou a obzerá si Blahu od   hlavy po päty. Potom prejde chodbou ku dverám, ktoré vedú do   kancelárie, a zakričí čosi do nich.
     </tei:p>
     <tei:p>
      O chvíľu vyjde z dverí druhý Nemec s rozhalenou košeľou na krku, s   veľkými, mäsitými gambami a mladou tvárou. Kríva po chodbe k Blahovi,   klopkajúc palicou, o ktorú sa opiera.
     </tei:p>
     <tei:p>
      Obidvaja zastanú pred Blahom.
     </tei:p>
     <tei:p>
      — Tento? — opytuje sa krivý.
     </tei:p>
     <tei:p>
      — Ten, — odpovedá Nemec s okuliarmi.
     </tei:p>
     <tei:p>
      — Komunista? — opytuje sa krivý Blahu.
     </tei:p>
     <tei:p>
      — Hej, — odpovedá Blaho tvrdo.
     </tei:p>
     <tei:p>
      Krivý prenesie celú váhu na ľavú zdravú nohu, pomaly dvíha ťažkú   palicu, stráca pritom na chvíľu rovnováhu, ale potom sa znova   napriami. Rozoženie sa palicou a udrie Blahu rovno do ľavej   sluchy.
     </tei:p>
     <tei:p>
      Blaho klesne pod mocným úderom, kolená sa mu zlomia a sošuchne sa   podľa steny na kamennú dlážku chodby. Krivý ho bije ďalej po hlave,   po rukách, slepo a zúrivo. Prestane, len keď pocíti bolesť v pravej   nohe, o ktorú sa v návale horlivosti oprel.
     </tei:p>
     <tei:p>
      Potom sa krivý znova narovná, podoprie sa o palicu a klopká   chodbou ku dverám kancelárie. Dvere sa zatvoria. Chvíľu je na chodbe   ticho. Potom Nemec s okuliarmi prejde k Petrovi a vypytuje sa ho na   rok, mesiac a deň narodenia.
     </tei:p>
     <tei:p>
      Ktosi v zástupe si zhlboka vydýchne, ktosi odkašle a zástupom   prebehne šepot. Peter odpovedá na otázky jasne a sústredene a snaží   sa nepozrieť ani raz vedľa seba, kde leží Blaho, pokrútený, so   zakrvavenou tvárou.
     </tei:p>
     <tei:p>
      Dlho, dlho trvá, kým Nemec s okuliarmi prejde celý zástup, opretý   o stenu chodby, kým im druhí Nemci zoberú biedne batôžky s kúskom   šatstva, slaninky a chleba.
     </tei:p>
     <tei:p>
      Potom ich ženú chodbami na druhé poschodie. Peter s krčmárom   Rejkom nesú Blahu. Je ťažký, tu-tam otvorí oči, zástene a znova   zatvorí oči. Vženú ich do veľkej štvoruhlastej miestnosti s betónovou   dlážkou a s dvoma veľkými zamrežovanými oknami.
     </tei:p>
     <tei:p>
      Z okien vidieť veže a strechy mesta a ďalej za mestom hory.   Slobodné slovenské hory.
     </tei:p>
    </tei:div>
    <tei:div type="chapter">
     <tei:head>
      2.
     </tei:head>
     <tei:p>
      Lenivo, ticho sa vliekly dni v bystrickej väznici.
     </tei:p>
     <tei:p>
      Vstávanie ráno bolo nepríjemné. Celé telo bolo ako dolámané od   dlhého ležania na betónovej dlážke, v hlave hučalo a žalúdok   naliehavo žiadal svoje. Po riedkej polievke sa šlo na prechádzku po   väzenskom dvore. Táto polhodinka bola iste najznesiteľnejšia a   najmilšia zo všetkých častí väzňovho dňa.
     </tei:p>
     <tei:p>
      Na ktorejsi rannej prechádzke stretol Peter dvoch starých milých   známych. Svojho bývalého profesora, ktorého mal rád pre jeho krásny   hlboký hlas, pre smutné, roztratené oči a pre jeho nezáujem o veci   tohto sveta. Ako dobre padlo vidieť starú známu tvár, práve takú   pokojnú a zádumčivú, ako vtedy, keď profesor sedával ešte v okne   gymnázia, v rukách Lectures choisis, spokojne kýval hlavou alebo sa   zhovievavo usmieval.
     </tei:p>
     <tei:p>
      — Čo tu robíte, Lotár? — naklonil sa profesor k nemu. Stretli sa   práve vtedy, keď vychádzal z chodby na dvor.
     </tei:p>
     <tei:p>
      — A vy, pán profesor? — odpovedal Peter otázkou.
     </tei:p>
     <tei:p>
      — Ja... len tak, — usmial sa profesor.
     </tei:p>
     <tei:p>
      — Aj ja len tak, — usmial sa aj Peter a súčasne si uvedomil, že sa   smeje prvý raz od troch týždňov.
     </tei:p>
     <tei:p>
      — V nedeľu na bohoslužbách, — stačil ešte povedať profesor. Potom   ich rozdelil prúd a na dvore sa už nedalo shovárať.
     </tei:p>
     <tei:p>
      Druhého známeho videl len zďaleka na prechádzke a dlho pochyboval,   či je to skutočne Jano Tokár, spolužiak zo strednej školy.
     </tei:p>
     <tei:p>
      Ale o tom, že sa nemýlil, presvedčil sa v nedeľu na bohoslužbách.   Bohoslužby boly zvláštnou výhodou bystrickej väznice. Nikdy potom sa   Peter s takýmto zariadením nestretol.
     </tei:p>
     <tei:p>
      Sišli sa tu všetci traja. A kým mladý kňaz kázal o milosrdenstve a   modlil sa za hriechy ľudstva, spomínali na staré zlaté časy. Na   školské lavice, na známe figúrky, na mnoho, svetlých udalostí. A   vyžalovali sa druh druhovi. Vyrozprávali si osudy.
     </tei:p>
     <tei:p>
      Tak sa Peter dozvedel o dlhej ceste, ktorou prešiel Jano Tokár,   ako jeden z mnohých. Jano Tokár vstúpil hneď po matúre do vojenskej   akadémie. To bolo na začiatku vojny. Po vyradení ho odkomandovali na   východný front. O dva týždne prebehol. A bol medzi prvými v Buzuluku.   Potom Sokolovo, Kijev a nakoniec Dukla. O tej hovoril najmenej. Len   krčil čelo pod hustými čiernymi vlasmi a díval sa kamsi nabok. Od   Dukly priletel rovno do stredu povstania. Práca s osobitným poslaním   na veliteľstve v Bystrici. Potom ústup. Slovenské hory, dážď, blato a   zúfalstvo. Chytili ho v malej dedinke na Horehroní. O tom rozprával   podrobnejšie, pamätal sa ešte jasne na všetko, na každý úder, každé   kopnutie a stískal zuby, keď to rozprával. Chytili ich Maďari a tí sa   vyznali dobre v mučení. Poviazali ich hrubými konopnými povrazmi,   mocne, poviazali im nielen ruky a nohy, ale celé telo, takže vyzerali   ako neživé balíky. Tak ich nechali dva dni o hlade a smäde. Och,   Maďari sa v tom vyznali! Potom ich dopravili sem, do veľkej   tehlovožltej budovy.
     </tei:p>
     <tei:p>
      Mladý kňaz, vysoký so svetlými vlasmi, stál za prostým stolom a   kázal o milosrdenstve.
     </tei:p>
     <tei:p>
      Amen, vravím vám. Čokoľvek urobili by ste jednému z bratov mojich   najmenších, mne ste urobili.
     </tei:p>
     <tei:p>
      A potom spievali:  CS přepevný jest Pán Bůh   náš/lang Peter nikdy predtým nepočul tak spievať túto pieseň,   ako ju spieval malý zástup v túto nedeľu. Bolo všetko v tej piesni.   Žiaľ, utrpenie, prosba. A nádej, nádej, nádej... Tak bolo dobre oddať   sa aspoň chvíľu, chvíľočku tejto nádeji. Nádeji na vyššiu   spravodlivosť. Nádeji, ktorá je skrytá v každom človeku. To   stretnutie a celé bohoslužby bolo pre Petra ako očistný kúpeľ.
     </tei:p>
     <tei:p>
      Ale svetlý dojem sa skoro zastrel každodennou biedou väzenského   života. Zahlušilo ho klopkanie palice krivého Müllera, ktorý   obchádzal chodbami ako zlý duch, znenazdania otváral dvere ciel a   bil, bil...
     </tei:p>
     <tei:p>
      Málo bolo svetlého v živote obyvateľov tehlovožltej budovy so   zamrežovanými oknami.
     </tei:p>
     <tei:p>
      Zato oveľa, oveľa viac bolo smutného a temného...
     </tei:p>
    </tei:div>
    <tei:div type="chapter">
     <tei:head>
      3.
     </tei:head>
     <tei:p>
      Niečo, sa robilo.
     </tei:p>
     <tei:p>
      Všade tam, kde sa stretli dvaja väzni, pri umývaní chodby alebo   záchodu, pri prinášaní obeda, všade sa väzni k sebe nachyľovali a   šepkali si do ucha potešujúce novinky. Front sa približuje. Nemci   utekajú. Utekajú neusporiadane, bezhlave, na autách, na vozoch i   pešo. Všetci Nemci v poslednom čase akosi skrotli. Budú   prepúšťať...
     </tei:p>
     <tei:p>
      A skutočne.
     </tei:p>
     <tei:p>
      Jedného dňa začali Nemci prepúšťať väzňov z veľkej žltej budovy.   Najprv formálny výsluch, potom malé poučenie o tom, ako sa má väzeň   správať v budúcnosti a potom väzňa prepustili.
     </tei:p>
     <tei:p>
      Nálada sa vo veľkej tehlovožltej budove ustavične zlepšovala. So   dňa na deň prepúšťali Nemci viac a viac väzňov. Aj vo veľkej cele,   kde bol Peter Lotár, ľudia ožili. Prestali nadávať na seba, prestali   hrešiť, prestali hľadieť tupo na stenu a čakali. Čakali od rána do   večera, čakali, kedy sa otvoria dvere, kedy ich zavolajú na výsluch a   kedy sa za nimi zatvoria vráta väznice.
     </tei:p>
     <tei:p>
      Konečne raz, už sa zmrákalo a šero hustlo na špinavom snehu pod   veľkým zamrežovaným oknom, zavolali horára zo Sinca. Horár prebehol   očami ostatných, nesnažil sa ani skryť svoju radosť, vo dverách   zakričal: Do videnia! a v sprievode dvoch esesákov odišiel.
     </tei:p>
     <tei:p>
      Ostatní čakali. Niektorí sa prilepili nosmi na sklo okna, hľadeli   na vysoký múr, ktorého obrysy sa stávaly neurčitými v prichodiacej   tme, na svetlá v meste a snívali o tichom kútiku v závetrí, o živote   pokojnom a bez strachu. Peter Lotár ležal na starom, deravom kabáte,   ruky za hlavou, oči privreté a myslel na Martu. Práve teraz, v tejto   chvíli, ktorá bola taká tichá a plná očakávania, vynoril sa mu obraz   Marty jasne a svetle. Nevidel tú Martu, ktorú nechal tamhore pri   Krškovi, ustrašenú a bez krvi, ale Martu, aká bola v to leto predtým,   než sa strhlo veľké bláznovstvo. Videl ju opretú o strom, na kraji   hory nad Roztočným, v ústach má bukový list, kope nôžkou, obutou v   ľahkých sandáloch, do kmeňa a díva sa figliarsky na Petra.
     </tei:p>
     <tei:p>
      —Tak myslíš, Peter? — Oči sa jej smejú i ústa sa jej smejú, vypne   sa v celej výške, vystrie ruky a zachytí sa konára.
     </tei:p>
     <tei:p>
      — Tak, Marta, — povie Peter. Cíti, že ju má rád, radšej než   všetkých ľudí, radšej ako všetky veci.
     </tei:p>
     <tei:p>
      — Naozaj tak?
     </tei:p>
     <tei:p>
      — Tak.
     </tei:p>
     <tei:p>
      — Vždy tak budeš myslieť?
     </tei:p>
     <tei:p>
      — Vždy.
     </tei:p>
     <tei:p>
      — Aj ja, Peter. Vždy ťa budem mať rada.
     </tei:p>
     <tei:p>
      Peter jej chytí hlavu do obidvoch rúk, bozkáva ju na oči, na ústa,   na krk, všade, všade...
     </tei:p>
     <tei:p>
      Potom kráčajú, držiac sa za ruky, hore strmým kopcom, ďaleko, vždy   vyššie a vyššie, vietor sa im prehrabáva vo vlasoch, hole vydychujú   starú známu vôňu a Peter s Martou sú šťastní...
     </tei:p>
     <tei:p>
      Odrazu rozrazila ticho séria výstrelov z automatu, okno sa   zatriaslo a pod ním sa ozval výkrik.
     </tei:p>
     <tei:p>
      Všetci skočili k oknu.
     </tei:p>
     <tei:p>
      — Nedajte mi umrieť... — škrečal niekto rovno pod oknom. — Nedajte   mi... Zachráňte ma... Ach, moje deti...
     </tei:p>
     <tei:p>
      Ratatata... Sucho odpovedal automat.
     </tei:p>
     <tei:p>
      Ale človek ešte nebol mŕtvy.
     </tei:p>
     <tei:p>
      — Zmilujte sa... — kričal. Hlas mal mocný, ostrý. — Odvezte,   zachráňte... do nemocnice... Ach, krv... pomôžte!
     </tei:p>
     <tei:p>
      Peter Lotár sa vyšvihol na rímsu, na chvíľu ho oslepilo svetlo,   ktoré svietilo nad malým, bočným vchodom, ale potom uvidel všetko.   Niekoľko krokov od brány, trochu vľavo od zameteného chodníka, ležal   horár zo Sinca, podopierajúc sa o lakte. Bol to iste on, Peter ho   poznal podľa zelenej čiapky a zeleného kabáta. Za otvorenou bránou   stála skupina esesákov s čiernymi malými automatmi a vyzerali v   ostrom svetle, ako by sa smiali.
     </tei:p>
     <tei:p>
      Horár zo Sinca ešte stále kričal.
     </tei:p>
     <tei:p>
      — Deti... och... deti moje... Bože môj... óoch...
     </tei:p>
     <tei:p>
      Posledné slovo, pretiahol v divom zvieracom výkriku.
     </tei:p>
     <tei:p>
      Ratatata... Jeden z Nemcov prešiel od brány celkom k horárovi a   zblízka vystrieľal doňho celý zásobník.
     </tei:p>
     <tei:p>
      Horár umĺkol. Lakte sa mu zlomily a klesol vystretý do špinavého   snehu. Esesáci zatvorili bránu, zahasili svetlo a odišli vpravo do   budovy.
     </tei:p>
     <tei:p>
      Potom bolo ticho.
     </tei:p>
     <tei:p>
      Peter Lotár soskočil s okna. Rozhliadol sa po cele, slabo   osvetlenej svetlom zaprášenej žiarovky, po tvárach nemých a   beznádejných. Všade videl len postavy, schúlené vo svojej   bezmocnosti, a predesené oči. A ešte pred chvíľou všetci títo shrbení   a nešťastní ľudia čakali s dôverou na vyslobodenie. V tejto chvíli už   nikto neveril, nikto nečakal.
     </tei:p>
     <tei:p>
      Ktosi sa rozplakal. Ticho, bezmocne.
     </tei:p>
     <tei:p>
      Dlho nebolo v cele počuť nič, len tichý plač z kúta. Potom Jano   Blaho odstúpil od okna, kde stál spolu s ostatnými, a veľkými, dlhými   krokmi chodil hore-dolu po betónovej dlážke cely. Zastavil sa   uprostred cely rovno pod zaprášenou žiarovkou, takže mu bolo jasne   vidieť riedke žlté vlasy a belasočierny pruh na sluche, ktorý mu   zanechala Müllerova palica. Zastal, široko sa rozkročil, ruky sovreté   v päsť, spustil vedľa tela a zapľul rovno do výšky.
     </tei:p>
     <tei:p>
      — Svine! — povedal. Nepovedal to hlasne, ale tak zvláštne tvrdo,   že každému prebehol mráz chrbtom. Potom si znova vopchal ruky do   vrecka a kráčal s jedného konca cely na druhý.
     </tei:p>
     <tei:p>
      — A ty nebľač! — povedal, keď došiel na svojej ceste k tomu v   kúte.
     </tei:p>
     <tei:p>
      Ten sa ešte väčšmi rozplakal.
     </tei:p>
     <tei:p>
      — Neplač! Neplač! — zakričal aj Rejko.
     </tei:p>
     <tei:p>
      — Neplač! — rozkričali sa všetci.
     </tei:p>
     <tei:p>
      Všetci sa rozhnevali na plačúceho. Plač im išiel akosi na   nervy.
     </tei:p>
    </tei:div>
    <tei:div type="chapter">
     <tei:head>
      4.
     </tei:head>
     <tei:p>
      Na druhú noc potom, čo zastrelili horára zo Sinca, odviezli   Židov.
     </tei:p>
     <tei:p>
      Keď vychádzali ráno na obvyklú prechádzku, videli na dolnej chodbe   šaty, topánky a kufre, pri ktorých stál esesák. To už vedeli, že   Židov v noci odviezli a vedeli aj to, kde skončili. Transport v noci   vždy odchádzal na to isté miesto a nikto sa ešte nevrátil z toho   miesta.
     </tei:p>
     <tei:p>
      Na druhý deň ich už nepustili ani na rannú prechádzku. Len starý   väzeň z dolnej chodby im doniesol ako vždy riedku polievku a   pošepkal, že pôjdu s transportom v noci. Deň sa minul v strašnom   čakaní. Niektorí chodili po cele, iní stáli pri okne alebo sedeli po   kútoch, hlavu v dlaniach.
     </tei:p>
     <tei:p>
      Peter Lotár sa hral v karty s Pupkáčom a s otcom. Karty boly   zamastené, ťažko bolo rozoznať farbu. No predsa to bolo vždy lepšie,   ako sedieť v kúte a zalamovať rukami. Peter sa pamätal na tie karty,   hrávali sa nimi ešte v panskom kaštieli na klanských vrchoch. Vtedy,   keď boli ešte všetci spolu. Ján Lotár, Pavol Tkáč, Burda, Filip,   Pupkáč a ostatní. Pupkáč nosil karty stále so sebou, nosil ich na   akcie a prepašoval ich aj teraz pred nosmi nemeckých ňucháčov.
     </tei:p>
     <tei:p>
      — Červené.
     </tei:p>
     <tei:p>
      — Kontra.
     </tei:p>
     <tei:p>
      — Hrám.
     </tei:p>
     <tei:p>
      Peter vyhodil kartu a uprene sa díval na otca, ktorý sedel naproti   nemu. Tvár mal samú vrásku, oči zakalené a ruky sa mu triasly, keď   vydával kartu. Ale predsa odpovedal úsmevom na Petrov pohľad.
     </tei:p>
     <tei:p>
      — Čo bude s matkou? — opýtal sa Peter.
     </tei:p>
     <tei:p>
      — Ako to hráš! — okríkol Petra Pupkáč. Peter hral naozaj zle.
     </tei:p>
     <tei:p>
      — My sme starí, — povedal starý Lotár. — Na nás nezáleží. Záleží   len na tebe.
     </tei:p>
     <tei:p>
      — Nebojím sa, — povedal Peter. V tej chvíli sa naozaj nebál.
     </tei:p>
     <tei:p>
      — Hrajte! — povedal Pupkáč.
     </tei:p>
     <tei:p>
      — Tromf! — povedal starý Lotár a udrel rukou na neohobľovanú dosku   stola.
     </tei:p>
     <tei:p>
      — Tu je.
     </tei:p>
     <tei:p>
      — Ešte raz.
     </tei:p>
     <tei:p>
      Peter znova prehral.
     </tei:p>
     <tei:p>
      — Máš šťastie v láske, — povedal Pupkáč.
     </tei:p>
     <tei:p>
      — Zaplatím vám, keď sa stretneme, — povedal Peter a nasilu sa   zasmial.
     </tei:p>
     <tei:p>
      — Pripíš si, — povedal Pupkáč. — Už si mi veľa dlžný.
     </tei:p>
     <tei:p>
      A znova hrali. Hrali nepretržite celý deň, prerušujúc hru len na   krátke chvíle.
     </tei:p>
     <tei:p>
      Čím ďalej sa približovala noc, tým väčšmi rástlo napätie v cele.   Ľudia už nevydržali nečinne sedieť a dívať sa bezmyšlienkovite pred   seba. Shŕkli sa všetci v jednom kúte, rozprávali vzrušene, vadili sa,   vykrikovali v zlostnom plači.
     </tei:p>
     <tei:p>
      Krčmár Rejko ich zakríkol:
     </tei:p>
     <tei:p>
      — Modlite sa!
     </tei:p>
     <tei:p>
      A začali sa modliť.
     </tei:p>
     <tei:p>
      Peter Lotár vstal od stola a odložil karty.
     </tei:p>
     <tei:p>
      — Nehráme? — opýtal sa Pupkáč.
     </tei:p>
     <tei:p>
      — Už je neskoro, — povedal Peter Lotár. — Treba sa pripraviť na   cestu. — Peter prešiel k oknu, oprel čelo o chladné sklo a díval sa   do tmy. Mesto pod ním ležalo v úplnej tme, len obrysy veže bolo   vidieť proti oblohe. A za týmito obrysmi temnela sa čiara hôr   tajomných a chladných. Ľudia v cele začali spievať. Najprv nábožné.   Potom niekto začal „Kto za pravdu horí“. Hlasy, zprvu trasľavé,   nadobúdaly vždy viac a viac istoty, pieseň napĺňala izbu, drala sa   oknami von, aby pozdravila spiaci slovenský ľud.
     </tei:p>
     <tei:p>
      Peter sa pridal.
     </tei:p>
     <tei:p>
      <tei:emph>
       ...koho dar nezvedie, hrozba neskloní,
      </tei:emph>
     </tei:p>
     <tei:p>
      <tei:emph>
       tomu moja pieseň slávou zazvoní...
      </tei:emph>
     </tei:p>
     <tei:p>
      Bolo im všetkým ľahšie po tej piesni.
     </tei:p>
    </tei:div>
    <tei:div type="chapter">
     <tei:head>
      5.
     </tei:head>
     <tei:p>
      Hneď po polnoci prišli po nich.
     </tei:p>
     <tei:p>
      Vyhnali ich na chodbu, kde už stáli niekoľkí trasúci sa, uzimení   väzni z iných ciel. Zas bol tu esesák Kuntschke s inteligentnou   tvárou, okuliarmi a s úradnými papiermi. Müllera nebolo vidieť.   Kuntschke čítal z papierov mená a podľa nejakých poznámok v papieroch   rozdeľoval väzňov na dve skupiny. Jedni na pravú stranu chodby, druhí   na ľavú. Jedni napravo, druhí naľavo. Peter Lotár s matkou naľavo,   starý Lotár napravo. Všetko išlo rýchlo, nervózne. Ľudia robili   všetko ako vo sne, všetko, čo robili, nemalo pre nich nijakú   dôležitosť. Dôležitá bola len myšlienka, sediaca pevne v mozgu. Ako   to bude? Aký bude koniec? Úder, pichnutie, zlomok sekundy, a čo   potom? Čo bude za tým zlomkom sekundy? Nič? Tma? Či predsa bude   niečo? A čo to bude?
     </tei:p>
     <tei:p>
      Och, aký je to hrozný strach. Aký strašný je strach zo zániku. Aké   je to strašné povedať, ja už nebudem. Nebudem už viac; tu, hľa, mám   ruku, cítim ju, ako si zatískam nechty do dlane, a o chvíľu tá ruka   nebude. Nebudem ju cítiť, nebudem jej môcť rozkázať. Jednoducho, ruka   nebude. A to je ruka. To by som si ešte vedel predstaviť. Ale ja, ja,   všetko vo mne, čo žije a dýcha, krv, ktorá mi bije v sluchách, celý   môj predošlý život, všetok cit, všetky vzruchy, všetko to, čo ma   tvorí, odrazu nebude. Ako na to myslieť a nebáť sa pritom?
     </tei:p>
     <tei:p>
      Aj hrdinovia sa boja. Neverte, že sú takí ľudia, ktorí sa neboja   smrti. Sú len takí ľudia, ktorí neprepúšťajú strach z podvedomia do   vedomia. Všetci sa boja. Na jedných to vidno viac, na druhých menej.   Ale všetci sa boja. Niet takého človeka, ktorý by sa nebál smrti. Aj   hrdinovia sa boja smrti. Tí sa neboja nebezpečenstva, ale smrti sa   boja. Nebezpečenstvo, to ešte nie je smrť. To je len pravdepodobnosť,   to nie je istota. Aj najväčšie nebezpečenstvo je len najväčšou   pravdepodobnosťou, nikdy nie istotou.
     </tei:p>
     <tei:p>
      Preto sú hrdinovia hrdinami, lebo veria v nepravdepodobnosť.   Veria, že v ich špeciálnom prípade nestane sa to, čo by sa podľa   zákonov pravdepodobnosti malo stať. Preto sú hrdinovia, lebo veria v   túto nepravdepodobnosť.
     </tei:p>
     <tei:p>
      Pred istotou nikto nie je hrdinom. Pozrite len na zástup, ktorý   stojí po obidvoch stranách dolnej chodby bystrickej väznice. Sú v ňom   ľudia, ktorí boli najstatočnejší a najodvážnejší v boji. Sú medzi   nimi ľudia, ktorí sa nikdy nebáli ani ľudí, ani života. Hľa, Jano   Blaho, zdravý mocný chlap z klanských vrchov, tvrdý a neústupčivý,   hotový biť sa s každým za svoje právo a za svoju pravdu, drsný ako   kôra starého duba. Taký bol ešte pred niekoľkými hodinami.
     </tei:p>
     <tei:p>
      Teraz stojí opretý o stenu, plecia poklesnuté, hlava svesená, oči   hľadia mútne do zeme. Všetko sa skláňa pred hroznou istotou. Hrubá   sila hmoty i sila ducha. Všetko klesá do bezodnej, čiernej priepasti   strachu.
     </tei:p>
     <tei:p>
      Už ich rozdelili.
     </tei:p>
     <tei:p>
      Menšia skupina na pravej strane chodby odchádza.
     </tei:p>
     <tei:p>
      — Sbohom, — šepcú ľudia s pravej strany.
     </tei:p>
     <tei:p>
      — Sbohom, — odpovedajú im ľudia na ľavej strane.
     </tei:p>
     <tei:p>
      — Sbohom, syn môj, — zašepce starý Lotár. Prvý raz mu vidí Peter   slzy v očiach. Vystupujú z vrások okolo očú, tečú po lícach a   strácajú sa v hustom bielom strnisku.
     </tei:p>
     <tei:p>
      — Sbohom, otec, — zašepce Peter a pozerá za odchádzajúcim   otcom.
     </tei:p>
     <tei:p>
      — Sbohom.
     </tei:p>
     <tei:p>
      — Sbohom.
     </tei:p>
     <tei:p>
      Šepot je ako padanie hrúd na rakvu.
     </tei:p>
     <tei:p>
      To sa lúčia ľudia s ľuďmi.
     </tei:p>
     <tei:p>
      To sa lúčia živí so živými.
     </tei:p>
     <tei:p>
      To sa lúčia živí so životom.
     </tei:p>
     <tei:p>
      Na chodbe zostali už len tí na ľavej strane chodby. Kuntschke ešte   raz kontroluje z papierov, či sa nejak nepomiešali s tými   druhými.
     </tei:p>
     <tei:p>
      Potom čakajú. Tí na ľavej strane chodby v úzkostiach blízkej   smrti, Kuntschke s plniacim perom a papiermi chodí sem-tam chodbou so   sústredenou tvárou, esesáci stoja v skupinke na konci chodby, fajčia   a smejú sa.
     </tei:p>
     <tei:p>
      Po polhodinke prichádza dôstojník. Dáva krátke rozkazy esesákom a   potom už všetko ide rýchlo; ako vo sne. Vráta väznice, osvetlená   ulica, autobus.
     </tei:p>
     <tei:p>
      Autobus je veľký, osvetlený a pohodlný. Majú v ňom dosť miesta.   Peter sedí s matkou hneď vpredu za šoférom a esesákom. Esesák má   nakrátko pristrihnuté fúziky a ospalé oči. Každú chvíľu sa mu   privierajú. Automat má položený na kolenách, remeň obkrútený na   pravom zápästí. Brada mu zavše klesá na prsia. Spamätá sa, obráti sa   ku šoférovi, potom sprisahanecky pozrie dozadu, kde sedí veliteľ,   tučný a červený s malými prasacími očkami, nachýli sa za šoférovo   sedadlo, vytiahne odtiaľ fľašu, glgne si, položí ju opatrne nazad a   znova sa vyvalí pohodlne do koženého sedadla a ďalej drieme.
     </tei:p>
     <tei:p>
      Stará Lotárka sa správa napodiv pokojne. Odvtedy, ako prepustili   Milču, je statočná, neplače. Sedí čudne meravá, díva sa von oknom,   kedy-tedy pozrie na Petra, pohladí mu rukáv a nehovorí nič.
     </tei:p>
     <tei:p>
      Autobus sa rúti tmavou nocou ako veľká osvetlená rakva.
     </tei:p>
     <tei:p>
      Opúšťa ulice mestečka, letí po rovnej, širokej hradskej, necháva   po stranách za sebou veľké hromady snehu, predbehuje vozy a nákladné   autá.
     </tei:p>
     <tei:p>
      Potom odrazu zastavuje.
     </tei:p>
     <tei:p>
      Tu je to.
     </tei:p>
     <tei:p>
      ,Koniec,‘ myslia si všetci.
     </tei:p>
     <tei:p>
      ,Sbohom,‘ šepká Peter Lotár a nevie, komu šepká.
     </tei:p>
     <tei:p>
      Koniec. Koniec. Koniec.
     </tei:p>
     <tei:p>
      Teraz vystúpia, vyvedú ich do tmy a potom...
     </tei:p>
     <tei:p>
      Ale z autobusu vystupuje len šofér, počuť ho kričať vonku, iste sa   s niekým vadí. O chvíľu sa šofér vráti a pokračujú v ceste.
     </tei:p>
     <tei:p>
      Letia ďalej po širokej hradskej. Čím ďalej, tým viac vozov a aut   predbehúvajú, čím ďalej, tým väčšmi je cesta prepchatá vozmi,   zvieratami, nákladnými autami a ľuďmi a čím ďalej, tým viac vniká   nádej do sŕdc ľudí v autobuse.
     </tei:p>
     <tei:p>
      Už oknami autobusu prebleskuje slabý prísvit a oni ešte stále žijú   a v autobuse je príjemne teplo a na kožených sedadlách sa sedí   pohodlne.
     </tei:p>
     <tei:p>
      To nikto nečakal.
     </tei:p>
     <tei:p>
      Už sa celkom rozjasnilo. A so svitom nového dňa prichádza veľká   nádej, mocná nádej. Nielen preto, že ešte žijú, ale aj preto, že   vidia nekonečné kolóny Nemcov, nekonečné kolóny aut, vozov a   pešiakov, a všetci idú na západ. Utekajú. Utekajú. Nemôže to už dlho   trvať.
     </tei:p>
    </tei:div>
    <tei:div type="chapter">
     <tei:head>
      6.
     </tei:head>
     <tei:p>
      Väzenie ako väzenie.
     </tei:p>
     <tei:p>
      To, do ktorého prišli, v ničom sa neodlišovalo od bystrického.   Müller tu síce nebol, ale zato tu bolo veľa, veľa vší. Vši boly   všade. V starých, smradľavých dekách, v slamníkoch, ktorých slama sa   iste pamätala ešte na lepšie časy, vši boly v špinavých košeliach, v   nohaviciach, liezly po nohách a po rukách.
     </tei:p>
     <tei:p>
      Okrem všeobecných pogromov na vši zamestnával sa Peter a jeho   spoluväzni hraním v karty a rozprávaním o slobode.
     </tei:p>
     <tei:p>
      Rozprávali asi takto:
     </tei:p>
     <tei:p>
      — Včera, keď som niesol obed, pošepol mi kuchár (to nebol   politický väzeň, ale akýsi pašerák), že Rusi sú už vo Zvolene.
     </tei:p>
     <tei:p>
      — To je blízko.
     </tei:p>
     <tei:p>
      — Veru blízko.
     </tei:p>
     <tei:p>
      — O týždeň by tu mohli byť.
     </tei:p>
     <tei:p>
      — O týždeň by mohli.
     </tei:p>
     <tei:p>
      — Potom...
     </tei:p>
     <tei:p>
      — Potom nás odvezú Nemci ďalej.
     </tei:p>
     <tei:p>
      — Kde?
     </tei:p>
     <tei:p>
      — Ďalej na západ.
     </tei:p>
     <tei:p>
      — Ale kde? Nemajú už kde. Vravím, že nás neodvezú. Pustia nás,   lebo sa už boja.
     </tei:p>
     <tei:p>
      — Tí? Ach, tí sa neboja.
     </tei:p>
     <tei:p>
      — A predsa nás neodvezú.
     </tei:p>
     <tei:p>
      — Odvezú.
     </tei:p>
     <tei:p>
      — Neodvezú. Nebudú mať čas.
     </tei:p>
     <tei:p>
      — V Bystrici mali.
     </tei:p>
     <tei:p>
      — Teraz nebudú mať. A naši nás do Nemecka nepustia.
     </tei:p>
     <tei:p>
      — Kto nás nepustí?
     </tei:p>
     <tei:p>
      — Naši.
     </tei:p>
     <tei:p>
      — Kto?
     </tei:p>
     <tei:p>
      — Nuž, naši. Vláda.
     </tei:p>
     <tei:p>
      — Checheche... Vláda. To je dobré. Tak vláda nás nepustí do   Nemecka! Checheche, ty myslíš, že nás vláda zachráni. Že nás nepustí   do Nemecka. Nevidel si tých, s tými krížikmi na rukávoch? Videl. To   je tiež vláda. To je najnovšia slovenská armáda. Tí nás majú   zachrániť?
     </tei:p>
     <tei:p>
      Tu sa obyčajne zamiešajú do debaty všetci.
     </tei:p>
     <tei:p>
      — Kašľať na vládu.
     </tei:p>
     <tei:p>
      — Vláda je svinstvo.
     </tei:p>
     <tei:p>
      — Brucháči.
     </tei:p>
     <tei:p>
      — Sami sa boja.
     </tei:p>
     <tei:p>
      Debatu obyčajne zakončí Jano Blaho. Veľkými medvedími tlapami bije   do stola, rozkričí sa tak, ako na klanských vrchoch.
     </tei:p>
     <tei:p>
      — Sprostosti, — kričí, — sprostosti rozprávate! Nepustia nás ani   Nemci, ani gardisti. Všetko jedna háveď. Všetko je panské svinstvo.   Koho strieľajú? Chudobu. Koho väznia? Chudobu. Chudobný človek je len   na to, aby robil a trpel. Robil a trpel. Páni si pasú bruchá a   chránia sa navzájom. Tak to vždy bolo a tak je to i teraz.
     </tei:p>
     <tei:p>
      Tak ubiehajú dni vo väzení. Nálady sa striedajú, ľudia upadajú z   extrému do extrému. Nečinnosť podporuje škriepky. Núti myslieť na to,   čo bude.
     </tei:p>
    </tei:div>
    <tei:div type="chapter">
     <tei:head>
      7.
     </tei:head>
     <tei:p>
      Blaho mal pravdu.
     </tei:p>
     <tei:p>
      Raz prišli páni zo Sonderkommanda, narobili kriku vo väznici,   lietaly zauchá a údery, kým sa podarilo väzňov srovnať do   trojstupov.
     </tei:p>
     <tei:p>
      Ide sa ďalej.
     </tei:p>
     <tei:p>
      — Ideme ďalej! — zakričal Peter Lotár malým okrúhlym okienkom do   matkinej cely. Ešte videl, ako sa matka zakyvotala, vystrela ruky a   ako ju ostatné ženy zachytily. Potom sa musel ponáhľať ďalej, ak   nechcel dostať kolbou do chrbta.
     </tei:p>
     <tei:p>
      Bolo im to už jedno. Dali sa pokojne viesť ulicami na stanicu,   dali sa naložiť do vagónov, dali sa pokorne biť a ani raz nevzbĺkla v   nikom túžba vraždiť, ako sa to často stávalo predtým.
     </tei:p>
     <tei:p>
      Vlak sa pohol až za šera.
     </tei:p>
     <tei:p>
      Beznádejne prebiehaly v oknách čierne roviny, len s malými bielymi   škvrnami snehu. Malé dedinky, biele domy s červenými strechami, dlhé   rady topoľov, to všetko bolo Petrovi veľmi známe. Ale ako inak na   tento kus slovenskej zeme pozeral teraz. Predtým mu boly tieto roviny   nepríjemné a únavné, pretože bol horniak dušou i telom. Človek z hôr   nikdy celkom neprivykne na roviny, na bezútešné pláne, kde sa oko   nemá na čom zachytiť, o čo oprieť, kde hory sa podobajú parkom a   potoky žabím mlákam. Ak ho život aj donúti na nich žiť, nikdy k nim   neprilipne, nikdy ich nemá rád. Ani Peter ich nemal rád, pretože bol   horniak.
     </tei:p>
     <tei:p>
      Ale teraz, keď sa vlak nezadržateľne blížil k nemeckým hraniciam,   chcel by sa Peter zachytiť tých čiernych slovenských hrúd, chcel by   si ľahnúť na poslednú slovenskú zem a držať sa jej kŕčovite.
     </tei:p>
     <tei:p>
      Ale vlak bežal čiernou nocou rýchlo, bez zastávky. Išli v   pohodlnom rýchlikovom vagóne a keby nebolo nemeckých vojakov,   porozsadzovaných po celom vagóne, nebol by náhodný pozorovateľ   zbadal, o akých cestujúcich tu ide. Peter dlho rozmýšľal, ako prišli   k takejto pocte a k takému pohodliu a až oveľa neskoršie prišiel na   to. (Nemci zabíjali týmto spôsobom dve alebo tri muchy odrazu. Najprv   transportovali väzňov zo Slovenska do Nemecka. Potom cestovali na   krátku dovolenku. A napokon kradli Slovensku jeden rýchlikový   vozeň.)
     </tei:p>
     <tei:p>
      Bratislava.
     </tei:p>
     <tei:p>
      Slabo osvetlená stanica, po nástupištiach behajú nemeckí vojaci a   slovenskí železničiari. Cestujúcich nevidieť. Len na vedľajšej koľaji   stojí dlhý vlak s krytými nákladnými vozňami. Nákladné vozne sú   zafarbené na sivo, každý má hore malý komín, ako to mávajú   komediantske vozy.
     </tei:p>
     <tei:p>
      Vo vozňoch sú Nemci zo Slovenska, ktorí utekajú pred frontom. Heim   in Reich, stojí napísané bielou kriedou na každom vozni. Petrovi   prebehne ako bleskom spomienka na ulice Bratislavy, pozlátené slnkom,   na pokojnú bielu nedeľu, na ticho, ktoré odrazu prerušilo vírenie   bubnov a škrek hnedých košieľ. Hnedé košele, lesklé čierne čižmy,   hákové kríže, fúziky à la Hitler, sfanatizovaná mládež, bruchatí   obchodníci a majitelia domov, ktorí vyzerali smiešne v hitlerovských   uniformách, hákové kríže na rukávoch, hákové kríže na domoch, veľký   hákový kríž, visiaci s balkóna Národného divadla.
     </tei:p>
     <tei:p>
      Vedľa hákových krížov gardistický dvojkríž.
     </tei:p>
     <tei:p>
      To je najväčšia škvrna, ktorá kedy sprznila slovenskú zem.
     </tei:p>
     <tei:p>
      To je najstrašnejšia vina slovenských ľudí na slovenskom ľude.
     </tei:p>
     <tei:p>
      To, že slovenskí ľudia podali ruky nemeckým žoldnierom a stali sa   tak sami žoldniermi.
     </tei:p>
     <tei:p>
      To, že slovenskí ľudia podali ruky nemeckým vrahom a stali sa tak   sami vrahmi.
     </tei:p>
     <tei:p>
      To, že dvojkríž a hákový kríž boly vedľa seba.
     </tei:p>
     <tei:p>
      Teraz utekajú. Teraz sa rúca strašný stroj, vypadávajú mu krvavé   zuby.
     </tei:p>
     <tei:p>
      V posledných kŕčoch beštia ešte vraždí.
     </tei:p>
     <tei:p>
      Z Bratislavy pohli sa až nad ránom. Spali.
     </tei:p>
     <tei:p>
      Keď sa zobudili, videli znova šíre roviny, malé dedinky. Ale na   staničkách boly už nemecké nápisy. I krajina pri bližšom pohľade bola   inakšia ako na druhej strane Moravy. Zmizly tu už celkom biele   snehové škvrny, pôda bola skôr červená ako čierna. I domy boly   inakšie, výstavnejšie.
     </tei:p>
     <tei:p>
      Slnko svietilo do okien uháňajúceho vlaku, na poliach stály veľké   hromady kŕmnej repy, stanice utekaly ako vo sne a Peter bol   hladný.
     </tei:p>
     <tei:p>
      Viedeň.
     </tei:p>
     <tei:p>
      Vlak prechádza pomaly cez poškodený most a zastáva na špinavej,   čiernej stanici. Rozbitá stanica, rozbité továrne, rozbité domy a   bledí ľudia, ktorým hľadí z očí hlad.
     </tei:p>
     <tei:p>
      Stoja dlho. Peter vytriasa z vrecka posledný tabak, smiešaný s   omrvinkami, a krúti ho do časopisu slovenskej domobrany, ktorý im vo   väzení dávali čítať, aby duševne nezakrpateli.
     </tei:p>
     <tei:p>
      Práve vtedy zahúkaly sirény. Peter nestačil ešte ani zakrútiť   cigaretu a už sa nad hlavami ozvalo vrčanie, vrčanie sa stále   zosilňovalo, okná na vozni sa triasly.
     </tei:p>
     <tei:p>
      Uuiíií...
     </tei:p>
     <tei:p>
      Petrovi sa trochu trasú ruky, pritisne sa o stenu vozňa, ale   neprestáva krútiť cigaretu.
     </tei:p>
     <tei:p>
      Výbuch.
     </tei:p>
     <tei:p>
      Okná na vozni sa rozbily ako slabá škrupina. Strecha dlhého   skladišťa sa sosypala. A nové hrozné pískanie a nový výbuch.
     </tei:p>
     <tei:p>
      Peter dokrútil cigaretu.
     </tei:p>
     <tei:p>
      Vlak sa pohol zo stanice, zanechávajúc za sebou horiace   skladištia.
     </tei:p>
     <tei:p>
      Potom idú pomaly ďalej na prepchatých železniciach. Musia stáť a   prepúšťať dôležitejšie transporty. Transport za transportom ich   predbehuje. Vojaci v dlhých nákladných súpravách (40 chlapov alebo 8   koní, vpredu osobný vozeň druhej triedy pre dôstojníkov), motorové   vozidlá, tanky, delá.
     </tei:p>
     <tei:p>
      Druhá noc vo vlaku a ráno sa prebúdzajú na malej tichej staničke,   na ktorej priečelí je desať čiernych písmen na bielej tabuľke:
     </tei:p>
     <tei:p>
      Mauthausen.
     </tei:p>
    </tei:div>
    <tei:div type="chapter">
     <tei:head>
      8.
     </tei:head>
     <tei:p>
      Zpočiatku nechápali tragický význam týchto desiatich písmen.
     </tei:p>
     <tei:p>
      Videli len malé, vzorne čisté rakúske mestečko, vydláždené ulice,   pekné domčeky a dlhý zástup žien pred mliekárňou. Videli esesákov,   ktorí vymenili ich predošlých strážcov, videli, že títo sú akísi diví   a prísni, že ich ide po stranách oveľa viac, ako by ich bolo treba,   ale nevideli v tom nič zvláštneho.
     </tei:p>
     <tei:p>
      Až potom začali chápať.
     </tei:p>
     <tei:p>
      Potom, keď sa za nimi zatvorila brána vnútorného táboru. Tábor v   Mauthausene je rozdelený na dve časti vysokým, lomeným múrom. Jedna,   vonkajšia, je oddelená od ostatného sveta radmi ostnatých drôtov a je   v nej okrem príbytkov strážcov a rozsiahlych skladíšť aj revír,   táborová nemocnica, hneď vedľa revíru futbalové ihrisko, na ktorom   nikdy nikto nehral. Vnútorná časť táboru je zas rozdelená na predný   trakt blokov, v ktorom je kúpeľňa, kuchyňa, krematórium a obytné   bloky stálych obyvateľov táboru. Vzadu je karanténa.
     </tei:p>
     <tei:p>
      Toto všetko sa dozvedeli až neskôr. Teraz stáli v dvojrade hneď za   hlavnou bránou. Brána mala peknú štvorhrannú vežu s oknami na všetky   svetové strany. Z okien vykukovaly hlavne guľometov. Od brány ťahal   sa vysoký múr na obidve strany. Pri tomto múre stáli ľudia zo   Slovenska, krčili sa v kabátoch pred ostrým severným vetrom a čakali.   Nečakali dlho.
     </tei:p>
     <tei:p>
      O chvíľu prišiel akýsi vysoký nemecký dôstojník, všetci strážcovia   srazili päty, jeden podal hlásenie.
     </tei:p>
     <tei:p>
      — Wovon? — vyštekol dôstojník.
     </tei:p>
     <tei:p>
      — Von der Slovakei, — odpovedal esesák.
     </tei:p>
     <tei:p>
      Dôstojník len pokýval hlavou.
     </tei:p>
     <tei:p>
      Prešiel dvojrad, pozorne prezerajúc každého jednotlivca. Potom si   zastal pred dvojrad, rozkročil sa a založil ruky v bok.
     </tei:p>
     <tei:p>
      — Banditen! — oslovil ich.
     </tei:p>
     <tei:p>
      Ktosi odporoval.
     </tei:p>
     <tei:p>
      — My nie sme... — nedokončil.
     </tei:p>
     <tei:p>
      — Was? — zreval dôstojník. Priskočil k najbližšiemu, bol to   náhodou Pupkáč, chytil ho pod hrdlo, kopol do brucha. Pupkáč spadol   bez slova. Dôstojník skákal po ňom, kopal ho do tváre. Strážcovia sa   pridali. Kolby pušiek, okované čižmy, štvrťhodinové besnenie.
     </tei:p>
     <tei:p>
      Tiekla krv.
     </tei:p>
     <tei:p>
      Potom všetko utíchlo.
     </tei:p>
     <tei:p>
      Dôstojník si oprášil ruky v rukaviciach, strážcovia sa postavili   na miesto. Ľudia zo Slovenska pomaly vstávali so zeme. Niektorí sa zo   zvyku oprašovali, iní si utierali krv. A všetci odrazu cítili, že   tých desať písmen na malej, tichej staničke znamená koniec cesty.   Cítili to z pohľadov strážcov a zo vzduchu, ktorý páchol po krvi. A   onedlho videli na vlastné oči, aký osud ich tu čaká. Po betónovej   ceste od horného konca táboru blížilo sa rýchlym poklusom akési   belasé stádo. Drevienky tupo klepaly na betón, belasá farba miešala   sa s bielou. Keď prišlo stádo celkom blízko, videli ľudia zo   Slovenska s úžasom, že to stádo sa skladá z kostier, zabalených do   modrobielych pruhovaných handier.
     </tei:p>
     <tei:p>
      Tenké ruky vyzeraly z krátkych rukávov, oholené hlavy, vystúple   lícne kosti a pološialené, lesknúce sa oči, to všetko pôsobilo na   prvý pohľad hrozným dojmom.
     </tei:p>
     <tei:p>
      Vpredu, trochu naboku pred týmito čudnými ľuďmi šiel tučný, malý   chlap, nebol oholený, len uprostred hlavy mal vystrihnutý úzky pás,   nemal modrobielu uniformu, len vzadu na civilnom obleku mal všitý kus   modrobielej látky.
     </tei:p>
     <tei:p>
      Ten zakričal čosi a stádo sa zastavilo ako jeden človek.
     </tei:p>
     <tei:p>
      Teraz sa strážcovia poponáhľali. Nariadili ľuďom zo Slovenska   vyzliecť sa donaha. Mohli si nechať len remeň od nohavíc. Šaty pekne   uložiť.
     </tei:p>
     <tei:p>
      Potom ich vohnali do nízkej, prízemnej budovy.
     </tei:p>
     <tei:p>
      V nízkej budove bol najprv lekár. Peter Lotár sa pamätá na toho   lekára. Bol to belovlasý Ukrajinec, s dobrými, predobrými očami.   Zdalo sa, že sa každú chvíľu rozplače. Bol malý, silne krátkozraký, s   nezdravou žltou pokožkou, pohyblivý. Prezrel každého dôkladne,   poklepal, povedal dve-tri slová svojou mäkkou materčinou, súcitne   pokyvoval hlavou na sťažnosti a krčil plecami, že sa nedá nič   robiť.
     </tei:p>
     <tei:p>
      Od lekára išli do kúpeľne. Kúpeľňa bola veľká, priestranná, s   mnohými sprchami. Pozdĺž steny, v ktorej boly nízke obdĺžnikové okná,   sedeli na stoličkách chlapi s britvami. Väzni prechodili od chlapa k   chlapovi. Jeden im oholil hlavu, druhý prsia, tretí pod pazuchou,   štvrtý medzi nohami. Výrobný pás. Racionalizácia. Podobalo sa to   Nemcom.
     </tei:p>
     <tei:p>
      Potom sprchy. Minútu. Ani menej, ani viac. Potom ich obliekali.   Modrobiele páskované nohavice. Zdrap košele. Modrobiele páskovaný   kabátik. Ľahké, plátenné drevienky. To bolo všetko.
     </tei:p>
     <tei:p>
      Vyhnali ich na studený vietor.
     </tei:p>
     <tei:p>
      Ľudia zo Slovenska pozerali na seba a každému bolo trochu do   smiechu a trochu do plaču. Do smiechu preto, lebo vyzerali v novej   uniforme naozaj smiešne. Do plaču preto, lebo im bolo zima a cítili,   že sa spolu s civilnými šatami rozlúčili aj s predošlým životom.
     </tei:p>
     <tei:p>
      Čakali. Začal padať sneh. Vietor zosilnel, prefukoval až do samej   kosti, bil do očí sneh. Čakali až do súmraku.
     </tei:p>
     <tei:p>
      Na súmraku prišli po nich dvaja v civilných šatách, len na chrbte   mali všitú bielomodro pruhovanú látku a prostred hlavy vystrihnutý   úzky pás. Viedli ich hore betónovou cestou, odkiaľ predtým prišlo   stádo kostier.
     </tei:p>
     <tei:p>
      V nízkej drevenej izbe, kde voňalo naftalínom a ešte čímsi   neznámym, museli odpovedať na hŕbu otázok. Vypytovali sa ich ľudia s   vystrihnutými pásmi na hlave. Boli to Česi. Trochu ich oboznámili s   pomermi. Povedali im, čo majú robiť, ak chcú žiť. Všetko urobiť, čo   sa rozkáže. Líškať sa veliteľovi bloku a izby. Nestať sa nápadnými   pri apeloch.
     </tei:p>
     <tei:p>
      Ponúkli ich aj jedlom. Ale len čo to ovoňali, museli ten smrad   odložiť. Ten zvláštny smrad v izbe pochádzal práve z jedla.
     </tei:p>
     <tei:p>
      Vypytovali sa ich na všetko možné a zapisovali to do akejsi   kartotéky. To je formalita, vysvetľovali im. Nemci sú veľmi   poriadkumilovní. Potom dostali čísla.
     </tei:p>
     <tei:p>
      Malý pliešok, v ňom vyrytých šesť čísel. Priväzoval sa na zápästie   tenkým drôtom.
     </tei:p>
     <tei:p>
      — V číslach sú vaše životy,— poučoval ich mladý, svetlovlasý Čech.   Chráňte si ich. Dobre si zapamätajte svoje číslo. Kto stratí číslo,   umrie.
     </tei:p>
     <tei:p>
      Peter Lotár pozrel na zápästie. 123.602. Opakoval si to číslo v   duchu. Jeden, dva, tri, šesť, nula, dva. Nie, nezabudne to. Je to   ľahké číslo. Keby len od toho závisel jeho život, či si zapamätá   číslo, tak bude žiť večne. Mal vždy dobrú pamäť pre čísla.
     </tei:p>
     <tei:p>
      Vo tme ich viedli na blok VII.
     </tei:p>
     <tei:p>
      Tam ich ešte raz kontrolovali. Vyvolávali čísla. Nie mená, už len   čísla. Potom ich nahnali do veľkej izby. Okná izby boly otvorené, ale   v izbe nebolo zima. Pretože v izbe, ktorá mala rozmery asi desaťkrát   dvadsať, spalo tisíc ľudí. Spali sediačky, nastískaní v dlhých radoch   ako guľky na koralovom náhrdelníku.
     </tei:p>
     <tei:p>
      Pri dverách bolo ešte trochu miesta. Tam sa tlačili biedni ľudia   zo Slovenska. Stlačili sa, pritisli sa o seba, ako by sa chceli   navzájom chrániť a zaspávali...
     </tei:p>
     <tei:p>
      Peter cítil strašnú únavu v celom tele, ale dlho nemohol zaspať.   Dlho nemohol privyknúť na odporný smrad, ktorý vnikal s dymom   otvorenými oknami, nemohol privyknúť na nepohodlnú polohu a nemohol   privyknúť na mátožný chrapot tisícich hrdiel.
     </tei:p>
     <tei:p>
      Únava však predsa pomaly zvíťazila. V polospánku si ešte opakoval   jeden, dva, tri, šesť, nula, potom sa mu zdalo, že pred ním stojí   ohromne veľký chlap so starodávnou železnou prilbou. Stojí pred ním,   pozerá naňho veľkými čiernymi očami. Potom sa nahne kdesi dozadu,   vytiahne veľkú jednotku, číslo je akiste z ocele, je čierne a ťažké.   Obor drží číslo v pravej ruke, ukazuje ho Petrovi. Peter krúti   hlavou. Obor sa nazlostí a hodí číslo Petrovi o hlavu. Peter cíti   bolesť v hlave. Potom obor vytiahne dvojku. Tá je ešte väčšia ako   jednotka. A zas ju hádže obor Petrovi o hlavu. Bolí, och, bolí. Potom   trojka, šestka, nula, čísla tancujú pred Petrovými zrakmi obludný   tanec, obor už zmizol, sú tu len čísla. Mnoho čísel, ohromné čísla,   skáču divo a bijú Petra do hlavy. Potom sa čísla soradia pekne po   poriadku.
     </tei:p>
     <tei:p>
      123602.
     </tei:p>
     <tei:p>
      Čísla sú stále menšie, za nimi sa zjavuje akási známa tvár, čísla   sa tratia, miznú, tvár nadobúda zreteľné obrysy. Čierne vlasy,   červené pery, na Petra sa usmieva Marta...
     </tei:p>
    </tei:div>
    <tei:div type="chapter">
     <tei:head>
      9.
     </tei:head>
     <tei:p>
      Pomaly si navykali na život v karanténe.
     </tei:p>
     <tei:p>
      Je zvláštne, na čo všetko si človek zvykne. Na spánok sediačky. Na   to, že sa musí vstávať o štvrtej ráno a štyri hodiny stáť takmer nahý   a bosý v snehu a na mraze. Zvykne si na smrad, ktorý stále dýcha, a   na smrad, ktorý musí jesť. Zvykne si na kostry a umrlčie lebky, odené   v bielo-modro pruhovaných uniformách. Zvykne si na Poliakov z   vedľajšej izby, ktorí si vyklepali z cínových lyžíc nožíky a   oškrabujú nimi nahnilé konské kosti. Zvykne si na to, že sa nemá čím   a v čom umyť. Zvykne si na veľkú, smrdiacu jamu rovno pred dverami   bloku, ktorú stále obliehajú postihnutí červienkou.
     </tei:p>
     <tei:p>
      Zvykne si na smrť, ktorá každodenne prichádza. Zvykne si na   biedne, maličké mŕtvoly, vystreté každodenne hneď za blokom.
     </tei:p>
     <tei:p>
      Zvykne si na údery a na bitku.
     </tei:p>
     <tei:p>
      Len na dve veci sa nedá zvyknúť.
     </tei:p>
     <tei:p>
      Na hlad.
     </tei:p>
     <tei:p>
      Na Willyho.
     </tei:p>
     <tei:p>
      Riedka čierna voda ráno po apele, zhnitá, smradľavá zelenina vo   vode na obed a tenký krajec chleba so slamou a konským trusom na   večeru.
     </tei:p>
     <tei:p>
      To je všetko. To je strašne málo na to, aby človek mohol žiť. A   predsa tu žijú ľudia. Kosť a koža, holé hlavy, dokrvavené od úderov,   oči svietia šialenstvom hladu. Vrhajú sa na každú kosť. Bijú sa o to,   kto má ísť po obed. Denne sa stáva, že niekoho zaškrtia pri tých   bitkách. Hoci sú kotly, v ktorých sa nosí strava, ťažké, hoci sa im   podlamujú kolená, keď ich nosia od kuchyne do bloku, predsa sa bijú o   túto výhodu. Pretože pred kuchyňou je veľká hŕba zhnitých kostí.   Pretože kápo, ktorý s nimi chodí po obed, na chvíľu sa odvráti a oni   sa môžu vrhnúť na kosti. Napchať rýchlo pod blúzu. A potom večer   oškrabávať nožíkom, ktorý je aj lyžicou a klamať žalúdok.
     </tei:p>
     <tei:p>
      Hlad... Hlad...
     </tei:p>
     <tei:p>
      To je slovo, ktoré sa rozťahuje nad karanténou. To je slovo, ktoré   zabíja denne stovky ľudí.
     </tei:p>
     <tei:p>
      Willy nie je o nič lepší ako hlad.
     </tei:p>
     <tei:p>
      Willy je fešák. Willy je dokonca „ťažký frajer“. Je vysoký, široký   v ramenách, štíhly v bokoch. Má beláskavé oči a svetlé, vlnité vlasy.   Cestičku medzi vlasmi, ktorú musí nosiť každý väzeň, má úzku, úzučkú,   možno, že najužšiu v celom tábore. Aj bielomodro pruhovanú látku,   ktorú musí mať všitú na chrbte, má malú, takže ju temer nevidieť.   Willy je slovom výstavný kus väzňa. Ak do mauthausenskej karantény   niekedy zavítala delegácia Medzinárodného Červeného kríža, iste   ukazovali Willyho. Aby svet videl, že v nemeckých koncentračných   táboroch nie je tak zle, ako sa to snaží rozchýriť židoboľševická   propaganda. Ak dakedy takáto delegácia v Mauthausene bola, iste Nemci   ukazovali Willyho.
     </tei:p>
     <tei:p>
      Ostatne Willy mal na tieto výhody právo podľa nepísaných zákonov   koncentráku. Najprv preto, že bol Reichsdeutsche, a potom preto, že   sa ponevieral v koncentrákoch už osem rokov. Osem rokov služby, to   bola najlepšia legitimácia pre získanie funkcií vo väzenskej   samospráve a tak aj pre získanie ďalekosiahlych výhod.
     </tei:p>
     <tei:p>
      Willy bol veliteľom VII. bloku. Willy bol pánom života a smrti na   VII. bloku.
     </tei:p>
     <tei:p>
      Willy je pašák. Stará sa o to, aby na bloku bol vzorný poriadok.   Podáva každé ráno hlásenie službu konajúcemu esesákovi. Postaví sa do   meravého nemeckého pozoru a zavreští hlasom, ktorý musia počuť ďaleko   za ostnatými drôtmi.
     </tei:p>
     <tei:p>
      — Mütze ab!
     </tei:p>
     <tei:p>
      Smiešne handry zmiznú v zlomku sekundy a tisíc ostrihaných hláv   zasvieti pod šedivým nebom.
     </tei:p>
     <tei:p>
      Potom sa Willy vypne a podá hlásenie. Toľko a toľko živých, toľko   a toľko mŕtvych na bloku VII. Esesák odíde a Willy sa znova   rozkričí.
     </tei:p>
     <tei:p>
      — Mütze auf!
     </tei:p>
     <tei:p>
      Všetko ide ako po drôtiku. Ani na jednom bloku nevedia tak dobre   strhovať čiapky a znova si ich dať na hlavy ako na bloku VII. To   preto, lebo Willy je pašák. Willy cvičí celý deň, niekedy i celú noc   v tomto na pohľad jednoduchom výkone svojich sverencov. Dá si na tom   záležať.
     </tei:p>
     <tei:p>
      — Mütze ab! — zakričí Willy.
     </tei:p>
     <tei:p>
      Čiapky musia sletieť s hláv v momente. Musí to byť naraz ako úder   okovaných čižiem pri prehliadke na Wilhelmstrasse. Beda tomu, kto sa   oneskorí.
     </tei:p>
     <tei:p>
      Willy je pašák, ale keď sa nahnevá, je z neho zviera. Nosí ťažký,   gumový obušok, znútra vyplnený železom. Ak sa niekto omešká pri   snímaní čiapky, alebo ak — nedajbože — niekomu spadne čiapka na zem,   Willy sa rozzúri. Taký človek, na ktorého sa Willy rozhnevá, je už   vopred mŕtvy. Takého človeka Willy bije gumovým obuškom, kým mu   nerozbije hlavu, kým mu nevytečie mozog.
     </tei:p>
     <tei:p>
      Disciplína musí byť. A poriadok tiež.
     </tei:p>
     <tei:p>
      Načo by tu bol inak Willy?
     </tei:p>
     <tei:p>
      Od skorého rána do neskorého večera stojí Willy na dvore a kričí   až do zachrípnutia:
     </tei:p>
     <tei:p>
      — Mütze ab! — A potom zas: — Mütze auf!
     </tei:p>
     <tei:p>
      Tak to ide celý deň.  DE ab, mütze auf, mütze   ab/lang Väzni stoja v pľačkavine zo snehu a z blata, len v   biednych drevákoch, na boso, len z vrecoviny, v bielomodro   pruhovaných blúzach, väčšinou bez košieľ. Na nechránenej   mauthausenskej plošine fúka vždy ľadovochladný vietor, prefukuje do   kostí.
     </tei:p>
     <tei:p>
      Ale Willymu nie je zima. Willy sa pohybuje, preto mu nie je zima.   Pracuje rukami i nohami, preto mu nie je zima. V rukách drží ťažký   gumový obušok, ktorý je znútra vyplnený železom. Na nohách má obuté   ťažké okované baganče. Willymu nie je zima, Willymu je celkom dobre.   Willy má len veľa starostí.
     </tei:p>
     <tei:p>
      Skutočne, Willy má s väzňami veľa starostí. Nič nevedia urobiť   poriadne, disciplinovane. A poriadok predsa musí byť. Disciplína   predsa musí byť. A väzni sú ako divé stádo. Tlačia sa ku kotlom pri   obede, tlačia sa, keď ich ukladá na spanie. Lebo aj na spanie musí   väzňov ukladať sám Willy. Inak sa nezmestia. Len keď príde Willy s   obuškom v ľavej ruke (Willy je ľavičiak a obušok mu veľmi pristane),   len vtedy sa nájde pre každého miesto. Veď to nie je vôbec umenie   umiestiť tisíc väzňov do jednej miestnosti. Willy by ich umiestil   ešte viac. Taký pašák je Willy.
     </tei:p>
     <tei:p>
      Má svoju posteľ pri záchodoch, ktoré sa nesmú používať, má žrádlo,   má zlaté prstene a zlaté zuby, schované v slamníku, má španielskeho   Cigána, ktorý mu v nedeľu popoludní hrá na husliach. Má pri sebe   chlapca asi štrnásťročného, vypaseného s červenými lícami... Willy má   všetko.
     </tei:p>
     <tei:p>
      Väzni sú hladní, majú Willyho a strach pred smrťou.
     </tei:p>
     <tei:p>
      Peter Lotár sa už naučil dávať čiapku s hlavy a znova ju dávať na   hlavu. Robil to už rýchle a bezmyšlienkovite. Mohol pritom myslieť na   mnohé iné veci. Veľa ráz, keď sa prizeral na peknú, mužnú tvár   Willyho, myslel na to, ako ľahko sa dá urobiť z človeka zviera. Aké   jemné sú hranice medzi človekom a zvieraťom. Willy iste nikdy   nemyslel na to, koľko ľudí zabil a koľko ešte zabije. Nemal iste   nikdy výčitky svedomia. Willy zabíjal z povinnosti. Z povinnosti k   sebe samému. Ak nebude zabíjať on, bude zabíjať niekto iný. A zabije   aj jeho, Willyho. Takto asi Willy rozmýšľal, ak niekedy vôbec   rozmýšľal. Willy cíti v sebe povinnosť žiť, a preto zabíja. Preto   zabíja, aby žil. To je panská morálka. Herrenmoral. Willy je výtvorom   tejto morálky. Willy-človek nemôže zato, že sa stalo z neho   zviera.
     </tei:p>
     <tei:p>
      Niekedy Peter Lotár nasilu zaháňal také smutné myšlienky a snažil   sa myslieť na príjemnejšie veci. I keď sa mu podarilo vyvolať nejakú   predstavu, nejaký obraz z minulosti len na krátku chvíľu, vždy ho to   vzrušilo a dodalo nádeje. Myslel na Martu, na brata, na ďaleké   klanské vrchy, na slnko, na vysokú horskú trávu, nakláňajúcu sa pod   nárazmi vetra, na ľudí dobrých, s tvrdými dlaňami, ale s mäkkým   srdcom. Niekedy spomínali všetci spolu. Ľudia zo Slovenska držali v   mauthausenskej karanténe pospolu, stávali spolu pri apeloch, spávali   v tom istom rade.
     </tei:p>
     <tei:p>
      Takto spomínali:
     </tei:p>
     <tei:p>
      — Čo robí moja žena? — tak začínal vždy Blaho.
     </tei:p>
     <tei:p>
      — Môj Janík, — vzdychol krčmár Rejko. Mal syna ani nie trojročného   a práve mal osýpky, keď Rejku odviedli Nemci.
     </tei:p>
     <tei:p>
      — Tam sú už Rusi.
     </tei:p>
     <tei:p>
      — Tým je dobre.
     </tei:p>
     <tei:p>
      — A my?
     </tei:p>
     <tei:p>
      — Vrátime sa? — to bola najčastejšia otázka.
     </tei:p>
     <tei:p>
      — Vydržíme, — odpovedal Blaho.
     </tei:p>
     <tei:p>
      — Ako vydržať?
     </tei:p>
     <tei:p>
      — Nedá sa vydržať.
     </tei:p>
     <tei:p>
      — Chudneme.
     </tei:p>
     <tei:p>
      — Umrieme.
     </tei:p>
     <tei:p>
      — Nikdy neuvidíme Slovensko.
     </tei:p>
     <tei:p>
      Otŕčali ruky, ktoré za dva týždne vychudly na nepoznanie. Lícne   kosti vystupovaly jasnejšie z tvárí a oči dostávaly ten nepríjemný   lesk, ktorý maly oči Poliakov zo susedného bloku.
     </tei:p>
     <tei:p>
      Inokedy, keď slnko zasvietilo na mauthausenskú planinu, keď   zasvietilo na dlhý rad nízkych blokov, na ostnaté drôty a na strážne   veže, väzni mali jasnejšiu náladu.
     </tei:p>
     <tei:p>
      — Rusi sú už pred Bratislavou.
     </tei:p>
     <tei:p>
      — Kdežeby! Už sú dávno za Bratislavou.
     </tei:p>
     <tei:p>
      — Tiahnu na Viedeň.
     </tei:p>
     <tei:p>
      — Možno, že sú už vo Viedni.
     </tei:p>
     <tei:p>
      — Kto ti to povedal?
     </tei:p>
     <tei:p>
      — Tak. Viem to.
     </tei:p>
     <tei:p>
      — Len keby skorej. Keby prišli čím skorej.
     </tei:p>
     <tei:p>
      — Aj zo západu idú.
     </tei:p>
     <tei:p>
      — Nemci už dlho nevydržia.
     </tei:p>
     <tei:p>
      — Už boli prosiť o mier.
     </tei:p>
     <tei:p>
      Boly to len latrínové chýry. No jednako potešovaly, pozdvihoval y   náladu. Spojenecké lietadlá často lietaly nad mauthausenským táborom   a vtedy prestal na chvíľu kričať aj Willy a všetci pozerali hore na   oblohu, kde vysoko, vysoko černely sa trupy lietadiel a za lietadlami   ostávaly biele smuhy.
     </tei:p>
     <tei:p>
      Niekedy strieľalo do lietadiel nemecké protilietadlové   delostrelectvo, ktoré bolo rozmiestené blízko táboru.
     </tei:p>
     <tei:p>
      — Len si strieľajte, — hovorili si väzni.
     </tei:p>
     <tei:p>
      — Tým neublížite.
     </tei:p>
     <tei:p>
      — Tí sa vás neboja.
     </tei:p>
     <tei:p>
      — Príde čas a prestanete strieľať.
     </tei:p>
     <tei:p>
      — Hej, príde čas...
     </tei:p>
    </tei:div>
    <tei:div type="chapter">
     <tei:head>
      10.
     </tei:head>
     <tei:p>
      Nie každý má príležitosť nazrieť na samé dno. Nie každý môže   vidieť človeka v úplnej nahote. Nie každý môže vidieť v úplnej nahote   seba samého.
     </tei:p>
     <tei:p>
      Nie je to veselý pohľad. Nie je to vôbec veselý pohľad. Vidieť   človeka, ktorý sa zbavil všetkého, čo sa na ľudstvo prilepilo za   tisíce rokov. Vidieť, ako sa na ľuďoch tratí náter civilizácie a   zjavuje sa hrozný človek z kamennej doby.
     </tei:p>
     <tei:p>
      Nie, to nie je vôbec veselé.
     </tei:p>
     <tei:p>
      Kdesi na železničnej trati medzi Lincom a Mníchovom stojí na   vedľajšej koľaji dlhý rad hnedých vagónov pre dobytok, vyzerá ako   dlhý rad veľkých rakiev.
     </tei:p>
     <tei:p>
      Vo vagónoch sú ľudia.
     </tei:p>
     <tei:p>
      V jednom z nich je Peter Lotár, Jano Blaho, Pupkáč a ešte niekoľko   ľudí zo Slovenska. Ostatní vo vagóne sú zo všetkých krajín sveta. Je   ich mnoho, veľmi mnoho. Je ich primnoho, aby mohli ležať alebo   sedieť. Musia stáť husto natlačení na seba. Stoja tak už druhý deň.   Deň a noc a deň. Sú hladní a smädní. Vzduch je neznesiteľný. Sú   hladní a hrozne smädní. Odvtedy, ako opustili mauthausenský tábor,   odvtedy ešte nejedli ani nepili.
     </tei:p>
     <tei:p>
      V ústach je sucho a horúčosť. Jazyk sa lepí na horné podnebie.   Pery praskajú od horúčky. V hlave hučí.
     </tei:p>
     <tei:p>
      Len neklesnúť. Ostať stáť. Ostať stáť za každú cenu. Keď klesneš,   pošliapu ťa, aby mali viacej miesta.
     </tei:p>
     <tei:p>
      Peter má horúčku. Cíti to v celom tele. Raz mu je zima, potom mu   je zas veľmi horúce. Ústa má vyschnuté, v ústach má strašné   sucho.
     </tei:p>
     <tei:p>
      Vodu...
     </tei:p>
     <tei:p>
      Keby bola aspoň kvapka vody. Mohla by byť hocijaká špinavá,   čierna, teplá. Len nech je voda.
     </tei:p>
     <tei:p>
      — Vodu... — šepce Peter Lotár.
     </tei:p>
     <tei:p>
      Vedľa neho stojí Jano Blaho. Nehovorí nič, lebo každé slovo stojí   mnoho sily. A silu treba, pretože treba ešte žiť.
     </tei:p>
     <tei:p>
      — Vodu... — šepce Peter Lotár. Cíti, ako sa mu nohy podlamujú a od   strachu mu vyrážajú na čele kvapky potu. Len nespadnúť. Nespadnúť,   lebo ťa zašliapu, ako zašliapali iných. Nespadnúť, rozkázať nohám,   aby ťa udržaly. Nohy musia vydržať. Musíš vydržať, pretože treba žiť.   Treba žiť, Peter Lotár. Počuješ, Peter Lotár? Treba žiť.
     </tei:p>
     <tei:p>
      Je to strašný sen. Je to strašné šialenstvo. Tie tváre medzi   životom a smrťou. Zvieracie tváre, zohavené túžbou žiť. Tenké hrdlá,   tenké ruky, veľké hlavy a divé oči. Zvierací pach v zaplombovanom   vagóne. Zvieratá v bielomodro pruhovaných uniformách. Zvieratá, ktoré   chcú žiť, a ľudia, ktorí sa chystajú na smrť.
     </tei:p>
     <tei:p>
      Konečne sa pohli.
     </tei:p>
     <tei:p>
      Kde sú?
     </tei:p>
     <tei:p>
      To nikto nevie.
     </tei:p>
     <tei:p>
      Kam idú?
     </tei:p>
     <tei:p>
      Na tom nezáleží.
     </tei:p>
     <tei:p>
      Záleží len na tom, dokedy ešte budú žiť. Záleží len na tom, dokedy   ešte vydržia.
     </tei:p>
     <tei:p>
      — Vodu... — šepce Peter Lotár. Zdá sa mu, že každú chvíľu musí   spadnúť, že sa mu každú chvíľu podlomia nohy. Na šťastie ľudia sú   natlačení tak husto, že nemôže spadnúť.
     </tei:p>
     <tei:p>
      Peter zatvorí oči a myslí si, ako dobre by bolo umrieť. Nie, smrť   nie je zlá. Nemôže byť horšia ako tento život. Nič nemôže byť horšie,   ako tento život. Smrť nie je nič strašného. Smrť je len koniec cesty.   Koniec utrpenia. Koniec bôľu a smútku.
     </tei:p>
     <tei:p>
      Aj koniec nádejí.
     </tei:p>
     <tei:p>
      Smrť je aj koniec nádejí. A nádej sa nedá vyhnať zo srdca človeka,   kým človek žije. Aj Peter má ešte nádej, lebo ešte žije. Nádej mu   pomáha žiť a život udržuje v ňom nádej. To je kruh života.
     </tei:p>
     <tei:p>
      Ktosi sa rozplakal.
     </tei:p>
     <tei:p>
      Och, ako hrozne plače. Nie je to plač, je to rev zdochýnajúceho   zvieraťa. Udiera do uší, prehlušuje nárazy kolies.
     </tei:p>
     <tei:p>
      Peter otvoril oči.
     </tei:p>
     <tei:p>
      Ako cez hmlu vidí čierneho, vysokého Gréka. Všimol si ho hneď prvý   deň, pretože Grék sa veľmi dobre vyznal v tlačenici okolo kotlov.   Teraz vysoký Grék plače, slzy mu stekajú po chudých lícach. Ruky má   sopäté nad hlavou, ako by sa modlil.
     </tei:p>
     <tei:p>
      Ale nemodlí sa. Hoci Peter nerozumie tomu jazyku, iste sa Grék   nemodlí. Skôr sa rúha. Kľaje, iste kľaje. Plače a kľaje, plače a   kľaje.
     </tei:p>
     <tei:p>
      Potom náhle vykríkne tak, že každému stuhne krv v žilách.
     </tei:p>
     <tei:p>
      Chytí najbližšieho suseda za hlavu a zahryzne sa mu do ucha.
     </tei:p>
     <tei:p>
      Peter zatvorí oči.
     </tei:p>
     <tei:p>
      Keď ich znova otvorí, Gréka práve dobíjajú. Vrhli sa na neho   všetci, čo stáli okolo, a zabili ho.
     </tei:p>
     <tei:p>
      Aspoň je viac miesta.
     </tei:p>
     <tei:p>
      Po železničnej trati medzi Lincom a Mníchovom ide dlhý nákladný   vlak. Vlak ide temnou nocou, míňa malé vzorné staničky i trosky   veľkých staníc a dlhý rad hnedých vagónov pre dobytok vyzerá ako dlhý   rad veľkých čiernych rakiev.
     </tei:p>
     <tei:p>
      V jednom z vagónov je Peter Lotár.
     </tei:p>
     <tei:p>
      — Kam ide?
     </tei:p>
     <tei:p>
      Na tom nezáleží.
     </tei:p>
     <tei:p>
      Záleží len na tom, dokedy ešte bude žiť. Záleží len na tom, dokedy   ešte vydrží.
     </tei:p>
    </tei:div>
    <tei:div type="chapter">
     <tei:head>
      11.
     </tei:head>
     <tei:p>
      Karanténa v Dachau bola naozaj sanatóriom.
     </tei:p>
     <tei:p>
      Po Mauthausene, po hrozných troch dňoch a troch nociach v   transporte, bola dachauská karanténa ako veľký oddych.
     </tei:p>
     <tei:p>
      Aj tu ľudia umierali. Každé ráno hrkotala kára za blokmi a každé   ráno hádzali do nej vyschnuté, malé mŕtvoly. Každý deň umrelo   niekoľko ľudí na bloku.
     </tei:p>
     <tei:p>
      Ale tu ľudia umierali len od hladu. Tu ľudí zabíjal len hlad.   Nehrozilo bezprostredné nebezpečenstvo smrti. Tu bola bitka len   výchovným prostriedkom. Ľudia spávali na posteliach. Boly tu aj   hygienické záchody a mohly sa používať. Peter sa tu po prvý raz po   mesiaci mohol umyť. Každý týždeň sa chodili kúpať. Všade bolo čisto a   nebol tu ten neznesiteľný smrad ako v Mauthausene. Slovom, vzorný   láger. Aj slnko svietilo v tieto dni teplejšie a jasnejšie.
     </tei:p>
     <tei:p>
      Na Veľkú noc svietilo slnko zvlášť krásne a teplo. Ako by chcelo   ľuďom za ostnatými drôtmi, ktorí umierali a čakali na smrť, dať nádej   na návrat.
     </tei:p>
     <tei:p>
      Peter Lotár ležal na dvore bloku, oči zatvorené pred prudkými   lúčmi slnka. Slnko ho pálilo na holých prsiach a pripomínalo mu toľko   krásnych a milých chvíľ. Malý splav spieva ticho a jednotvárne. Hudba   padajúcej vody slieva sa s tisícom miernych, pokojných melódií a   tratí sa vysoko, vysoko nad hlavou. Všetko sa odrazu zastavilo,   zatajilo dych v horúcom objatí slnka. Stromy, ľudia, vtáci, čas. Tak   sladko je ležať na slnku a nemyslieť na nič a nerobiť nič. Peter by   mohol natiahnuť ruku a dotknúť sa ruky Martinej. Pohladiť ju mäkko,   ako hladí slnko a letný vetrík. Ale je lenivý. Nechce sa mu ani rukou   pohnúť. Ďaleko sú od sveta a ďaleko je svet od nich. Svet, to sú oni   dvaja, slnko a malý splav.
     </tei:p>
     <tei:p>
      Vtedy boli šťastní.
     </tei:p>
     <tei:p>
      Keď si Peter teraz na to spomína, vie celkom iste, že vtedy boli   šťastní. Potom šli dolu lúkami, chodníkom vedia potoka, vedľa jelšín,   slnko je červené, ako zapadá nad Lazíkom a strechy domov v Klancoch   sú tiež červené v svetle zapadajúceho slnka.
     </tei:p>
     <tei:p>
      V Klancoch ich vítajú dva rady bielych domčekov. Prach na ulici je   ešte teplý od denného žiaru. Báťa Stančík stojí pred čerstvo natretou   bránou, ruky za chrbtom, kýva hlavou na pozdrav a kričí čosi   veselého, figliarskeho. Cez námestie vlečie sa ťažko naložený voz so   snopmi žita. Všetko vonia po dozretom žite. Marta s Petrom idú strmou   ulicou od námestia, ulica je samá skala a na konci ulice je dom,   opletený divým viničom. Tam býva Marta.
     </tei:p>
     <tei:p>
      Ach, nie. Radšej nemyslieť na to. Radšej počúvať Francúza, ktorý   leží vedľa Petra a ktorý bez prestania o niečom rozpráva. Peter   zachytáva zpočiatku len niekoľko slov, ale čím ďalej, tým viac ho   Francúzove slová priťahujú, nútia ho sústrediť všetku pozornosť,   ktorej je ešte schopný. Francúz sa volá Raymond, je z Provence, ale   rozpráva peknou spisovnou francúzštinou. Je asi tridsaťročný, má   pekné, zdravé zuby a nie je ani taký chudý ako ostatní. Bol úradníkom   francúzskeho vyslanectva v Berlíne a v Dachau je temer od vypuknutia   vojny. Nikdy nehovoril Petrovi, prečo ho zavreli, ale Peter sa nemôže   zbaviť dojmu, že Raymond bol zapletený do nejakej špionážnej aféry.   Je veľmi inteligentný, má široké čelo, husté obočie a pod ním malé,   podozrievavé oči. Petra si obľúbil na prvý pohľad. Ležali často na   dvore bloku, vedľa seba, Raymond rozprával, Peter počúval.   Najčastejšie rozprával Raymond o svojej žene, ktorá na šťastie ešte   včas odcestovala do Paríža. Peter si ju už vedel živo predstaviť.   Mala dlhé, čierne vlasy, ktoré jej v miernych vlnách padaly až na   plecia. Bola štíhla a mala dlhé, jemné prsty. Ústa malé, ale široké   pery. Mala rada hudbu a pekné šaty. Nemala rada Raymondových   priateľov a jeho bohémsky spôsob života. Mala rada Raymonda a Raymond   mal rád ju.
     </tei:p>
     <tei:p>
      Teraz rozpráva Raymond o niečom inom. Ústa mal celkom, pri   Petrovom uchu a hovoril polohlasom rýchle, vzrušene. Nemecká   protiofenzíva v Ardennách stroskotala. Spojenci prelomili na   niekoľkých miestach nemecké pozície na Rýne. Rusi vstúpili už na   nemecké územie. Už to nebude dlho trvať a brány koncentrákov sa   otvoria.
     </tei:p>
     <tei:p>
      — Odkiaľ to máš? — opýtal sa Peter. Neveril veľmi latrínovým   chýrom. Raymond sa opatrne poobzeral po dvore, či nie je nablízku   niektorý z veliteľov bloku. Potom uspokojený siahol za blúzu a odtiaľ   vytiahol prepotený, pozohýnaný kus papiera. Ešte raz sa poobzeral,   potom roztvoril papier a Peter videl, že je to jedna strana   „Völkischer Beobachter“, asi týždeň starého. Bola to strana so samými   zvesťami o situácii na frontoch. Nikdy Peter tak dychtivo nečítal   frontové zprávy ako teraz. Pôsobilo mu to priam fyzické potešenie,   keď videl čierne na bielom mená: Blatenské jazero, Bratislava,   Moravská Ostrava, keď mohol čítať o elastickom ústupe a o taktickom   vyprázdňovaní miest.
     </tei:p>
     <tei:p>
      — To bolo pred týždňom. Teraz sú už bližšie, — povedal Raymond a   opatrne složil noviny a schoval ich znova za blúzu.
     </tei:p>
     <tei:p>
      Noviny sa nesmelý čítať. Starí obyvatelia Dachau síce rozprávali,   že vtedy, keď nemecké vojská postupovaly po šírych ruských stepiach,   keď nemecké lietadlá bombardovaly deň a noc Londýn, vtedy chodily   noviny do táboru pravidelne a väzni ich mohli čítať. Ale od toho   času, keď Nemci začali ustupovať, pomaly prestávaly prichádzať aj   noviny. A pred krátkym časom vydalo veliteľstvo táboru zákaz čítať   noviny pod trestom smrti. Čítanie novín, rozširovanie poplašných   zpráv podkopáva morálku a ničí vieru v konečné víťazstvo. Čítanie   novín pokladá sa za sabotáž a tresce sa smrťou zastrelením. Tak to   bolo v rozkaze, ktorý väzňom čítali raz ráno pri apele.
     </tei:p>
     <tei:p>
      Preto bol Raymond taký opatrný. Peter mohol prisahať, že ich nikto   nevidel. Ale Raymond doista noviny ukazoval i niekomu inému a isto ho   pritom niekto videl.
     </tei:p>
     <tei:p>
      Lebo tri dni po Veľkej noci, ráno na svitaní Raymonda   zastrelili.
     </tei:p>
    </tei:div>
    <tei:div type="chapter">
     <tei:head>
      12.
     </tei:head>
     <tei:p>
      Biele jarné oblaky letia nízko nad troskami mníchovského letišťa.   Letište bolo kedysi pýchou nemeckého umu a techniky, malo   najmodernejšie zariadenia, rozsiahle hangáre, skvelú betónovú   nájazdovú plochu, administratívne budovy boly výkvetom staviteľského   umenia. Dva týždne po Veľkej noci 1945, po šiestich mesiacoch   nepretržitých náletov, letište už v pravom slova smysle nejestvuje.   Rozvaliny hangárov a administratívnych budov, rozbitá nájazdová   plocha a hlboké krátery po bombách, rozsiate po celej ploche letišťa,   niekoľko stíhačiek na voľnom priestranstve, zle maskovaných a dve   veľké dopravné lietadlá celkom na okraji letišťa, to je všetko, čo   zostalo.
     </tei:p>
     <tei:p>
      Ale Nemci sa nevzdávajú. Nemci sa ešte stále nevzdávajú.
     </tei:p>
     <tei:p>
      Na okrajoch letišťa sú rozložené protilietadlové baterie,   messerschmidtky každú chvíľu vzlietajú do vzduchu, aby výboj ovaly   boj do konca.
     </tei:p>
     <tei:p>
      A prostriedkom letišťa, od rozbitých hangárov až po veľké   zemiakové pole, černie sa v jarnom slnku dlhý rad shrbených postáv.   To sú väzni z Arbeitskommanda 18. Stavajú nájazdovú plochu. Sú   rozdelení po skupinkách, okolo nich v širokej reťazi stoja nemeckí   strážcovia. Robota nie je ťažká. Je to taká obyčajná robota:   vyhadzovať hlinu do malých vagónikov alebo kopať čakanom, alebo voziť   stavebný materiál alebo miešať cement. Ale ľudia z Arbeitskommanda sú   slabí ako muchy, ledva dvíhajú prázdnu lopatu. A robiť sa musí. Kápo,   ktorý stojí za chrbtom, je ochotný zabiť človeka, len aby dostal   svoju dvojnásobnú dávku zhnitej repy.
     </tei:p>
     <tei:p>
      Robiť sa musí. Petrovi Lotárovi sa slabosťou podlamujú kolená, ale   snaží sa zo všetkých síl zdvihnúť ťažkú lopatu a vyhodiť hlinu do   vozíka. Ešte tento vozík a potom príde smena. Ešte tento vozík a na   zákrute pri bočnom vchode na letište zjavia sa šesťstupy v bielomodro   pruhovaných handrách s veľkými drevákmi a s tvárami zlodejov a   vrahov. S tou smenou chodí Jano Blaho s Pupkáčom. Och, ako Peter   ľutoval, keď ich na dvore bývalých dostihových stajní, kde boli ľudia   z Arbeitskommanda 18 ubytovaní, rozdelili. Teraz je Peter sám, celkom   sám, pretože ostatní Slováci ostali v Dachau. Len najsilnejší mohli   ísť pracovať a bolo to ako udelenie milosti. S Janom Blahom by bolo   rozhodne lepšie a istejšie, Jano Blaho je ešte i teraz chlap na   mieste a jeho veľkých rúk sa boja aj najmocnejší väzni. Ani kápo by   každú chvíľu Petra nebil, keby tu bol Jano Blaho. Peter sa už nemôže   brániť sám, cíti, ako mu každým dňom vyprchávajú posledné sily, cíti,   ako so dňa na deň slabne. Je to taký čudný pocit, cítiť, ako z vás   vyprcháva život, ako máte každým dňom menej sily a menej nádeje.
     </tei:p>
     <tei:p>
      Ale s blížiacou sa smrťou rastie vôľa žiť.
     </tei:p>
     <tei:p>
      Lebo život môže byť radosťou pre toho, kto je silný, mladý a   šťastný. Život môže byť bremenom pre toho, kto vnikne ako potápač do   vlastnej duše a do duše iných, kto nekoná, ale rozmýšľa.
     </tei:p>
     <tei:p>
      Ale pre toho, kto cíti život odchádzať, je život najmocnejšou   túžbou.
     </tei:p>
     <tei:p>
      Tá túžba vládne svetom, tá túžba je najmocnejšia na svete. Je v   každom z nás, je v každom živom tvorovi, lenže je zakrytá konvenciou   a múdrosťami našej starej civilizácie.
     </tei:p>
     <tei:p>
      Peter Lotár vyhodil poslednú lopatu. Vozík je plný. Oprie sa oň   plecom a tisne plný vozík smerom k hangárom, kde sa hlina   vysypáva.
     </tei:p>
     <tei:p>
      Mala by tu už byť. Slnko je presne nad topoľmi, ktoré lemujú s   obidvoch strán hradskú, vedúcu, po severnom okraji letišťa. So   zemiakového poľa už odišiel ruský zajatec, ktorý tam každodenne čosi   robil. Všetci sú unavení a netrpezliví. Ale smena neprichádza.
     </tei:p>
     <tei:p>
      Ešte jeden vozík!
     </tei:p>
     <tei:p>
      Nie, to už Peter nevydrží. To je nad jeho sily.
     </tei:p>
     <tei:p>
      Predsa však zapichne lopatu do mastnej hliny a pomaly, pomaly ju   dvíha. Čvachtavý zvuk, hlina dopadá na dno železného vozíka.
     </tei:p>
     <tei:p>
      Jedna, dve, tri, štyri... Lopata je vždy ťažšia a ťažšia. Slabosť   sa rozlieza od žalúdka po celom tele, ruky sú horúce, chrbát bolí.   Peter by sa rád vystrel, ale kápo stojí za chrbtom a dáva pozor na   každý pohyb.
     </tei:p>
     <tei:p>
      S posledným vypätím síl hádže Peter ešte jednu lopatu. V sluchách   mu divo búcha krv od námahy a hladu, trávnatá plocha letišťa sa   začína dvíhať a klesať, dvíha sa a klesá vždy rýchlejšie, topole na   ceste, ktorou má prísť smena, tancujú smiešne a nemotorne.
     </tei:p>
     <tei:p>
      Peter sa oprie o lopatu a čaká, kedy skočí na neho kápo.
     </tei:p>
     <tei:p>
      Ale kápo neprichádza. Miesto neho počuje Peter známy hvizd   pikujúcich amerických lietadiel, potom rachot guľometov, výbuchy   protilietadlových granátov. Hodí sa na zem. Hlina je chladná a vonia   práve tak, ako hlina na Grôni, ďaleko odtiaľto, ďaleko od tohto   čudného sveta, v ktorom život je ako bláznivý, nečistý sen. Ležať na   mastnej, studenej hline je príjemné. Peter rozťahuje s pôžitkom ruky,   ako by chcel objať celú zem. Nebojí sa vôbec guliek, ktoré lietajú   nad hlavou. Tie guľky sú určené pre nemeckých protilietadlových   delostrelcov, tie guľky zapaľujú zle ukryté nemecké stíhačky. Peter   sa nebojí amerických guliek. Prichádzajú každý deň, niekdy aj   niekoľko ráz a ešte sa ani jednému väzňovi nič nestalo.
     </tei:p>
     <tei:p>
      Ľudia z Arbeitskommanda 18 sa neboja amerických lietadiel. Pre   väzňov sú americké lietadlá nádejou na vykúpenie. Lietadlá nosia smrť   len pre Nemcov.
     </tei:p>
     <tei:p>
      Američania odleteli. Na letišti je ticho. Dve stíhačky na severnom   okraji letišťa horia. Z trosiek hangárov sa vynorí požiarne auto a   uháňa po zelenom trávniku k horiacim lietadlám. Už je pri prvom   lietadle, ale záchrancovia sa nemôžu priblížiť k lietadlu, lebo   začínajú vybuchovať náboje z guľometných pásov. Lietadlá horia   prudkým plameňom a hustý, čierny dym vystupuje rovno k jasnému nebu,   na ktorom sa preháňajú biele oblaky.
     </tei:p>
     <tei:p>
      Slnko sa už dotýka vrcholcov topoľov, ale smena neprichádza.   Nerobia už, čakajú opretí o lopaty. Hlavný kápo svolal všetkých kápov   na poradu, chvíľu sa radia, potom hlavný kápo odchádza k veliteľovi   stráže. Aj nemeckí vojaci, ktorí strážia ľudí z Arbeitskommanda, sú   netrpezliví. Prešľapujú s nohy na nohu a každú chvíľu pozerajú na   cestu, lemovanú topoľmi, či sa za zákrutou nezjaví čakaná smena.
     </tei:p>
     <tei:p>
      Ale smena neprichádza.
     </tei:p>
     <tei:p>
      Niečo sa muselo stať. Niečo sa porúchalo v dobre namastenom   nemeckom stroji. ‚Niečo sa stalo,‘ myslí si Peter, opretý o lopatu. A   čím viac na to myslí, tým väčšmi sa mu rozlieva nádej po žilách.
     </tei:p>
     <tei:p>
      Predošlú noc, keď pre únavu a hlad nemohol zaspať, počul jasne   dunenie kanónov. Nie, nebol to výplod chorobnej fantázie, počuli to   aj druhí. Neznelo to vôbec ako výbuchy pri bombardovaní, toho zvuku   by si neboli ani všimli, tak boli naň zvyknutí. Bolo to určite   dunenie kanónov. Bolo ešte vzdialené, veľmi vzdialené, ale to už   mohlo ísť len o niekoľko dní. Možno, že práve v súvise s dunením   kanónov neprichádza smena.
     </tei:p>
     <tei:p>
      Vysoký, hranatý Srb, ktorý sa opieral o lopatu pri susednom   vozíku, zasmial sa na Petra.
     </tei:p>
     <tei:p>
      — Kaput, — povedal a ukázal na dohorievajúce lietadlá.
     </tei:p>
     <tei:p>
      Peter prikývol hlavou a tiež sa usmial. Toľko nefalšovanej, takmer   detskej radosti bolo v tvári Juhoslovana, že sa musel usmiať.
     </tei:p>
     <tei:p>
      — Všetko bude kaput, — povedal ešte Srb. Urobil pravou rukou pohyb   od západu, kde sa černely trosky Mníchova, až po šíru rovinu na   východe.
     </tei:p>
     <tei:p>
      Toho dňa máme čakali na smenu.
     </tei:p>
     <tei:p>
      Smena toho dňa neprišla.
     </tei:p>
    </tei:div>
   </tei:div>
   <tei:div type="chapter">
    <tei:head>
     Šiesta kapitola.
    </tei:head>
    <tei:div type="chapter">
     <tei:head>
      1.
     </tei:head>
     <tei:p>
      Bol to vtedy skutočný zázrak, keď sa šesť chlapov z Ludvikovej   skupiny zachránilo z nemeckého obkľúčenia. Ján Lotár sa pamätá len na   vysoký sneh, čierny tieň Ludvika, ktorý sa plazil pred ním, a na   pocit smrteľnej úzkosti, keď sa plazil na dva kroky od nemeckej   stráže. Tma bola v tú noc hustá, nepreniknuteľná, sneh tlmil každý   zvuk. Len tak sa mohli dostať s hrebeňa Kačky pomedzi borovice na   severnom svahu za nemeckú reťaz. Ludvik ich viedol s neomylnou   istotou. Ako by videl aj v tej nepreniknuteľnej tme najslabšie miesta   nemeckého obkľúčenia. Ako by videl každú skrytú skalu, každý vývrat,   ktorý by mohol zapraskať. Šesť chlapov sa plazilo bez huku vysokým   snehom na severnom svahu Kačky. Keď sa na úpätí Kačky mohli vystrieť,   boli spotení a triasly sa im ruky i nohy. Stáli v hlbokej tme a   Ludvik potichu vyvolával mená.
     </tei:p>
     <tei:p>
      — Lotár?
     </tei:p>
     <tei:p>
      — Tu.
     </tei:p>
     <tei:p>
      — Burda.
     </tei:p>
     <tei:p>
      — Tu.
     </tei:p>
     <tei:p>
      — Vargic?
     </tei:p>
     <tei:p>
      Ticho.
     </tei:p>
     <tei:p>
      — Dostal rovno do hlavy, — povedal Filip.
     </tei:p>
     <tei:p>
      — Kalač.
     </tei:p>
     <tei:p>
      — Tu.
     </tei:p>
     <tei:p>
      A ešte tu bol Zolnay. Ostatní sa neohlásili. Pri ostatných bolo   ticho.
     </tei:p>
     <tei:p>
      Pod temnou oblohou na úpätí Kačky, v hlbokom snehu, medzi čiernymi   siluetami borovíc bolo to ticho ako najkrajšia pohrebná reč.
     </tei:p>
     <tei:p>
      Sbohom, kamaráti, čo ležíte na vrchu Kačky. Váš život je v nás a   vaša smrť je v nás dvojnásobne.
     </tei:p>
     <tei:p>
      Potom nasledovaly dve dlhé noci s brodením po vysokom snehu, s   hladom a zimou. A dva dni nepokojného spánku v šopách na klanských   vrchoch.
     </tei:p>
     <tei:p>
      Tretiu noc konečne došli na miesto, ktoré určil Ludvik. Bola to   malá dedinka ďaleko na juh od Klancov, ďaleko od hradských a   železníc. Bolo tu sopár domov a jedna ulica s hlbokým, žltým blatom.   Sneh tu už dávnejšie zmizol.
     </tei:p>
     <tei:p>
      Keď sa ráno zobudili a vyliezli zo šopy, keď sa napili čerstvého   mlieka, keď sa celé predpoludnie vyhrievali na lavičke pred domom,   zdalo sa im, že sa práve prebudili zo strašného sna. Hrebeň Kačky,   rachot guľometov, výbuchy mín a granátov, biele plášte a čierne   automaty, mŕtvi kamaráti, hlad, zima a nekonečná únava, to všetko   tratilo sa pod teplými lúčmi marcového slnka a dostávalo miernejšie   podoby.
     </tei:p>
     <tei:p>
      Vyhrievali sa na lavičke v roztrhaných uniformách a takmer bosí,   ale bolo im dobre a príjemne. Južný vietor prinášal vzdialené dunenie   kanónov, ktoré k nim prichádzalo ako zvonenie zvonov v deň   Vykúpenia.
     </tei:p>
     <tei:p>
      Ján Lotár pohodlne natiahol nohy, hlavu oprel o tyčkový plot a   privrel oči pred ostrým svetlom slnka. Nie, nechcelo sa mu myslieť na   nič. Chcelo sa mu len cítiť teplo slnka na tvári, na viečkach, na   celom tele. Chcelo sa mu len počúvať dunenie kanónov, ktoré bolo   najkrajšou hudbou, akú kedy počul. Chcelo sa mu snívať o živote   pokojnom a bez nebezpečenstva. O živote, v ktorom niet zimy ani   hladu, kde nevybuchujú míny a granáty. Kde netečie krv.
     </tei:p>
     <tei:p>
      Hej, možno, že je taký život.
     </tei:p>
     <tei:p>
      Šesť dní žili takým životom. Šesť dní sa vyhrievali na slnku,   jedli a spali v malej dedinke ďaleko na juh od Klancov.
     </tei:p>
     <tei:p>
      Na siedmy deň museli odísť.
     </tei:p>
     <tei:p>
      Burda, ktorý bol práve na stráži, dobehol bez dychu a kričal už   zďaleka, že ide nemecká hliadka.
     </tei:p>
     <tei:p>
      Vytratili sa z dediny hlbokým bočným závozom a dali sa ďalej na   juh.
     </tei:p>
     <tei:p>
      Dunenie kanónov bolo už celkom blízko.
     </tei:p>
    </tei:div>
    <tei:div type="chapter">
     <tei:head>
      2.
     </tei:head>
     <tei:p>
      Tri dni sa skrývali v malom riedkom lesíku. Boli hladní a na smrť   unavení. Spali zväčša len stojačky, pretože sa obávali nemeckých   hliadok. Front bol blízko, len na niekoľko kilometrov. Ale zdalo sa,   že sa Nemci zastavili, že sa front ustaľuje a tým klesla aj nádej na   vyslobodenie.
     </tei:p>
     <tei:p>
      A na dovŕšenie všetkého na tretí deň ráno začalo pršať. Padal   hustý, predjarný dážď, studený, s vetrom. Triasli sa od zimy a hladu.   Nedalo sa už vydržať.
     </tei:p>
     <tei:p>
      Podvečer sa Ludvik rozhodol.
     </tei:p>
     <tei:p>
      Pôjde sa cez front.
     </tei:p>
     <tei:p>
      Ako prejdú? Kde prejdú? Čo majú robiť?
     </tei:p>
     <tei:p>
      Nemali ani poňatia. Okolo polnoci vydali sa naslepo lesíkom   približne južným smerom. Postupovali opatrne a pomaly. Každé   zapráskanie suchého konára zdalo sa im ako výstrel z pištole a   vyvolávalo im na čelách pot úzkosti.
     </tei:p>
     <tei:p>
      Išli asi štyri hodiny. Boli už takí unavení, že im bolo všetko   jedno. Keď sa na chvíľu zastavili, aby si oddýchli, opreli sa o   stromy a spali.
     </tei:p>
     <tei:p>
      Odrazu sa lesík skončil. Tesne pod ním sa belela cesta. Po ceste   sa preháňaly nákladné autá, motorizované delostrelectvo a tanky. Ale   cesta je prekážkou. Cestu musia prekročiť.
     </tei:p>
     <tei:p>
      Ludvik sa pustil strmým, rozmoknutým svahom a ľahol si do hliny   desať metrov od cesty. O chvíľu prišiel k nemu aj Ján Lotár. Ležali   tesne vedľa seba, pozorovali ruch na ceste a potichu sa   shovárali.
     </tei:p>
     <tei:p>
      — Prebehneme, — povedal nakoniec Ludvik. Ján Lotár mu veril.   Odvtedy, ako sa dostali z pekla na Kačke, veril, že sa dostanú z toho   všetkého.
     </tei:p>
     <tei:p>
      Odplazil sa na okraj lesíka, aby priviedol ostatných k   Ludvikovi.
     </tei:p>
     <tei:p>
      Potom ležali všetci v studenom bahne a čakali na vhodnú   príležitosť. Oči sa im zatváraly, hoci bolo zima a pršalo, hoci boli   v nebezpečenstve, ktoré bolo len na niekoľko krokov od nich. Len   Ludvik pozoroval napäte cestu a čakal, kedy medzi nepretržitým radom   vozidiel vznikne dostatočná medzera, aby ňou mohli prebehnúť.
     </tei:p>
     <tei:p>
      Konečne.
     </tei:p>
     <tei:p>
      Ludvik zadrmal driemajúcimi, vztýčil sa a zohnutý bežal cez cestu.   Ostatní za ním.
     </tei:p>
     <tei:p>
      Bežali ešte dlho na druhej strane cesty rozmoknutými poľami, kým   nespadli od únavy. Ležali v blate asi hodinu, potom sa pobrali ďalej.   Začínalo sa brieždiť. Pred nimi vynárala sa z tmy silueta holého,   mierneho kopca. S námahou vyťahovaly nohy z ťažkej, dolnozemskej   hliny. Cesta do kopca trvala im neuveriteľne dlho. Keď sa konečne   vydriapali na kopec, bolo už temer celkom vidno.
     </tei:p>
     <tei:p>
      S kopca bolo vidieť ďaleko do kraja rovného ako dlaň. Južný svah   kopca sa mierne svažoval do roviny a bol holý, len tu-tam boly   osamotené skupinky stromov. Rovina bola šedivá v dažďovej done.
     </tei:p>
     <tei:p>
      Radili sa.
     </tei:p>
     <tei:p>
      Len Ludvik a Ján Lotár chceli ísť ďalej. Ostatní sa chceli vrátiť.   Nemá to smyslu, hovorili, ísť naslepo skoro na istú smrť. Ludvik ich   vedie na smrť ako mäsiar hovädá.
     </tei:p>
     <tei:p>
      Ležali a nechceli sa pohnúť. Nechceli ísť ďalej.
     </tei:p>
     <tei:p>
      Prestalo pršať. Teraz bolo vidieť oveľa ďalej, bolo vidieť aj   bielu vežu dedinského kostola ďaleko na juhu. Teraz bolo vidieť aj   bunkery na úpätí kopca, na ktorom odpočívali. Bunkery boly nízke a   široké.
     </tei:p>
     <tei:p>
      Boly rozosiate po úpätí kopca vo vzdialenostiach asi   kilometrových...
     </tei:p>
     <tei:p>
      Front im bol pred nosom, a oni o tom nevedeli...
     </tei:p>
     <tei:p>
      Ludvik sa vztýčil.
     </tei:p>
     <tei:p>
      — Pôjdeme, — povedal.
     </tei:p>
     <tei:p>
      Ján Lotár prikývol. Ostatní pomaly vstávali.
     </tei:p>
     <tei:p>
      Ostatní šli neochotne, ale predsa šli. Spúšťali sa opatrne svahom   dolu, priamo k bunkeru. Ludvik niekoľko krokov vpredu, Ján Lotár   posledný.
     </tei:p>
     <tei:p>
      Ludvik sa zastavil asi dvadsať krokov pred bunkerom. Tesne vedľa   bunkeru stál na stráži nemecký vojak, zimomravo zabalený do plášťa.   Ludvik sa ťahal k nemu tichými, opatrnými krokmi. Ostatní stáli, ani   nedýchali. Ludvik už bol celkom za chrbtom Nemca. Vtedy sa Nemec   obrátil, ako náhodou, tvárou k nim. Ale už bolo neskoro. Ludvik   skočil a vo chvíli sa obidvaja váľali na zemi. Dlho nebolo isté, ako   sa zápas skončí. Nakoniec vstal so zeme predsa Ludvik.
     </tei:p>
     <tei:p>
      V úzkom vchode do bunkeru vystrčila sa hlava a hneď sa schovala.   Nedalo sa nič robiť.
     </tei:p>
     <tei:p>
      Ludvik hodil do vchodu granát, potom ešte jeden. Potom vrazil dnu   s pripraveným automatom. Ján Lotár skočil za ním. Ozvala sa séria   tupých výstrelov a Ludvik s Jánom Lotárom vyšli z bunkeru.
     </tei:p>
     <tei:p>
      Teraz bežali po rovine. Výstrely prebudily posádky bunkerov a zo   všetkých začali Nemci strieľať.
     </tei:p>
     <tei:p>
      Bežali s vypätím posledných síl priamo smerom na bielu vežu   kostola.
     </tei:p>
     <tei:p>
      Guľky lietaly nad hlavou.
     </tei:p>
     <tei:p>
      Neprebehli ani dvesto metrov a začaly dopadať míny. Najprv biela   raketa roztrhla ranné šero nad nimi a potom známy, nepríjemný   hvizd.
     </tei:p>
     <tei:p>
      Na zem.
     </tei:p>
     <tei:p>
      Blato je ťažké, pchá sa do očí a do nosa.
     </tei:p>
     <tei:p>
      Míny.
     </tei:p>
     <tei:p>
      Míny.
     </tei:p>
     <tei:p>
      Míny.
     </tei:p>
     <tei:p>
      Bože, daj, aby prestaly padať míny.
     </tei:p>
     <tei:p>
      Dva skoky. Uuií... Na zem.
     </tei:p>
     <tei:p>
      Blato je ťažké. Lepí sa na plášte, na baganče, zapcháva ústa.
     </tei:p>
     <tei:p>
      Dva skoky. Na zem. Dva skoky. Na zem.
     </tei:p>
     <tei:p>
      Pekelné hvízdanie.
     </tei:p>
     <tei:p>
      Nemyslia na nič, necítia nič. Počujú len príšerný hvizd a telo   automaticky poslúcha.
     </tei:p>
     <tei:p>
      Ludvik beží prvý, Ján Lotár posledný.
     </tei:p>
     <tei:p>
      Odrazu Ludvika nevidieť. Ján Lotár si sotrie blato s očú, ale   Ludvika nevidí. Vpredu je Burda so Zolnaym, za nimi Kalač a tesne   pred Jánom Filip. Ludvika Ján Lotár nevidí.
     </tei:p>
     <tei:p>
      — Ludvik? — reve na Filipa Ján Lotár.
     </tei:p>
     <tei:p>
      — Tam, — ukáže Filip rukou trochu napravo.
     </tei:p>
     <tei:p>
      Ján Lotár počká, kým dopadne nová mína, potom beží tým smerom.   Temer by bol spadol do jamy po delostreleckom granáte.
     </tei:p>
     <tei:p>
      Na dne jamy leží Ludvik. Leží horeznačky, automat vedľa neho. Ján   Lotár sa nachyľuje celkom na Ludvikove ucho.
     </tei:p>
     <tei:p>
      — Kde? — opytuje sa Ludvika.
     </tei:p>
     <tei:p>
      Ludvik ukáže na pravú nohu tesne nad kolenom. Ján Lotár sa pokúša   roztrhnúť hrubé, súkenné nohavice.
     </tei:p>
     <tei:p>
      — Zbytočné, — šepce Ludvik.
     </tei:p>
     <tei:p>
      ,Zbytočné. Naozaj zbytočné,‘ myslí si Ján Lotár. Potom mu príde na   rozum, že by mal utekať a zachrániť sa z toho pekla.
     </tei:p>
     <tei:p>
      — Nechaj ma, — šepce aj Ludvik.
     </tei:p>
     <tei:p>
      Ale Ján Lotár to nemôže urobiť. Veď tu nemôže nechať Ludvika ležať   s prestrelenou nohou. Nemôže, pretože by tu nenechal len Ludvika, ale   aj seba. Najcennejší kúsok zo seba.
     </tei:p>
     <tei:p>
      Chytí Ludvika pod pazuchy a snaží sa ho vytiahnuť z jamy.
     </tei:p>
     <tei:p>
      Och, aký je ťažký.
     </tei:p>
     <tei:p>
      Ludvik sa podopiera zdravou nohou, ale predsa i tak je ťažký.   Ludvik sa namáha, strašne sa namáha, je blízko mdlobám a Ján Lotár za   každým krokom padá na zem.
     </tei:p>
     <tei:p>
      Každý krok vyžaduje nadľudskú námahu. Každý krok znamená nekonečné   utrpenie.
     </tei:p>
     <tei:p>
      Ale Ján Lotár nemyslí na nič, len na to, že Ludvika nesmie nechať   v pekle vybuchujúcich mín, že Ludvika musí dotiahnuť do bezpečnosti.   V Jánovi Lotárovi je sila, ohromná sila, nie sila svalov a tela, ale   sila srdca a ducha.
     </tei:p>
     <tei:p>
      Ján Lotár vie, že to dokáže.
     </tei:p>
     <tei:p>
      Ludvik omdlel.
     </tei:p>
     <tei:p>
      Ján Lotár odpočíva v jednej z mnohých jám po granátoch a opatrne   pozerá cez okraj jamy dopredu.
     </tei:p>
     <tei:p>
      Bielu vežu vidieť už celkom jasne. Celkom jasne vidieť už aj domce   a stodoly s červenými, škridlicovými strechami a stohy starej slamy   pred dedinou.
     </tei:p>
     <tei:p>
      Burda so Zolnaym sú už pri stohoch.
     </tei:p>
     <tei:p>
      V dedine sa nič nehýbe. Dedina je tajomná.
     </tei:p>
     <tei:p>
      Kto je v nej?
     </tei:p>
     <tei:p>
      Nemci?
     </tei:p>
     <tei:p>
      Rusi?
     </tei:p>
     <tei:p>
      Ján Lotár s napätím pozoruje Burdu so Zolnaym. Už prešli okolo   stohov, idú teraz poľnou cestou, ktorá ústi do severného okraja   dediny.
     </tei:p>
     <tei:p>
      Teraz sa na ceste ktosi zjavil.
     </tei:p>
     <tei:p>
      Odrazu sa všetky postavy pomiešajú v skupinku, ktorá poskakuje sem   i ta po ceste.
     </tei:p>
     <tei:p>
      Bijú sa?
     </tei:p>
     <tei:p>
      Nie, nebijú sa. Objímajú sa. Ján Lotár vidí jasne, ako vchádzajú,   zavesení do seba, do dediny.
     </tei:p>
     <tei:p>
      Potom už nevidí nič pre slzy.
     </tei:p>
     <tei:p>
      Napätie v ňom povolilo. Už nepočuje ani výbuchy mín, už počuje   len: Rusi, Rusi, Rusi! Ako mu bubnuje v ušiach: Rusi, Rusi, Rusi.
     </tei:p>
     <tei:p>
      Nieto sily, ktorá by teraz zadržala Jána Lotára. Nieto námahy,   ktorú by neprekonal. Nieto nebezpečenstva, ktorému by podľahol.
     </tei:p>
     <tei:p>
      Ťahá bezduchého Ludvika od granátovej jamy po granátovú jamu,   oddychuje zťažka, stiera si pot a nezadržateľne sa blíži k bielej   veži. Už je len na dvesto metrov.
     </tei:p>
     <tei:p>
      Nemecké míny už nevybuchujú tak husto.
     </tei:p>
     <tei:p>
      Už je za prvým stohom. Vystrie sa a zakričí do dediny. Potom   klesne vysilený vedľa Ludvika. Ako vo sne vidí skláňať sa nad sebou   širokú červenú tvár s ešte červenším šrámom cez celé čelo.
     </tei:p>
     <tei:p>
      Potom zatvorí oči.
     </tei:p>
    </tei:div>
    <tei:div type="chapter">
     <tei:head>
      3.
     </tei:head>
     <tei:p>
      Cesta na východ.
     </tei:p>
     <tei:p>
      Cesta na východ je biela, jarné slnko svieti na ňu. Stromy po   krajoch cesty začínajú pučať.
     </tei:p>
     <tei:p>
      Cesta na východ je ako najkrajší biely pás okolo mladuchinho   drieku.
     </tei:p>
     <tei:p>
      Cesta na východ je biela ako nádej.
     </tei:p>
     <tei:p>
      Cesta na východ je najväčší zázrak, aký kedy Ján Lotár videl.
     </tei:p>
     <tei:p>
      Cesta na východ je ako nový život.
     </tei:p>
     <tei:p>
      Po ceste na východ, pod jarným slnkom kráčajú partizáni zo   slovenských hôr. Tí, ktorí sa zachránili od dravčích zubov. Tí, ktorí   nespávali a nejedli, ktorí mrzli, bojovali a umierali na slovenských   horách.
     </tei:p>
     <tei:p>
      Teraz sú najedení, majú nové uniformy a nové baganče.
     </tei:p>
     <tei:p>
      Kráčajú veselo, rezko. Mocne udierajú nohami do bielej cesty, ako   by chceli navždy nechať v nej svoje stopy.
     </tei:p>
     <tei:p>
      Raz, dva... Raz, dva...
     </tei:p>
     <tei:p>
      Jarné slnko svieti ako bláznivé, obloha je belasá a oblaky sú   biele.
     </tei:p>
     <tei:p>
      Raz, dva... Raz, dva...
     </tei:p>
     <tei:p>
      Je to zvláštna hudba, ktorú vyklepávajú nohy slovenských   partizánov na bielej ceste.
     </tei:p>
     <tei:p>
      Raz je ako výkrik:
     </tei:p>
     <tei:p>
      Sloboda!
     </tei:p>
     <tei:p>
      Sloboda!
     </tei:p>
     <tei:p>
      Sloboda!
     </tei:p>
     <tei:p>
      Potom jasný výkrik stemnie a kroky hrozivo zadunia po bielej   ceste:
     </tei:p>
     <tei:p>
      Smrť fašizmu!
     </tei:p>
     <tei:p>
      Smrť fašizmu!
     </tei:p>
     <tei:p>
      Smrť fašizmu!
     </tei:p>
     <tei:p>
      Všetko to počuje Ján Lotár z krokov, ktoré udierajú do bielej   cesty. A počuje ešte oveľa, oveľa viac. Každý krok má iný tón, každý   krok vyvoláva iný obraz a inú tvár.
     </tei:p>
     <tei:p>
      Marta. (Mala prestrelené hrdlo, krv jej striekala z tepny a   strašne chrčala.) Vargic. Belický. Grňo. Ondrejko. (Chúďa malé.)   Starý Dlabáč. A Pavol Tkáč, najlepší z najlepších. Milan.
     </tei:p>
     <tei:p>
      Dlhý, dlhý rad známych a blízkych tvárí vynára sa z prachu bielej   cesty...
     </tei:p>
     <tei:p>
      Ale jarné slnko svieti jasne, biele oblaky sa preháňajú po belasej   oblohe voľne a slobodne.
     </tei:p>
     <tei:p>
      A cesta na východ je biela ako nový život.
     </tei:p>
    </tei:div>
   </tei:div>
   <tei:div type="chapter">
    <tei:head>
     SIEDMA KAPITOLA.
    </tei:head>
    <tei:div type="chapter">
     <tei:head>
      1.
     </tei:head>
     <tei:p>
      Táto noc bola hrozná, a predsa krásna.
     </tei:p>
     <tei:p>
      Vietor divo fúkal chodbami konských stajní, v ktorých spávali   väzni z Arbeitskommanda 18.
     </tei:p>
     <tei:p>
      Jeden šialený väzeň sa obesil v chodbe na povraz, ktorým si   uväzovali väzni nohavice.
     </tei:p>
     <tei:p>
      Dvoch väzňov zastrelili pri pokuse o útek.
     </tei:p>
     <tei:p>
      To bolo hrozné.
     </tei:p>
     <tei:p>
      Krásne bolo dunenie kanónov. Dunenie kanónov zaznievalo už celkom   zblízka, stajne sa otriasaly v základoch. Ako by kanóny strieľaly   hneď za ohradou.
     </tei:p>
     <tei:p>
      Väzni sedeli na sbitých doskách, ktoré im slúžily za lôžka,   pozerali na seba a shovárali sa. Dunenie kanónov im rozviazalo   jazyky.
     </tei:p>
     <tei:p>
      — Už sú v Mníchove.
     </tei:p>
     <tei:p>
      — Ráno budú tu.
     </tei:p>
     <tei:p>
      — Keby sme boli ostali v Dachau, mohli by sme už byť   oslobodení.
     </tei:p>
     <tei:p>
      — Alebo mŕtvi.
     </tei:p>
     <tei:p>
      — Myslím, že nás nepobijú.
     </tei:p>
     <tei:p>
      — Majú strach.
     </tei:p>
     <tei:p>
      — Nechajú nás tak.
     </tei:p>
     <tei:p>
      — Nie. Pôjde transport.
     </tei:p>
     <tei:p>
      To povedal kápo. Všetci na chvíľu zamĺkli.
     </tei:p>
     <tei:p>
      — Kam? — opýtal sa jeden.
     </tei:p>
     <tei:p>
      — Do Álp, — povedal kápo. Inokedy by iste nebol taký shovorčivý,   ale dunenie kanónov bolo teraz príliš blízko.
     </tei:p>
     <tei:p>
      Tri hodiny po polnoci svolávali väzňov na apel.
     </tei:p>
     <tei:p>
      Väzni dostali nevídanú pochúťku: akúsi krupicovú polievku,   osladenú sacharínom. A k tomu dva krajce chleba a syr.
     </tei:p>
     <tei:p>
      Vtedy už všetci vedeli, že pôjde transport. Transport bolo strašné   slovo. Transport bolo najstrašnejšie slovo v koncentráku. Slová   transport a smrť boly v mysliach väzňov blízko pri sebe.
     </tei:p>
     <tei:p>
      Tento transport nepodobal sa ani jednému z transportov, na ktoré   sa pamätali i najstarší väzni.
     </tei:p>
     <tei:p>
      Bol to posledný transport.
     </tei:p>
     <tei:p>
      Bol to transport s hudbou kanónov za chrbtom a s pozdravmi   spojeneckých lietadiel shora.
     </tei:p>
     <tei:p>
      Boly to tri dni pochodu lesmi a lúkami, dedinami a mestečkami, tri   dni pochodu z Mníchova do Bad Tölzu.
     </tei:p>
     <tei:p>
      Boly to tri dni, v ktorých sa väzni živili korienkami a kôrou   stromov.
     </tei:p>
     <tei:p>
      Boly to tri dni posledného vypätia síl. Tri dni neúprosného boja o   život.
     </tei:p>
     <tei:p>
      Bol to transport, ktorý znamenal víťazstvo nádeje nad slabým   telom.
     </tei:p>
     <tei:p>
      Od južného okraja Mníchova ťahali sa tri dni mierne zvlnenou   krajinou, hradskými i lesnými cestami, kým prišli do Bad Tölzu. Nemci   sa ešte nevzdávali. Lesy boly plné nemeckých pionierov, ktorí stínali   stromy a robili záseky na hradských. Záseky boly obsadené. Niekde   vojskom, ale zväčša len deťmi z Hitlerjugendu.
     </tei:p>
     <tei:p>
      Nie, Nemci sa ešte nevzdávali. Čakali na zázrak.
     </tei:p>
     <tei:p>
      Keď väzni z Arbeitskommanda 18 pochodovali ulicami Bad Tölzu, ešte   na nich obyvateľstvo pľulo a hádzalo po nich kamením. Nenávistné   tváre kochaly sa ešte pohľadom na otrokov, ktorí mali slúžiť   vyvolenému národu.
     </tei:p>
     <tei:p>
      Nemci vtedy ešte verili Hitlerovi.
     </tei:p>
     <tei:p>
      A väzni, ktorí sa potkýnali a padali od únavy na dláždených   uliciach Bad Tölzu, verili v porážku Nemcov.
     </tei:p>
     <tei:p>
      Verili v život.
     </tei:p>
    </tei:div>
    <tei:div type="chapter">
     <tei:head>
      2.
     </tei:head>
     <tei:p>
      Za Bad Tölzom sa cesty rozchádzajú. Jedna pokračuje v priamom   južnom smere, strácajúc sa medzi strmými výbežkami Álp. Druhá zahýba   v pravom uhle na východ a beží pomedzi lesmi a veľkými horskými   lúkami.
     </tei:p>
     <tei:p>
      Voz, na ktorom sa viezol veliteľ táboru, dal sa najprv po ceste na   juh. Ale o chvíľku sa vrátil na križovatku a zahol doľava. Netrvalo   ani päť minút a vrátil sa aj z druhej cesty.
     </tei:p>
     <tei:p>
      Veliteľ soskočil s voza a dlho sa radil so strážcami.
     </tei:p>
     <tei:p>
      Väzni stáli, sedeli alebo ležali okolo stodoly, blízko pri   križovatke.
     </tei:p>
     <tei:p>
      Konečne sa doradili. Veliteľ, tenký dôstojník SS s ostrým nosom,   podal každému strážcovi ruku a vyskočil na voz.
     </tei:p>
     <tei:p>
      Voz odhrkotal.
     </tei:p>
     <tei:p>
      Strážcovia ostali. Roztiahli sa v širokom kruhu okolo stodoly,   automaty v rukách, netrpezlivo prešľapovali.
     </tei:p>
     <tei:p>
      Čo sa robí?
     </tei:p>
     <tei:p>
      Začal pršať dážď so snehom. Studený vietor. Väzni z   Arbeitskommanda 18 sbili sa v mohutné, husté teleso, ako si to zvykli   na dvoroch koncentrákov.
     </tei:p>
     <tei:p>
      Pomaly sa stmievalo.
     </tei:p>
     <tei:p>
      Ktosi sa pokúšal o útek. Gúľal sa po lúke, krytý krovím pri ceste.   Ale jeden zo strážcov ho zbadal a začal po ňom strieľať.
     </tei:p>
     <tei:p>
      Ešte je nie čas.
     </tei:p>
     <tei:p>
      Väzni čakajú. Vedia čakať. Čakali už mnoho mesiacov a niektorí   mnoho rokov. Počkajú ešte niekoľko hodín.
     </tei:p>
     <tei:p>
      Peter Lotár je stlačený uprostred veľkej ľudskej hrče, že ledva   môže dýchať. Teplo mu je, len na nohy mu je zima. Peter Lotár čaká.   Vie, že to už nemôže dlho trvať, a príde sloboda. Ako? V akej podobe?   To Peter Lotár nevie a na tom ani nezáleží. Hlavná vec je, že sloboda   príde. Cítiť ju vo vzduchu, počuť ju v hrmení kanónov.
     </tei:p>
     <tei:p>
      Vidieť ju na netrpezlivo prešľapujúcich strážcoch. Peter Lotár by   to chcel niekomu povedať. Ale okolo neho sú samé cudzie tváre, oči   naplnené strachom i nádejou, zúfalstvom i odovzdaním.
     </tei:p>
     <tei:p>
      Začalo sa to s príchodom tmy.
     </tei:p>
     <tei:p>
      Na ceste, ktorá viedla na juh, k Alpám, zjavovaly sa skupinky   vojakov. Vojaci boli roztrhaní a zablatení, nešli v sradených   formáciách. Boli unavení a vyčerpaní. Hlavy mali sklonené a hrbili sa   pod ťarchou pušiek a guľometov.
     </tei:p>
     <tei:p>
      Potom išly trény a poľné lazarety.
     </tei:p>
     <tei:p>
      Teraz padal už len sneh, mokrý, vo veľkých chuchvalcoch.
     </tei:p>
     <tei:p>
      Obrnené vozy.
     </tei:p>
     <tei:p>
      Tanky.
     </tei:p>
     <tei:p>
      Tanky.
     </tei:p>
     <tei:p>
      Tanky.
     </tei:p>
     <tei:p>
      Cesta hučala tisícerými zvukmi ako rieka, keď sa rozvodní. Vrčanie   motorov, výkriky, lomoz a dunenie kanónov.
     </tei:p>
     <tei:p>
      Cesta sa otriasala pod ťažkými tankami. To sú nemecké tanky. To sú   tie isté tanky, ktoré hrmotaly po uliciach pokoreného Paríža.   Blitzkrieg. Poľsko, Maginotova línia, široké ruské stepi, Stalingrad,   Moskva, Leningrad. Veď to sú tie isté tanky, ktoré dobyly Europu.   Ktoré ju tlačily a hrdúsily. Ktoré valcovaly malé deti a ženy.
     </tei:p>
     <tei:p>
      Tankisti, pamätáte sa ešte na to?
     </tei:p>
     <tei:p>
      Pamätáte sa ešte, ako ste v istej ukrajinskej dedinke popravovali   tankami? Ako kričaly deti, ako plakaly ženy? A ako ste sa vy   smiali?
     </tei:p>
     <tei:p>
      Och, tankisti na to už iste zabudli. Oči sa im zatvárajú od únavy.   Koľko nocí a koľko dní už utekajú. Tankisti nemyslia teraz na veľké   víťazstvá, ani na spupnosť víťazov. Tankistom sa hrdlá svierajú od   strachu a strach sa vznáša ako veľký čierny vták nad cestou, ktorá   vedie na juh.
     </tei:p>
     <tei:p>
      Väzni z Arbeitskommanda 18 sa pohli.
     </tei:p>
     <tei:p>
      Prišiel čas.
     </tei:p>
     <tei:p>
      Zástup sa pohol a prebehla ním vlna vzrušenia.
     </tei:p>
     <tei:p>
      Sneh padal stále hustejšie.
     </tei:p>
     <tei:p>
      Strážcov nebolo vidieť.
     </tei:p>
     <tei:p>
      Zástup sa pohol a vliekol sa nocou ako veľká čierna obluda. Potom   sa začal rozpadávať na menšie skupiny. Bola hlboká tma. Sneh šibal do   očí. Polia boly rozmoknuté, sneh sa lepil na drevienky.
     </tei:p>
     <tei:p>
      Peter temer vrazil do vysokej, nahrbenej postavy. Poznali sa   odrazu.
     </tei:p>
     <tei:p>
      — Blaho!
     </tei:p>
     <tei:p>
      — Peter!
     </tei:p>
     <tei:p>
      Och, ako dobre. Spolu im už bolo oveľa veselšie. Vliekli sa ďalej   snehom a blatom. Nehovorili. Bolo to príliš namáhavé.
     </tei:p>
     <tei:p>
      Kde sú?
     </tei:p>
     <tei:p>
      Ako dlho idú?
     </tei:p>
     <tei:p>
      Konečne naďabili vo tme na stodolu. Zavŕtali sa do sena a   spali...
     </tei:p>
    </tei:div>
    <tei:div type="chapter">
     <tei:head>
      3.
     </tei:head>
     <tei:p>
      9. máj 1945.
     </tei:p>
     <tei:p>
      Vo veľkom dome štvorhrannej budovy za Bad Tölzom je shromaždený   obrovský zástup. Nad hlavami zástupu vejú spojenecké zástavy. Jarné   slnko svieti na ostrihané hlavy, na chudé tváre a na bielomodro   pruhované uniformy.
     </tei:p>
     <tei:p>
      To sú tí, ktorí ušli smrti. Členovia všetkých národov sveta, ktorí   trpeli v nemeckých táboroch smrti za lepšiu a krajšiu budúcnosť   ľudstva.
     </tei:p>
     <tei:p>
      Ktosi reční s vysokej tribúny. Málokto rozumie slovám, ktoré sa   tratia v jarnom vzduchu, a predsa každý šepce tú istú modlitbu.
     </tei:p>
     <tei:p>
      Vypočuj a ochráň nás, Veľký a Všemohúci.
     </tei:p>
     <tei:p>
      Ochráň naše deti a deti našich detí pred nešťastím.
     </tei:p>
     <tei:p>
      Nech nikdy nie je vojna.
     </tei:p>
     <tei:p>
      Nechceme vojnu.
     </tei:p>
     <tei:p>
      Nenávidíme nenávisť.
     </tei:p>
     <tei:p>
      Nikdy viac nesmie prerušiť pokoj a ticho šialený výkrik.
     </tei:p>
     <tei:p>
      Nech navždy utíchne dunenie kanónov.
     </tei:p>
     <tei:p>
      Poplašné sirény nesmú viac zobúdzať starcov a nemluvňatá zo   spánku.
     </tei:p>
     <tei:p>
      Nikdy viac nech nesiahne človek na život človeka.
     </tei:p>
     <tei:p>
      Nechceme vojnu.
     </tei:p>
     <tei:p>
      Šepot silnie, slová sa vzdúvajú, mohutnejú, zapĺňajú ticho a letia   s jarným vetrom ponad vejúce zástavy na západ i na východ.
     </tei:p>
     <tei:p>
      Tak sa modlí zástup.
     </tei:p>
     <tei:p>
      Nech nikdy nebude vojna.
     </tei:p>
     <tei:p>
      Lebo vykúpenie nie je v smrti, ale v živote.
     </tei:p>
     <tei:p>
      Lebo najvyšším zákonom života je láska, a nie nenávisť.
     </tei:p>
     <tei:p>
      Nikdy, nikdy už nech nezakrúžia oceľoví vtáci, aby rozsievali   smrť.
     </tei:p>
     <tei:p>
      Nech neskropí krv zem, pretože zem má rodiť chlieb.
     </tei:p>
     <tei:p>
      Nech nepošliape oceľová noha vieru a lásku.
     </tei:p>
     <tei:p>
      Tak sa modlia ľudia, ktorí ušli smrti. Zástup spína ruky. Oči,   ktoré mesiace a roky videly len smrť v tisícorakých podobách, hľadia   teraz na jarné nebo s veselými bielymi obláčkami.
     </tei:p>
     <tei:p>
      Posielame odkaz všetkým ľuďom a všetkým národom na svete.
     </tei:p>
     <tei:p>
      Posielame odkaz, vykúpený utrpením a krvou.
     </tei:p>
     <tei:p>
      Nech nikdy nie je vojna.
     </tei:p>
     <tei:p>
      Chceme mier.
     </tei:p>
     <tei:p>
      Chceme v pokoji zarábať svoj každodenný chlieb.
     </tei:p>
     <tei:p>
      Chceme vybudovať krásny svet pre nás a pre budúcich.
     </tei:p>
     <tei:p>
      Chceme rozsiať lásku a krásu do všetkých kútov nešťastného   sveta.
     </tei:p>
     <tei:p>
      Petrovi sa sviera hrdlo.
     </tei:p>
     <tei:p>
      Pozerá ďaleko ponad červenú strechu, ďaleko ponad štíty Álp a vidí   cestu do Klancov, bielučkú a ožiarenú slnkom, preplietajúcu sa medzi   horami. Marta, brat, otec, matka. Biele domčeky, klanské vrchy, ktoré   sú na jar také krásne.
     </tei:p>
     <tei:p>
      — Pôjdeme? — chytí Peter Lotár Blahu za ruku a hlavou ukáže na   východ.
     </tei:p>
     <tei:p>
      — Pôjdeme, — prikývne Blaho.
     </tei:p>
     <tei:p>
      Slnko sa skláňa nad červenou strechou, dotýka sa vrcholcov   Álp.
     </tei:p>
     <tei:p>
      Je krásne a pokojne.
     </tei:p>
    </tei:div>
   </tei:div>
  </tei:body>
 </tei:text>
</tei:TEI>
