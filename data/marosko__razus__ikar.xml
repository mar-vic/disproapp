<?xml version="1.0" encoding="utf-8"?>
<tei:TEI xml:id="slk2002501" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Maroško : ELTeC edícia
    </tei:title>
    <tei:author ref="viaf:56641816">
     Rázus, Martin (1888 - 1937)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     63293
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Rázus, Martin
     </tei:author>
     <tei:title>
      Maroško
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Ikar
     </tei:publisher>
     <tei:date>
      2002
     </tei:date>
    </tei:bibl>
    <tei:bibl type="firstEdition">
     <tei:author>
      Rázus, Martin
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1932
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="medium"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-08">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Maroško
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     1
    </tei:head>
    <tei:p>
     Drevenica z okresaných brvien, okovaná, vyhnatá z ulice medzi   drevárne a hnojiská podobných chalúp. Dve okná s červenými futrami   úzko vedľa seba. Pod odkvapom žrď na šaty. Pri zemi múrik, kde sa   deťom i starým dobre sedí a rozpráva, keď je čas. V pitvore veľké   ohnisko, na ohnisku pahreba, na pahrebe, olizovaný červeným plameňom,   hrnček, jedináčik s vodou na múku — hartuvanicu.
    </tei:p>
    <tei:p>
     To je domček starej matere Kramlíkovie.
    </tei:p>
    <tei:p>
     Starenka vráskavá, trochu vpadnutá do seba, ale so smevavou   nevädzou v očiach dávno je už hore. Vstala ešte ani na kravy   netrúbili, hoci nemá čo vyháňať. Kedysi z Kramlíkovie uličky   pochádzali pastieri. I teraz tu vedľa bývajú — Stano i Kušiak — čo sú   s jalovinou kdesi na Zadných alebo na Machnatom. Jej nebohý muž — Boh   ho osláv — bačoval. Ale bol kalika. Keď zišiel v jeseň z hole, hneď   bol v meste u Weissov na Rohu. A keď prišiel domov, tu do nej: moja   žena nakrivo čepiec nosí! Potrhal ju za zubaté čipky, a ju dulo —   zlostila sa! Tu on vezme z postele hlavnicu a pod pazuchu gajdy.   Vyjde na záhumnie, rozškrkne sovok a púšťa perie do vzduchu. — Bieda   moja, bieda! — zalamuje žena rukami a on za ňou hučí na gajdách:   Bieda moja, bieda—á—á! Také to boli časy.
    </tei:p>
    <tei:p>
     Teraz je už po všetkom. Jediná dcéra, Mariena, vydala sa za   Plajbása Kozovie na Vyšný koniec. Dostala dobráka chlapa, ale chudáka   ako i ona, hoc bola dievkou, že jej páru hľadať. I pltníčil za   mládenca a prišiel z Pešti pešky za tri dni. Teraz roľníči na   strapcoch po otcovi a chodí na šichtu do garbiarne. Ale majú chlapca   ako hrudu syra, Maroška. A Maroško si ešte spí tam v izbe, pod oknami   na kanape v perinách. Ešte nosilo, prôšťa, sukničku, takú popolavú s   červenými a bielymi hráškami — a ono už len k starej materi na Nižný   koniec. I teraz je tu, keď hore u Plajbásov je viac roboty. Majú i   kravičku, i teliatko. A ona si Maroška opatrí, veď je jej…
    </tei:p>
    <tei:p>
     Po kravách trúbia na svine. Z veľkého volského rohu hučí i do   uličky. — Hu—ú… hu—ú! Stará mať sa hnevá. Odchýli dvere na izbe, či   ho tým húkaním nezobudia. Ale nie! V perinách bucľatá, strapatá   hlava, neobyčajne červených líc. Ostré ranné slnko hodí svetla na   spokojnú tvár, i na dotieravé muchy, čo letia rovno na noštek, sadajú   na trochu vypretý žliabok pod nosom a nedbali by i do pootvorených   gambatých úst.
    </tei:p>
    <tei:p>
     — Jáj, idete ho! — zaženie sa starenka kostnatou, zoschlou rukou.   —Ešte mi ho zjedia!— a na prstoch tichučko vyjde do pitvora. Popraví   si ohník. Priloží dve—tri triesky a vojde do tmavej komory. Okienkom   ako dlaň len čo sa precedí niečo svetla. Ona však vidí. Zastane pod   štôčikom, kde je čosi veľmi podivné. Poriadna doska, vypílená na   basu. Miesto strún však drôty, zapäté do krku, zdvihnuté na kobylku.   A do sláka tiež drôt vtiahnutý. Siahne po nástroji, ten jej však   vypadne z trasľavých rúk a zabrnčí.— Jaj, jaj,— zoberie ho znova a   odloží na kapustný sud, teraz práve prázdny. — Bude mať Maroško   radosť. To mu vyrezali mládenci na píle, čo sa tu schodia cez zimu s   dievkami na priadky! Bude to radosti, keď vstane!
    </tei:p>
    <tei:p>
     Otvorí si štôčik a načrie mierkou do jačmennej múky. Potom vyjde   žebože zatrepať. Mliečka nemá, ale má dobrej bryndze, namrví mu do   hartuvanice. To má rád. Už sa chytá habarky. Tu jej však príde na um,   ani sliepky ešte nevypustila. A má pekné jariabky v kurníku. Ani   prasiatku ešte nedala žrať. Ona nevyháňa — bojí sa choroby. Pobehá   ciepkavým krokom — poponáhľa. Vyčistí bravkovi válovček, i naleje.   Poopátra sliepky, ktorá má vajíčko, a pohodí im mrvenice.— Cip, cip…   nate, nate!
    </tei:p>
    <tei:p>
     Na priedomí zatiaľ preženú teľce. I ten bláznivý husiaň rozháňa sa   už deravou zásterou na dlhočiznej lieske na kŕdeľ bielych a   strakatých husičiek: hú—ja—ja—ja! hu—ja—hú—ja—ja! Husičky gagocú,   ženu sa kamsi k Váhu, kde majú svoje pastvisko. Veselo sa rozprávajú,   skoro ako ľudia, keď idú na jarmok. Až sem ich počuť…
    </tei:p>
    <tei:p>
     — Hú—ja—ja! Hú—ja—hú—ja—ja! — vrútil sa vtom hlas ako hrom do   uličky. Kury sa rozplašia, stará mať sa strhne a vybehne z pitvorca,   zahrozí sa Janovi, husiaňovi, dlhému ani tieň topoľa na močidle…
    </tei:p>
    <tei:p>
     — A či tu máš husi, ty starý blázon? Čo vykrikuješ?
    </tei:p>
    <tei:p>
     — A je Maroš hore? — zamáva poctivý obecný služobník   lieskovicou.
    </tei:p>
    <tei:p>
     — Hore — nehore! Čo chceš s ním? — podíde starenka, aby ho krik   nezobudil.
    </tei:p>
    <tei:p>
     — Kázal sa mi ohlásiť. Pôjde vraj so mnou.
    </tei:p>
    <tei:p>
     — Azda husi pásť?
    </tei:p>
    <tei:p>
     — No, na to je ešte malý! Ale piecky stavať k Váhu.
    </tei:p>
    <tei:p>
     — Iď mi ho, Jano, iď, — zastane mu cestu už pred druhým domcom,   múranicou. — Že ho nezobudíš! Radšej ti dám kúsok slaniny, keď budem   mať…
    </tei:p>
    <tei:p>
     — No dobre, — kýva sa Jano na priedomie. — Ale mu povedzte, stará   mať!
    </tei:p>
    <tei:p>
     — Poviem, poviem, — vracia sa starenka do pitvora. Fabriky,   kožiarne počnú trúbiť všelijakým hlasom. Tá tenko, tá hrubo, tá zas   ako dvoma—troma hlasmi naraz. Tu je spolu dedina i mesto, len čierna   voda, čo delí Mostice od Sv. Petra a Pavla, ale tá je niekedy veru   ani atrament. Úrezky kožiek po nej plávajú, zachytia sa a drnčia, ale   rybičky v nej nevidieť. Zato Mostice sú tiež nielen taká hocijaká   obec. Keď sa i nemôžu rovnať so Sv. Petrom a Pavlom — nemajú toľko   Židov ani pánov — ale majú i niektorý ten výročitý jarmok, potom   hodne poľa a hôr a na poslednom dome na Nižnom konci veľkými   písmenami poznačené: Mesto Mostice. Mostičania boli od nepamäti —   hádam od Márie Terézie a či dávnejšie — slávni pltníci. Ozrutní   chlapiskovia, vyrastení na pálenke a na mäse. Takých štyroch máš plnú   izbu, až sa ti zatmie v nej. Teraz už čo mladšie ide do fabriky — za   učňa, tovariša alebo aspoň hausknechta, hoci i dve píly ešte režú a   drevo sa spúšťa. Ráno už od piatej počuješ ťažké kroky črievisk, ani   čo by regiment mašíroval. I Maroškov otec bol už kravičke odkosiť k   dojeniu, rozrúbal triesok, nech má žena pri čom variť, a šiel,   hrkajúc ťažkými, vyzolenými čižmiskami o skaly…
    </tei:p>
    <tei:p>
     — Rrun—rrun—rrun—rrun! — znie do vonného letného rána rachotný   rytmus roboty.
    </tei:p>
    <tei:p>
     Stará mať myslí na slaninu, čo sľúbila tomu, tomu — eh! Vsype   niekoľko lyžíc múky do vriacej vody, vezme habarku, čo jej ešte starý   otec odrezal z vrcholca poriadnej jedlice — špú—špú — šúľa to medzi   dlaňami šikovne, sporo, aby sa nesekli hrčky. Potom jedináčik   odstaví, vyleje hartuvanicu na misku — oravku, namrví do nej veľké   kusy bryndze a raňajky sú hotové…
    </tei:p>
    <tei:p>
     — Díky činím, ó — Nejvyšší, — pospevuje pritom gazdiná trasľavým,   tenkým hlasom. Teraz už Maroško i tak vstane. I môže vstať, keď je už   múka na oravke. — Maroško, Maroško—ó, — zavolá z pitvora, keď sa   chlapec nehýbe. — Maroš!
    </tei:p>
    <tei:p>
     — Ha? — ozve sa z izby a vtom už i cup! — padne čosi vážneho na   podlahu, až poháre zarinčia na polici a drevenica sa zachveje. — A   kde sú mi nohavice? Nohavice kde sú mi?
    </tei:p>
    <tei:p>
     Stará mať otvorí dvere a tu chlapčisko v košeli ak prehadzuje, tak   prehadzuje gráty po stoličkách. I hlavnice sú už na zemi.
    </tei:p>
    <tei:p>
     — Kde sú mi nohavice? Kde ste mi ich dali?
    </tei:p>
    <tei:p>
     — Kde? Nuž tu sú ti! — dvíha ich mať zo zeme. — Tu — na klinčeku!   To si máš pekne na stoličku položiť, keď ideš spať.
    </tei:p>
    <tei:p>
     — Však ja som si ich! — opúšťa gamby malý špunt.
    </tei:p>
    <tei:p>
     — Ale nezlosť ma, ty pankhart akýsi! — necháva starenku   trpezlivosť. — Azda som ti ich ja? Ty šomroš! Na, — podrží mu ich, —   obliekaj sa! Čo by si spal do obeda, aj potom vstaneš ako mosúr.
    </tei:p>
    <tei:p>
     — A kravy už šli? — zadíva sa Maroš na zachmúrenú tvár starej   matere.
    </tei:p>
    <tei:p>
     — Pravdaže šli! Mali čakať za tebou?
    </tei:p>
    <tei:p>
     — I husi už vyhnal Jano? — naťahuje chlapčisko po nohách, čo už   dostal dnu, ruky do rukávov toho druhu nohavíc, čo sa zapínajú   nazadok. — Ja som chcel ísť s ním.
    </tei:p>
    <tei:p>
     — No, mal si vstať! Veď tu bol po teba.
    </tei:p>
    <tei:p>
     — A čo ste ma nezobudili? — oduje sa, začne smrkať a utierať nos   do rukávov. Vidieť by sa mohol v nich ako v zrkadle.
    </tei:p>
    <tei:p>
     — Ale čuš mi ho! — osopí sa pestúnka. — Ta, pomodliť sa, umyť,   najesť a choď mi včerty!
    </tei:p>
    <tei:p>
     Maroško vidí, zle je. Neodváži sa ďalej starú mater hnevať. Kľakne   si k stolu, spraví si palcom na čelo poriadny kríž a odrecituje: Z   lože vstávam! I Otčenáš a Verím v Boha. Ale umyť, to už nie. Mal by   ísť na vodu? Však sa bude kúpať. Oblečený je už, košeľa, trochu veru   i špinavá, trčí mu z nohavíc. Len ešte klobúk kde je — kde? I ten   nájde — taký zelenkastožltý, a či vlastne neurčitej farby cedák, s   dierkou navrchu, čo sa časom spraví, keď sa z neho voda pije. Tento   si položí na hlavu a čaká, čo teraz stará mať, keď ju takto dožral. V   tej chvíli už chlapčisko cíti čosi ako kocúr pred gazdinou, keď jej   misku rozbil.
    </tei:p>
    <tei:p>
     — Poď sa najesť! — zavolá ho stará mať miernejším hlasom do   pitvora. Oravku položí na lavicu, chlapcovi strčí veľkú drevenú   lyžicu do ruky a z jednej strany načiera on, z druhej ona. — Najedz   sa, aby si doma nepovedal, že si hladný! — díva sa naňho vždy   krotkejšie tými nevädzovými očami. — A keby si vedel, čo mi mládenci   priniesli, bol by si lepší.
    </tei:p>
    <tei:p>
     — A čo? — potrhne sa Maroškovi lyžica v ruke, až mu hartuvanica   tečie kútikom úst pod bradu na prsia. — Čo to máte, stará mať? —   zajasá mu v zelenkastých očiach.
    </tei:p>
    <tei:p>
     — A budeš dobrý?
    </tei:p>
    <tei:p>
     — Budem!
    </tei:p>
    <tei:p>
     — Nebudeš odvrkovať ani doma, ani tu?
    </tei:p>
    <tei:p>
     — Nie! — stiera si vylešteným zápästím kväcky múky z pŕs. — Ukážte   mi, stará mamka! — vyjasní sa tá dudravá tvár na celkom   znesiteľnú.
    </tei:p>
    <tei:p>
     — Tak počkaj! — odloží mať lyžicu a vojde do komory, vynesie   vypílený nástroj. — Pozri!
    </tei:p>
    <tei:p>
     — Aká basa! — skočí Maroš a už ju drží oboma rukami. — To mi   sľúbil Jano oných ešte v zime, keď ma učil tú pesničku. Ajajáj, aké   basisko! Takú nemajú chlapci. Paľo Kľuchaj, ani Mišo Mrázikovie!   Dajte mi ju, mamka! Ukážem ju starému otcovi u Stračkov!
    </tei:p>
    <tei:p>
     — Chlapci by ti ju vzali cestou, — pustí mať Marošovi basu. Väčšia   je ako on. — A keby ti ju vzali, čo by si mal?
    </tei:p>
    <tei:p>
     — Ja si nedám!
    </tei:p>
    <tei:p>
     Čo robiť? Materinské srdce sa vždy napokon obmäkčí. I Maroško po   búrke zbadá úsmev tých nezábudiek v očiach, čo sa ponášajú na oči   jeho vlastnej matky. Skoro nato už ho stará mať i vyprevádza, idúceho   víťazoslávne s basou na Vyšný koniec.
    </tei:p>
    <tei:p>
     — A len si daj pozor! — volá ešte za ním.
    </tei:p>
    <tei:p>
     Chlapec nejde ďaleko. Len asi do štvrtého domu, starej to múranice   na ulici s muškátmi v oknách.
    </tei:p>
    <tei:p>
     — A je doma moja mama? — zavolá na prahu do otvorených dverí.
    </tei:p>
    <tei:p>
     — Ty si, chlapče? — ozve sa mu vtom drsný chlapský hlas za   chrbtom. — Mama šla na Roh do Weissov, prinesie ti niečo, — drží ho   za ruku prešedivelý sedliak, širších lícnych kostí, v trojrohom   klobúku. — Hybaj dnu, zajeme si niečo! A čo to máš? — obzerá mu   priťažký nástroj.
    </tei:p>
    <tei:p>
     — Basu, starý otec.
    </tei:p>
    <tei:p>
     — Tak ma máš volať — starý otec! — vovedie chlapca do priestrannej   svetlice. — Ty si ako môj vnuk, vieš? A kto ti spravil tú basu —   posadí si ho na kolená.
    </tei:p>
    <tei:p>
     — Jano oných mi vyrezal na píle.
    </tei:p>
    <tei:p>
     — No, keď budeš väčší, ja ti kúpim husle. Ale ma musíš bozkať, —   chytí ho za červené líce a ťahá k ostrej brade.
    </tei:p>
    <tei:p>
     — Jaj! — zjačí chlapec. Tú lásku už pozná — hladkať tvárou ježa. —   Jaj!
    </tei:p>
    <tei:p>
     — No nič! — pustí ho starý. — Počkaj! — a o chvíľu prinesie rezeň   slaniny a fľašku hriatej. Slaninu krája na veľké kusy a dáva i jemu   rovno do úst. — Na, zajedz si, aby si bol silný! — potom vezme   pohárček a naleje i pálenky a dá mu obliznúť. — Na, vypi si, aby si   sa nebál nikoho! A pôjdeš so mnou v noci na vežu? — dotkne sa starý,   čo je ináč i obecný hlásnik, tajnej túžby chlapcovho srdiečka. —   Vezmem ťa pod kabanicu. Pôjdeš?
    </tei:p>
    <tei:p>
     — Aha! — blyštia sa tie zelenkasté oči. — Ak ma mamka pustia…
    </tei:p>
    <tei:p>
     — Čože mamka? Ty máš tu mamu a ja som tvoj starý otec. Teda   pôjdeš?
    </tei:p>
    <tei:p>
     — Aha!
    </tei:p>
    <tei:p>
     Maroško po druhých raňajkách dá sa hore na Vyšný koniec. Tá basa   ho trošku tlačí, ale on vykračuje hrdo. Nedôjde ďaleko, už ho akési   psíča začne obrábať. Zloží basu na zem, zdvihne skalu a psíčaťa sa   zbaví. Horšie je, každý sa za ním obzerá. Čo to vlečie ten chlapčisko   Kozovie? Najmä chlapci mu nedarujú — Nižňania Vyšňanovi.
    </tei:p>
    <tei:p>
     — Dáš sem tú basu?! — stavujú sa mu do cesty väčší i menší. — Dáš   ju sem!
    </tei:p>
    <tei:p>
     — Ja si nedám! — stane Maroško do bojovej pózy.
    </tei:p>
    <tei:p>
     — Nedáš? — chytí sa jej jeden a vydrapí mu z ruky.
    </tei:p>
    <tei:p>
     — Daj mi moju basu! — spustí Plajbás celým rykom. — Však ti ho   otec Stračkovie dá! Veď ťa ja ovalím skalou, keď pôjdeš popred nás!   Daj mi moju basu! — Spustí taký krik a nárek, až sa ľudia zbiehajú a   zlodejovi neostáva, len hodiť basu na zem, až zarinčí…
    </tei:p>
    <tei:p>
     — Koza me—e—é! — vysmieva sa ešte ten—kto spoza uhla.
    </tei:p>
    <tei:p>
     — Však ti ja, — zbiera si Maroško svoj vytúžený nástroj zo zeme a   ide ďalej, kričiac—nariekajúc, keď mu nikde nedajú pokoja. Výsmechy,   hrozby — nič nepomôže. Narieka, ale nesie si svoju korisť — basu,   väčšiu ako on sám — hore popri barokovej modlitebnici na Vyšný   koniec.
    </tei:p>
    <tei:p>
     — Už je pol siedmej?
    </tei:p>
    <tei:p>
     — Je! — vravia si ľudia ohliadajúc sa za driapúcim chlapčiskom. —   Veď už Maroško ziape ako ostrovid!
    </tei:p>
    <tei:p>
     Chlapčisko totiž odspieva svoju pieseň z Nižného konca na Vyšný   deň po deň — každého rána. A punkt o pol siedmej. Keď hodiny na   obecnej veži stoja, ako obyčajne — možno sa naňho spoľahnúť.
    </tei:p>
    <tei:p>
     Keď zbočí do Plajbásovie uličky, už je celý zachrípnutý. Zato ešte   kričí. Nech vedia, že ide!
    </tei:p>
    <tei:p>
     — Ach, tento hubáč zarídený, — volá za ním suseda Krdanka. — Čo sa   to len naziape každého rána! Akoby ho dral. Naša Anka je o tri roky   mladšia, a neziape tak! Bé! — osopí sa na mravčiaka.
    </tei:p>
    <tei:p>
     — Hh—hh, — fiká tento a hrkoce basou po dvore.
    </tei:p>
    <tei:p>
     — Jaj, — vyjde mu mladá mať, bielučká, neveľká, v ústrety. — Čože   ti je zas? — utiera mu zásterkou uplakanú tvár, i nos vydrie na   červeno. — To musíš takto strašiť ľudí, potvora! — zasvieti jej v   očiach zdedená nevädza. — Čo reveš?
    </tei:p>
    <tei:p>
     — Keď mi chceli vziať — vzi—a—áť… — fiká Maroško.
    </tei:p>
    <tei:p>
     — Čo ti chceli vziať?
    </tei:p>
    <tei:p>
     — Ba—á—su! Hh—hh…
    </tei:p>
    <tei:p>
     — A tu čo máš? — vyberá mu z vrecka skaly po jednej.
    </tei:p>
    <tei:p>
     — To… to… čo ma chceli chlapci biť.
    </tei:p>
    <tei:p>
     — No nerev! Už si doma, — tiahne ho mamka, tá tretia a   najpravejšia, za ruku. — Poď, dám ti kochá! Budeš?
    </tei:p>
    <tei:p>
     O chvíľu sedí Maroško v neveľkom pitvore na schodoch a pchá do   seba prihriatu zemiakovú babu či haruľu. Usiluje sa, akoby ešte dnes   nič nebol jedol. A sú to už tretie raňajky — u tretej mamky. Hja, tak   sa má chlap chystať pre život.
    </tei:p>
   </tei:div>
   <tei:div type="chapter">
    <tei:head>
     2
    </tei:head>
    <tei:p>
     Prvorodený syn Plajbásovcov, zvaných proste Koza, má teda tri mamy   a dvoch otcov. Kramlíkovie mať — je stará mať. Stračkovie — je mama.   A Plajbásovie — tá najpravejšia — tá je mamka.
    </tei:p>
    <tei:p>
     Všetky tri sa starajú oňho — rozumie sa — ako o zreničku oka.
    </tei:p>
    <tei:p>
     Svojho otca vidí Maroš najčastejšie v nedeľu. Vtedy nemá škvorne.   I ruky má čisté od zoly. V robotný deň sa stretnú zriedkavejšie.   Najviac na obed. Niekedy večer, ak sa chlapec nezoberie k starej   materi na Nižný koniec. Otec len robí a robí. Hovorí málo a je   prísny. Syn sa rád prizrie na červené ružičky v jeho lícach. Ale sa   ho bojí — a ešte viac hrubého remeňa, na ktorom ostrieva britvu.   Najmä keď ho večer ženie vždy na potok umyť si nohy…
    </tei:p>
    <tei:p>
     — Pozri, aké ich máš! — ukazuje mu hrubým prstom. — Repu ti možno   na nich sadiť.
    </tei:p>
    <tei:p>
     Maroško cíti — otec má pravdu. Ale voda, rinúca sa zo skalnatých   nebotyčných hôr, keď zájde slniečko, je studená. Preto, keď sú už   kravy doma a večernú žiaru prebíja prvá veľká hviezda na západe,   chlapčisko sa stratí. Keď bol menší, čakal pri maštaľných dverách,   kým mať podojí Rysuľu. Nadúchal sa mlieka, koľko stačil, ešte bolo   teplé, spenené. Teraz už akosi nestojí o to. Radšej má slaninu, čím   ho traktuje otec u Stračkov. Doma už poznajú jeho muchy, a keď ho   zrazu niet, nehľadajú ho. Vedia, kam sa podel.
    </tei:p>
    <tei:p>
     Práve sa ponáhľa a zas nakrivuje ústa. Okolo modlitebnice zahnal   sa naňho oneskorený bujak, mumlavý, rozpajedený od pastierskeho kyja.   Maroško odskočil do uličky, kľuckajúc a revúc. Palec si zrazil,   chudáčik, o kameň, čo je nie milá vec. A potom — má aj iný žiaľ, a to   pre basu. Už je veru po nej. Naťahoval sa o ňu s ním kamarát Mišo   Mrázik, silný chlapčisko a hrdý, veď majú doma i kone. Stalo sa to   pri mlynici za humny. Maroškovi šiel do pomoci počerný, drobný   Červeň, takto chlapča nič, ale prehodí i najvyšší topoľ kameňom. I   Paľo Kľuchaj, sused, čo má holuby — priskočil na pomoc. Basa im   ostala v rukách, ale kobylka praskla. I krk sa odlomil. Čo teraz?   Maroško má prečo fikať…
    </tei:p>
    <tei:p>
     Dlho však nenarieka — nieto kedy. Už sa dobre mrká a on by rád s   otcom od Stračkov na vežu, ako mu bol sľúbil. I teraz cestou zavolal   Mišovi do Mrázikovie dvora, kam pustil tak mimochodom i zo dve skaly   do holubov: počkaj, ty nepôjdeš na vežu ako ja! Teba môj starý otec   nevezme!
    </tei:p>
    <tei:p>
     U Stračkov zabudne hneď na všetku bolesť. Starý si práve zapeká na   ohnisku. Bafne dva—tri dymy a dá i Maroškovi potiahnuť zo zapekačky.   Nech vraj skúsi všetko, čo sa mu zíde v živote! Chlapčisko však zjačí   a počne si rukou pucovať ústa.
    </tei:p>
    <tei:p>
     — Tuhé, čo? — smeje sa starý otec.
    </tei:p>
    <tei:p>
     — Juj! — odtíska mu chlapec ruku.
    </tei:p>
    <tei:p>
     — Nože si ešte!
    </tei:p>
    <tei:p>
     — Ale iď, starý blázon, — vytrhne mu Maroška mama, chudučká, s   vyhrnutým nosom a ostrými očami. — Či je on ty? Taký smrad mu pchať   do úst… — a už mu tisne kus jablčníka, čo preňho priniesla pod   zásterkou od Weissov na Rohu. — Na, zajedz si! Dobrý je!
    </tei:p>
    <tei:p>
     Napchá si plné ústa, plnučké, a obalkuje sa ďalej okolo starého   otca, ktorý mu je len ďalší príbuzný, ale tak si žiada volať sa. O   chvíľu zas mu je zurval na kolenách a starý ho učí mesiace po česky,   tak ako sú v kalendári: leden—únor… brezen—duben… vždy dva a dva. Tak   si ich vraj lepšie zapamätať.
    </tei:p>
    <tei:p>
     — Leden — únor… brezen — duben, — opätuje Maroško a pritom rúti   jablčník, až mu zmizne z hrsti ako voda z riečice. — A ma vezmete na   tú vežu? — odhodlá sa napokon von s tým, čo má v srdiečku   utajené.
    </tei:p>
    <tei:p>
     — A sa nebojíš?
    </tei:p>
    <tei:p>
     — Nie!
    </tei:p>
    <tei:p>
     — Tak mu schystaj, stará, nejaký teplejší kabát odo mňa!   Pôjdeme!
    </tei:p>
    <tei:p>
     — Kde by len šiel! — protestuje zasa žena. — Veď sa tam hore   vynáči.
    </tei:p>
    <tei:p>
     — Nie, mama, — objíme Maroš dlhé sukne. — Ja sa nebojím. Už viem i   tú pesničku, čo zaspievame.
    </tei:p>
    <tei:p>
     — Vieš? — zadiví sa mama. — A kto ťa ju naučil?
    </tei:p>
    <tei:p>
     — Nuž starý otec…
    </tei:p>
    <tei:p>
     — Teda choď, keď chceš! Ale potom nemrauč!
    </tei:p>
    <tei:p>
     Pred desiatou tlčú sa už na mostickú vežu úzkymi, pokrútenými   schodmi s lampášom dve postavy. Ten v dlhej kabanici, to je Stračko.   Ten v kabáte s rukávmi po zem, to je Maroško. Ide za otcom s   dlhočiznou trúbeľou v hrsti pod kabátom, až mu hrká tu i tu o schody.   Mocne sa drží kabanice. Keď i lampáš hodí niečo červeného svetla, je   tu jednako len tma. A stará modlitebnica, kde sa vychodí na vežu,   tiež je nie dom ako dom. Predo dverami stáva neraz rakva, keď sa tu   pochováva. Dolu je kamrlík so zamrežovaným okienkom. Sem strkajú   Cigánov a všelijakých vandrovníkov. Chlapec si to už všimol a ide to   pred oči. Nevie ešte, čo je strach, len sa mocne drží kabanice a   kráča, kráča, vykračuje.
    </tei:p>
    <tei:p>
     Hodiny hegajú — tp… tp. To je nič. Ale raz sa spustí rachot, akoby   čosi ťažkého letelo nadol. Maroš sa zachveje.
    </tei:p>
    <tei:p>
     — Si mi za chlapa! — ťahá ho otec nahor. — Azda sa bojíš?
    </tei:p>
    <tei:p>
     — Nebojím sa! — chlapi sa tento. — Ale keď tak vrčí!
    </tei:p>
    <tei:p>
     — Hodiny bijú! Nepočuješ?
    </tei:p>
    <tei:p>
     A ozaj padajú ťažké údery tam hore. Najprv na menší zvon — potom   na väčší. Čo úder, to zatrasie chlapcom.
    </tei:p>
    <tei:p>
     — Desať hodín, — dočíta hlásnik z obyčaje. — No, už sme hore.   Maroš si vydýchne, keď sa prederie pomedzi dosky a zazrie ústa a   zvislé srdcia dosť objemných zvonov. Ten veľký a stredný ešte zvučia   od úderov. Dobre si všimne, ako visia na robustnej drevenej stolici.   Potom sa pritiahne k jednému zo štyroch veľkých okien s otvoreným   spodným žaluzím a vyhliadne do krásnej letnej mesačnej noci… Aké sú   malé tie vŕby a topole popri vode! — to je prvé, čo pobadá. I domce   sú menšie ako tamdolu. Iba vrchy v diaľke zdajú sa ešte vyššími. Keby   to videli Červeň alebo Mrázik, alebo Paľko Kľuchaj.
    </tei:p>
    <tei:p>
     — Poď pomáhať! — potrhne ho vtom starý otec. A už i spustí   drapľavým mocným hlasom do otvoreného okna:
    </tei:p>
    <tei:p>
     #POEZIA#
    </tei:p>
    <tei:p>
     Chváľ každý duch Hospodina,
    </tei:p>
    <tei:p>
     i Ježiša, Jeho syna…
    </tei:p>
    <tei:p>
     #-POEZIA#
    </tei:p>
    <tei:p>
     Hlas sa nesie ponad usínajúce Mostice. Hádam ho počuť i za tú   čiernu vodu do Sv. Petra a Pavla. Dolu na ceste zašteká pes ako   odpoveďou. Tu—tam pristavia sa oneskorení občania a naslúchajú.
    </tei:p>
    <tei:p>
     — Ale veď akoby tomu starému ktosi pomáhal tamhore!
    </tei:p>
    <tei:p>
     — To má iste akéhosi mendíka! — vravia si chlapci pred krčmou,   chystajúci sa ráno horeká — polplte zháňať.
    </tei:p>
    <tei:p>
     A naozaj — k chrapľavému hlasu vinie sa i akýsi tenký jakot.
    </tei:p>
    <tei:p>
     — Dvaja spievajú, dvaja, bohuprisahám, — dotvrdí všetkým Haruľovie   faktor, vysoký chlapisko s blancierovým#POZ#3;blancier — mosadzná   ozdoba na opasku#-POZ# opaskom, spredku od Kozov. — Neviem, či to   nebude ten náš fagan zo zadku.
    </tei:p>
    <tei:p>
     A Maroško spieva, ako pľúca stačia.
    </tei:p>
    <tei:p>
     Keď dospievajú, starý otec lapí sa povrazu a veľký zvon pohne sa   vždy vo väčších výhyboch. Maroško tiež nezaháľa. Zachytí časť povrazu   a potrhá, až i srdce udrie. Ale nevydrží dlho. Potrhne vtedy, keď   treba popustiť, čo iba prekáža.
    </tei:p>
    <tei:p>
     — Iď, nechaj! — volá mu zvonár. Lenže nič nepočuť.
    </tei:p>
    <tei:p>
     Chlapec už nezaťahuje, ale koniec povrazu nepustí. Oči mu horia a   v duši je radosť, že môže zvoniť na veľkom. Ktože to z   chlapcov—vrstovníkov dokáže? A ako sa ten hlas len pekne nesie. Celá   veža sa otriasa pri úderoch ťažkého srdca:
    </tei:p>
    <tei:p>
     — No, a teraz dolu! — ukazuje starý na schody, keď už pristavil   srdce, zakosíliac ho povrazom.
    </tei:p>
    <tei:p>
     — Ideme odtrúbiť!
    </tei:p>
    <tei:p>
     Skoro nato sa i tlčú najprv Nižným, potom Vyšným koncom a trúbia a   trúbia.
    </tei:p>
    <tei:p>
     — Dobrý večer!
    </tei:p>
    <tei:p>
     — Dobrý večer! — obzerajú si ich ľudia, čo ich kde—tu   stretávajú.
    </tei:p>
    <tei:p>
     — Už máte i pomocníka?
    </tei:p>
    <tei:p>
     — Akože!
    </tei:p>
    <tei:p>
     A Maroško vystupuje hrdo vedľa starého otca. I trúbu mu nesie, ale   ju ešte nevládze nafúkať. Ináš by už on odtrúbil. Strach, čo mal na   veži, celkom ho minul. Zdá sa mu, akoby už i sám narástol odvtedy, čo   sa dal na toto učňovstvo. Keď idú popred Plajbásov, rád by i odbehnúť   i zaklopať. Nech by videli! Ale nie — nejde! Ešte by ho vzali do   postele.
    </tei:p>
    <tei:p>
     Po desiatej príde jedenásta. Po jedenástej zas vyjdú na vežu.   Odspievajú i zazvonia. Ale tu sa už počnú Marošovi oči lepiť. I zíva   ako psík na pazderí. Pomaly ho všetko prestáva zaujímať. Ani do okien   sa mu už nechce. A z jedného vidieť i komíny fabrík vo Sv. Petre a   Pavle. I kostoly dvíhať sa v mesačnom pološere. Z druhého vidieť Váh,   i reťaz vrchov, kde letujú ovce a jalovina. Nič ho nezaujíma. Ani   rozprávanie starého otca, ani verš o Valibukovi, ktorý mu   predrečnieva, aby sa naučil. Sadne si na brvno stolice a sedí. — Spal   by si? — vezme ho starý otec pod kabanicu, bafkajúc zo zapekačky. —   Poď, ľahneme si! Veď máme i posteľ. — A naozaj uloží ho do neveľkej   prípravky vedľa schodov pod oknom. Ľahne si i on. Prikryje chlapca   kabanicou. Nenačítal by do desať, starý chrápe ako cirkulár na píle a   Maroško spí spánkom spravodlivých.
    </tei:p>
    <tei:p>
     O druhej Stračko ticho vstane. Pozakrýva chlapca a zíde dolu ešte   odtrúbiť, aby nepovedali. Keby sa teraz Maroško prebral, ľahko by   spustil rev. Možno by sa i skmotril dolu schodmi a zabil. Ale to sa   nestalo a nestane. Veď sa chlapec i pomodlil ako treba. A potom, nech   sa učí, ak má byť z neho chlap!
    </tei:p>
    <tei:p>
     Keď otvorí oči, už je deň. Ohliada sa po veži, po zvonoch, a tu   nič. Pretiera si oči, či sa mu nesníva. Veď si pamätá, bol na veži,   bol. I spieval, i zvonil. A tu na ňom ťažká perina a vedľa chrápe   starý otec. Vydriape sa z hlavníc a — naozaj je v posteli u Stračkov.   Na stene obrazy, akísi páni s knihami. Medzi oknami zrkadlo. A   slniečko si krásne svieti. Hľadí na hodiny, ako ide to kyvadlo sem i   ta a blyští sa. Lenže ciferník nepozná. Keď však vidí kvetavý hrnček   na stole a vedľa kus bieleho chleba, hneď vie, pre koho je, i že už   mama šla na Roh do Weissov.
    </tei:p>
    <tei:p>
     Ako sa dostal z veže do postele, nič si nepamätá. Čo by sa však s   tým i trápil? Má ho iné čo zaujímať. Ten kvetavý hrnček mu nedá   pokoja. Ticho vstane a v košeli, ako je, prisadne ku stolu, schytlí   hrnček oboma rukami a vtiahne si dobrý dúšok.
    </tei:p>
    <tei:p>
     — Ej, to je dobré! A aké sladké! — mľaskne si Maroš, ktorý dosiaľ   poznal hartuvanicu, polievku, koch, slaninu i pálenku a mlieko, ale   také čosi nie. Púšťa do seba dúšok za dúškom a zajedá chlebom, ako by   ho mrvil. Keď je hotový, odloží hrnček. A ak by to bolo pre oboch?   Starý otec nemusí o tom vedieť.
    </tei:p>
    <tei:p>
     — Maroš, kde si? Maro—óš? — hľadá ho starý, ešte sa len budí,   hádžuc rukami po posteli. — Kde si, ty fagan voľáky?
    </tei:p>
    <tei:p>
     — Tu! — zavolá tento z kanapy, naťahujúc si nohavice. Len ich ešte   zapnúť. Teraz by sa zišla stará mať Kramlíkovie. A tá ani nevie, kde   on bol. Bolo by ju malo! — Starý otec! — mršti sa Maroš.
    </tei:p>
    <tei:p>
     — Čo?
    </tei:p>
    <tei:p>
     — Keby ste mi zapli nohavice!
    </tei:p>
    <tei:p>
     — A si už musel vstať? Kto je v noci na práci, môže vo dne   spať.
    </tei:p>
    <tei:p>
     — Ja nemôžem!
    </tei:p>
    <tei:p>
     — A veď je už preč deväť — na moj dušu! — škrabe sa starý. — No,   poď sem chytro! — vkladá mu gombík za gombíkom tvrdými prstami. — A   pôjdeš i druhý raz?
    </tei:p>
    <tei:p>
     — Kam?
    </tei:p>
    <tei:p>
     — Na vežu. — Aha!
    </tei:p>
    <tei:p>
     — A kde sa ponáhľaš?
    </tei:p>
    <tei:p>
     — Za mamou.
    </tei:p>
    <tei:p>
     — Kam? Do mesta? Veď ťa kone pridlávia.
    </tei:p>
    <tei:p>
     — Nepridlávia.
    </tei:p>
    <tei:p>
     — A trafíš?
    </tei:p>
    <tei:p>
     — Trafím. Už som tam raz bol s mamkou. Bol veru, — chlapi sa   Maroš.
    </tei:p>
    <tei:p>
     — No, počkaj, — vstáva starý otec a už i naťahuje na trochu čierne   gate úzke nohavice so širokým remeňom v páse. — Zajeme si a   odprevadím ťa.
    </tei:p>
    <tei:p>
     Maroško by za svet nepovedal, že je už po raňajkách. Keď mu starý   otec strčí do úst rezeň slaniny, aby bol silný — zje ho ako hláča. A   keď mu dá obliznúť pálenky, aby sa nikoho nebál — oblizne. Náhle sú   po tom — idú. Starý ho vedie za ruku a odpovedá mu na sto otázok.   Prejdú ohradou a cez mestské smetisko, zvané Kocúrkovo, kde na Veľkú   noc búchajú z mažiarov. Čo a ako, to mu všetko musí vyrozprávať. Na   rínku zas stane pred každým výkladom. Horko—ťažko dôjde konečne za   stoličný dom, kde je veľký poschodový starý hostinec — u Weissov na   Rohu.
    </tei:p>
    <tei:p>
     — Teda, pozri, — vovedie Stračko chlapca pod bránu a ukáže mu na   jedny dvere, kam chodia ľudia hore—dolu. — Ta choď! Tam je mama!
    </tei:p>
    <tei:p>
     Maroš ostane sám. Sprvu ho to v takomto veľkom dome zarazí. Potom,   keď sa obzrie a vidí, že je skutočne sám, poberie sa a opatrne   vykročí. Báť sa nebojí. Veď bol i na veži a jedáva slaninu, aby bol   silný, a pálenky mu dajú — nebáť sa nikoho. Podíde k otvoreným   dverám, prichýli sa k stene a natiahne hlavu, zavolá:
    </tei:p>
    <tei:p>
     — A nie je tu moja mama?
    </tei:p>
    <tei:p>
     — Čo za mama? — vyvalí naňho oči akási tučná žena, ledva sa prace   do dverí. — Mám je veľa na svete. Čo za mama?
    </tei:p>
    <tei:p>
     — Nuž moja mama! Stračkovie! — nezľakne sa Maroš.
    </tei:p>
    <tei:p>
     — Jaj, nech ho vpustia dnu! — počuje vtom mamin hlas. A ona už i   vyjde proti nemu. Vezme ho za ruku. — No poď, ty fagan! Kde si sa tu   vzal? Poď! — berie ho prekvapená celkom milo, — pomôžeš mi riad   umývať!
    </tei:p>
    <tei:p>
     Posadí ho na stolček k veľkému pocínovanému umývaču. A Maroško   pomáha, ako vie. Veď je z robotnej famílie. Berie šálku za šálkou,   hrnček za hrnčekom, ako sú na širokom stole v kope, a podáva… podáva.   Ale nielen podáva, i nazrie do každého. A ak je v niektorom niečo,   prevalí ho na hlavu a vydúcha, čo dosiahne jazykom.
    </tei:p>
    <tei:p>
     — Dobré? — smeje sa tá tučná, okrúhla pani, čo ho pred chvíľou   skoro nechcela vpustiť. Smejú sa i slúžky, štuchajúc sa do bokov s   posunkami. Taký chlapčisko — hotová zábava. — Dobré?
    </tei:p>
    <tei:p>
     — Dobré veru! — oblizuje sa Maroško od cukru, čo ostal v každej   šálke na dne. Páni vari nevedia, čo je najlepšie! — naťahuje blaženú   tvár. Čosi mu však brní v strapatej hlave. Zdá sa mu, čo pil ráno,   bolo ako toto. Len je tu sladšie. Čo to len môže byť?
    </tei:p>
    <tei:p>
     — Taký chlapčisko sa nestratí, — hovorí tá tučná.
    </tei:p>
    <tei:p>
     — Bože uchovaj, pani kuchárka, — zdvihne mama nad umývačom   vyhrnutý nos, utierajúc hrnček za hrnčekom a šálku za šálkou. — Veď   by sme tri mamy plakali za ním. Pravda, Maroš?
    </tei:p>
    <tei:p>
     — Aha! — vychraňuje tento zo šálky, čo sa dá.
    </tei:p>
    <tei:p>
     — No na! — napchá mu mama do vrecka koláče. Aj dve kocky cukru mu   dá, keď vidí — už chce ísť. — Daj si pozor, nech ťa voz nezadlávi. A   trafíš domov?
    </tei:p>
    <tei:p>
     — Trafím!
    </tei:p>
    <tei:p>
     — Teda choď! — vyprevadí ho pred bránu. — Tade choď, vidíš? Tade!   — ukazuje na cestu pomedzi vozy.
    </tei:p>
    <tei:p>
     — Mama! — obráti sa ešte za ňou, keď už spravil krok—dva. —   Mama!
    </tei:p>
    <tei:p>
     — No čo? — vráti sa za ním. — Čo chceš?
    </tei:p>
    <tei:p>
     — A čo to bolo, — pritiahne sa k nej, akoby nechcel, žeby ho   niekto začul. — Čo to bolo, čo som pil?
    </tei:p>
    <tei:p>
     — Káva, syn môj, — usmeje sa žena. — Káva!
    </tei:p>
    <tei:p>
     — Ká—áva? — pokýval si Maroško hlavou. — To je dobré. Musím i   mamke povedať, nech navaria!
    </tei:p>
   </tei:div>
   <tei:div type="chapter">
    <tei:head>
     3
    </tei:head>
    <tei:p>
     Nočná stráž spraví z Maroška hrdinu. Starší sa ohliadajú za   ufúľancom, čo len vyrastie z neho? Azda farár, alebo rechtor! Chlapci   ho obstanú na priedomí a dívajú sa naňho skoro závistlive, ako čiara   kriedou na starú, nahnutú sypáreň pri potoku všelijaké haky—baky. I   Mišo Mrázikove, územčisté, červené chlapčisko, s vypitými kútky na   ústach, má dnes rešpekt. Zato sa chlapi, vraj by to vykonal i on,   nech má s kým. Ba spravil by to i sám!
    </tei:p>
    <tei:p>
     — Tak sprav! — vrkne mu Plajbás Kozovie, zaokrúhľujúc brucho   akémusi panákovi. — Kto ti káže nespraviť — há?
    </tei:p>
    <tei:p>
     — Bál by sa! — vyškerí sa mu krátky, počerný Červeň.
    </tei:p>
    <tei:p>
     — Ja by sa bál? — sčervenie Mrázik ako rak. — Ja?? — A už ho i   buchne do vpadnutých pŕs.
    </tei:p>
    <tei:p>
     — Ty, Mišo, neondej, — zohne sa Červeň pre skalu. — Lebo…
    </tei:p>
    <tei:p>
     — Dáš mu pokoj? — priskočí vtom Paľko Kľuchaj, dobre chovaný   chlapec z lepšieho domu vedľa Plajbásov, pán. Priskočia i druhí a   Mišovi neostáva, len gamby opustiť.
    </tei:p>
    <tei:p>
     Maroško vidí, chlapci sú zaňho. Lenže skoro zbadá, ako máloktorá   sláva petrvá deň. Na druhý—tretí deň nikto už o tom nehovorí.
    </tei:p>
    <tei:p>
     Chlapci majú iné starosti a hádky. Plajbása ani nepozvú medzi   seba, keď sa bavia v ohromnom Mrázikovie dvore o ovce alebo o holuby.   Jeho to bodne, a nie prvý raz. Už dávnejšie cíti, že ho akosi   obchádzajú. Nepovedia mu — poď sa baviť! Leda ak má kus chleba alebo   nejakú priešmačku od mamy. I to, ak sa stane niečo, praskne okno   alebo sa zlomí sliepke noha — to on, Maroš Kozovie! Nuž ostáva sám.   Niekedy si zájde s Paľkom Kľuchajom k Váhu na šmýčky, z čoho sa potom   pletú korbáčiky. Alebo s Červenom prehadzujú najvyššie topole   tľapkavými kamienkami.
    </tei:p>
    <tei:p>
     — Ny! Ny! — kričí pritom Červeň, ukazujúc po hode prstom, kade   kameň letí.
    </tei:p>
    <tei:p>
     — Ny! — probuje i Maroš. A ide to.
    </tei:p>
    <tei:p>
     Jedného dňa však dovedie suseda do Kozov plačúce dievčatko, Zuzku,   s poriadnou hrčou na hlave.
    </tei:p>
    <tei:p>
     — Mara, Kramlíkuľa, — volá hneď mamke do dverí, — pozri, čo jej   ten váš galgan vykonal! — odhŕňa jej vlasy.
    </tei:p>
    <tei:p>
     — Náš Maroš?
    </tei:p>
    <tei:p>
     — Váš! — rozčuľuje sa suseda, červená od hnevu. — Prišli deti od   Váhu a tie videli, ako jej hodil kameňom do hlavy. Veru, keď ho   stretnem, dám mu ho! Takto do dievčaťa skaly ráňať! Či sa to   svedčí?
    </tei:p>
    <tei:p>
     Keď Maroš dôjde, má zlý obed.
    </tei:p>
    <tei:p>
     — Nuž čo si zasa vykonal? — hreší ho mamka a hneď i vytrepe po   rukách, až mu sčervenejú a opuchnú ako cibule. — Budeš dievčatám   hlavy rozbíjať a mne prídu potom pre teba na dom? Čo si to spravil   Zuze Lalovie, ha?
    </tei:p>
    <tei:p>
     — Nič, — oduje sa Maroš, ale nezaplače. Čosi dusí v sebe. — To som   jej ja nie!
    </tei:p>
    <tei:p>
     — A kto?
    </tei:p>
    <tei:p>
     — Chlapci! — šúcha si horiace ruky.
    </tei:p>
    <tei:p>
     — Ktorí?
    </tei:p>
    <tei:p>
     — Tam bolo veľa chlapcov a všetci hádzali, — nevie sa zdržať sĺz a   pustí sa do usedavého náreku. — To vždy len ja — mh—mh — len ja!
    </tei:p>
    <tei:p>
     — Tak si nemal tam čo hľadať, — zmäkne mamka, ale nechce to   ukázať. Jej pekná biela tvár poleje sa pýrom, tuhším ako od sporáka,   a belasé oči zvlhnú akosi. Cíti, Maroš vraví pravdu a stala sa mu   krivda.
    </tei:p>
    <tei:p>
     — Nemrauč! Hneď je tu otec, nech ťa nevidí! Poď, zajedz si! Vezmi   si vahanec, dám ti kaše dobrej, sladkej!
    </tei:p>
    <tei:p>
     — Nechcem! — búri to ešte v chlapcovi.
    </tei:p>
    <tei:p>
     — Nechaj tak! Akoby si priložil! — mrzí sa mamka na trucovitosti   svojho jedináčika. Zato rozmýšľa, ako by ho? Keď i tá Lalová hneď   všetko uverí, čo detiská navravia, a príde ju sem pokúšať. No, veď on   sa vydurdí!
    </tei:p>
    <tei:p>
     Maroško ľahko neuhne. Je on hlavaj—hlavatý. V bruchu mu škŕka na   sladkú žltú kašu. Má to rád. Ale nie — on má aj iné spôsoby! Mamka   ani nezbadá, ako si vahanec pichne pod pazuchu a ide. Idúcky od Váhu   zbadal, u susedov Krdanov varia kuľašu. Treba mu len zájsť na   Krdanovie prah, položiť si vahan na kolená a totka Krdanovie fľaskne   mu doň za lyžičisko jedla z múky a zo zemiakov, lipkavého, že by   mohol ním chalupu omazať.
    </tei:p>
    <tei:p>
     — Už si tu, ty hubáč? — víta ho totka, preobliekajúc Anku, živé   dievčatisko. Pobahnilo sa jej kde v čom na ceste. — Čo si to zasa   vykázal, há?
    </tei:p>
    <tei:p>
     — Nič! — oduje sa Maroš.
    </tei:p>
    <tei:p>
     — Hej, nič! Len ty rozbíjaj hlavy dievkam! Ktorá pôjde potom za   teba, keď narastieš?
    </tei:p>
    <tei:p>
     — Ja nechcem!
    </tei:p>
    <tei:p>
     — A kuľaše chceš? — všimne si totka vahanec na chlapčiskových   kolenách, s ním chodieva sem na kuľašu, odkedy sa naučil nohy dvíhať.   — Budeš kuľaše?
    </tei:p>
    <tei:p>
     — Budem!
    </tei:p>
    <tei:p>
     — A nebudeš mi Anku hnevať? — stavia mu oproti čiernovlasú,   okrúhlu strapaňu. — Nebudeš?
    </tei:p>
    <tei:p>
     — Nie!
    </tei:p>
    <tei:p>
     — Nuž aby si nie! — podíde k hrncu gazdiná, naberie kuľaše na   lyžicu a fľaskne mu ju do vahanca, roztrie a omastí trochu, aby mu v   hrdle nezastala.
    </tei:p>
    <tei:p>
     Maroš sa nedá núkať — hladný je. Najprv si prsty popáli, keď to on   len tak — rukami do vahana. Potom to však ofúka a raz—dva — posádže   do seba.
    </tei:p>
    <tei:p>
     — A ďakujem? — volá za ním totka, keď už chce ufrknúť. — To zjedol   pes?
    </tei:p>
    <tei:p>
     — Ďakujem! — zašomre chlapec, zbierajúc sa z prahu.
    </tei:p>
    <tei:p>
     — Teraz by si sa mohol tuto s Ankou trocha pobaviť!
    </tei:p>
    <tei:p>
     Tieto slová začuje už len jedným uchom. Kde by — baviť sa s Ankou?   To by ho ešte len chlapci vysmievali! A už je i vnohy.
    </tei:p>
    <tei:p>
     — No počkaj, prídeš mi ho druhý raz!
    </tei:p>
    <tei:p>
     Tak to však býva aj inokedy. A keď Maroš príde s vahancom, totka   vždy len fľaskne za lyžicu.
    </tei:p>
    <tei:p>
     Hlad je už tam. Doma je o toľko jedináčik krotkejší. Mamka sa už   nehnevá, otec tiež nie. Tento si ho vezme k sebe do ťažkých rúk a   jedia vedno z misky sladkú kašu drevenými lyžicami, čo aspoň nepália.   Chlapcovi chutí ako obyčajne. Len mu príde na myseľ, prečo oni nemajú   kone ako u Mrázikov? Vtedy by otec nemusel mať také škvorne, tvrdé —   ani z kôry. Ani by nerazil takým čímsi, ako smrdí, keď sa ide popri   čiernej vode. Tak by hádam i jeho zavolali do Mrázikov baviť sa o   ovce alebo holuby.
    </tei:p>
    <tei:p>
     Pri takých myšlienkach a pri sladkej kaši zabudne na bolesť. Mamku   to však neprejde len tak. Takú krivdu spraviť svojmu dieťaťu! Na   najbližšom trhu kúpi mu za tú bolesť v meste maličký cimbal s   plieškami i ceruzkou k tomu. Nech si zahrá a nech si kreslí, keď je   doma. Nemusí sa vždy túlať.
    </tei:p>
    <tei:p>
     Chlapec má veľkú radosť. Ani sa nehne z domu. Na cimbalku učí sa   odklepávať pesničku Kohútik jarabý. Keď má toho dosť, čmára ceruzkou   pánov na papier, čo mu vypýtali z cukru v obchode u Žida. Na druhý   deň však už s radosťou nevydrží. Musí sa pochváliť. Vysadne na cestu   a klepká a klepká. Obstanú ho chlapci a dievčatá a dívajú sa na   hračku.
    </tei:p>
    <tei:p>
     — Ako to pekne cinká! — nahne sa k muzike Zuzka Lalovie, o ktorej   sa vyzvedelo, že ju trafil Červeňov kameň.
    </tei:p>
    <tei:p>
     — Ukáž mi to, Maroško! — batolí sa k nemu i Anka Krdanka. — Ukáž!   Naša mama ti dá kuľaše.
    </tei:p>
    <tei:p>
     — No pozri! — snaží sa šťastlivý majiteľ cinkať do melódie.
    </tei:p>
    <tei:p>
     — I mne kúpi také naša mama! I mne! — teší sa Anka, podskakujúc   ani kozľa.
    </tei:p>
    <tei:p>
     Pristavia sa i Kľuchaj, Červeň i Mišo Mrázik. Pristavia sa aj iní   chlapci. A všetci myslia — to je niečo na bavečku.
    </tei:p>
    <tei:p>
     — Ty, Maroš, — zadíva sa naňho Mišo závistlivo. — Poď sa k nám   baviť! My vezmeme chleba i mrkvy a kalerábu a ty cimbal — dobre?
    </tei:p>
    <tei:p>
     — Hej, — kriví Plajbás ústa, — a ty si mi zlomil basu!
    </tei:p>
    <tei:p>
     — Ja som ti ju zlomil? Vy ste ju zlomili — načo ste mi ju trhali z   rúk?
    </tei:p>
    <tei:p>
     — Keď bola moja!
    </tei:p>
    <tei:p>
     — No cimbal ti nezlomím. Ale vieš, budeme sa baviť a zahráme si i   na cimbale. Ideš?
    </tei:p>
    <tei:p>
     Maroš nepovie slova. Zato sa pozbiera, vezme cimbal mocne do ruky   a ide s chlapci. Dievčatá zaostanú, tie majú svoje bavečky. Anka   Krdanka má plnú zásterôčku, a to samé uchá z hrncov, také odbité   črepy. Načo jej len budú? Šarvanci zahnú pomaly do Mrázikovie dvora.   S nimi vedno i náš cimbalista, ktorý akosi nevie udusiť zvedavosť. U   Mrázikov je ohromný dvor. Sú tam holuby a zajace, čo Mišovi bratia   pestujú. Na dvore je piesok a hlina…
    </tei:p>
    <tei:p>
     — A o čo sa budeme baviť? — radia sa chlapci, medzi nich sa   zamieša i počerná Mišova sestra Eva.
    </tei:p>
    <tei:p>
     — Bavme sa o ovce s fazuľkami, — radí dievča, o rok mladšie od   brata. — Vy budete pásť a ja budem vaša žena. Donesiem vám jesť na   salaš…
    </tei:p>
    <tei:p>
     — A máš fazuľky?
    </tei:p>
    <tei:p>
     — Prinesiem vám, biele i strakaté, — šteboce okaňa. — Aké chcete.   Priniesť? — pozrie významne na Miša.
    </tei:p>
    <tei:p>
     — Prines! — káže jej veliteľský. — Ale i z tých veľkých. To budú   medvede.
    </tei:p>
    <tei:p>
     Niekoľko minút a deti sa vžívajú do preháňania a postrkovania   bielych i rysavých fazuliek na kopcoch z hliny, akoby konali   najvážnejšiu povinnosť. Maroš sa sprvu len díva, ako Mišo i Kľuchaj i   Červeň a ostatní robia košiare, dávajú mená istým častiam: Repická…   Machnatô… Javorová… Zadnie… Stavajú kolibky, košiare a strašia kŕdeľ   ovečiek veľkou čiernou fazuľou, žebože medveďom. Cimbalista je už   tiež v tom, páči sa mu to. Zato si cimbal nechce pustiť z ruky, hoci   Mišo škúli, ako by si na ňom zaklepal…
    </tei:p>
    <tei:p>
     — A toto nech sú psi, tieto bôby, — stavia tri kúsky Červeň okolo   kŕdľa. — Zahraj, Belko a Dunaj, dobre?
    </tei:p>
    <tei:p>
     — Dobré! — prikyvuje Mišo ako bača a ostatní ako valasi a   honelníci. — Bŕrč! Ideme na Javorovú. — To je vysoký a strmý vršisko.   — Bŕrč! Ideš ho, ty Straka, kade sa to driape? Si ty koza a či ovca?   Boh teba skáral, aby ťa skáral — nepočuješ? — napodobňuje bača   starých, tak ako počul, keď bol s jahňačiarom i s otcom nedávno po   syr. — Ty krivaňa krivá, ty šmatla akási! Ani to nedojí, ani neberie   na seba! Bodaj ma hrom zabil, tú by azda ani medveď nezožral… Bŕrč,   tu je potok, hóo… tadeto sa budete pásť! — rozkladá Mišo, rozkladá,   valasi postrkujú kŕdeľ až na Zadnie, Maroško naslúcha, zabudnúc skoro   i na cimbal.
    </tei:p>
    <tei:p>
     — Pánboh pomáhaj! — ozve sa vtom dievčenský hlas. — Ako sa máte?   Medveď vás nestraší? — skladá Eva batôžtek a vyberá z neho mrkvu,   kaleráb, chlieb i fľašu, plnú čohosi, už ako pálenky. — Ako sa máte,   chlapi? Dobre vám doja?
    </tei:p>
    <tei:p>
     — Ej, čerta ony doja! Iste im nejaká bosorka porobila! To si ty,   Evička? Čo nového tamdolu?
    </tei:p>
    <tei:p>
     — Veru nič zvláštne. Iba husiaň Jano padol do močidla a nevedel z   neho von. Aj veru tam ostal, iba ľudia čo ho vytiahli. No mohol sa i   zaliať, potvora. A potom kde by sme už my, ženy, konope máčali? Ale   si zajedzte, vypite! — ponúka ich prestrojená ženička, Mostičianka, v   materinej sukni, vizitke i šatke na hlave. — Vezmite si! Nech sa vám   páči!
    </tei:p>
    <tei:p>
     Pastieri si berú. Všetkým sa dostane. Keď si zajedia, chytia fľašu   a upíjajú si z ruky do ruky.
    </tei:p>
    <tei:p>
     — Eh, ale je dobrá! Ale tuhá! Na, Maroš, i ty si glgni a daj   ďalej! Vša! — skríknu v tom valasi. — Sem hlaveň a karabínu! — Hav…   hav… hav! — šteká Červeň. — Be—é—é—é! — bľačia ostatní zúfalo. —   I—deš—ho, ty—po—tvora — po—tvor—ská — spre—pa—de—ná! To by ti boli   pod zubáky naše ovce! Hej, to nie, otcu materi, maco, to už nie!
    </tei:p>
    <tei:p>
     To sa však už deje, ako by nebola na Mrázikovie hline, ale niekde   na Zadných nad Hronom, kde v noci sadajú hmly a treba sa po krk   brodiť v rosnatej hafurine. Všetci sa vžili do zábavky a bránia nie   fazuľky biele a strakaté, ale mostický majetok, kŕdeľ poriadnych   dojok pred pažravým medvediskom…
    </tei:p>
    <tei:p>
     — Mú… mú… mú! — berie Kľuchaj čiernu fazuľu, veľkú na cól. —   Mú—mú—mú!.. strká medveďa kamsi do Machnatého, kde jesto hôr i skál a   jaskýň. Tam sa dá ukryť.
    </tei:p>
    <tei:p>
     — Mú—mmú…
    </tei:p>
    <tei:p>
     — A teraz si zahrajme a zaspievajme! — rozhodne bača. — Maroš, sem   cimbal!
    </tei:p>
    <tei:p>
     Bača Mišo spieva, bijúc pritom s viditeľným pôžitkom kyjaničkou na   cimbal. I valasi, Červeň, Kľuchaj, i ostatní vyspevujú, takže sa   ľudia pristavujú pred Mrázikov, aká to veselosť?
    </tei:p>
    <tei:p>
     #POEZIA#
    </tei:p>
    <tei:p>
     Hej, bučina zelená,
    </tei:p>
    <tei:p>
     bača peknú ženu má!
    </tei:p>
    <tei:p>
     #-POEZIA#
    </tei:p>
    <tei:p>
     — A teraz, — skočí zrazu Mišo i s cimbalom, — poďme na šop! Tam je   ešte staré seno. Budeme sa baviť na svadbu. Ty, Maroš, oženíš sa s   našou Evou a my ti budeme hrať. Dobre?
    </tei:p>
    <tei:p>
     — Hej, hej, — kričia valasi. I Eva pristane. Iba Maroš odúva   gamby.
    </tei:p>
    <tei:p>
     — Ja nejdem! — zašomre, obávajúc sa posmechu. — Daj mi môj   cimbal!
    </tei:p>
    <tei:p>
     — Jaj, — prevráva ho Mišo, — veď si len bojko! Však to nie   naozaj!
    </tei:p>
    <tei:p>
     Po dlhom nahováraní napokon sa uhne.
    </tei:p>
    <tei:p>
     Na šope je ozaj pohodlne. Deti môžu robiť, čo len chcú. Sená ešte   nevozili — miesta a miesta. Tu sa rozložia so všetkým dobrým, čo kto   schytil doma napochytre na bavečku. Jesto chleba, rožtek, mrkvy,   kvaky, kalerábu, reďkovky a čoho všetkého. Príde i Zuzka Lalovie s   celejúcou hlavou. I Anka Krdanka vybatolí sa so svojimi riadikmi. Tie   už ako družice… Mišo hrá a hrá, cimbaluje. Veľmi sa mu páči, ako to   cinká. A veď to len na to vymyslel, aby si mohol čím dlhšie   zacinkať.
    </tei:p>
    <tei:p>
     Eva sa ľahko prístroji. Vezme trochu povoje zo záhumnia, a veniec   je na hlave. Maroškovi strčia kúsok akejsi zelene do dierky na   cedáčiku, a je to. Potom sa už len je, čo sa naznášalo, a spieva,   vyspevuje od výmyslu sveta. To je vlastne tá svadba…
    </tei:p>
    <tei:p>
     Chlapci i dievčatá sú veselí, iba Maroško nemá akosi vôle. On už   vidí, Mišo mu ten cimbal nedá tak ľahko. A naozaj, keď si povedia, že   je noc a políhajú si do sena — zrazu len cimbalu nie. Kamsi sa v sene   prepadol.
    </tei:p>
    <tei:p>
     — Kde je môj cimbal? — zažiali Maroško. — Mišo, kde si ho dal?
    </tei:p>
    <tei:p>
     — Ja? — hnevá sa Mrázik. — Tam som ti ho položil vedľa. Skoro som   ti ho vtisol do ruky. A ja viem, kde si si ho zapotrošil?
    </tei:p>
    <tei:p>
     O chvíľu je všetko naruby. Dievčatá idú kade ktorá, i Eva   mladucha, i družice Zuzka Lalovie a Anka Krdanka, ktorá si má starosť   o svoje riadiky. Chlapci, Červeň i Kľuchaj a ostatní, hľadajú cimbal   a strkajú ruky do starého sena, až sa práši. I Mišo to robí, ale kde   nič, tu nič.
    </tei:p>
    <tei:p>
     — Idú tetka od Kozov! Tetka od Kozov idú! — šepcú si chlapci a   najradšej by tiež šli kade ktorý. — Idú ti mamka! — mrknú na   fňukajúceho Maroška.
    </tei:p>
    <tei:p>
     A ozaj je to ona. Anka a Zuzka išli rovno do Plajbásov povedať, čo   sa stalo, že Mišo prekryl Marošovi cimbal v sene.
    </tei:p>
    <tei:p>
     — Mišo! — ide nasršená žena rovno za Mrázikom, ktorý sa ohliada,   kade uskočiť, lenže je neskoro. — Mišo, daj sem ten cimbal   podobrotky! Dáš ho?
    </tei:p>
    <tei:p>
     — Ja ho nemám! Ja som mu ho dal! — ukazuje na Maroša.
    </tei:p>
    <tei:p>
     — Nedal si mu ho! Vidieť na tebe, že klameš!
    </tei:p>
    <tei:p>
     — Neklamem!
    </tei:p>
    <tei:p>
     — Teda nedáš? — pozrie mu Plajbáska ostro do očí, chytiac ho silno   za ruku. — Tak poď k richtárovi!
    </tei:p>
    <tei:p>
     — Nejdem!
    </tei:p>
    <tei:p>
     — Ty si zlodej — ty musíš ísť! Teba zavrú pod vežu do šupárne,   tak! Povedz, kde si cimbal strčil. Alebo poď!
    </tei:p>
    <tei:p>
     — A čo ja viem, — skrotne konečne Mišo a začne plakať. — Veď mu je   tam kdesi! My sme sa bavili a on sa zábavke nerozumie. My sa už s   tebou, — vyvalí oči na Maroša, — nikdy nebudeme baviť, vieš!
    </tei:p>
    <tei:p>
     — Daj mi môj cimbal! — to je jediné, čo má Plajbás na perách.
    </tei:p>
    <tei:p>
     — Tu je, tu! — vytiahne ho napokon Červeň spod rohu. — Tu je, ny!   — nesie ho hrdo, ani čo by bol vežu prehodil tľapkavým kameňom. — Ta   ho strčil!
    </tei:p>
    <tei:p>
     — Ja som ho nie! — šomre Mišo, ale už krotkejšie. — Možno si ho on   ta dal.
    </tei:p>
    <tei:p>
     — Ba sám ta zašiel, Miško, — berie si cimbal mamka i so synom. —   Poď, ty akosi na tie bavečky vždy len doplatíš! Hybaj, bav sa doma!   Alebo tuto s Paľkom. Ten ti nespraví také niečo.
    </tei:p>
    <tei:p>
     Od toho času nejde Maroš do Mrázikov. Mišo je i tak urazený a ani   sa s ním nezhovára. Ostáva mu len chodiť na Nižný koniec alebo si   kresliť na cukrovom papieri. Niekedy i zacinkať na cimbale — Kohútik   jarabý. Ani Paľko nezájde za ním, ani Červeň. Iste aby si tých u   Mrázikov nepohnevali. Iba Anka Krdanka priplichtí sa mu, keď sedí na   okrúhlom skálí pod oknami a cinká. Rozloží si svoje riadiky i uchá,   odbité z hrncov. Výprava mu, že sú to kravy. A tá ich je medzi nimi!   Ale aby sa jej ani jednej nedotkol. Hneď je zle a dievka spustí na   ratu.
    </tei:p>
    <tei:p>
     I teraz, jedno to ucho vzal, že je krivé a napraví jej ho. Lenže   čo? Sotva ho položí na skalu a udrie, ucho sa rozbije.
    </tei:p>
    <tei:p>
     — Jój, moja krava! — zakvíli Anka a beží ku svojej materi. — Kravu   mi zabil! Kravu mi zabil!
    </tei:p>
    <tei:p>
     — Ach, ty ridzoň gambatý! Ty červenák! — zosype mu totka Krdanka z   pitvorných dverí nadáviek, koľko jej len príde v rýchlosti na myseľ.   — Tak sa ty mne odplácaš za kuľašu, ha? Čože jej nedáš pokoja?   Počkaj, prídeš ty po ňu, keď narastie. Ale ti ju nedám, ty hubáč, ty   — bé!
    </tei:p>
    <tei:p>
     — Ani vám ju nechcem, bé! — nevie Maroš chápať, prečo len vždy   vyhorí bez viny. A roztrpčený uhne do pitvora.
    </tei:p>
   </tei:div>
   <tei:div type="chapter">
    <tei:head>
     4
    </tei:head>
    <tei:p>
     V strapatej hlave Maroškovej počne sa brieždiť. Kamarátstvo je   dobrá vec, ale nie je kamarátstvo ako kamarátstvo! Keď dostal basu od   Jana z píly, hneď bolo kamarátov. Ale len kým sa basa nerozdrúzgala.   A teraz tiež — Mišo by bol kamarátom, ale za cimbal. Načo je potom   také kamarátstvo?
    </tei:p>
    <tei:p>
     — Choď do Kľuchajov pobaviť sa s Paľkom! — narádza mu mamka. — To   je dobrý chlapec. Cimbal ti nevezme. A má i holuby. Choď!
    </tei:p>
    <tei:p>
     — Ja nejdem! — opustí Maroš gamby.
    </tei:p>
    <tei:p>
     — Prečo nejdeš? Tetuška ti ešte i dá niečo! Jabĺčko ti dá! Poď,   zavediem ťa! — chytí ho za ruku, špinavú od hliny.
    </tei:p>
    <tei:p>
     — Ja, — strčí malíček do kútika úst, — ja nie. Keď sa ja   hanbím.
    </tei:p>
    <tei:p>
     — Čo by si sa mal hanbiť, — potrhne ho mamka, merajúc ho zadiveným   pohľadom.
    </tei:p>
    <tei:p>
     — Keď som ja nie pán!
    </tei:p>
    <tei:p>
     — Ale môžeš byť! — rozosmeje sa mladica. — Keď sa budeš usilovať,   všetko môže z teba byť, vieš? Poď!
    </tei:p>
    <tei:p>
     Horko—ťažko ho dostane do Kľuchajov i s cimbalom. Vlečie sa za   matkou odutý, s plachým pohľadom, smrkajúc. Na priestrannom, pekne   vybudovanom dvore iba kŕdeľ hydiny — sliepok a kačíc. Zo dve perličky   a krásny tmavopestrý kohútisko s blýskavým perím. V kuchyni tiež   nikoho. Kľuchajovú, príjemnú staršiu paniu, nájdu konečne v záhradke   s motyčkou na bujných zeleninových hriadkach.
    </tei:p>
    <tei:p>
     — Ach, suseda, čože nového? — zdvihne pani hlavu na pozdrav. —   Akože ťa poslúcha ten tvoj cimbalista?
    </tei:p>
    <tei:p>
     — Všakovak, pani urodzená, — potrhe mamka chlapčiska. — Ale idem s   ním, s týmto kadektom. Nemá sa s kým baviť a ja, či je váš Paľko nie   doma. Veď sú dobrí kamaráti!
    </tei:p>
    <tei:p>
     — Paľo? — oprie sa pani o motyčku, krotko, ako vdova. Tiež už   ponad jej hlavu veru všeličo prehrmelo. — Náš Paľo? Ktovie, kde je   ten! Len čo sa naje, zmizne vždy ako gáfor. Iste bude zasa len u   Mrázikov pri holuboch…
    </tei:p>
    <tei:p>
     — No vidíte, mamka, — zašomre Maroš. — Načo sme sem šli!
    </tei:p>
    <tei:p>
     — Zato nič, — usmeje sa Kľuchajová, zbadajúc, ako suseda zapcháva   chlapčiskovi zásterkou ústa. — Veď sme my doma. Poďže sem, Maroško, —   pozve ho dobrácky, — voľačo ti dám! Pozri! — zdvihne mu briadku   jemnou rukou, ukazujúc na zarodené stromy. — Čo chceš radšej,   jabĺčok, či kvetov?
    </tei:p>
    <tei:p>
     Takáto otázka posmelí Maroša. Zadíva sa raz na stromy, dobré   včasné jablone, tu zas na kvetnaté hriadky, od nich zaváňa rezedou a   fialkami. Takú záhradu on ešte nevidel, leda škárou na plote. Jabĺčka   sa mu páčia, sú také ako mamkino líce. Ale jabĺčka už mal. I otec mu   doniesol z mesta. I mama mu dala. A kvety ešte nemal, leda také, čo   si sám natrhal na Mrázikovie lúke…
    </tei:p>
    <tei:p>
     — Nuž čo budeš radšej? — opätuje pani, hladiac ho zvedavo mäkkým   pohľadom.
    </tei:p>
    <tei:p>
     — Ja… ja… — nezodvihne Maroško ani za svet oči zo zeme, — ja chcem   radšej kvety!
    </tei:p>
    <tei:p>
     — No, ty si nie chlapec ako chlapec! Každý chlapec by si pýtal   jabĺčok, a ty kvety! Tak poď, — vezme ho ku kvetným hriadkam, kde   kvitnú na štíhlych kríkoch i ruže, — dám ti kvetov, keď ich máš rád!   — Aj mu ich natrhá za plnú hrsť. — A teraz poď! — zavedie ho pod   jablone a potrasie jednu štíhlu, až začnú jablká cupotať. — Na, vezmi   si! — tisne mu do ruky i do vrecák z pekného šťavnatého ovocia. — Aby   si pamätal! Keď budeš vždy mať rád, čo je pekné, dostane sa ti z   toho, čo je dobré a osožné.
    </tei:p>
    <tei:p>
     Od Kľuchajov ide Maroš vyskakujúc domov. Keď si už i kamaráta   nenašiel, ale má aspoň kvety! Aké krásne kvety, a ešte i jabĺčka! Do   jabĺčok sa hneď i dá. A z kvetov, čo vloží mamke do krčiažka na vodu,   teší sa i na druhý deň.
    </tei:p>
    <tei:p>
     Kvety však vädnú, a zas je po všetkom.
    </tei:p>
    <tei:p>
     — A s kým sa budem baviť? — hudie Maroš znova istého rána materi.   — S kým, ha?
    </tei:p>
    <tei:p>
     — No s chlapcami! — vraví mu táto.
    </tei:p>
    <tei:p>
     — Keď ma chlapci nechcú, iba za cimbal.
    </tei:p>
    <tei:p>
     „Ach, hľa,“ myslí si mať, „ten cimbal je iba nešťastie. Keby si   nemal, lepšie by bolo.“ Hovoríš, — obráti sa za ním, — chlapci ťa   nechcú, iba za cimbal?
    </tei:p>
    <tei:p>
     — Aha!
    </tei:p>
    <tei:p>
     — Tak vieš čo, Maroš, — pohladí ho po strapatej hlave, — bav sa s   nami.
    </tei:p>
    <tei:p>
     — S kým? — nechápe chlapec, čo mamka myslí.
    </tei:p>
    <tei:p>
     — No so mnou a s otcom!
    </tei:p>
    <tei:p>
     — A o čo? Však vy ste starí.
    </tei:p>
    <tei:p>
     — Starí—nestarí. Pomôžeš nám doma pri našej zábavke.
    </tei:p>
    <tei:p>
     — A ako sa vy viete baviť? — vŕta mu v hlave.
    </tei:p>
    <tei:p>
     — Nuž ja sa bavím o obed a potrebujem, kto by mi doniesol dreva,   zabehol po soľ alebo korenie do obchodu. Otec sa baví o gazdu. Vezme   kosu, nakuje a ide kosiť na Španie alebo na Bolianske. Potrebuje, kto   by mu zabehol na studničku s krčiažkom po vodu. Nevedel by si to   spraviť?
    </tei:p>
    <tei:p>
     — Vedel!
    </tei:p>
    <tei:p>
     — Tak teda sprav! Pomáhaj nám — budeš?
    </tei:p>
    <tei:p>
     — Hej!
    </tei:p>
    <tei:p>
     Takto počne Maroš nahrádzať kamarátstvo. Mamke nanosí dreva ku   sporáku. Otec Stračkovie mu kúpil nožík, púchovec. Týmto nafaklí   koníčkov z íveriek, aby bolo ľahšie oheň podkladať. Otcovi doma   pomôže i kravu česať, Rysuľu. Ten mu zas ušúľa zo srsti loptu i   odrotuje špagátom, až je len hej! Vezme ho so sebou na Španie i   Bolianske ku kosbe, kde mu nosí vodu v krčiažku, kamenáku, a plaší z   ďateliny hrmotné jarabice. Nuž sprvu sa mu to i páči.
    </tei:p>
    <tei:p>
     Skoro je však i s tým, kde bol. Márne si ho chce mamka udržať —   zábava so staršími len nie je zábavou. To je práca! A Maroš by sa rád   baviť ako na Mrázikovie hline. Mať kamaráta, ako je on, a robiť   niečo, ako to povedal Mišo na tú vodu, čo nie je pálenka, ale sa má   piť, akoby bola.
    </tei:p>
    <tei:p>
     — Paľko, — povie Kľuchajovi, keď sa s ním stretne najbližšie, —   nechodievaj do Mrázikov. Ja ti dám cimbal a môžeš cinkať na ňom,   koľko len chceš. I domov si ho môžeš vziať. Ale pôjdeme vedno k   Váhu.
    </tei:p>
    <tei:p>
     — A vieš hláče chytať? — zadíva sa naňho načervenkastý Paľko. —   Vieš pichať na vidličku?
    </tei:p>
    <tei:p>
     — Ja si vezmem vidličku, — hotový je Maroš.
    </tei:p>
    <tei:p>
     — Tak ťa počkám a poď!
    </tei:p>
    <tei:p>
     Plajbás nechá cimbal kamarátovi, ktorý si, pravda, hneď i zacinká.   O chvíľu bežia už obaja s vidličkami jeden pred druhým popri mlynici   za humná, do jarkov. Tu sa rozteká mnoho jarkov z narazenej hlbokej   bystriny, obrúbenej najviac starými vŕbami. Čistunká voda ani   zrkadlo. Povyše sa kúpu v nej deti a ešte vyššie i panské dievčatá zo   Sv. Petra a Pavla čľapocú. Slniečko tancuje na vlnách veselo a   trávička sa usmieva sýta, zelená.
    </tei:p>
    <tei:p>
     Malí rybári ani nepozrú v tú stranu. Majú povinnosť pred sebou, a   v tej sa tiež treba vyznať. Paľko, ten sa vyzná. On je akurát na také   veci — hrivaj, pĺž i klen. Ale i s flintičkou vie narábať a aj s   kušou. S gumipuškou trafí veru niekedy i do okna, ale i do vrabca.   Nuž rodený poľovník a rybár.
    </tei:p>
    <tei:p>
     — Hybaj! — potrhne Maroša do neďalekej nížiny, porastenej hrsťami   vysokej trávy ako povesná hrubánskych vlasov. To sú šmýčky, do nich   chlapci zapadnú po krk. — Vezmime si dva, — odtrhne Paľko poriadne,   priviaže na konce po drevčiatku. — A teraz už poďme tam oddola! Tam   sú!
    </tei:p>
    <tei:p>
     Vyhrnú si nohavičky vyše kolien a pod Rajskou záhradou, čo je   niekoľko mladých vŕb, ohradených tŕním, vojdú do potoka. Voda je dosť   hlboká, zasiahne i nohavičky. Im to však nič. Krčia sa vedľa seba s   vidličkami napohotove, prevaľujúc skalu za skalou.
    </tei:p>
    <tei:p>
     — Ih, ih! — ukazujú raz jeden, raz druhý na prebrnknuvšiu svižkú   rybku. — Vidíš? To je klen! Aký klenisko!
    </tei:p>
    <tei:p>
     Na klena si však netrúfajú. To je nesmierne šikovná potvora. Oni   len na tie, čo počkajú. Taký hrivaj má veľkú hlavu, ale je sprostý   ako tĺk. Očiská má vyvalené, keď mu však ide vidličkou od zadku,   napichne ho ako nič. Hneď je cez chriapy na šmýčku. Pĺž je hybký ako   háďa, ale tiež nemá rozum. Jelšovky ti vbehnú pod skalu, päť i šesť   naraz. Keď sa potom skalou praskne o skalu, letia spod nej ani   íverky.
    </tei:p>
    <tei:p>
     — Ih! Ih! — vyťahuje tu i tu vidličku s hrivajom. — Ih, ako   švingá! — zberá ho dolu a napichuje na šmýček, ktorý, zaseknutý pod   skalou, ostáva vo vode.
    </tei:p>
    <tei:p>
     — Ih! Ih! — probuje i Maroš. Niekedy mu ujde, niekedy ho i trafí —   toho hrivaja. Ale pichá tak prudko, že je hláč skoro na dvoje, keď ho   sníme z vidličky.
    </tei:p>
    <tei:p>
     — To máš ísť ľahko, potichu. Takto, hľaď! — ukazuje Kľuchaj. — Ty   by si mal radšej na udicu chytať. Takto ich všetky dokaličíš. Pozri —   ih! Aký veľký!
    </tei:p>
    <tei:p>
     Takto vyjdú spod Rajskej záhrady až po mlynicu. Maroškovi už tiež   ide lepšie remeslo. Len mu je akosi ľúto tých hláčov. Paľko nedbá,   keď on chodí už i na ryby s faktorom Haruľom, čo ich ostňom bije.   Jemu je však ľúto. I keď sviňu zakáľajú, dá si hlavu pod perinu —   nepočuť kvik. Ani keď Haruľovci zabíjajú býka na humne pre pltníkov,   nejde sa dívať ako druhí. A toto taký hláč, ako sa tiež myká na tej   vidličke. Musí ho to bolieť!
    </tei:p>
    <tei:p>
     — Chlapci, — zastane vedľa nich na brehu Anka Krdanka a vraví im   natešene už po druhý či tretí raz, — ja vám ponesiem tie vaše hláče!   Dobre?
    </tei:p>
    <tei:p>
     — No nes! — zašomre Maroš. — I cimbal vezmi tam s Paľkovým   kabátom!
    </tei:p>
    <tei:p>
     — Ale my ideme ta vyše močidla k Váhu.
    </tei:p>
    <tei:p>
     — I ja! — hotová je Anka, vlečúc už poslušne, čo jej bolo   nakázané.
    </tei:p>
    <tei:p>
     — Dobre — ale ak ťa mať bude biť, potom nevrav! — Nie!
    </tei:p>
    <tei:p>
     Už sú teda traja s korisťou. Pri močidle nájdu Červená — hriebsť   usilovne dieru do briežka pod pažiť. Hore je už otvor široký — Ankina   piastka sa vmestí doňho.
    </tei:p>
    <tei:p>
     — Čo robíš, Jano? — vyrušia ho v práci príchodzí.
    </tei:p>
    <tei:p>
     — Piecku! — zahľadí sa na nich tmavým zrakom. — Máte hláče?   Nakladieme si ohňa a upečieme.
    </tei:p>
    <tei:p>
     — Ajajáj, spravíme si hostinu! — jasá Anka Krdanka.
    </tei:p>
    <tei:p>
     Fabriky vo Sv. Petre a Pavle, ich vysoké komíny odtiaľto i vidieť,   odtrúbia jedna za druhou olovrant. Kamaráti sa práve chystajú k nemu.   Rybári, i s Ankou, sú ani marasníci. Mali by sa najprv osušiť. Keď je   však práce veľa — vyhriebsť prsť, nazbierať suché prútie a šelím   popri Váhu, vytiahnuť zo dve kvaky na záhumní… Ale rozdelí sa a ide   to.
    </tei:p>
    <tei:p>
     Čo nevidieť zapraská ohník a vrchným otvorom piecky vybuchne dym   ako z nejakého komína. To je radosti. Malí sedia veru ako praví   Indiáni. Delia sa s kvakou i so strukmi hrášku, čo bol Paľko opatril.   Keď prehorí a zažiari pahreba, Červeň ako kuchár, kladie na ňu   hrivaja za hrivajom, i jelšovky, trlovky s peknými zelenkastými   bôčikmi, a nakoniec i dlhé, ohybné pĺže. Ako trochu priškrie, už to i   jedia, objedajú…
    </tei:p>
    <tei:p>
     — Hrivaje a pĺže, — vysvetľuje Paľko, — dajú sa len takto jesť. Ak   sa uvaria, sú samý sopeľ. Ale jelšovky sú i varené dobré. A možno ich   jesť i s hlavami.
    </tei:p>
    <tei:p>
     Po hostine, keď už toho hodne neodpľúvali, zháňajú sa po dreve.   Lenže ho nieto. Pri močidle sa často vatrí: i robotníci si neraz   rozložia ohňa v nedeľu. Všetky sucháre sú vyzbierané.
    </tei:p>
    <tei:p>
     — Počkajte, kamaráti, — povie Červeň, — ja už viem, ako sa dá   dreva dostať!
    </tei:p>
    <tei:p>
     — Ako? — hľadia kamaráti na druhý breh Váhu, kde je píla — hŕby   brvien a stohy dosák. — Tam by sa dalo! Ale kde sa dostať cez Váh? Na   most je ďaleko.
    </tei:p>
    <tei:p>
     — Len poďte! — posmeľuje ich Jano. — Sadneme si na breh a bude i   dreva. Len kričte za mnou to, čo ja!
    </tei:p>
    <tei:p>
     Zájdu na hať všetci štyria. Sadnú si pod vŕbky a dívajú sa do   bystrých vĺn. Zhora ldu pltníci. Zháňajú polplte — v košeli a v   gatiach. Chlapi chudí, ale tiež z mäsa a pálenky. Ženú popod vŕbky,   len sa tak šinú po prúde. Nadvíha ich a špliecha pomedzi brvná.
    </tei:p>
    <tei:p>
     #POEZIA#
    </tei:p>
    <tei:p>
     #I#Pltníci, nerobotníci…#-I#
    </tei:p>
    <tei:p>
     #-POEZIA#
    </tei:p>
    <tei:p>
     spustí vtom Červeň a ostatní za ním:
    </tei:p>
    <tei:p>
     #POEZIA#
    </tei:p>
    <tei:p>
     #I#zožrali chlapca, povedali na psa.
    </tei:p>
    <tei:p>
     Kde skala, tu skala,
    </tei:p>
    <tei:p>
     bodaj sa vám tá plť roztrepala!#-I#
    </tei:p>
    <tei:p>
     #-POEZIA#
    </tei:p>
    <tei:p>
     Štvorhlas jačí a chlapi v gatiach sa ohliadajú. Prví i prejdú, len   čo zakričia niečo ohyzdné. Ale druhých, tretích to domrzí…
    </tei:p>
    <tei:p>
     — Vy pankharty naničhodné, — spustí akýsi Likavčan, hroziac im   päsťou a kľajúc pritom, až to vari i tú plť nadvíha. — Idete ho k   materi! Vy… — schytí poriadnu kredanicu, akých leží hŕba na brvnách,   a prásk do nich.
    </tei:p>
    <tei:p>
     #POEZIA#
    </tei:p>
    <tei:p>
     #I#Pltníci, ne—robot—níci…#-I#
    </tei:p>
    <tei:p>
     #-POEZIA#
    </tei:p>
    <tei:p>
     Uhnú všetci štyria ďalej od brehu. Ale nepopustia, dožierajúc   chlapov. — Odťahuj tie kany, ty pes otrhaný!
    </tei:p>
    <tei:p>
     — Ih! Otca tvojho! — brýzga ten i onen a kresanice lietajú na   breh, len radosť. — I tá mať hlúpa, čo ťa mala! I ten učiteľ je   sprostý, čo ta učí!
    </tei:p>
    <tei:p>
     Niekoľko pltí preletí a dreva je dosť. V piecke onedlho horí   nažeravo. I komín šibe plameň, aj iskry lietajú, ako niekedy hentam z   toho plechového na píle. Anka si len cinká na cimbale. Maroš zasa   hľadí so záujmom, ako Paľko hrebie z riedkej pieskovej pôdy vŕbové   korene. Jano zas zbiera suché lajno a hádže ho do pahreby, až sa   zadymí.
    </tei:p>
    <tei:p>
     — Načo to bude? — zvedavý je Maroš.
    </tei:p>
    <tei:p>
     — A vieš čakať? — mrkne naňho Kľuchaj akosi zvysoka. — Vieš?
    </tei:p>
    <tei:p>
     — Neviem!
    </tei:p>
    <tei:p>
     — Tak sa nauč!
    </tei:p>
    <tei:p>
     — Viem — viem! — opravuje sa Plajbás.
    </tei:p>
    <tei:p>
     — Teda čakaj! — smeje sa mu i Červeň, hodiac práve kus kravského   lajna na oheň.
    </tei:p>
    <tei:p>
     Maroša zamrzí, že si ho takto podávajú. Ale cíti, mnohé minul, keď   nechodil s chlapci. Tí už vedia viac. Nuž, oduje gamby a stojí.
    </tei:p>
    <tei:p>
     — No, hľaď! — urovná si Paľko koreň, prekrojí ho nožíkom a dá   kúsok do úst ako cigarku. I pripáli si ju na pahrebe. Konček sa mu   rozžeravie a z úst mu ide dym. — Na, zafajč si i ty! My sme ako diví   ľudia, vieš?
    </tei:p>
    <tei:p>
     Všetci dostanú po cigarke. I Anka Krdanka. Paľko im pripáli, nech   zvedia, čo je to! Potom si sadnú do kola a poťahujú — fajčia.
    </tei:p>
    <tei:p>
     — Ih! páli! — Anka hodí prvá cigarku do močidla. — Jaj! — počne i   fňukať.
    </tei:p>
    <tei:p>
     — To je zlé! — povie i Maroš, ale zato nepustí to z úst, aby sa mu   nevysmievali. — Ph! — odpľuvne si, ako vídal otca Stračkovie. —   Ph!
    </tei:p>
    <tei:p>
     — Ani odpľuť nevieš! — ozve sa zas Červeň. — To sa má pustiť   pomedzi zuby. Takto — vc… vc! — crkne na dva metre do močidla, až sa   tichá voda zavlní. — Vc! — Vc — Zacrká i Maroš.
    </tei:p>
    <tei:p>
     Sotva to však probuje druhý—tretí raz — buch! Podchytí ho, ani čo   by strelil. Obzrie sa, a tu vidí, Jano vyberá z pahreby žeravé lajno,   posliní kameň, na sliny dá lajno a druhým kameňom praskne naň.
    </tei:p>
    <tei:p>
     — Buch! — ozve sa ešte silnejšie.
    </tei:p>
    <tei:p>
     „Ej, také voľačo!“ myslí si Maroš. „Kravské lajno, a takto   strielať.“ — Nože, ja… ja! — skočí ku kameňu. — Či mne strelí?
    </tei:p>
    <tei:p>
     — Strelí! Čo by nie! — položí Červeň žeravé lajno. — No udri!
    </tei:p>
    <tei:p>
     — Buch! — praskne to ako prv.
    </tei:p>
    <tei:p>
     — Teraz mne! Mne! — horia oči i Anke Krdanke.
    </tei:p>
    <tei:p>
     — Buch! — i jej sa to ozve ako tým.
    </tei:p>
    <tei:p>
     Také čosi už trhne. Všetci si prinesú kamene, pľujú, kladú na ne   žeravé lajno z piecky a búcha to a búcha.
    </tei:p>
    <tei:p>
     — Nepôjdeme domov, len po kravách! — povie Paľko.
    </tei:p>
    <tei:p>
     — Len!
    </tei:p>
    <tei:p>
     Počne sa zábavka, pri akej sa na všetko zabúda. I kravy prejdú, i   fabriky odtrúbia a odzvonia na večer — oni len trielia na oheň, pália   kravské lajno a buch! buch! — buchoce im to ani na poľovačke. Z   piecky sa kúri a pahreba ožaruje štyri detské tváre. Sýta zeleň už   zmizla, len príjemná vôňa materinej dúšky čo zaváňa. Teplo je a   ticho, iba Váh čo hučí. Na oblohu vychodia hviezdičky.
    </tei:p>
    <tei:p>
     — Buch! Buch! Buch!
    </tei:p>
    <tei:p>
     Odkiaľsi spoza Váhu nesie sa vánkom škrekot žiab.
    </tei:p>
    <tei:p>
     — Maroš — Maroóš — udrie im vtom do streľby ostrý hlas mamky   Plajbásovie. — Maroš — Maro—óš! — volá spod prvého humna.
    </tei:p>
    <tei:p>
     — Juj, už nás budú hrešiť! — schytia sa deti. Plajbásovi neujde,   ako mu kamarátov napína dáviť — iste od tých cigariet. Všetci sa   zrazu cítia nevoľno. Poberú, čo majú, a idú.
    </tei:p>
    <tei:p>
     — No počkajte, vy loptoši! — hrne sa im na hlavy, keď prídu   bližšie. — Čo ste to zasa vykázali? Bili ste vraj dievčatá z mesta a   vykrikovali ste na ne mrzko. Veď len poďte domov — dostanete!
    </tei:p>
    <tei:p>
     — My sme nebili nikoho! — odváži sa Paľko. — Sedeli sme pri piecke   a strieľali z lajna. To iste druhí!
    </tei:p>
    <tei:p>
     — Nie — my sme nie! — dotvrdí i Anka Krdanka. — Len ja som bola s   nimi, a mňa nebili.
    </tei:p>
    <tei:p>
     — Teda nie?
    </tei:p>
    <tei:p>
     — Nie veru! — postaví sa dievča smelo na obranu svojich   gavalierov.
    </tei:p>
    <tei:p>
     — My sme sa bavili sami! — šomre Maroš, obávajúc sa, že i teraz   vyhorí bez viny ako obyčajne. — To bol iste Mišo Mrázikovie. Ten   vravieva mrzko.
    </tei:p>
    <tei:p>
     — To bol Mišo! Iste Mišo to bol! — prisviedčajú i ostatní. — A   teraz povedali na nás — hej!
    </tei:p>
    <tei:p>
     — Pravdaže povedali, — zdrží sa Plajbáska, aby zas nevydrala   Maroša ako kedysi. — Preto som i prišla po vás. Veď vás veru čaká   virgas každého doma. Nevideli ste kravy domov ísť? Nepočuli ste   zvoniť? Vy štence akési… Len vás ta do chlieva pozavierať!
    </tei:p>
    <tei:p>
     — My by sme sa vedeli i v chlieve baviť, — šepletí Anka Kardanka   nevinne.
    </tei:p>
    <tei:p>
     — No, veď… veď! Nebyť tu teba, dostali by! Ale ty nemáš prečo   cigániť! A druhý raz nelomte tu krk do noci!
    </tei:p>
    <tei:p>
     — Nie!
    </tei:p>
   </tei:div>
   <tei:div type="chapter">
    <tei:head>
     5
    </tei:head>
    <tei:p>
     Anka Krdanka uchránila chlapcov od veľkej nepríjemnosti. Nech jej   nie, dostane sa im i hubovania, i po ústach — kým sa zas vyzvie, že   to Mišo Mrázik bral košele dievčatám z mesta a mrzko na ne   vykrikoval. Od tých čias hľadia kamaráti na strapaté, bystré   dievčatko celkom inak. Nie tak ako na Zuzku Lalovie alebo Evu   Mrázikovie, ale skoro ako na chlapca, čo patrí k nim. Spoločná krivda   utvrdí kamarátstvo i medzi nimi. Niet dňa, že by neboli spolu, či u   Plajbásov a či na Váhu. Čistunká voda, dobrý horský vzduch, teplučké   slniečko a piecky — to je ich kráľovstvo deň po deň. Čo dostanú doma,   chlieb, cukor, alebo si opatria — všetko je dovedna a robí im to   radosť.
    </tei:p>
    <tei:p>
     — Chlapci, — povie im raz Maroš na pažiti vyše močidla, kde i   husiaň Jano posedí si pri nich, viete čo? Zbierajme si jabĺčka na   zimu, i kaleráb a kvaku. Uložíme si u nás na šop do sena a budeme   mať.
    </tei:p>
    <tei:p>
     — Dobre, — súhlasia. — A kde to dostaneme?
    </tei:p>
    <tei:p>
     — No, kde sa dá!
    </tei:p>
    <tei:p>
     Odvtedy ráňajú zurvalci viac do jabloní. Najmä do tej veľkej, azda   i storočnej, čo je pri studni pred Lalovie okny, veď je to vraj   obecná. Lalovie gazdiná dosť sa navykríka, ale čo naplat? Taký   Červeň, to je skálnik — namieri zďaleka do konára a cup! Anka a   Maroško bežia to len pozbierať, aby nezhnilo na zemi. Paľko, ten zas   nosí z domu, a veru dosť. Už je to mame podozrivé. Tak sa nazháňa   ovocia i všelijakej dobroty do spoločnej komory na Plajbásovie šope.   Odtiaľto sa potom vyberie, keď treba, k Váhu alebo až hen do Vrbinky,   kde je krásna studnička s priezračnou vodou a na močarinách plno   zlatohlavov…
    </tei:p>
    <tei:p>
     Sem sa vyberú radi, lebo tu sa môžu v teplých vodách kúpať. Ak je   Anka s nimi, tak je pri šatách a oni idú do plání, naháňajú kleny i   hrúzy. Len číka a pijavice čo sa boja. Keď sa nacválali po vode,   zajedia si, čo práve jesto, a idú na zlatohlavy, z nich je však veľmi   ťažko chytiť.
    </tei:p>
    <tei:p>
     — Chlapci! — zháňa ich práve Paľko rozbehaných za motýľmi po   zelenej, niekde neistej pažiti. — Poďme radšej k Váhu, hen! — ukazuje   na hŕby dreva. — Sadneme si na brvná a podívame sa, ako Haruľovci   zbíjajú plte.
    </tei:p>
    <tei:p>
     — Poďme! — a už i bežia, ak neletia ako pustovky. Iba Anka   zaostáva, keď ona má i poriadny kaleráb na starosti. Však ich ona   dobehne!
    </tei:p>
    <tei:p>
     Sadnú si na brvná, voňajúce smolou. Odtiaľ vidieť na všetky   strany… mesto a jeho veže i komíny, hory — doly i háj, hore na   okrúhlom kopci, popod ktorý zadymí tu i tu železnica.
    </tei:p>
    <tei:p>
     Teraz ich to však nezaujíma. Jesto tu iné, na čo sa dívať. Vysoký   ujec Haruľa, faktor v širokej košeli a v gatiach s opaskom okolo pása   hotuje tu plte so svojimi dvanástimi chlapmi, tvrdými Mostičanmi.   Neďaleko horí oheň, k nemu si zachodí kto ten zapiecť na fajočku.   Ináč jedni krešú ostrými sekerami, druhí majú silné koly v rukách,   podkladajú pod brvná a hó—rup…! gúľajú klátiská, kam ich   potrebujú…
    </tei:p>
    <tei:p>
     — Hó—rup! Hó—rup! — kričia chlapi.
    </tei:p>
    <tei:p>
     — Hó—rup! — Hó—rup! — pomáhajú im aj oni.
    </tei:p>
    <tei:p>
     — Hej, čože kričíte, fagani, — zahriakne ich jeden z ujcov s   dlhými vlasmi a s dobre červeným nosom. — Pomáhať poďte! Dvíhať!
    </tei:p>
    <tei:p>
     — Veď ideme! — hotový je hneď Maroš a s ním i ostatní. — Ideme, —   pustia sa z hŕby za pltníkmi.
    </tei:p>
    <tei:p>
     — No len tam seďte! — ženie ich späť faktor Haruľa. — Ešte   niektorého pritlačí a budem mať len protiveň. Hodne kusov chleba   zješ, kým udvihneš ten kôl, — uškrnie sa na Plajbása.
    </tei:p>
    <tei:p>
     — Veru nie! — začervenie sa chlapčisko, dobre mu líca nepuknú, —   ja ho udvihnem!
    </tei:p>
    <tei:p>
     Prisočí sa a naozaj — kôl je hore koncom.
    </tei:p>
    <tei:p>
     — No, ty môžeš vládať. Ty máš dvoch otcov a tri matere! Môže byť z   teba ešte dobrý pltník.
    </tei:p>
    <tei:p>
     — Hó—rup! Hó—rup! — kotúľa sa drevo. Klát ku klátu sa viaže, zbíja   tenším koncom, až je plť hotová. A k polplti druhá, tretia, štvrtá… I   veslá sa nabijú. K večeru už stojí na jasavej vode celá flota,   popriväzovaná o koly na brehu.
    </tei:p>
    <tei:p>
     Detiská ešte vždy nezunovali dívať sa na prácu. Takú plť spraviť,   to je nielen tak. Až bude pršať a pustia sa jarky z dvorov tam doma,   spraviť takú plťku, by sa díval Mišo Mrázikovie!
    </tei:p>
    <tei:p>
     — A spravíme si takú! — vraví Maroš. — Kláty budú konáre z vŕby!   Ja mám dobrý hrbánik. I naostrím si ho. Vystrúham i veslo a budem   zháňať…
    </tei:p>
    <tei:p>
     — Hej, detiská, kravy idú z hája! Čo nejdete domov? — volá faktor   Haruľovie, naťahujúc si úzke nohavice. — Mať vás bude hľadať.
    </tei:p>
    <tei:p>
     — Ujček, — priplichtí sa vtom k nemu Paľko Kľuchaj, zaodetý už   onakvejšie ako tí druhí, i do kabátika, nohavíc a trakov. — A by ste   nás nevzali na plť?
    </tei:p>
    <tei:p>
     — Ešte čo? — krúti faktor hlavou, prikrytou trojrohým klobúkom. —   By som si dal, utopiť vás niekde a potom…
    </tei:p>
    <tei:p>
     — No, my sa neutopíme, — podíde i Maroš pytkajúc. — My len chceme,   či je to dobré, a budeme tam sedieť, kde nás posadíte.
    </tei:p>
    <tei:p>
     — Ani sa veru nepohneme! — prisviedča i Anka.
    </tei:p>
    <tei:p>
     Haruľovi sa smelé deti páčia. Najmä ten Paľko, čo chodí s ním   niekedy na hajove — takej dlhšej truhlici — i do Váhu ryby chytať.   Spočiatku nechce privoliť. Keď však len pytkajú a slnko ožiari oblohu   na západe, popustí… — Tak sa teda sypte, fagani! — povolí im konečne   sadnúť na svoju faktorskú, čo má i zadok zviazaný. — Sem sa učupte, k   týmto kresaniciam. A nech sa nehnete z miesta…
    </tei:p>
    <tei:p>
     Deti poslúchnu. Sadnú si vedľa seba ako sliepky na pánt. Skoro   nato polplť sa odbije, za ňou druhá, tretia, štvrtá a flota je na   vodách. Kamaráti držia sa okolo krku a Anka Krdanka drží Maroša okolo   pása.
    </tei:p>
    <tei:p>
     — Teraz už môžeme ísť!
    </tei:p>
    <tei:p>
     Ide sa im hladko. Faktorská plť má dve vesla, jedno napredku,   druhé nazadku. Nazadku odťahuje ujec s červeným nosom a dlhými   vlasmi. Predok vedie sám faktor Haruľa, chlapisko bystrého pohľadu a   istých rúk. Maroš si ho všíma, s akou istotou odtiahne plť na   zákrute, kde by už—už mala vraziť do drevenej hate, kde—tu veru silno   dotrhanej. Niekde i zadrie — hrrr! — keď je dosť sucho a vody je   menej. Ale inak — akoby plť len ktosi niesol. Vrbinka zaostáva, píla   sa blíži. Z vysokého plechového komína sa valí čierny dym a z   menšieho tam nad strojárňou vybuchuje biela para. Námele, plné   okrúhleho bieleho skália a piesku, utekajú kamsi spať. I vŕby a   topole bežia, a plť ani čo by stála na mieste…
    </tei:p>
    <tei:p>
     „Keby nás tak niekto videl!“ myslí si Maroško. On sa sprvu i   trochu bál, ako všetci. Teraz však už drží hrdo hlavu hore. Tí   chlapi, ktorých často vída doma pred sypárňou deliť si mäso na hŕby i   piť a nehorázne kričať u Haruľov, keď sa vyplácajú — teraz sa mu   zdajú ako ľudia z rozprávok, čo mu niekedy u Kramlíkov vykladá stará   mať. — Takí smelí chlapi, ničoho sa neboja! Keď plť zastane na   výmoli, skočia do vody s kolmi a hó—rup! — plť sa nesie ďalej. — I   môj otec bol pltníkom, — chváli sa kamarátom a Anke Krdanke.
    </tei:p>
    <tei:p>
     — A teraz prečo chodí do garbiarne?
    </tei:p>
    <tei:p>
     — Keď my máme málo poľa, — povie Maroš smutne. — Ale ja, až   narastiem, budem pltníkom. Takým faktorom ako ujček Haruľovie…
    </tei:p>
    <tei:p>
     — Hľaďte, deti, ako je len v háji pekne! — ukazuje Jano na okrúhly   vŕšok, poliaty žiarou od západu. — Mali by sme ta niekedy ísť!
    </tei:p>
    <tei:p>
     — Mali.
    </tei:p>
    <tei:p>
     — Viete čo? Poďme ta zajtra na huby.
    </tei:p>
    <tei:p>
     — Ale či nás pustia? — mračí sa načervenastý Paľko.
    </tei:p>
    <tei:p>
     — Nemusíme nikomu povedať, — hotový je Maroš. — Len si vezmeme z   domu chleba a šatky, také veľké, ako nosia školáci, keď sa vyberú.   Naši nemusia ani vedieť, a keď im prinesieme veľa húb, budú radi.
    </tei:p>
    <tei:p>
     — Jaj! Jaj! Jaj! Pôjdeme na huby! — teší sa Anka Krdanka.
    </tei:p>
    <tei:p>
     Vtom sa už blížia k zákrute, kde Váh bije zrovna kolmo do hate. Tu   je hlbočina. Starší sa v nej kúpu a skáču i teraz do vĺn stojačky a   niektorí i dolu hlavou, s rukami vystretými dopredu.
    </tei:p>
    <tei:p>
     — Deti, držte sa! — volá faktor Haruľa a pomedzi brvná ozve sa   silnejšie — loč… loč.
    </tei:p>
    <tei:p>
     Plť sa púšťa vždy väčšou rýchlosťou. Napokon letí ani šíp. A vlny   hučia v ohromnom krútidle, kypia a vyšpľachujú ako z vriaceho kotla.   Chlapci vidia, ako sa im naháči z hate smejú. Počujú ich krik.   Hľadia, ako skáču do vody jeden za druhým ani žaby a chcú sa dostať k   plti, na ktorú sa jednému—druhému podarí i vysadnúť.
    </tei:p>
    <tei:p>
     — Jaj! — tisne sa k nim Anka. — Ja sa bojím. Mamička moja!
    </tei:p>
    <tei:p>
     — Len nebudeš revať? — zahriakne ju Maroš, v ktorom to síce tiež   trochu hegá. — Načo si sa vybrala s nami? Viezť sa na plti, to nie je   len tak.
    </tei:p>
    <tei:p>
     Anka si zapchá ručičkou ústa a necekne už ani slova. Vie, žena   musí poslúchať. Zato sa jej srdiečko radostne zatrepoce, keď vidí,   ako sa má plť ku brehu na pltisku… ako hrkluje na menšej vode, statní   ujcovia schytia silný zvitý povraz a bežia rýchlo na breh s poriadnym   kolom.
    </tei:p>
    <tei:p>
     Malí pltníci tiež nečakajú. Zoberú sa a povyskakujú na skalnatý   breh ako srnky. Len Anka musela zas čľupnúť do vody a zamočiť sa. Ale   to nič — uschne.
    </tei:p>
    <tei:p>
     Maroš sa poteší, keď vidí, že sú práve neďaleko močidla, pri   svojej piecke. Ešte raz sa obzrie za chlapmi, ako držia kôl na dlhom   silnom povraze proti pažiti. Ako sa líňa vystrie a kôl vodrie do zeme   ani pluh. Potiahne mocných chlapov, ba i povláči. Konečne zastane a   plť je pribitá…
    </tei:p>
    <tei:p>
     — Ďakujeme pekne! — volajú šarvanci a ponáhľajú sa domov.
    </tei:p>
    <tei:p>
     — Ráno sa zídeme hneď po kravách, — rozhodne Červeň pri poste, keď   sa rozchodia. — Ale príďte!
    </tei:p>
    <tei:p>
     — Kde sa zídeme?
    </tei:p>
    <tei:p>
     — Tu pri tejto dutej vŕbe! — ukáže staré stromisko pri môstku nad   mlynicou.
    </tei:p>
    <tei:p>
     Doma niet vyprávke konca—kraja. Maroš nepovie, že sa viezli na   plti z Vrbinky. Ale jednostaj sa dopytuje otca, čo a ako je to na tej   pltnici. Čo sa je, kde sa spí… A že on veru bude len pltníkom, keď   narastie. Takým faktorom, ako je ujec Haruľa, čo si naberie chlapov,   nazbíja pltí, potom stane na samý predok a kermenuje — odťahuje.
    </tei:p>
    <tei:p>
     — Ale ma ráno zobuďte, keď zatrúbia na kravy! — nakáže mamke, keď   ide spať.
    </tei:p>
    <tei:p>
     — Azda pôjdeš s nami za Vrch k ďateline? — smeje sa otec, ktorý sa   teraz za pár dní musí dať na gazdovstvo.
    </tei:p>
    <tei:p>
     — Keď ja neviem kosiť! — vyhovára sa Maroš. — Ja by som rád s   chlapci! — skoro vypovie i kam.
    </tei:p>
    <tei:p>
     — Ale potom nemrauč, ak nás nebude doma. Prídeme len večer.   Nemrauč, vieš?
    </tei:p>
    <tei:p>
     — Nie. Ja nebudem mraučať!
    </tei:p>
    <tei:p>
     Ráno otec zdvihne sa už o druhej z postele. Oblečie sa, niečo zje,   vezme kosu na plece a ide za Vrch, kam vyháňa i háj. Maroš sa zobudí   sám a zoberie sa, kým mamka dojí Rysuľu. Oval chleba do mamkinej   šatky—šifónky, a je hotový na cestu. Keď zaznie na dlhočiznej   čerešňovej trúbe, ako ráno po ráno — trá—rarararará—rarárará… on je   už pri dutej vŕbe. Sem prídu i ostatní a — idú.
    </tei:p>
    <tei:p>
     Ráno je v poli radostnejšie ako kedykoľvek. Ľudia sú už v práci.   Vtáčatá veselo spievajú, i hrdličku počuť podpolikať z obilia, čo   zakvitá tu—tam nevädzou a červeným divým makom. Pri železničnej rampe   kamaráti postoja. Práve sa valí zdola dym a počuť ťažký supot   nákladného vlaku.
    </tei:p>
    <tei:p>
     — Počkajte! — povie Maroš. — Ja mám groš, čo som dostal za   rečnenie. Položím ho na koľajnicu, čo bude.
    </tei:p>
    <tei:p>
     Ako povie — spraví. Všetci štyria stanú si k spustenej rampe a   čakajú — čakajú. Mašina však, sotva sa priblíži, počne syčať a púšťať   paru, neostáva im, len dať sa vnohy.
    </tei:p>
    <tei:p>
     Keď sa vrátia — z peniaza je tenký lopár.
    </tei:p>
    <tei:p>
     — No teraz ti už zaň nič nedajú, — ľutuje Červeň. — A mohli sme si   aspoň cukríkov kúpiť.
    </tei:p>
    <tei:p>
     Za rampou ide sa už do vrchu. Tu si sadnú pod šípkový ker a   zaviažu šatky, hlboké až po zem. Nech ich majú hore napohotove.
    </tei:p>
    <tei:p>
     — Kamže idete, deti, kam? — obzerajú si malých—neveľkých ľudia,   idúci do poľa alebo už stade. — Načo sú vám tie šatky, há?
    </tei:p>
    <tei:p>
     — Ideme na huby! — volajú všetci štyria naraz alebo jeden za   druhým. — Na huby ideme!
    </tei:p>
    <tei:p>
     — Ba kieho! A poznáte vy huby?
    </tei:p>
    <tei:p>
     — Poznáme! — odpovie Maroš smelo. — Ja som doma čistil s mamkou i   hríby i plávky.
    </tei:p>
    <tei:p>
     — Len aby si muchotrávok nepriniesol materi!
    </tei:p>
    <tei:p>
     Cesta sa im míňa. Skoro sú pri prvej svrčinke. Vedľa chodníka je   hotová priepasť, vyžratá vodou za dažďov.
    </tei:p>
    <tei:p>
     — Počkajte! — pristaví ich Paľo. — Tu nasypme všetci omrviniek na   vetvičky. To je pre vtáčikov. Ukážu nám, kde sú huby. Tak hovorila i   jedna žena, čo k nám nosí hríby. To sa má spraviť.
    </tei:p>
    <tei:p>
     — Spravíme! — odštipnú všetci z chleba a namrvia na vetvice.
    </tei:p>
    <tei:p>
     — A naši budú kdesi na Vrchoch, — vraví Maroš. — Kde je to?
    </tei:p>
    <tei:p>
     — Tam! — ukazuje Červeň na druhý kopec.
    </tei:p>
    <tei:p>
     — I my tam máme roľu.
    </tei:p>
    <tei:p>
     Spod hája, ktorého vôňu už dobre cítiť, vidieť ďaleko. Mostice i   Sv. Peter a Pavol sú tam dolu ako na dlani. Váh sa vinie   zďaleka—do—ďaleka a hladina jeho jasá niekde ako zrkadlo. V dolinách   rozoznať dedinky s bielymi vežami a vršiská za nimi sú odtiaľto ešte   vyššie ako zdola. Vrch na vrchu a ešte na vrchu po oblohu.
    </tei:p>
    <tei:p>
     — To je Ďumbier! — ukazuje Paľko oproti na najvyšší, rozložený   doširoka. — Tam v tých horách pod ním sú i medvede.
    </tei:p>
    <tei:p>
     — A tu nieto medveďov? — zachveje sa Anka Krdanka.
    </tei:p>
    <tei:p>
     — Tu niet! Tu nie je hora, len háj!
    </tei:p>
    <tei:p>
     — A pozrite to bielo tam! — zvolá Červeň, ukazujúc prstom. —   Ny!
    </tei:p>
    <tei:p>
     — To je sneh!
    </tei:p>
    <tei:p>
     — Sneh! Sneh, a v lete!
    </tei:p>
    <tei:p>
     Dlho sa však nebavia, lebo huby treba zarána zbierať. Vôňa machu a   smoly ich osvieži. I pustia sa s chuťou po chodníčkoch pomedzi vysoké   smreky, jedle a svrčiny. Jedni sa dajú vpravo, druhí vľavo, ale tak,   aby sa dovideli. Potriasajú hlboké šatky, v nich je po kuse chleba na   dne. Vŕtajú pohľadom popod stromy, dvíhajú vetvy, kde zakrývajú zem.   Takto hľadajú a hľadajú.
    </tei:p>
    <tei:p>
     — Hej, počujte! — volá na nich Červeň. — Takto my nič nenájdeme!   To musíme volať: hrí—by… hrí—by… vytŕčajte hrí—vy! — spustí, čo mu   hrdlo stačí. — Pláv—ky… pláv—ky… vytŕ—čajte hláv—ky, u—ju—ju!
    </tei:p>
    <tei:p>
     — Hrí—by… hrí—by… vytŕ—čajte — hrivy! — zazvoní v húšťave detskými   hlasmi. Vtáčatá, švitoriace veselo na vetvách, preletujú sem—ta,   vyplašené nezvyklou melódiou. — Pláv—ky… vy—tŕ—čaj—te hláv—ky!
    </tei:p>
    <tei:p>
     — A ja mám! — vykríkne vtom Anka. — Tá má i pekný   podbradníček.
    </tei:p>
    <tei:p>
     — To je zlá, — vraví Paľko, čo ju vidí zďaleka. — To je šialená   huba. Muchotrávka!
    </tei:p>
    <tei:p>
     — Ale ja mám naozaj! — zvýskne Červeň. — Aký pekný hríbik! —   hrebie ho spod červeného ihličia medzi koreňmi stromov. — Hu—hu!
    </tei:p>
    <tei:p>
     — húkne do hubky, ako ho ktosi naučil, — ešte takú druhú!
    </tei:p>
    <tei:p>
     — Ukáž! Ukáž! — dobehnú všetci za Jankom a obzerajú mladučký   bucľatý koreň i priliehavú hlavičku. — Aký hríbik!
    </tei:p>
    <tei:p>
     — Aký bude dobrý, keď si ho upečieme! — sľubuje šťastný   nálezca.
    </tei:p>
    <tei:p>
     — Ja mám i soli.
    </tei:p>
    <tei:p>
     — A ja mám zápalky, — ozve sa Paľko. — Podpálime tie husté   kríky,
    </tei:p>
    <tei:p>
     — ukazuje na borievky.
    </tei:p>
    <tei:p>
     — Hrí—by… hrí—by… pláv—ky… pláv—ky… — nesie sa krížom—krážom po   háji až do obeda.
    </tei:p>
    <tei:p>
     Keď dolu fabriky trúbia na poludnie, vyjdú kamaráti kamsi na   čistinu. Chlieb už zjedli, a teraz nevedia, kde sú. Odtiaľto vidieť   celkom iné vrchy, sivučké, vysočizné. Iné obce rozkladajú sa po   dolinách, neznáme, podivné. Oproti je dedina na okrúhlom holom kopci.   Kto ju tam len počal stavať na vetre?
    </tei:p>
    <tei:p>
     — Hen je Kriváň! — ukazuje Maroš na východ, kde z reťaze vrchov   vyčnieva jeden ako rozkrídlený orol s nakriveným zobákom. — Videl som   ho z veže.
    </tei:p>
    <tei:p>
     — Kriváň! Kriváň! — vykrikujú deti na mohutný vrch. Potriasajú   šatky, v nich je len málo, neveľa. I to ktovie — aké!
    </tei:p>
    <tei:p>
     — Táto je zlá! I táto je zlá! — preberá im ich radom Červeň ako   najlepší znalec. Kedysi už bol tu na hubách so svojou starou materou.   — Ani táto nie je dobrá!
    </tei:p>
    <tei:p>
     Napokon neostane im skoro nič.
    </tei:p>
    <tei:p>
     — A ja som veru hladný, — začne Maroš.
    </tei:p>
    <tei:p>
     — I ja! I ja! I ja! — prisviedčajú ostatní.
    </tei:p>
    <tei:p>
     — Podpáľme toto kadečo! — zastane Paľko pri schnúcej borievke a   škrkne zápalku o zamatové nohavičky. — Húb máme niečo. Korienky možno   zjesť a hlávočky si upečieme. To je vraj dobré.
    </tei:p>
    <tei:p>
     Od tretej zápalky borievka sa chytí. Oheň vybĺkne vysoko, chlapcom   nad hlavu. Nájdu i raždia a hneď je vatra. Hlávočky hríbkov i   plávočiek sa posolia, priložia k pahrebe, o chvíľu je už v nich   vodička. Môžu sa jesť.
    </tei:p>
    <tei:p>
     Na roliach zazrú hrach. Hneď sú všetci v ňom. Vyplašia z neho   zajaca a narafú si strukov za plnučký Marošov cedák.
    </tei:p>
    <tei:p>
     Hlad sa utíši — potrápi smäd. Ale i studnička sa nájde nablízku.   Nastane roztopaš. Chlapci behajú od borievky k borievke a podpaľujú…   podpaľujú. Pomaly je celý háj v bielom dyme a ľudia okolo na roliach   hádajú, čo sa to tam robí. Starý hrbatý hájnik, opierajúc sa na   valašku, vyciepka sa hore. Keď vidí šarvancov v práci, zazvija   sekerkou blýskavo a zakríkne ich.
    </tei:p>
    <tei:p>
     — Nuž meru bohov vám do matere, čo tu robíte?
    </tei:p>
    <tei:p>
     Kamaráti sa zarazia. Zazrúc starého hajčieho, ako sa kati, poď ti   vnohy. Anku chytí Maroš za ruku a tak trtúňajú.
    </tei:p>
    <tei:p>
     — Jaj, jaj, jaj! — jačí dievča strachom. — Mamička moja!
    </tei:p>
    <tei:p>
     Zapadnú do húšťavy a tu sú skoro do večera. Hríby vydávia jedno po   druhom a v bruchu im začne škŕkať. Ísť — nejsť? A ak ten starý ešte   číha voľakde pri ceste? Keď však už chcú nadol, zas len nedajbože —   nevedia sa vymotať.
    </tei:p>
    <tei:p>
     — Nebojte sa, nájdeme cestu! — posmeľuje Maroš. Chlapci probujú i   sem, i ta, ale vracajú sa smutní.
    </tei:p>
    <tei:p>
     — Vari tu musíme nocovať, — pohodí Červeň.
    </tei:p>
    <tei:p>
     — Jaj, mamička moja! — spustí nato Anka, ako vládze. — Mamička   moja, kde ste? — ozýva sa celý háj jej nárekom.
    </tei:p>
    <tei:p>
     Na nárek staví sa otec Lalovie, idúci od sena. Prederie sa cez   húšťavu, a keď vidí štyroch bludárov, hneď vie, čo sa stalo.
    </tei:p>
    <tei:p>
     — Čože, vy tu chcete nocovať? — obráti kosu dohora, aby neublížil   niekomu.
    </tei:p>
    <tei:p>
     — Ba nevieme domov, ujec, — zjasní sa im v očiach.
    </tei:p>
    <tei:p>
     — Teda poďte, ale hneď!
    </tei:p>
    <tei:p>
     — Mamička moja, kde ste? — opätuje si ešte Anka smrkajúc. Ale   berie šatku zo zeme — prázdnu — a ide za ostatnými.
    </tei:p>
    <tei:p>
     Nenesú veru nič. Aspoň nemusia tam nocovať.
    </tei:p>
    <tei:p>
     — Veď ste nám len doniesli tých húb, — doberá si totka Krdanka   Maroša ráno. — Plné—plnučičké šatky! Čo len spravíme s nimi?
    </tei:p>
    <tei:p>
     — Nebolo, totka! — opustí Maroš gamby. — Ale pôjdeme raz za Váh do   hory. Tam bude!
    </tei:p>
   </tei:div>
   <tei:div type="chapter">
    <tei:head>
     6
    </tei:head>
    <tei:p>
     Posledné plánočky zažltnú na mohutnej jabloni pri Lalovie studni,   keď Maroško zbadá, ako všade obťažujú jednakou otázkou:
    </tei:p>
    <tei:p>
     — Čo chceš, Maroš, radšej — bračeka a či sestričku?
    </tei:p>
    <tei:p>
     — No, ja bračeka! — odpovie rozhodne. — Chodili by sme spolu k   Váhu.
    </tei:p>
    <tei:p>
     Chlapcovi je to podivné, že mu to hovoria i na Nižnom konci u   Stračkov, i stará mať u Kramlíkov, i ženy na uličke.
    </tei:p>
    <tei:p>
     — Veru bračeka! — podáva si ho totka Krdanka. — To aby bol taký   hubáč ako ty? Dievčatko radšej, ako je Anka…
    </tei:p>
    <tei:p>
     — Tá veľa ziape! — odsekne zurvalec.
    </tei:p>
    <tei:p>
     — Tí, a ty nie? — zahrozí sa naňho prútenou metlou. — A keby   nebola ziapala kedysi v háji, vrany by vás boli tam zjedli do   rána.
    </tei:p>
    <tei:p>
     — Nezjedli!
    </tei:p>
    <tei:p>
     — Ba zjedli! Zjedli!
    </tei:p>
    <tei:p>
     — Nezjedli! Nezjedli! Nezjedli! — tlčie Maroš päsťou o päsť.
    </tei:p>
    <tei:p>
     A ako si žiada, tak sa i stane. Jedného dňa mamka ochorie a akási   stará totka mu povie, keď sa vráti od Kľuchajov: chytili sme ti na   vode malého bračeka, Mišianka. Poď si ho pozrieť vo vaničke!
    </tei:p>
    <tei:p>
     — A kde ste ho chytili? — hľadí do vody na trepotajúce sa   stvorenie.
    </tei:p>
    <tei:p>
     — No tu pred nás!
    </tei:p>
    <tei:p>
     — A ja som vždy na priedomí, a nevidím to, — šomre chlapec   nedôverčivo.
    </tei:p>
    <tei:p>
     Maroš takto stratí svoje jedináctvo, ale u Plajbásov je hneď   veselšie. Mamka, keď vstane, mnoho spieva a on jej pomáha. Niekedy   pomáhajú obaja, jeden tak, druhý inak — podľa schopností. Otec uviaže   na hradu plachticu, v ktorej sa seno nosí. V tej sa dá dobre kolísať   a Mišiankovi sa buviká. Ak kričí niekedy, príde stará mať, postaví ho   do koníka, vymastí ho sadlom. Potom dostane macholín a spí…
    </tei:p>
    <tei:p>
     #POEZIA#
    </tei:p>
    <tei:p>
     #I#Haja, haja, haja,
    </tei:p>
    <tei:p>
     šla mamka do hája —
    </tei:p>
    <tei:p>
     na čierno, na bielo,
    </tei:p>
    <tei:p>
     chlapcovi na pero…#-I#
    </tei:p>
    <tei:p>
     #-POEZIA#
    </tei:p>
    <tei:p>
     Počuje Maroško, ako mamka spieva, i robí potom, čo sa dá. A ako   pesnička donáša, vždy rozoženie plachticu, tak, že letí od zrkadla po   pec.
    </tei:p>
    <tei:p>
     #POEZIA#
    </tei:p>
    <tei:p>
     #I#Haja, haja, haja,
    </tei:p>
    <tei:p>
     šla mamka do hája —
    </tei:p>
    <tei:p>
     na červené kvieťa,
    </tei:p>
    <tei:p>
     chlapcom na bukrieťa…#-I#
    </tei:p>
    <tei:p>
     #-POEZIA#
    </tei:p>
    <tei:p>
     Pomáha i on, i Anka Krdanka, ktorá odkedy sa Mišianko narodil, je   tu viac ako doma.
    </tei:p>
    <tei:p>
     — Ja vám budem varovkyňou, — ponúka sa Plajbáske.
    </tei:p>
    <tei:p>
     — A čo ti za to dám?
    </tei:p>
    <tei:p>
     — No nič! Však sa ja doma najem.
    </tei:p>
    <tei:p>
     Maroško zato nezabudne na kamarátov. Ťažko prišiel k nim, váži si   ich. Teraz už vie, pre dobré kamarátstvo hodno je aj niečo dať.   Cimbal už zunoval. Ten už bol u Kľuchajov, i u Červeňov. Teraz ho má   Anka, ale sú na ňom už iba tri pliešky: d, f, a h… Čo po ňom! Tam je   kdesi na almárii v Krdanovie pitvore. Však je tu inakšia hračka —   Mišianko.
    </tei:p>
    <tei:p>
     Kľuchaj i Červeň prichádzajú často, ale len na uličku. Zahvízdajú   svojím spôsobom a Maroš vyletí ako vrabec z hniezda. Už má čižmičky,   nohavice i kabátik osebe a miesto cedáčika — šije mu kušniar čiapku —   baranicu.
    </tei:p>
    <tei:p>
     — Počuj, Maroš, — dôjdu istého dňa, keď je už sneh na horách,   kamaráti. — Poďme na šop — pozrieť tie naše jabĺčka a čo je tam! Či   je všetko v poriadku!
    </tei:p>
    <tei:p>
     — Poďme!
    </tei:p>
    <tei:p>
     Na šope je sena a sena. Nie preto, akoby ho bolo veľa, ale šop je   malý. Celý ho založili. Horko—ťažko vryje sa Maroš do kúta až po roh,   strčí ruku do diery a počne vyťahovať…
    </tei:p>
    <tei:p>
     — Ej, — berú chlapci jabĺčka z ruky do ruky, — hnijú! Hnijú veru!   veru!
    </tei:p>
    <tei:p>
     — Musíme to popreberať! — nástojí Paľko. — Tak to robí i moja   mama.
    </tei:p>
    <tei:p>
     Čím však idú hlbšie do sena, vidia, tým je to horšie. Samý hnoj!   Neostáva, len to nejako vychrániť, aby ešte i gazda nerobil tartas,   že mu kazia krm, galgani.
    </tei:p>
    <tei:p>
     — Tam je naša komora! — opustí Maroš smutne gamby.
    </tei:p>
    <tei:p>
     — Tam veru! — opustia i tí druhí dvaja.
    </tei:p>
    <tei:p>
     — A bola by nám trvala! — vraví Paľko. — Mohli sme mať až do jari!   Čo sme sa toho len nazbierali!
    </tei:p>
    <tei:p>
     — Zbierať je ľahko, — pohodí Červeň sklamane. — Lež opatriť! Druhý   raz to spravíme lepšie. Iba kaleráb je dobrý, — krája do jedného   nožíkom a prihryzne si z neho ako zajac. — I ten je už zrebnatý!
    </tei:p>
    <tei:p>
     Anke zanesú kalerábu a dve—tri polozhnité plánky. Nech sa   poteší!
    </tei:p>
    <tei:p>
     — Ó, ja mám doma pekné jabĺčka na polici, — krúti sa dievča okolo   Mišianka a ohrdí dar. — To len zjedzte vy!
    </tei:p>
    <tei:p>
     Lepšie je, keď padne sneh a ponad komíny zatiahne chladný vietor   od Kriváňa. Deti sa schodia do Plajbásov, posadajú si okolo pece a   mamka im spieva pesničku za pesničkou — všetko z tých krásnych časov,   keď dievčila. Ona i sama vedela spraviť pesničku a zanôtiť po   svojom.
    </tei:p>
    <tei:p>
     #POEZIA#
    </tei:p>
    <tei:p>
     #I#Hej — haj, bolo dievča,
    </tei:p>
    <tei:p>
     hej — haj, bolo raz,
    </tei:p>
    <tei:p>
     hej — haj, boli líčka,
    </tei:p>
    <tei:p>
     už ich zjedol mráz…#-I#
    </tei:p>
    <tei:p>
     #-POEZIA#
    </tei:p>
    <tei:p>
     #I#- Hej — haj… hej — haj!#-I# — pomáhajú kamaráti mamke s   Mišiankom v náručí — najmä v sobotu večer. Vtedy ujec Kozovie chodí   neskoro domov pre výplatu a v peci sa pečie zemiakový koch, riadne   sobotňajšie jedlo, tak ako sú v piatok bryndzové halušky.
    </tei:p>
    <tei:p>
     #POEZIA#
    </tei:p>
    <tei:p>
     #I#Hej — haj, bude dievča,
    </tei:p>
    <tei:p>
     zjasá očú pár,
    </tei:p>
    <tei:p>
     hej — haj, prejde zima,
    </tei:p>
    <tei:p>
     hej — haj, bude jar!#-I#
    </tei:p>
    <tei:p>
     #-POEZIA#
    </tei:p>
    <tei:p>
     Pri takej veselej pesničke aj sa dajú do tanca. Každý osebe. Ale   taniere rinčia na polici a podlaha duní ako poriadna basa. Pocítia to   i tí v prostriedku, u Krdanov, a tí spredku, u Haruľov.
    </tei:p>
    <tei:p>
     — Čo to robia? Čo to len robia? — nakukne neraz totka Krdanka   nazadok. — A je tu nie naša Hana?
    </tei:p>
    <tei:p>
     — Tu som, tu! — ozve sa dievčatko.
    </tei:p>
    <tei:p>
     — Zvalíte si ten domec — nedávno ste si ho postavili.
    </tei:p>
    <tei:p>
     — Nuž zabávame sa ako chudobní ľudia. Spievame si i tancujeme. Čo   máme robiť? — vyhovára sa mamka.
    </tei:p>
    <tei:p>
     — A nie je tu náš Paľo? A nie je tu náš Jano? — prídu i od   Kľuchajov a niekedy i od Červeňov po chlapčiská, keď je už   neskoro.
    </tei:p>
    <tei:p>
     Tak sa míňajú u Kozov zimné večierky.
    </tei:p>
    <tei:p>
     Cez zimu chodí Maroš na Nižný koniec menej. Zato chodí — umrzne   neraz na belaso. Rovnou cestou nevie ísť. Najčastejšie klzkou na   potoku. Rád sa zadíva do kadlúb na drobne čipkovaný jemný ľad. Keď sa   rozbehne a mal by vletieť do kadluby, nakriví opätok a zaškripí   podkovičkou, až to fŕka. Neraz sa mu však stane, že to všetko neosoží   a on príde v čižmičkách a nohavičkách samý srieň a ľad do   Kramlíkov.
    </tei:p>
    <tei:p>
     U starej matere schodia sa zase dievky priasť a mládenci za nimi   robiť huncútstva. Kramlíčke je takto veselšie v jej vdovskom stave.   Maroško zas cíti, tu sa možno všeličomu naučiť. I takému, čo mu ešte   netreba.
    </tei:p>
    <tei:p>
     Najradšej má pesničky a Jano oných, čo mu i tú basu kedysi vyrezal   na píle, starý mládenčisko, učí ho i rečniť… Chlapčisko spieva dobrým   hlasom o komárovi, ako ho oženili, a reční Valibuka. Keď ho postavia   na pec — všetci ho poslúchajú. I u Weissov na Rohu už rečnil zo suda   a chlapi sa prisahali, že z toho galgana niečo vyrastie. Aj mu dali   veľký dvojgrošník. I sladkého vypiť.
    </tei:p>
    <tei:p>
     U Stračkov je iné. Ak sa ta príde osušiť, starý otec ho lapí za   ucho a dovedie k stolu. Najprv vraj musí byť exámen…
    </tei:p>
    <tei:p>
     — A vieš sa modliť? — pýta sa ho, keď on ako obecný hlásnik je v   nedeľu i dozorcom mostičianskych faganov či nerobia nezbedu za kázne   v kostole.
    </tei:p>
    <tei:p>
     — Modlievaš sa, ha?
    </tei:p>
    <tei:p>
     — Modlievam, starý otec, modlievam, — osŕka Maroš.
    </tei:p>
    <tei:p>
     — Čo?
    </tei:p>
    <tei:p>
     — No Otčenáš… odťahuje sa chlapec od neho.
    </tei:p>
    <tei:p>
     — Povedz ho!
    </tei:p>
    <tei:p>
     Maroš odrecituje Otčenáš.
    </tei:p>
    <tei:p>
     — A viac nič? — nie je ešte starý otec spokojný.
    </tei:p>
    <tei:p>
     — Verím v Boha… — zašomre delikvent.
    </tei:p>
    <tei:p>
     — Povedz ho! Odrecituje i to.
    </tei:p>
    <tei:p>
     — A viac nič?
    </tei:p>
    <tei:p>
     — Desatoro božích prikázaní!
    </tei:p>
    <tei:p>
     — Povedz ich!
    </tei:p>
    <tei:p>
     Čo máš Maroš robiť? Starý otec, ak mu pustí ucho, chytí ho za   šticu. Nuž recituje a recituje až po ten posledný amen.
    </tei:p>
    <tei:p>
     — Dobre, — pochváli ho otec. — Ale teraz budú Vianoce. Vinšovať   vieš?
    </tei:p>
    <tei:p>
     — Neviem.
    </tei:p>
    <tei:p>
     — Tak sa musíš naučiť. To stojí za to, — vysvetľuje mu. — Kde   zavinšuješ, dajú ti grajciar, i groš, možno i šesták. A na koláče si   musíš vziať poriadnu šatku.
    </tei:p>
    <tei:p>
     — Ja unesiem, — chlapí sa Maroš.
    </tei:p>
    <tei:p>
     — To viem! Len či si i zaslúžiš? Poď — vezme si ho medzi kolená k   stolu. — Naučím ťa pekný vinš. Hovor za mnou: #I#Vinšujem vám   Vianoce…#-I#
    </tei:p>
    <tei:p>
     #POEZIA#
    </tei:p>
    <tei:p>
     #I#…Vinšujem vám Vianoce…
    </tei:p>
    <tei:p>
     …aby ste mali štyri ovce…
    </tei:p>
    <tei:p>
     …aby ste mali štyri ovce…
    </tei:p>
    <tei:p>
     …a tie štyri ovce štyri barany…
    </tei:p>
    <tei:p>
     …a tie štyri ovce štyri barany…
    </tei:p>
    <tei:p>
     …to je kŕdeľ neslýchaný!
    </tei:p>
    <tei:p>
     …to je kŕdeľ neslýchaný!#-I#
    </tei:p>
    <tei:p>
     #-POEZIA#
    </tei:p>
    <tei:p>
     S takým krátkym vinšom je Maroš raz—dva hotový. Starý otec má   radosť. Nakrája slaniny. Vezme i fľašku hriatej z almárie a častuje   svojho žiaka, ako myslí — najlepšie.
    </tei:p>
    <tei:p>
     — Na, zajedz si, aby si bol silný! Na, vypi si, aby si sa nebál   nikoho!
    </tei:p>
    <tei:p>
     A Maroš silnie navidomoči. A je zo dňa na deň menej toho, čoho by   sa bál. Na ľade i na sanici je so svojimi kamarátmi, ale sa vždy   zamieša i medzi starších chlapcov. Príde gúľať sneh na snehuliaka   alebo stavať z neho hrad — on gúľa, až sa mu kečka parí. Guľovať sa   vie tiež poriadne a na vlačuhy sa oblepí, i keď kone letia ako šíp.   Mišo Mrázikovie už ho neprevýši. A on mu ani nezávidí, len tie   zajace. I to mu už Jano oných sľúbil za rečnenie na priadkach. Zajace   mu opatrí, nie buravé, ale také biele s čiernymi bodkami na chrbte, s   veľkými ušami a červenými očami. Také, aké nemá ani Mišo.
    </tei:p>
    <tei:p>
     K Vianociam je už Maroš pripravený. Vinš už vie, peniaze si položí   do vrecka a koláče do materinej šatky. Do tej, čo mal v háji, keď   zašli na huby.
    </tei:p>
    <tei:p>
     O vianočnom stromku sa mu mnoho sníva. Čože však, keď on nie je   pán! Mať Kramlíkovie mu i kúpia za šesták dvanásť sviečok, už ako na   ten stromček. Ale kde vziať jedličku? V háji neslobodno vyťať a hora   je ďaleko, kdesi za Váhom v doline. Ako by ta šiel, keď je všetko   zaviate snehom?
    </tei:p>
    <tei:p>
     Trochu ho to i trápi, najmä pre tie pekné farbisté sviečočky. On   si však poradí. Keď von chumelí a dívajú sa oknom, mrazom   pomaľovaným, i s Ankou Krdankou, všimne si veľkého rozmarínu,   rozrasteného ako ker. I teraz tam bol na poličke okna, ale ho   nezbadal. Nebol mu treba.
    </tei:p>
    <tei:p>
     — Ja budem mať stromček, — chváli sa mu Anka. — Ja budem mať   stromček!
    </tei:p>
    <tei:p>
     — I ja budem mať! — zašomre Maroš.
    </tei:p>
    <tei:p>
     — A kde ho máš! Ja som svoj už videla v našej drevárni na   chlieviku. A tvoj je kde? — vyvalí naňho očká zvedavo.
    </tei:p>
    <tei:p>
     — No, môj je už tiež tu — uvidíš!
    </tei:p>
    <tei:p>
     A na Štedrý večer, keď už starý otec odzvoní na veľkom, vidia   mamka i otec, i Anka Krdanka, čo zaskočí pozrieť zo zvedavosti, ako   Maroško zapaľuje sviečočky na rozrastenom rozmaríne, červené i zelené   i belasé — svietia, svietia, blkotajú. Rodičom príde Maroška i ľúto,   ale nepovedia slova. Chudobnému chlapcovi stačí miesto jedličky i   rozmarín!
    </tei:p>
    <tei:p>
     Ráno zoberie sa Maroš s Janom Červenom, keď Paľko nesmie. Vezme si   materinu šatku—šifónku a idú vinšovať po rodine a známych.
    </tei:p>
    <tei:p>
     #POEZIA#
    </tei:p>
    <tei:p>
     #I#Vinšujem vám Vianoce,
    </tei:p>
    <tei:p>
     aby ste mali štyri ovce,
    </tei:p>
    <tei:p>
     a tie štyri ovce štyri barany,
    </tei:p>
    <tei:p>
     to je kŕdeľ neslýchaný!…#-I#
    </tei:p>
    <tei:p>
     #-POEZIA#
    </tei:p>
    <tei:p>
     Vinšujú smelo, hlasno a naraz, ani čo by uťal. Darmo ich po   večeroch mamka neučila tak, ako to otec Stračkovie nadiktoval. Takto   zastanú u dvier u Krdanov, kde sa im Anka pochváli stromčekom i   peknou bábkou… u Haruľov, u Kľuchajov a od Vyšného konca po Nižný.   Ľudia idú do kostola, keď sa oni dvaja terigajú so šatkami, nabitými   koláčmi, hrkajúc vo vreckách dvojgrošníkmi i šestákmi.
    </tei:p>
    <tei:p>
     Ešte jeden taký sviatok zažije Maroš v krátkom čase. To je Veľká   noc! Pravda, Matej dotiaľ zláme ľady. Na jednom takom on sa i odvezie   po mlynici a čľupne po pás do vody. To sa však stane i druhým a mamku   teraz udobrí ľahko, keď jej Mišianka pohebká v plachtici. Ale Veľká   noc, to je ešte inakší sviatok! Chlapčiska veľmi kostol nezaujíma,   hoci ho vezme so sebou raz otec, raz zasa starý otec do chlapských   lavíc. Ale v sobotu večer strieľa starý Stehlík na Kocúrkove z   mažiarov — bumm — bumm! — zablyští sa v očiach a letia drevené koly   kamsi na ohrád. V nedeľu popoludní, keď stará mať Kramlíkovie ide na   večiereň, on si vypýta zo svojej buksy dva grajciare, mamka mu dá   fľaštičku z Elza fluidu, a už ide do apatieky v meste ako druhí   chlapci.
    </tei:p>
    <tei:p>
     — Dajte mi za dva grajciare odkolonu, — pýta si smelo, držiac v   ruke nový klobúčik so stužkou a červeným pierkom.
    </tei:p>
    <tei:p>
     Ráno ho vzbudí krik, čo dievky vlečú do potoka alebo k studni. O   chvíľu je oblečený, pekne v nových šatočkách. Na kabáte sú i vrecká,   do nich možno i vajcia klásť. Šatka mu trčí z jedného. V ruke drží   poriadnu litrovku, brúsenú mocnú fľašu, miesto zátky zaviazanú   riedkym organtínom a plnú akejsi mliečnej tekutiny.
    </tei:p>
    <tei:p>
     To je vôdka.
    </tei:p>
    <tei:p>
     Maroš ju potrasie i pridrží k nosu.
    </tei:p>
    <tei:p>
     — Vonia! — zašomre a vojde rovno do Krdanov.
    </tei:p>
    <tei:p>
     — No, že len ideš tú Anku okúpať, — otvára mu totka dvere, vedúce   k dievčaťu, čo sa, ako vidieť, za vôdku veľmi neoduševňuje. — Veď ju   máš začo okúpať.
    </tei:p>
    <tei:p>
     Totka podrží dcérku, kúpač ju pofŕka, až vôňa udrie do nosa. Vezme   si vajce, maľované na červeno, i dva grajciare si strčí do vrecka a   ide ďalej, ponáhľa sa, ako čo by robil od kusa s otcom vo   fabrike.
    </tei:p>
    <tei:p>
     Na ulici stretá pánov, tovarišov. Tí to už robia po pansky. Majú   malé fľaštičky a diškurujú veselo. I oči sa im svietia. On má hodnú   fľašu, ale i veľa povinností. Zájde do Lalov — Zuzku opáčiť. A potom   po susedoch až po krstnú, čo má tiež dievča. I mamu musí okúpať u   Stračkov a otec Stračkovie ho ešte kdekade povodí. Maroš kropí a kúpe   svedomité. Niekedy síce hrkne fľašou dievča rovno po hlave, až sa i   rozmraučí, ale mať ho utíši a všetko je dobre. Pri takej práci udá sa   všeličo. I vyleje sa viac ako treba. Ale to sa môže. Zájde sa na   potok a vždy sa doleje, kým treba.
    </tei:p>
    <tei:p>
     — Veď už máš len číru vodu, — hreší ho starý otec u Stračkov, keď   ovonia — Aspoň pomarančových korok mal si si namočiť, — potriasa   fľašu, obsah sa však nezabúri. — Číru vodu máš, Maroš!
    </tei:p>
    <tei:p>
     — Ale mám plné vrecká vajec, — uškrnie sa potvora. — I peňazí   mám!
    </tei:p>
    <tei:p>
     — No, ty si zbojník, — zdvihne ho starý otec zo zeme za mocné   ručiská. — Ty sa nestratíš!
    </tei:p>
    <tei:p>
     Mamka doma Marošovi maľované vajíčka nechá, nech sa s nimi hrá na   lúke. Ale peniaze idú do buksy. Na jeseň pôjde už synček do školy.   Zíde sa mu to na tabuľky, šlabikár a na peračník… Chlapec sa i slušne   chystá do novej doby života. Kamarátov má rád, ale i doma pomôže. Keď   mať musí do dvora alebo na zelinu, na neho nechá Mišianka a on ho   opatrí. I popestuje ho. Najradšej mu je však, keď spí. Keď nechce   spať, tak musí, veď len tak sa môžu kamaráti baviť v pitvore. I Anka   Krdanka s nimi… Ona im ho i prizrie, ale dlho tiež nevydrží. V taký   čas to Maroška dožerie. Uloží bračeka do plachtice, a spieva mu a   spieva, halačí a čo takt, to buchne silno do plachtice, až letí od   povaly do povaly. Mišiankovi by sa ani nechcelo spať, ale musí — to   od povaly do povaly uspalo by i staršieho človeka.
    </tei:p>
    <tei:p>
     — Ach, Maroško, Maroško, — pochváli ho mať, keď zhodí predo dvermi   z chrbta batoh zeliny, — aký si poriadny a dobrý! Dobré dieťa tak má   pomáhať rodičom.
    </tei:p>
    <tei:p>
     Raz však pri takej príležitosti vojde do izby a skoro spadne z   nôh. Jeden koniec plachtice roztrhnutý, pod plachticou hŕba malch a   hlavníc. Dieťa ani nevidieť.
    </tei:p>
    <tei:p>
     — Jaj, Mišianko môj! — zalomí mamka rukami a raz—dva vyloží synka   z perín. — Čo si to robil, ty zbojník? Či ho nezabije? Ty fagan   mizerný, však ste sa vešali na plachticu? Počkaj, dá ti ho otec!
    </tei:p>
    <tei:p>
     Maroš stojí v kúte a fiká. Vie, chlapci sú už preč a teraz je   všetko na ňom. A či on môže za to, keď bol ten koniec taký slabý?   Mišiankovi na šťastie nestalo sa nič. Skoro sa ani zo spánku   neprebral. Keď zacíti materin prsník pri ústach, s chuťou sa dá do   olovrantu.
    </tei:p>
    <tei:p>
     — No, neskuč! — krotne mamka, keď vidí Maroškov žiaľ. — Choď, tam   máš kýšky na polici. Nalej si do hrnka! A druhý raz nehojdaj tak   šialene!
    </tei:p>
    <tei:p>
     S tým je všetko skončené. Ani otcovi sa o tom nepovie.
    </tei:p>
   </tei:div>
   <tei:div type="chapter">
    <tei:head>
     7
    </tei:head>
    <tei:p>
     Maroškov otec, tichý, pracovitý človek, nemá sa kedy deťmi   zapodievať. Opatriť hoc malé hospodárstvo a chodiť pritom i do   fabriky, to je zdvojnásobiť sily a využiť každú chvíľku, ako sa dá.   Maroš, keď doma spí, počuje neraz okolo desiatej večer alebo ráno o   štvrtej buchot z drevárne, pristavenej vedľa pitvorca, alebo z   veľkého starého dvora, rozdeleného pre troch dvoranov. Vie, otec rúbe   drevo alebo reže sečku kosou na truhle. Zatiahne si perinku na hlavu   a myslí: „Tak to musí byť, keď sme nie páni!“ Niekedy večer zájde mu   i pomôcť. Čo však taká pomoc? Leda lampáš podržať!
    </tei:p>
    <tei:p>
     V lete je už veselšie. Jaloviatko je na holi, Stano a Kušiak majú   oň starosť. Rysuli sa odkosí a netreba sečku rezať. Deň je dlhý —   stačiť skôr na všeličo.
    </tei:p>
    <tei:p>
     — Maroš, poď pomáhať! — zavolá si ho otec istého večera do   drevárne. — Podrž mi tu tento klepec! — ukáže na silné okrúhle   brvienko, zaseknuté v koni, takom na pílenie.
    </tei:p>
    <tei:p>
     — A čo to robíte? — nahne sa chlapec na drevo oboma rukami. — A čo   to bude?
    </tei:p>
    <tei:p>
     — Uvidíš! — berie otec pílku a počne píliť na samom konci.
    </tei:p>
    <tei:p>
     — Aké kolieska! — všíma si malý robotník, keď padajú pod pílku   jedno za druhým na zem. Nedomŕza zvedavosťou, aby sa mu nedostalo,   ako kedysi pri piecke od Paľka a Jana. Hľadí so záujmom, ako otec   vezme nebožiec; položí koliesko na zem, pristúpi ho a v prostriedku   prevŕta. To isté stane sa s druhým, i s tretím, i so štvrtým. Keď je   s tým hotový, vyberie si dosku znad chlievca, pomeria a píli a píli…   a zbíja a zbíja, až je z toho podlhovastá truhlica. Potom vezme buka,   primeria a odpili dva rovnaké kusy. Na konci obstrúha oberučným   nožom, pribije na dno truhlice a probuje koliesko, či sa vmestí na   menší koniec…
    </tei:p>
    <tei:p>
     — A ja už viem, čo to bude! — obdivuje Maroš, ako to otcovi ide   jedno za druhým, hoc sú tie prsty hrubé a ruky ťažké ani zo železa. —   Ja už viem.
    </tei:p>
    <tei:p>
     — No čo? — prižmúri majster oči a usmeje sa na zvedavca.
    </tei:p>
    <tei:p>
     — Vozík — hurtovnica, ako majú aj u Lalov, — jasá chlapec. — To   bude pre Mišianka, keď pôjdeme k Váhu. Mamka ho posadí a my ho s   Paľkom povezieme.
    </tei:p>
    <tei:p>
     O deň—dva už to aj ide.
    </tei:p>
    <tei:p>
     — Taký vozík, to je voľačo! — obzerajú sa kamaráti, keď je hotový   i s ojom. Zapriahnu sa doňho najprv naprázdno a hrrr… bežia z uličky   na skalnatú cestu a hurtujú, hurtujú… ako meno značí. Maroš má radosť   i preto, že nemusí ostávať doma pre Miška, a mamka, keď musí do poľa   alebo inde po práci — má po starosti. Posadí synka do hurtovnice,   obloží ho hlavničkami a pred nami vidno — za nami tma — už sú   chlapčiská i s deckom kdesi na moste. Prehrčia cez jarky—nejarky a o   chvíľu už sa to vezie hladko po pažiti…
    </tei:p>
    <tei:p>
     Miško je dobrý chlapec. Kúsok rožka, namočeného do mlieka, postačí   mu na dve—tri hodiny. Hľadí na chlapcov a najmä na Anku Krdanku,   varovkyňu, hútorí a smeje sa im.
    </tei:p>
    <tei:p>
     — Chlapci, — odvolá Maroš nabok kamarátov, — viete čo? Bavme sa o   hrady! Postavíme si hrad, ako mamka vyprávali, že mali zbojníci.   Potom ho budeme dobýjať! Hej?
    </tei:p>
    <tei:p>
     — Ja by som radšej lapal hláče na udicu, — povie Paľko. — I   červiaky som priniesol. A mám špendlík dobre zakrivený. Tam vyše   pltiska sú pekné trlovky…
    </tei:p>
    <tei:p>
     — Nuž ty lapaj, — rozhodne Maroš. — Anka bude pri Mišiankovi a my   sa pobavíme. Potom prídeme za tebou.
    </tei:p>
    <tei:p>
     Plajbása čosi ženie do takých zvláštnych hier. On spravil i plť,   opatril ju veslami, ako ujec Haruľa. Ale tá, čo urobil Červeň, bola   lepšia. Ani sa tak ľahko nerozbila, keď zháňali po dažďoch na jarkoch   zo dvorov. I mlynec vie spraviť, keď i nezdvíha kladivko ako Paľkov —   pri každom skrute — klep—klep… klep—klep na klátik, zabitý na briežku   do zeme. To je však všetko nič. Starý otec Stračkovie hovorí — chlap   má byť mocný a smelý. Čo pri takej plti alebo pri mlynici? Ale ako   mamka čítala o zámku Likave — to je už niečo iné! Tu možno bašty   stavať a dobýjať, ako sa dá…
    </tei:p>
    <tei:p>
     — Len kde ho vystaviť! — ohliada sa Červeň.
    </tei:p>
    <tei:p>
     — Kde? Počkaj! Pri mlynici jesto miesto. Tam pod kŕčom nad tou   vodou, — rozhodne Maroš. — Tu je celý kopec, pozri! Obložíme ho   kameňmi — to budú bašty. Do kŕča vyryjeme chodby a okná, ako je v   mamkinej knihe na obrázku…
    </tei:p>
    <tei:p>
     Hneď sa i dajú do roboty. Vyberú z vody veľké kamene, doteperia   ich na kopček a obložia kŕč. Niekoľko takých kameňov, potom hlina a   plášte — už je to inakšie. Maroš a Jano robia, ani čo by im platili.   Voda—nevoda, blato—neblato, ale hrad musí byť.
    </tei:p>
    <tei:p>
     Keď je už opevnenie hotové, vyberú nožíky a dlabú do kŕča a dlabú.   Vyryjú chodby pomedzi korene a do pňa, dosť zachovaného, niekoľko   dier, žebože okná…
    </tei:p>
    <tei:p>
     — A teraz aké mu len dáme meno? — hádajú chlapci, keď je hrad   ako—tak hotový.
    </tei:p>
    <tei:p>
     — Nech sa menuje Čertov kŕč! — navrhuje Červeň.
    </tei:p>
    <tei:p>
     — No, čertov nie! — krúti hlavou Maroš. — To je mrzké. Radšej nech   je Zlatý kŕč! To je krajšie, hej?
    </tei:p>
    <tei:p>
     — Nech teda bude zlatý! — pristáva Jano.
    </tei:p>
    <tei:p>
     — A teraz, tieto palice, to budú meče, — počne Marošova fantázia   pracovať. — Poďme do hradu! — potiahne kamaráta sadnúť si na kŕč. — A   vieš tie bodliaky tam v priekope s tými veľkými hlavami — to sú naši   nepriatelia. Oni nám chcú náš hrad vziať. A my si ho nedáme. Pravda,   Janko, nedáme si ho!
    </tei:p>
    <tei:p>
     — Nedáme! — prisviedča kamarát zmeneným hlasom nahrubo. Už ako že   sú starí vojaci. — Ej, veru nedáme!
    </tei:p>
    <tei:p>
     — Čo by sme si dali? — snuje ďalej Plajbás a v očiach zablysne mu   oheň. — Veď je náš! My sme si ho zbudovali. Či nie?
    </tei:p>
    <tei:p>
     — My!
    </tei:p>
    <tei:p>
     — A kto sa nám ho odváži brať, na toho pôjdeme! My sme chlapi,   máme i meče, — sekne palicou napravo—naľavo. — A chlapi musia byť   silní a nebáť sa nikoho!
    </tei:p>
    <tei:p>
     — Ani sa veru nebojíme! — uchvacuje už i Janovu hlavu   obraznosť.
    </tei:p>
    <tei:p>
     — Počuli ste, vy potvory potvorské, tam v tej priekope? — volá   Maroš na bodliaky, kývajúce pichľavými hlávkami vo vánku. — Hneď sa   practe od nás, ale už! Nejdete? My vám ukážeme cestu! Jano, — kmitne   sa palica vo vzduchu, — poďme na nich! — Hu—ú—ú —Hu—ú—ú! — vykríknu   obaja. Vyskočia z hradu, bežia rovno na tých v priekope a ráňajú im   hlavy dolu. — Vy nám chcete vziať náš Zlatý kŕč? A ste si ho vy   vystavili? To vám ukážeme, kde sú chlapi! — fŕkajú hlavy nepriateľa   až na cestu, kade kravy chodia. — Na! Na! Na! Na! — rozdávajú údery   jeden i druhý, kým len jedna bodliaková pichľavá hlavisko trčí v   priekope. — Chcelo by sa ti to biť, a keď na to príde, nič nespraví…   — chlapia sa víťazi, uťahujúc sa na Zlatý kŕč…
    </tei:p>
    <tei:p>
     Paľko sedí na hati vyše pltiska s udicou, zahľadený na drobné   dievčatko, plávajúce na vode — pohne sa? Nepohne sa? Kamarátov   nevidí, keď ho zaujíma, ako rybky okolkujú okolo červiačika. Anka   však sleduje ich po celý čas. Najmä odkedy sa dali s krikom do   priekopy a pichľavé bodliaky frngajú sem i ta. Už by rada za nimi i   ona. Ale ako? Mišianka nesmie nechať. A ak by prišla nejaká zlá hus   alebo sviňa!
    </tei:p>
    <tei:p>
     — Maroško! Maroško—ó! — volá na bojovníka. — Vezmite i nás k   sebe!
    </tei:p>
    <tei:p>
     Kde by tí však v ohni boja počuli slabý ženský hlások.
    </tei:p>
    <tei:p>
     Mišianko sa i hniezdi a začne frnkať. Ona mu i spieva. Ale čože,   iste je už mokrý! Podvihne ho oboma rukami a vytiahne spod neho   plienku, veru, mokrú. Kým uschne na slnku, nech si sedí na plátne, čo   nepremoká.
    </tei:p>
    <tei:p>
     — Be—be! Pozri, aký si! — hreší ho varovkyňa. — Pekne seď! Počkaj,   preveziem ťa! — a už sa i prisoší k oju. Drevené kolesá zavŕgajú a   hurtovnica sa pohne, pomaly, ale pohne…
    </tei:p>
    <tei:p>
     Maroš ani nezbadá a Anka s Mišiankom sú pod vŕbami neďaleko od   Zlatého kŕča, ktorý sa bojovníci práve stroja dobývať. Dievča hľadí   so záujmom, ako chlapci berú skaly z potoka a najprv zďaleka, potom   vždy zbližša a zbližša — bijú do vŕbového kŕča i do skál a kameňov   okolo neho.
    </tei:p>
    <tei:p>
     — A čo to robíte? — stane si i Anka vedľa do potoka a vypleští na   nich očká. — Kam to hádžete?
    </tei:p>
    <tei:p>
     — Do Zlatého kŕča, — znie krátka odpoveď.
    </tei:p>
    <tei:p>
     — Ny! Ny! — frngajú skaly a odierajú slabšie časti dreva a kôry. —   Ny!
    </tei:p>
    <tei:p>
     — Veď je to vŕba!
    </tei:p>
    <tei:p>
     — Aká vŕba? To je hrad! — odvrkne jej Maroš. — A volá sa Zlatý   kŕč.
    </tei:p>
    <tei:p>
     — Môžem i ja hádzať do Zlatého kŕča?
    </tei:p>
    <tei:p>
     — Hádž, ale poriadne! Nech sa nám tí dnu nesmejú.
    </tei:p>
    <tei:p>
     — A kto sú dnu?
    </tei:p>
    <tei:p>
     — No zbojníci! My teraz zaujmeme zbojnícky hrad, vieš? —Aha!
    </tei:p>
    <tei:p>
     Mišianko pod vŕbami hľadí z hurtovnice, zastretej napredku mokrou   plienkou, aby sa usušila. Obracia očká na veľké deti, čo ráňajú skalu   za skalou a kričia, kričia, vykrikujú. Myslí si, to jemu kvôli.   Hútorí si a usmieva sa na nich. Vzpína sa v hurtovnici a zdá sa,   chcel by i on medzi nich — hádzať skaly. Najviac sa mu páči, keď   skala padne do vody, urobí — čľup a vyprskne na všetky strany. Keď   však vidí, ako si ho nevšímajú — i Anka Krdanka len hádže a hádže —   počne sa zlostiť, vŕzgať. Napokon sa rozbečí…
    </tei:p>
    <tei:p>
     — Plače ti, plače, — volá Anka znepokojená na Maroša.
    </tei:p>
    <tei:p>
     — Veď si ty varovkyňa! — šomre chlapčisko, čo sa len pomaly vžíva   do toho, čí je. Už by ho Mišo Mrázikovie nemusel vyhanbiť! — Ty si   varovkyňa, vieš!
    </tei:p>
    <tei:p>
     — No, ale Mišianko je váš!
    </tei:p>
    <tei:p>
     — On je mamkin!
    </tei:p>
    <tei:p>
     — Hej, ale mamka je tvoja, — nedá sa dievča. — Keď naša mamka budú   mať Mišianka, to bude náš.
    </tei:p>
    <tei:p>
     — Eh, čo reveš? — hnevá sa Maroš a ide za deckom. Vie, ľudia, čo   tadeto chodia, povedia mamke a bude zle. — Čo ti je? — pohrozí mu. —   Chceš dostať na zadok?
    </tei:p>
    <tei:p>
     Miško stíchne, keď vidí, všetci sú už zase okolo neho.
    </tei:p>
    <tei:p>
     — Vieš čo? — zazrie Plajbás na bračeka, a on vie poriadne zazrieť.   — Keď ti je nie dobre v hurtovnici, vyložíme ťa z nej a budeš ako   my!
    </tei:p>
    <tei:p>
     A ozaj! Anka vezme plienku, ktorá už uschla. Prestrie ju na pažiť.   Mišianka vytiahnu z hurtovnice ako mačiatko, posadia na plienku a   obložia hlavničkami.
    </tei:p>
    <tei:p>
     — Ha… ha! — hútorí chlapča a ešte zaslzené oči zas sa mu usmejú.   Vystiera drobné pršteky po trávičke a hneď sa pohne šmýkať. Raz—dva a   už je pri vode.
    </tei:p>
    <tei:p>
     — Jaj, ty fagan, — odťahujú ho všetci traja na staré miesto. Kde   sa to hrabe?
    </tei:p>
    <tei:p>
     — Chceš sa utopiť? — hrozí mu Anka. — Žaby ťa zjedia!
    </tei:p>
    <tei:p>
     Maroša to už začne mrzieť. Chytí Miška popod pazuchy a hybaj s ním   znova do hurtovnice. Pohádže i hlavničky za ním a zdvihne oje.
    </tei:p>
    <tei:p>
     — Poďme za Paľkom na pltisko! — povie kamarátom.
    </tei:p>
    <tei:p>
     — Poďme!
    </tei:p>
    <tei:p>
     Vozík zahurtuje, najmä po skálí. Chlapci ťahajú ani mladé žrebce.   Strkajú sa i zaerdžia a decko hádže sem i ta v truhlici, dobre   nevyletí.
    </tei:p>
    <tei:p>
     — Vyvalíte ho! Vyvalíte ho! — kričí nastrašená Anka.
    </tei:p>
    <tei:p>
     — Hja, keď chce byť medzi chlapci, nech vie!
    </tei:p>
    <tei:p>
     Paľka nájdu na hati. Drží udicu v ruke, akoby si len teraz zastal.   A má už niekoľko pekných hláčov. I väčšie ryby sú medzi nimi.
    </tei:p>
    <tei:p>
     Dolunižšie sú plte pribité a sčasti naložené doskami. Na takej je   i koliba a dobre sa tam baviť.
    </tei:p>
    <tei:p>
     — Poďme na plť! — navrhne Červeň.
    </tei:p>
    <tei:p>
     — Hej, a s Miškom čo? — zazerá zas Maroš, keď mu je braček na   každom kroku nepohodlný. — Ja musím byť pri ňom, keď Anka nechce.
    </tei:p>
    <tei:p>
     — Ja budem! — podvolí sa dievča. — Ale buď i ty!
    </tei:p>
    <tei:p>
     — No, aká vec? — vyskočí Jano na znak, že mu svitla dobrá   myšlienka. — Poďme všetci na plť!
    </tei:p>
    <tei:p>
     — Všetci? — pozrie Maroš nedôverčivo.
    </tei:p>
    <tei:p>
     — I Mišianko? — natiahne tenučký krk Anka.
    </tei:p>
    <tei:p>
     — I ten! Všetci!
    </tei:p>
    <tei:p>
     — A hurtovnica?
    </tei:p>
    <tei:p>
     — I s hurtovnicou! Pekne ho zvezieme bokom, vytiahneme na brvná a   bude s nami na plti.
    </tei:p>
    <tei:p>
     Bez ďalšieho dajú sa do toho. Breh je samá skala, vydriapaný   vodou, čo keď vzrastie, je veľmi divá. Berie všetko. Ťažko im je   hurtovnicu prevliecť. Ale čo musí byť — musí. Paľko hádže červiačika   na špendlíku sem i ta. I vytiahne niečo trepotavé a jasavé ani   striebro. Ostatní zas i s Mišiankom a hurtovnicou zalágrujú sa na   plti. Počúvajú, ako to čľapoce, vyhrievajú sa na slniečku a hľadia do   priezračnej hlbočiny, ako sa rybky preháňajú…
    </tei:p>
    <tei:p>
     — Pozri, aká veľká, ny! — ukazuje Jano prstom. — Takú chytiť, to   už hej!
    </tei:p>
    <tei:p>
     — A tam je druhá! — mrkne Maroš.
    </tei:p>
    <tei:p>
     — A tam aká veľká! — šepce Anka, akoby sa obávala. — Ako si to   ľahko pláva proti vode.
    </tei:p>
    <tei:p>
     Miško, ktorého nové okružie akosi uspokojuje, iste tiež hľadí na   rybky do vody. Ďavká a vzpína sa v hurtovnici, stojacej skoro pri   kraji medzi brvnami.
    </tei:p>
    <tei:p>
     — Ej! — zachveje sa vtom Paľko. V druhej chvíli zazrú kamaráti nad   vodou trepotať sa opravdivú rybu.
    </tei:p>
    <tei:p>
     — Drž ju, drž! — kričia všetci traja na Paľka.
    </tei:p>
    <tei:p>
     Ryba je však prisilná a Paľkova niť je slabá. Odtrhne sa a čľup!   Vtom však zjačí i Mišianko. Zjačí i Anka, zakričí i Paľko. Sotva sa   Maroš zbadá, hurtovnica je kolesami dohora.
    </tei:p>
    <tei:p>
     — Mišianko, Mišianko—ó! — jačí dievča. — Jáj, Mišianko náš!
    </tei:p>
    <tei:p>
     V tú chvíľu však ho už drží Maroš za nohy. Je pravda, hlava mu je   už vo Váhu, i rukami čľapoce. Ale brat nenadarmo je slaninu — mocný   je. A nenadarmo lízne si i pálenky, keď mu dajú u Stračkov — nebojí   sa ničoho. Vytiahne Miška z vody ani mačku za chvost, tak zručne, že   ten len vtedy začne ziapať, keď je už zasa na plti.
    </tei:p>
    <tei:p>
     — Čo sa vzpínaš? Čo len nesedíš poriadne? — zazrie na ustráchané   decko a hreší ho. — Nevidíš, aká je tu voda?
    </tei:p>
    <tei:p>
     A voda je veru na tom kraji hodná. Nebyť tých nôh, Mišianko sa v   hurtovnici sotva vozí ďalej. Musela by už byť pre druhého. Ale takto   rastú mostickí pltníci. Ak sa neutopia za detstva — môžu sa na   starosť.
    </tei:p>
    <tei:p>
     Maroš sa najprv poohliada, či ho nikto nevidel. Kdeby však nie?   Okolo Váhu v taký čas je vždy ľudí. Na druhom brehu zbierajú chudobné   ženičky drevo, také odpadky. Tie sa dívajú už chvíľu na deti. Ba vari   i kričia…
    </tei:p>
    <tei:p>
     „No, už je nie dobre!“ mykne v Maroškovi. „Večer sa naši dozvedia   a bude krik…“
    </tei:p>
    <tei:p>
     — Neboj sa, Maroško! — tuší Anka, čo ho hryzie.
    </tei:p>
    <tei:p>
     — Veď ja nič nepoviem!
    </tei:p>
    <tei:p>
     — Čože ty! Ale druhí…
    </tei:p>
    <tei:p>
     Miško len nechce stíchnuť akosi. Jačí a jačí!
    </tei:p>
    <tei:p>
     — Čo jačíš? — zahriakne ho Jano. — Však sa ti nič nestalo. Koľko   ráz to ešte bude!
    </tei:p>
    <tei:p>
     — Hej, — dovtípi sa Anka, — ale keď je mokrý.
    </tei:p>
    <tei:p>
     A decko je naozaj ako hláč. Neostáva, len vyzliecť ho do nahá a   všetko usušiť. Slniečko hreje, len radosť. Je to raz—dva…
    </tei:p>
    <tei:p>
     Práve ho vyzliekajú, teraz už bezpečne — medzi stohmi dosák pri   kolibe, keď dobehne Zuzka Lalovie, bielučká strapaňa.
    </tei:p>
    <tei:p>
     — Maroš Kozovie, Maroš, — kýva mu z brehu, ako že mu má voľačo   radostného povedať. — Doniesli ti mládenci zajačiky. Také pekné,   bielučké, s čiernymi bodkami na chrbte. Samčeka a samičku.
    </tei:p>
    <tei:p>
     Plajbás by skákal od radosti, nech nie ten Mišo. No ale —   slniečko, čo mokré — osuší. Naložia sa, zapriahnu do hurtovnice a   ženu vocval domov. Doma Miška nechajú mamke predo dvermi a hybaj   všetci do maštale, kde si zajačiky ozaj murckajú na kapustných   listoch.
    </tei:p>
    <tei:p>
     — Ej—ej, aké pekné, — pochvaľujú. — Také ani Mrázik nemá.
    </tei:p>
    <tei:p>
     — A vám sa nič nestalo? — spytuje sa mamka detí, keď zbadá,   Mišianko je akosi doudieraný. — Nič sa vám neprihodilo?
    </tei:p>
    <tei:p>
     — Nič!
    </tei:p>
    <tei:p>
     Iba večer keď začuje od žien, ako zletel Mišianko rovno hlavou do   Váhu.
    </tei:p>
    <tei:p>
     — Nuž, ty potvora potvorská, — hreší chlapčiska, — a keby sa ti   bol zalial? Čo už potom, ha?
    </tei:p>
    <tei:p>
     — Ja by som mu nebol dal, mamka, — povie Maroš rozhodne.
    </tei:p>
    <tei:p>
     — A čo by si si bol počal, nech ti spadne dnu?
    </tei:p>
    <tei:p>
     — Bol by skočil za ním!
    </tei:p>
   </tei:div>
   <tei:div type="chapter">
    <tei:head>
     8
    </tei:head>
    <tei:p>
     Jano oných, i keby bol chcel, nebol by vedel vymyslieť väčšie   prekvapenie ako tie zajačiky. Darmo ich asi nedal! Ktovie, čo mu dala   za ne stará mať Kramlíkovie! Ale jednako! Ta basa bola veľká vec, to   je však nič proti tomuto. Maroš má nesmiernu radosť. Na holuby mu   nejde chuť. Zajačiky? To je iné… ani neuletia, i pekne murckajú, i   dupnú si nôžkou a pobehnú. Tam vysedáva pri nich — ani na Váh nejde.   Naznáša im kapustných listov a nevie sa na ne prenadívať.
    </tei:p>
    <tei:p>
     — Pekné zajačiky! Iste polovičiare, — hovoria kamaráti, keď   nakuknú. — Pozrime, či sú ozaj samec a samička!
    </tei:p>
    <tei:p>
     Raz—dva ich majú v hrsti, čo by ony chceli aj uhnúť do priepravky   na rez. Červeň lapí za ušiská, tiež odpoly čierne, najprv jedného,   potom druhého, ako to robia u Mrázikov. Podrží ich proti sebe a proti   svetlu, a ak im rozfukuje srsť, tak rozfukuje…
    </tei:p>
    <tei:p>
     — Sú! — rozhodne znalecky. — Väčší je samček, hentá — je samička.   Ojoj, to je plienno. Budeš mať zajacov, Maroš, — mrkne na kamaráta, —   môžeš potom i predávať.
    </tei:p>
    <tei:p>
     Lenže s majetkom ide i povinnosť a starosť. Maroško Kozovie tiež   hneď zbadá — treba mu vyrezať dosky a pribiť pod válov. I válovček im   treba na vodu a rebrinka na kapustu a ďatelinu, čo im donesie. Práce   a práce! Dosku pod válov vyreže mu i pribije otec. Len do čoho im dať   vody, kým si vydlabe válovček?
    </tei:p>
    <tei:p>
     „Aha,“ pomyslí si, „mám vahan. Ten je už i tak trochu puknutý, a   mám už i misku, červenú plechaňu. Vahan, ten im bude!“
    </tei:p>
    <tei:p>
     Prinesie ho, položí ku kapuste, naleje doň vody a je to. Potom sa   už dá do roboty. Mišianko s Ankou bavia sa teraz najviac vo dvore,   kým on, zabraný do plánov, v drevárni stružliká a dlabe. Najprv len   ten válovček, ako Mišo. Aj ho už má hotový, taký neohobľovaný. Ale   čože, keď naleje doň vody — tečie.
    </tei:p>
    <tei:p>
     — Eh, — zamrzí ho, — toľko roboty, a nadarmo! — poškrabe sa za   uchom. Tu mu príde na myseľ, či by sa to dalo niečím zatrieť. —   Smolou, na moj pravdu, smolou! — a už i beží na dolnú pílu naškrabať   si smoly z klátov. Keď jej má, zatrie válovček a je dobrý.
    </tei:p>
    <tei:p>
     Pri rebrinke pomáhajú kamaráti, Paľko a Janko. Nech je pekná,   poriadna, keď už má byť — veľká na dve strany a pre celý kŕdeľ   zajacov! Nadíde i Mišo do drevárne a poradí: takto to a takto… On je   však viac zvedavý na zajace. Počul o nich, ešte ich však nevidel.
    </tei:p>
    <tei:p>
     — Ukáž mi tie svoje zajace! — vyrukuje napokon.
    </tei:p>
    <tei:p>
     — No poď! — zájdu všetci štyria do maštale, kde zajačiky zdvihnú   uši a zvedavo sa dívajú na šarvancov veľkými očami. — Tým tie červené   oči vo tme i svietia!
    </tei:p>
    <tei:p>
     Zavrú dvere, zapchajú neveľký oblôčik a naozaj!
    </tei:p>
    <tei:p>
     — Pekné zajačiky! — mľaskne si Mišo túžobne. — Ja mám len buravé a   čierne.
    </tei:p>
    <tei:p>
     — Keď ich budeme mať viac, — sľúbil Maroš, — začarujem ti.
    </tei:p>
    <tei:p>
     — Dobre, začarujeme si! Ja ti dám z tých našich veľkých na plemä.   Taký zajac narastie ako hodné prasa… Príď si pozrieť — prídeš?
    </tei:p>
    <tei:p>
     — Prídem!
    </tei:p>
    <tei:p>
     Maroš už zabudol na históriu s basou i s cimbalom. Veď Mišo Mrázik   vie byť, keď chce, i dobrý kamarát! Prisľúbil sa mu na ráno a ten ho   i čaká na múriku pri studni. Plajbás i ide, ale má v servítke   spušiak—hlinenák a kus čierneho chleba.
    </tei:p>
    <tei:p>
     — Kam ideš? — pristaví ho Mišo. — Nejdeš pozrieť zajace, ha?
    </tei:p>
    <tei:p>
     — Keď ma mamka vystrojila otcovi s fruštikom, — šomre Maroš.
    </tei:p>
    <tei:p>
     — Do fabriky?
    </tei:p>
    <tei:p>
     — Hej! Nemôžu prísť domov — majú veľa práce.
    </tei:p>
    <tei:p>
     — Tak poď cez náš dvor! — rozrieši hneď Mrázik vec. — Do fabriky   zájdeš i záhumním a môžeš si obzrieť i naše zajace.
    </tei:p>
    <tei:p>
     Maroš i so spuštiakom v ruke zabočí do Mrázikovie dvora. Zájdu s   Mišom do maštale, ale tam má ešte menšie okienko ako u Plajbásov.   Treba sa v nej rozhľadieť. Keď sa však šero rozplynie, zajace   vychodia z dier za pohodenou kapustou jeden za druhým. Sadnú si,   jeden vedľa druhého, buré i čierne, fľochnú očami, pohybu ušami a   chrumkajú si lístok za lístkom.
    </tei:p>
    <tei:p>
     — Aké veľké! — porovnáva Maroš. — Moje sú menšie. Ale narastú.
    </tei:p>
    <tei:p>
     — Na! — dovlečie mu Mišo za uši poriadneho samčiska—buriaka. —   Podvihni ho. Však je ťažký?
    </tei:p>
    <tei:p>
     — Je!
    </tei:p>
    <tei:p>
     — No, keď si začarujeme, — podrží mu kamarát prst pred samým   nosom, — i ty budeš mať také, vieš?
    </tei:p>
    <tei:p>
     — A ty budeš mať biele s čiernymi bodkami na chrbte, ako mám   ja!
    </tei:p>
    <tei:p>
     — Áno.
    </tei:p>
    <tei:p>
     Od Mrázikov pohne Maroš bežkom. Čo by povedal otec, keby raňajky   nedostal? Chlapca to ženie vždy bystrejšie kráčať. Mišo ho vyprevadí   záhradou, prevedie ho medzou i pomedzi konope, vyššie ako on. Potom   sa však už ponáhľa sám popri vode rovno do jednej z početných fabrík,   kde vie — robí jeho otec.
    </tei:p>
    <tei:p>
     — Mé—é! — počuje už mečať z veľkej fabriky, postavenej za vodou.   Chlapec vie to učniskovia a naňho, keď sa k nim volá i do Kozov. Ani   sa neohliadne na nich, opice! Pred druhou fabrikou vlievajú práve   akúsi teplú masu na kopec, skade steká do potoka a usadá sa. Maroš   vojde popri mlynici dolu do potoka a potom hore brehom po tej masti.   Teplá je a nohy sa mu v nej celkom odtláčajú. I nalepí sa mu na ne:   tu by sa pobavil, ale sa bojí, aby ho nezatrúbilo… Vbehne širokou   bránou na dvor, plný mokrého duba. — Me—é! Me—é — ozve sa i tu z   viacej strán.
    </tei:p>
    <tei:p>
     — É—é! — vyplazí chlapčisko jazyk v tú i tú stranu, keď ho to   dožiera, a usiluje sa zmiznúť v najbližších dverách.
    </tei:p>
    <tei:p>
     Zarazí ho nesmierny hluk, z neho ťažko vybadať, či je to krik   ľudí, či lomoz strojov. Naraz sa mu postaví pred oči veľké   mravenisko, aké on ešte nevidel. Čo tam na Váhu pltníci alebo chlapi   na roliach! To je celkom inšie. Tam je i vidno, i dobre sa dýcha, ani   sa tak neponáhľa. Robí sa — hó—rup! hó rup! A tu — všíma si Maroško —   jeden beží ta, druhý odtiaľ. Jedni nosia kože, druhí preberajú, hádžu   na hŕbu, až to plieska, ako keby pľasol na holý zadok. A k tomu — tu   mašina, tam mašina, hen sa s rachotom obracia veľké koleso, široké,   širočizné, otvorom vidieť, ako sa v ňom kože prehadzujú — uh!
    </tei:p>
    <tei:p>
     — A to tu robí môj otec? — opýta sa Maroš chlapov, čo si ho najprv   ani nevšimnú.
    </tei:p>
    <tei:p>
     — Čo chceš, chlapče? — skoro sa potkne oňho jeden z robotníkov,   garbiar, so skôrnateným šurcom — zásterou — na bedrách. — Čo?? —napne   hlas, keď ho nepočuje pre hluk.
    </tei:p>
    <tei:p>
     — Či tu robí môj otec? — prekričí Maroš i vravu i hukot   strojov.
    </tei:p>
    <tei:p>
     — A čí si ty?
    </tei:p>
    <tei:p>
     — Me—!—e—é! — zmečí vtom ktosi ostro, až sa to ozve na širokom   priestore. — Me—é! Koza, me—é!
    </tei:p>
    <tei:p>
     — No, ja som Kozovie, — gáni chlapčisko na výsmech. Poznať mu na   tvári, ako v ňom myká. — Či tu robí môj otec?
    </tei:p>
    <tei:p>
     — Hja, Koza? — klepne si robotník prstom na čelo s úsmevom. — Tu,   tu, chlapče, a kde by inde? Vidíš hentých chlapov, čo drú kože v kúte   na kobylinách?
    </tei:p>
    <tei:p>
     — Hej! — zašomre Maroš.
    </tei:p>
    <tei:p>
     — Tak choď ta! Ale si daj pozor, nech ťa remeň nezachytí! A tade   sa nemoc! Tam sú cilohy#POZ#4;štvorhranné jamy v dlážke#-POZ#. Padneš   do dajedného — utopíš sa v dubnici, ty! Tadeto, — ukáže mu cestu. —   Jeden z tých robotníkov je tvoj otec.
    </tei:p>
    <tei:p>
     Maroša mrzí akosi, že sa nevie hneď vynájsť. Pýri sa po uši, veď   je on tu prvý raz. Bolo by to niekde pri Váhu, veru by sa nespytoval   nikoho. Teraz však už ide rovno a smelo i vedľa toho ohromného,   rachotiaceho kolesa ako po šnúre.
    </tei:p>
    <tei:p>
     Zastane pri chlapoch, obrátených i s kobylinami k oknám do steny.   Šesť ich je, a všetci majú pred sebou surové kože, všetci držia v   rukách veľké nože s rovnými rúčkami na dvoch koncoch, všetci sa   zhybujú ani do taktu a drú tie kože, drú. Maroš vidí, ako sa srsť   oddeľuje pod takým nožom, ani čo by holil. Ako ostáva koža biela,   bielučká. I to zbadá, prečo sú tí chlapi zazolení. Keď tie kože nosia   rovno z veľkých zolných vaní…
    </tei:p>
    <tei:p>
     „Takú kožu odrať, to nie je ľahká vec!“ kmitne mu v hlave. „Ujec   Haruľa má ľahšiu robotu! Zbiť plť, čo je to proti tomuto? Lež,“   zadíva sa na robotiacich chlapov, čo akoby nič nevideli a nič   nepočuli, „ktorý je len z nich môj otec?“
    </tei:p>
    <tei:p>
     — Ty si tu, Maroš? — pozná ho hneď tretí z chlapov, keď sa mu   postaví skoro pred kobylinu. — A si trafil?
    </tei:p>
    <tei:p>
     — Máš hodného syna! — pochvaľujú Plajbásovi druhovia. — Musíš ho   dobre chovať. Bude z neho garbiar!
    </tei:p>
    <tei:p>
     — Me—é—é! — začuť zas odtiaľ i odtiaľ. Vtom však i zatrúbi na   fruštik a robotníci sa hrnú — každý svojou stranou.
    </tei:p>
    <tei:p>
     — Poď — pojme otec chlapca za ruku. Vyjdú na dvor iným smerom a   zájdu do neveľkej miestnosti pri komíne. Tu je dub, vlhký dub, čo   dosť príjemne razí. I pece sú tu akési. — Tu si sadneme! — rozviažu   servítku a rozložia sa pohodlne. Plajbás si vezme spuštiak, položí ho   medzi kolená, načiera, chlípe múku veľkou lyžicou a zajedá si čiernym   chlebom. Syn sa díva naňho a je mu akosi divno. Vidí, aký je otec   mladý. I pekný je, červený. A keď sa ešte v nedeľu vyholí! Keby však   mal zeme viac, kúpil by si kone a nemusel by tak drieť tie kože so   svojimi kamarátmi…
    </tei:p>
    <tei:p>
     „Keď budeme mať veľa zajacov,“ myslí si Maroš na dube v kurárni,   kým otec chlípe lyžicu za lyžicou, „i predám z nich niečo. Peniaze   odložím. Potom zas predám, i zarobím. A keď bude dosť, kúpime si   poľa. I kone kúpime a radšej pôjdeme s otcom na furmanku.“
    </tei:p>
    <tei:p>
     — A ty si už jedol? — podáva mu otec lyžicu. I chleba mu nechá   polovicu.
    </tei:p>
    <tei:p>
     Maroš múku nechce, ale chlieb neohrdí. Strčí si ho do kabátika,   pozbiera riady a je hotový domov.
    </tei:p>
    <tei:p>
     — A mamka čo robí? — spýta sa ho ešte otec.
    </tei:p>
    <tei:p>
     — Mišianka mastí — bolí ho bruško!
    </tei:p>
    <tei:p>
     — Tak poď, vyvediem ťa. Nech niekde nespadneš!
    </tei:p>
    <tei:p>
     — Ó, ja si dám pozor! A tie zajačiky tak pekne žerú z jasličiek! —   chváli sa ešte cestou, odskakujúc, preskakujúc ako mladé kozľa.
    </tei:p>
    <tei:p>
     — Pozor! — skríkne otec, ako vyjdú na veľký dvor. Už je však   neskoro. Chlapča sa prevráti a šup do ciloha. Na šťastie je v ňom len   trochu dubnice. Sotva po kolená. — To by si sa bol okúpal, nech je   plný! — skočí otec za synom a vyhodí ho na dub. — Nevravím ti, daj si   pozor? Čo je tu ako pri Váhu? Tu môže človek prísť o život ako nič.   Neudrel si sa?
    </tei:p>
    <tei:p>
     — Nie! — pustí Maroš cez zuby, zato osŕka na nohu. I do jazyka si   zahryzol. A zmočený je, ani čo by chytal hrivaje. — Nič sa mi   nestalo. Ja už zájdem, otec…
    </tei:p>
    <tei:p>
     Domov ide kľungajúc. Ale hneď sa znova vyrovná, hoci padnúť do   takého ciloha, to je nie také nič. Poteší sa však, že bol skoro   prázdny. Poberá sa záhumním, a keď si odreťazí zadné dverce na dvore,   dá sa rovno do maštale. Hodí zajačikom kapustného listu, čo idúcky   odlomil, a čaká, či vyjdú. Samička i vyjde, ale samec nikam.
    </tei:p>
    <tei:p>
     „Kde je?“ myslí si Maroš a vojde rukou pod válov. Pozrie i do   ohrádky pre jaloviatko, prekutá celú maštaľ a zmrzne. Nikde nič!   —Ach, môj zajac, — vyhŕknu slzy, — kde si sa mi podel? Môj zajac   pekný, môj!… — s nárekom nesie spuštiak mamke do pitvora.
    </tei:p>
    <tei:p>
     — Čo ti je? Čo mraučíš? — hrozí mu táto päsťou, ukazujúc do izby   na plachticu. — Zobuď mi ho! Čo ti je!
    </tei:p>
    <tei:p>
     — Z—a—j—a—c! — dusí v sebe Maroš, — Ten sa—a—mec! Nie—to ho!
    </tei:p>
    <tei:p>
     — Popozeraj po dvore! Azda ti len vyšiel! Ak boli dvere otvorené.   Chlapec vyšiel, prezerá v rezajni i na záhumní. I mamka pomôže.
    </tei:p>
    <tei:p>
     I Paľko a Jano, keď nadídu — kde je Maroš? I Anka Krdanka. Ale kde   nič, tu nič.
    </tei:p>
    <tei:p>
     — Kde sa podel? Kde sa len mohol podieť? — trápi sa Maroš. — Ešte   ráno tu bol, a teraz ho tu niet.
    </tei:p>
    <tei:p>
     — Ak ho mačka zjedla? — háda Jano.
    </tei:p>
    <tei:p>
     — Sem taká nechodí! — krúti Paľko hlavou. — A na oblôčiku je silný   drôt, ny!
    </tei:p>
    <tei:p>
     — Tak ho musel voľakto ukradnúť.
    </tei:p>
    <tei:p>
     — Ukradnúť! Ukradnúť! — zhodnú sa deti. — Len kto? Veď to sa skoro   vyzvie.
    </tei:p>
    <tei:p>
     V ten večer sedí Maroško smutný na schodoch v pitvore. Ani jesť sa   mu nechce. Mozgom preletí tieň hrozného podozrenia. Príde mu na um   Mišo — Mišo Mrázikovie. Ako sa len mal okolo jeho bielych zajacov!   Ako ho dnes volal a sľuboval — čarovať. A kým on šiel do fabriky   otcovi s fruštikom, už mu samčeka i vyčaroval, ale tak naprádzno! On,   on a nikto iný!
    </tei:p>
    <tei:p>
     V noci Maroš nemôže zaspať. Prehadzuje sa v šramkovanej posteli z   boka na bok. V duši mu vrie a uzrieva čosi, na čo on ešte nikdy   nepomyslel. Teraz však už myslí, musí myslieť! Svojho zajaca si pôjde   vziať. A ak ho nenájde — vezme, akého dolapí!
    </tei:p>
    <tei:p>
     Len nad samým ránom čo zaspí. Vidí si vo sne svojho samčeka so   samičkou doma v maštali. Sedia na zadných nôžkach pri rebrinke a   chrumkajú si kapustičku. Tým trpkejšie prejme ho smútok, keď sa   prebudí. Vyjde na priedomie a sedí, sedí na skale pred sypárňou, ani   sa nehne.
    </tei:p>
    <tei:p>
     — Čože tak opúšťaš tie gambiská, — teší totka Kardanka, — zajace   boli a budú!
    </tei:p>
    <tei:p>
     — Ale taký samec nie! — zašomre Maroš.
    </tei:p>
    <tei:p>
     — Azda ti ho ktosi vzal?
    </tei:p>
    <tei:p>
     — Veď sa ja dozviem, kto ho má!
    </tei:p>
    <tei:p>
     Maroš nesedí na skale, ako podstrelený havran, pre daromnicu.
    </tei:p>
    <tei:p>
     Vie, Mrázikovci sú bohatí gazdovia, pôjdu na pole. I Mišo pôjde s   nimi a on si potom môže hvízdajúc zájsť do ich dvora.
    </tei:p>
    <tei:p>
     Tak sa i stane. Keď chlapčisko vidí, všetko je preč, ešte len i   Eva — prebehne susedným dvorom a raz—dva je v maštali. Srdce mu síce   bije prudšie, veď on také čosi neproboval. Ak by ho však i voľakto   našiel, hneď má výhovorku. Hľadá si svojho zajaca, bieleho samčeka —   nie? Nikto sa mu však nedostane do cesty. Maštaľ je prázdna. Iba   zajace sa zbiehajú okolo válovca a chrústajú ovos s krájanými   zemiakmi. Chytí oči do hrsti, či je nie tu jeho beláň. Toho však   niet, len samé buriaky a čierne. To ho trochu zmätie, ale len na   chvíľu. V druhom okamihu lapí ho akási dravosť, nezdolná, mocná.   Skočí za buriakom, zdrapí ho za ušiská, šuch s ním pod kabát, a   hybaj! Vo dvore len čo sa kury splašia, živej duše nieto. On však   beží pomedzi konope, akoby ho niekto hnal. Vlečie zajačiska, čo mu   dopoly trčí spod kabáta, a zastaví sa len doma v maštali. I tam   zavrie dvere za sebou…
    </tei:p>
    <tei:p>
     — Máš! — oddýchne si sťažka. — Ty si mi vzal beláňa, ja tebe   buriaka, a sme kvit. — Opatrí zajace a ide von akoby nič.
    </tei:p>
    <tei:p>
     Lenže je to nie také prosté všetko, ako si Maroš predstavuje. Keď   on toť asi za hodinu nakukne, čo sa deje v maštali, ešte len teraz to   mykne ním. Mohutný buriak behá za bielou samicou, a čo ju raz   dobehne, vždy jej vytrhne chlp bielej srsti, až tá úzkostné zapiskne.   Pri válovci nájde chlp nejakej vaty. Zdvihne to a pozná — chvost.
    </tei:p>
    <tei:p>
     — Samičkin chvost, na moj veru, — zosŕka Maroš. — Nuž, ty zbojník,   schytí samca za uši a trhá ho nemilosrdne. — to ju chceš zadrhnúť —   ha? Ty zbojník zbojnícky!
    </tei:p>
    <tei:p>
     „Čo však teraz?“ uvažuje. „Probujem ho zavrieť, navykne!“ Zavrie   ho do neveľkej debny, kde sa mu je ťažko hýbať. Keď ho však vypustí   na druhý deň, tu ten zas do samičky len trhať ju a trhať… Maroš ešte   probuje i to i oné. Všetko darmo! Zabiť ho? No, to nie! On nemá   zajace na mäso, ale na radosť. Čo však s ním?
    </tei:p>
    <tei:p>
     „Zanesiem ho späť!“ svitne mu napokon v hlave. Aj ho hneď lapí za   tie ušiská, a kade ho priniesol, tade ho i nesie do Mrázikov. Mišo   samca už iste hľadá, a ak by ho niekto i pristavil, povie mu: — To je   Mrázikovie zajac! Lapil som ho v konopiach, nesiem ho späť.
    </tei:p>
    <tei:p>
     Keď sa vráti od Mrázikov, je akosi rád.
    </tei:p>
    <tei:p>
     Ešte radšej je však tomu na druhý deň, keď príde Zuzka od Lalov a   prinesie mu samca — beláňa.
    </tei:p>
    <tei:p>
     — Je to tvoj zajac, Maroš? — podrží mu ho oproti.
    </tei:p>
    <tei:p>
     — Môj, — zajasajú chlapcovo oči.
    </tei:p>
    <tei:p>
     — No vidíš, náš otec ho lapili na našom záhumní. Objedal nám   kaleráb!
    </tei:p>
    <tei:p>
     — Môj samček! — vezme si ho od Zuzky. — Keď bude mať mladé, dám   ti!
    </tei:p>
    <tei:p>
     — Ja—jaj, Maroš, — smeje sa dievča, — kde ti samec bude mať   mladé!
    </tei:p>
    <tei:p>
     — Nuž veď, — zahanbí sa, — keď tie moje zajace budú mať mladé,   potom dám i tebe!
    </tei:p>
    <tei:p>
     — A nezabudneš?
    </tei:p>
    <tei:p>
     — Nie! — volá ešte i za ňou zo dvora. Položí samčeka k ošklbanej   samičke do maštale a myslí si pritom: „No, ani ten Mišo nie je taký   zlý!“
    </tei:p>
   </tei:div>
   <tei:div type="chapter">
    <tei:head>
     9
    </tei:head>
    <tei:p>
     V jeseni istého dňa ženie mamka Maroša hneď zrána poriadne sa   umyť, učesať a obliecť do nových šiat. Vziať si nový klobúk, ten ešte   nevycedáčený, s červeným perečkom. Keď je hotový, postaví si i ona   nový tylový čepiec so širokou vložkou na bohaté svetlé vlasy, uviaže   si čierny ručník a v driečnej vizitke, šuštivej šate a drobných   čižmičkách taká je, len uletieť…
    </tei:p>
    <tei:p>
     — No poď! Ideme! — pojme Maroša za ruku.
    </tei:p>
    <tei:p>
     Maroš vie — idú na zápis do školy. Aj je rád — bude ako staršie   deti. Ale mu je aj akosi nijako. Cíti, čosi veľkého sa deje v tom   jeho slobodnom živote. Už nebude môcť, kedy sa mu zachce, zabehnúť na   Váh alebo k zajacom. Do školy sa musí chodiť, a to deň po deň… A on   už tak navykol na tie jarky za humnami! Na zelenú pažiť a žltunký   mach, i na piecku pri močidle! Ani pri Váhu nemôžu už toľko vysedávať   a Zlatý kŕč, ten už tiež len ledakedy navštívi… Všetko to mu príde na   myseľ a radšej by len ostal doma. Keď však vidí, idú i iné deti. I   Zuzka Lalovie, i Mišo Mrázik, i Jano Červeň, ako sa ešte pýšia, že   budú žiaci, zapýši sa i on a ide s materou.
    </tei:p>
    <tei:p>
     Na školskom dvore vo Sv. Petre a Pavle vidí už kŕdle žiakov,   chlapcov i dievčat. Z kamarátov iba Paľko ostal doma a Anka Krdanka,   tí sú mladší. Tým bude ešte hej!
    </tei:p>
    <tei:p>
     — A ty do ktorej pôjdeš? — spýta sa Maroša akýsi pansky   pristrojený väčší chlapec.
    </tei:p>
    <tei:p>
     — Do prvej! — zašomre mu nesmelo, obzerajúc si ho od hlavy po   päty.
    </tei:p>
    <tei:p>
     — Ku slečinke! — doloží mamka.
    </tei:p>
    <tei:p>
     — Jaj, slečinčiatko! Slečinčiatko! — počne sa mu potvora chlapec   hneď vysmievať. — Slečinčiatko—ko—ko—ko!
    </tei:p>
    <tei:p>
     Maroš sa ohliada, či tu niet poriadnej skaly niekde. Ale nič.   Všetko čisto pozametané ako doma v izbe. Mamka zbadá, že sa chlapec   obzerá, pohrozí samopašníkovi a syna potrhne za sebou.
    </tei:p>
    <tei:p>
     — Poď! Čo ťa po ňom?
    </tei:p>
    <tei:p>
     Maroš ide, ale dlho gáni za provokujúcim, akoby si ho chcel   zapamätať.
    </tei:p>
    <tei:p>
     — Také pánča! — zašomre zlostne.
    </tei:p>
    <tei:p>
     Pred školskou bránou pridá sa k nim i Červeňova mať, chudá   ženička, iste suchotinárka. Jano priskočí k Marošovi, ovinú si ruky   okolo krku a hneď im je v tom zmätku veselšie. V škole ich prijme   príjemná počerná dáma. Prihovorí sa chlapcom, potom sadne ku stolíku   a píše, čo jej povedia, kým sa chlapci obzerajú po učebni, plnej   stolíc a obrazov s veľkými punktami, akoby to niekto len prstami   naodtláčal.
    </tei:p>
    <tei:p>
     — Nuž ako zapíšeme chlapca, — všimne si Maroš, že je o ňom reč, —   Koza či Plajbás?
    </tei:p>
    <tei:p>
     — Hádam už len Koza, slečinka, — mieni mamka. — Veď k nám najviac   len tak volajú. A kto bude mať dvoje mien?
    </tei:p>
    <tei:p>
     — Teda Maroško Kozovie, — pritiahne si chlapca učiteľka k sebe, —   a si rád, že ideš do školy?
    </tei:p>
    <tei:p>
     — No, — uvažuje tento povedať, či nepovedať, — keby som nemal doma   zajace!
    </tei:p>
    <tei:p>
     — Veď zajačiky môžeš mať. I do školy môžeš chodiť, nie?
    </tei:p>
    <tei:p>
     — Ale ak mi ich niečo zožerie, keď budú mladé!
    </tei:p>
    <tei:p>
     — To sa ti môže stať, i keď budeš doma! — usmieva sa slečna.
    </tei:p>
    <tei:p>
     — To sú tá slečinka, čo vás budú učiť, — vysvetľujú žiakom mamky.   — A len ich dobre prísno, slečinka! Lebo je to divé ani z hory.
    </tei:p>
    <tei:p>
     Chlapcov takéto prípoviedky nenadchnú veľmi radostne. Cítia, akoby   sa tu strojilo niečo proti nim. Keď im však kúpia mamky tabuľky s   peknou žltučkou špongiou na špagátiku i šlabikár a po paklíčku   cukríkov, akosi inak hľadia na svet a vpravujú sa do nového stavu. O   dva—tri týždne sú z nich žiaci, len radosť.
    </tei:p>
    <tei:p>
     Vážnu zmenu poznať najmä na Maroškovi. Zajačiky si opatril, to je   doma prvé. I k Váhu si zájde, najmä keď je voľno, v stredu a v sobotu   popoludní. Ale ináč tabuľka a grifeľ. Šlabikár, ihla — í, uško — ú,   očko — ó, fajka — f, gajdy — g… Počína ho baviť a ide mu to ako po   masle. Je dosť presný. Keď je čas, vezme krámy pod pazuchu, cedáčik   na hlavu a beží boso, až sa práši za ním.
    </tei:p>
    <tei:p>
     — Maroš, ty by si bol dobrý žiak, — chváli ho slečinka, keď čítajú   radom pri stolíku, — len keby si si nos lepšie utieral! Nemáš   šatôčky?
    </tei:p>
    <tei:p>
     — To majú len páni, — fľochne na dvoch—troch lepšie oblečených   chlapcov v prvej lavici.
    </tei:p>
    <tei:p>
     — Páni, akí páni? — mrzí sa slečna. — To má mať každý čistotný   človek, viete deti? Nie smrkať, siakať a čo všetko, ale šatôčku si   vziať, takto hľa, — ukazuje názorne učiteľka, vychovávajúc z tej   diviny kultúrnych ľudí. — Nikto nemá šatôčky? — spytuje sa   triedy.
    </tei:p>
    <tei:p>
     — Ja mám! Ja! Ja! — zdvihne sa zopár rúk. Veru nie veľa, — I ja   mám!
    </tei:p>
    <tei:p>
     — No a ty, Maroš, pozri, — ukáže mu na rukávy.
    </tei:p>
    <tei:p>
     — Veď majú i druhí! — zazrie chlapec, akoby bodol. Cíti, celá   trieda je v tom, a na ňom sa smejú. Čo on môže za to, že je nie pán,   a slzy sa mu tisnú do očú.
    </tei:p>
    <tei:p>
     Od toho času síce šatôčky nemá, ale na rukávy si dá pozor. Utrie   si nos do hrsti. Tak nejako, ako to robia, okrem pánčat, i tí   ostatní. Ináč by bol v škole doma. Sedí si s Janom Červenom, to je   dobrý kamarát. Mišo Mrázik chcel si tiež sadnúť do ich lavice, ale   nebolo miesta. Darmo sa tískal. Musel na samý zadok! A dobre je to   tak! On ani tu nikomu nedá pokoja. Kým slečinka neprídu, chodí neraz   štvornožky popod dievčenské lavice, ťahá dievčatá za nohy a tie   pištia—mraučia, až to čúť i na dvor.
    </tei:p>
    <tei:p>
     — Budete ho ticho! — zakričí neraz na nich spod okna prísny hlas   učiteľa Horvaja. Ten vie zazrieť, má fúzy, boja sa ho. — Čo   pištíte?
    </tei:p>
    <tei:p>
     — Keď nám Mišo Mrázik chodí popod lavice a ťahá nás za nohy, —   kričia všetky naraz.
    </tei:p>
    <tei:p>
     — Čo to? — vojde raz pán učiteľ do učebne, akoby nepočul dobre. —   A kde je ten Mišo?
    </tei:p>
    <tei:p>
     — Pod lavicou! Tu, tu! — ukazujú deti raz ta, raz inde. — Hen   je!
    </tei:p>
    <tei:p>
     — Poď von! — zaznie prísny rozkaz medzi lavicami. — Ideš?
    </tei:p>
    <tei:p>
     — Nejdem!
    </tei:p>
    <tei:p>
     — Nejdeš? — v tom už mocná ruka i ťahá delikventa za ucho. —   Nejdeš?
    </tei:p>
    <tei:p>
     — Jaj, idem, idem, prosím ponížene! — jačí Mišo, pridŕžajúc ruku   učiteľovi.
    </tei:p>
    <tei:p>
     — Čo si tam hľadal? — examinuje ho, keď ho už má v moci. — Povedz,   čo?
    </tei:p>
    <tei:p>
     — Grifeľ, grifeľ mi tam ktosi musel hodiť, grife — eéľ!
    </tei:p>
    <tei:p>
     — Grifeľ, hej? — a tu fac, fac, sype sa mu už poza uši. — Aby si   ho nehľadal tam viacej!
    </tei:p>
    <tei:p>
     Mrázik si sadne na miesto červený ako rak. Trieda však prijme   trest s istým uspokojením. Len sa deťom zdá, bolo toho trochu veľa,   keď dievčatá i samy zapárajú doňho. Ale Mišo je pes, a dobrý pes sa   vylíže!
    </tei:p>
    <tei:p>
     Maroško hľadí nielen na slečinku, ale i na celú triedu s istým   rešpektom. Vidí, ako sa deti delia podľa toho, odkiaľ sú, i čie sú,   ale trieda je trieda. O desiatej spolu sa bavia na školskom dvore, a   keď idú domov v rade, na všetkých teda i na tie pánčata, volajú   starší žiaci — slečinčiatka, slečinčiatka! Oni sa však nedajú.   Zavolajú i tým najstarším smelo: horvajčiatka, horvajčiatka! Nedajú   sa, a to ich spája. Ale spája ich aj iné, a to je — autorita triedy.   A kto voľačo prekúri, kým slečinka nepríde, sadne celá trieda na vrch   lavíc a dievčatá i chlapci, bijúc päsťou o päsť, spustia:   jój—jój—jój, do—sta—neš! jój—jój—jój! Na koho sa to vzťahuje, už či   vylial atrament, či zabil okno, ten je stratený. Musí sa dorevať a   potom príde výprask — jój—jój—jój!
    </tei:p>
    <tei:p>
     Ak sa Maroško čoho bojí, je toto! Preto sa i správa celkom   utiahnuto. Nevadí sa, ani nebije, hoci sily má. Zdá sa mu, keď on nie   je pánča a ani nemajú kone, inak to ani nemôže byť. Doma má svoje   zajačiky, svoj svet a svoje staré kamarátstvo. Do školy chodí s   Červenom, čo ho vždy príde zavolať. Na zimu dostane čižmičky, ba od   rodiny z Novej Vsi po istom rovesníkovi, čo umrel — i kožuštek. Za   sáru strčí perečník, okrúhly, s lilavým krúžkom na konci, čapurdu —   baranicu na hlavu, ešte i kožuštek a už aj ide.
    </tei:p>
    <tei:p>
     Pritom neobíde jednej kĺzky, zaškripí podkovičkou, až to prská, a   bára ľad opätkom — ako ostatní.
    </tei:p>
    <tei:p>
     Niekedy sa mu pridruží i Paľko. Smutno mu je samému doma a na   Maroša, kým príde zo školy, dlho čakať. Ako dobrý kamarát radšej ide   i on s ním ku slečinke. Anka Krdanka pridá sa zas niekedy k Zuzke   Lalovie, keď ona príde len o dva roky do školy. V takýto čas sú zas   všetci spolu… Lepších kamarátov si nenájde. Ono to tie deti neraz   letia jedno do druhého pre nič, za nič. Najmä Marošovi sa dostane,   keď je dosť utiahnutý, a myslia si o ňom, je len taký ťuťmák. Hneď ho   buchne ten — hneď onen. Keď však on neostane dlžen, je krik.
    </tei:p>
    <tei:p>
     — Koza—boza rohatá, do pol boka odratá, mé! — zaškrie raz doň Ivan   Kloška, jeden z panských chlapcov, pre to nešťastné meno. Vystrčí si   ešte i dva prsty pred čelo, žebože rohy. — Me—é!
    </tei:p>
    <tei:p>
     Vtom však v ňom až hegne a je na zemi. Maroš sa rozbehol, a buch!   Ivan sa rozpleští ako žaba, až sa skúri prach.
    </tei:p>
    <tei:p>
     — Keď som koza, nech som koza! — zgáni víťaz a nadurený ide   pokojne do svojej lavice.
    </tei:p>
    <tei:p>
     Ten zo zeme sa pozbiera. Keď však vidí, ako si zafúľal pekné   belasé nohavičky, spustí mrauk. Darmo fňuká, trieda sa ho nezastane a   nepočne jojkať, ako keď sa stane niečo nesprávneho. Maroš verí v   spravodlivosť triedy, kým ho nenadíde niečo, čoho by sa nebol   nazdal.
    </tei:p>
    <tei:p>
     Istého rána príde do školy neskoršie. Ostatní sú už skoro všetci   spolu. Maroša už na chodbe zarazí, v triede je ticho. Azda je už   slečinka dnu? Však ju videl na dvore s učiteľmi. Ako však otvorí   dvere, hneď je načistom. Chlapci i dievčatá sedia na vrchu lavíc a   ako ho zazrú, povstane hluk.
    </tei:p>
    <tei:p>
     — Jój—jój—jój, — zahučí učebňou a bije do taktu päsť o päsť. —   Budeš — dostá — vať! Jój—jój—jój“
    </tei:p>
    <tei:p>
     Chlapčisko vidí, celá trieda je sprisahaná proti nemu. Ale prečo —   nemá ani tušenia. Začervenie sa po uši ako obyčajne, opustí gamby a   sadne si mĺkvo do lavice i v kožúšku. Najhoršie to má, že ani Červeň   je nie na jeho strane. I on sedí navrchu lavice s ostatnými a jojká   do taktu. Ani naňho nepozrie a čaká, čo bude. Nie si je vedomý   nijakej viny. S nikým sa nebil, nikomu nič nespravil. To hrozné   jój—jój—jój! reže mu ako britva do srdiečka, ale nezaplače. Len hľadí   pred seba, mračno hľadí, potom si podoprie hlavu rukami z oboch   strán.
    </tei:p>
    <tei:p>
     Otvorí dvere slečinka a nastane ticho.
    </tei:p>
    <tei:p>
     — Čo sa stalo? — vezme do ruky trstenicu, rozstrapkanú, čo bije   ňou o stolík, keď je hluk. — Čo je zasa? — zahľadí sa na triedu   prísnym zrakom.
    </tei:p>
    <tei:p>
     — Maroš Kozovie strelil včera Hanke Pištákovie mendelku do ucha, —   žalujú dievčatá. — Museli ísť s ňou mamka i k doktorovi — vybrať tú   mendelku.
    </tei:p>
    <tei:p>
     — Akú mendelku? — pocíti už Maroš prísny pohľad na sebe.
    </tei:p>
    <tei:p>
     Také jadierko zo svätojánskeho chlebíčka! Také maličké!
    </tei:p>
    <tei:p>
     — Kde si, Pištáková? — ide slečinka medzi lavice, kde vstane   drobné počerné dievčatko a počne plakať. — Je to pravda? Boli ste s   mamkou u doktora?
    </tei:p>
    <tei:p>
     — Áno!
    </tei:p>
    <tei:p>
     — A kto ti to strelil? Kedy?
    </tei:p>
    <tei:p>
     — Včera, keď sme šli zo školy.
    </tei:p>
    <tei:p>
     — Ale kto ti to spravil?
    </tei:p>
    <tei:p>
     — Ja neviem!
    </tei:p>
    <tei:p>
     — Maroš, Maroš jej to, pani slečinka, — počuť chlapcov i dievčatá.   — On mal takú cievku, strieľal hrachom i do nás.
    </tei:p>
    <tei:p>
     — Tak čo je to, Maroš? — dôjde teraz už rad na delikventa. — Čo si   to urobil?
    </tei:p>
    <tei:p>
     — Ja som neurobil, — zachveje sa chlapec, vedomý svojej neviny. —   Ja som nie.
    </tei:p>
    <tei:p>
     — A kto?
    </tei:p>
    <tei:p>
     — Neviem! Ja som ani nemal svätojánskeho chleba, ani mendelky.
    </tei:p>
    <tei:p>
     — To si mohol i nájsť!
    </tei:p>
    <tei:p>
     — On je to! On! — vravia znova deti.
    </tei:p>
    <tei:p>
     — Tak teda neklam! — okríkne ho slečinka, ktorá nemôže inak pri   toľkých svedkoch. — Kde máš tú cievku?
    </tei:p>
    <tei:p>
     — Tu, — vyťahuje Maroš z vrecka celkom tenkú cievočku, čo spravil   ešte v lete z chabzdy, že mu bude na píšťalku. — Tu je! — I podá ju   červený po uši slečinke. V očiach sa mu zatmie. Triedu už ani nevidí.   Počuje ostrý hlas učiteľky a nevie, ako sa dostane von z lavice, len   keď mu trstenica búcha po kožuchu, ani čoby koberce prášil.
    </tei:p>
    <tei:p>
     Bolieť to ani nebolí, veď má kožuch. Ale tá hanba, a pre nič!   Prejme ho žiaľ. Tak trpko zaplače, až slečinke ovisne ruka a nechá   ho. Príde jej na myseľ, však Maroš Kozovie nevyparatil dosiaľ nič zlé   a je z prvých žiakov. Ale keď celá trieda hovorí. Spravodlivosť musí   byť i v škole!
    </tei:p>
    <tei:p>
     Mamka doma hneď všetko zvie od Zuzky Lalovie, čo sa stalo. A že   Maroš ostal i zavretý. Keď príde domov smutný, s červenými očami — i   počne ho hrešiť. Keď však vidí, ako ho zas myká bolestný nárek, príde   jej na myseľ rozbitá hlava Zuzky Lalovie.
    </tei:p>
    <tei:p>
     — Si to ty vykonal? — spýta sa syna celkom krotko.
    </tei:p>
    <tei:p>
     — Nie—e—é, — fiká chlapec. — Ja by vám povedal. Ja som strieľal   hrachom. To vykonal druhý, a povedali na mňa…
    </tei:p>
    <tei:p>
     — Jaj—jaj, chlapča, — poľutuje ho mať. — Ty budeš akési nešťastné   v živote. Ale nič. Len sa neboj! — posmelí ho. — A drž sa, veď ti to   zacelie.
    </tei:p>
    <tei:p>
     Kto strelil Hanke Pištákovie mendelku do ucha, to sa hneď   nevyzvie. Ale slečinka si všíma od tých čias Maroša viac. Vidí, je to   poriadny, snaživý žiak a je k nemu dobrá. A on skoro zabudne buchot   do kožucha, ale triede to už nezabudne. Do tej duše ako vosk vpísalo   sa k tomu, čo tam je, i to, že celá trieda môže cigániť. Zato on do   školy chodí rád. Učí sa pilne. Doma učí neraz i Paľka a Anku Krdanku   poznávať litery a písať čísla na tabuľku. Naučí ich hrať sa i o   kinkarapac, i kone maľovať.
    </tei:p>
    <tei:p>
     Len keď už príde jar a zazelenie sa popri Váhu, bol by rád, keby   bol škole koniec. Chodí, riadne chodí, nemusia ho doma hnať ako Jana   Červeňa a iných. Keď však môže hodiť knižočky a vyletieť ako vták, to   má najradšej. Lastovičky lietajú, kvietky vytŕčajú hlávky, vŕby sa   usmejú sviežou zeleňou. Píšťaly možno krútiť i s troma dierkami,   pŕdele robiť, ba celé trúby. Na pažiti čivkajú žltučké húsatká a   sipia husi, vystiera sa plátno, čo treba polievať, kým sa vybieli. I   mamka majú… A on musí do školy. Čo počať?
    </tei:p>
    <tei:p>
     Raz popoludní ide sám záhumním. Slniečko krásne hreje. Popri vode   sú ešte lúky, zakvitnuté, pestré. Na konci je rad vŕb, starých,   rozkorenených, a v omladnutých korunách spievajú si lahodne vtáčiky.   Nemožno sa nezapočúvať. Maroš kráča, obzerajúc sa sem i ta, neskoršie   než inokedy. Pribavil sa pri zajacoch, čo mu majú už druhý raz mladé.   Už si myslí, bude neskoro. Ale zajačiky musel opatriť, aby mu ich   čosi nepodrhlo ako tie prvé. Z čoho potom dá Zuzke Lalovie, ako jej   sľúbil? A z čoho predá, odloží a kúpi roľu a kone, aby otec nemusel   do garbiarne?
    </tei:p>
    <tei:p>
     — A kam ty ideš? — vyruší ho zrazu známy hlas. Keď sa prizrie,   vidí — pod vŕbou si sedí Jano Červeň. Plátennú kapsu, akú dostal už i   Maroš od starej matere, má tam kdesi v tráve pohodenú. Vyberá mladé   prútiky a špidliká nožíkom. — V škole niet nikoho. Ja som bol!
    </tei:p>
    <tei:p>
     — Naozaj si bol? — zadíva sa naňho Maroš, či ho neklame. —   Naozaj?
    </tei:p>
    <tei:p>
     — Akože! Bol som, — prisviedča Jano. — I zabožím sa ti na to, ak   chceš.
    </tei:p>
    <tei:p>
     — Tak povedz, — na moj dušu!
    </tei:p>
    <tei:p>
     — No, na moj dušu! — dotvrdí kamarát, hľadiac celkom poctivo. —   Nechoď ani ty! Nakrútime si píšťal a budeme sa baviť, hej?
    </tei:p>
    <tei:p>
     — Hej! — uspoľahne sa Maroško.
    </tei:p>
    <tei:p>
     Tak to i spravia. Miesto jednej kapsy v tráve — sú dve. A oni si   sedia, strúhajú, píšťalky krútia, tešia sa slniečku, teplu i zelenej   trávičke, ako to robievali pri Váhu. Ani nezbadajú, ako ujde čas.
    </tei:p>
    <tei:p>
     Odrazu však, keď fabriky zatrúbia na olovrant — joj, čo je to?   Vyruší ich krik, smiech a jój—jój—jój. Cestou popri vyhni idú z mesta   do Mostíc pekne v rade, ako obyčajne — slečinčiatka.
    </tei:p>
    <tei:p>
     — Tí! — zmrzne Maroš, zblednúc celý, — škola bola, — pozrie na   Jana, zbierajúceho už tiež svoju kapsu zo zeme. — A ty si sa i   zabožil! — vyčituje mu.
    </tei:p>
    <tei:p>
     — No, ja som sa na pravdu, — bráni sa Červeň. — Keď som ja bol v   škole, nebolo tam nikoho, tak som sa i zobral.
    </tei:p>
    <tei:p>
     — Hej, ale potom prišli!
    </tei:p>
    <tei:p>
     — Ja neviem! — mrzí už i Jana. Vie, nebude to dobre.
    </tei:p>
    <tei:p>
     Maroš cíti, to bude celkom zle. Ide domov záhumním, ale len po   dvor. Mamke sa neukáže na oči. Vie, ako robia slečinka, keď je niekto   nie v škole. Hneď vyšlú do toho domu po škole. Tak už iste mamka vie   o všetkom. Čo už len teraz robiť?
    </tei:p>
    <tei:p>
     Podíva sa škárou na uličku, a keď vidí, deti idú od mamky, vie,   koľko bilo. Zavrie sa do tmavej rezajne, kde je otcova truhlica na   sečku, a tu čupí ani voš pod chrastou. Prečo len poslúchol Jana a   nepresvedčil sa sám! A či by nemal ísť radšej na Nižný koniec? Ale   nie, nejde! I tí to už možno vedia. A to je jedno. Tam dostať, či tu   dostať.
    </tei:p>
    <tei:p>
     Ba je to horšie. Keď dostane tam, dostane ešte i doma. Keď dostane   doma, tam je už potom všetko odpustené.
    </tei:p>
    <tei:p>
     Takto sa i zmrkne a príde večer. Ak by sem niekto nakukol, vtiahne   sa chlapec pod šupy, čo stoja v kúte hore koncom. Položí si plátennú   kapsičku pod hlavu a utrápený zaspí.
    </tei:p>
    <tei:p>
     — Jaj, Maroško môj, Maroško môj, kde si, kde? — počuje naraz krik   a pretiera si oči. Všetko mu príde znova na myseľ a ani necekne. Robí   sa, že spí. Ale počuje všetko. — Jaj, Maroško môj, kde si sa mi   podel?
    </tei:p>
    <tei:p>
     — Maroš, Maroš! — ozve sa i otcov hlas vo dvore, i kdesi na   záhumní. — Hybaj domov, nič sa ti nestane!
    </tei:p>
    <tei:p>
     „ Hej!“ myslí si Maroš, „to sa tak povie. Ale remeň je remeň!“   Napokon sa otvoria dvere i na rezajni. Chlapcovi zastane dych a srdce   mu bije ako zvon.
    </tei:p>
    <tei:p>
     — Tu musí byť kdesi! — zasvieti otec lampášom. — Jano Červeňovie   hovoril, šiel sem — do dvora. — No, veď je i tu, — podrží svetlo i   pod šúpy. — Vidíš ho?
    </tei:p>
    <tei:p>
     — Spí! Chudák, bojí sa! — povie mať, ohliadnuc sa na muža, či sa   mu ťažká ruka netrasie. Ale nie! Vidieť, on mu takto málokedy povie   slova, ale ho má rád. — Maroško, Maroško—ó, vstaň!
    </tei:p>
    <tei:p>
     — Čo nejdeš domov spať? — to je všetko, čo mu povie otec prísnym   hlasom. — Už je noc.
    </tei:p>
    <tei:p>
     — Ja som chcel ísť! — túli sa chlapec k materi. — Ale Jano sa   zabožil, že je nie nikto v škole.
    </tei:p>
    <tei:p>
     — Nemáš počúvať na Jana, — povie mu zas mať. — O všetkom sa máš   presvedčiť sám. Rozumieš?
    </tei:p>
   </tei:div>
   <tei:div type="chapter">
    <tei:head>
     10
    </tei:head>
    <tei:p>
     Stane sa i, na čo Maroš neráta. Príhoda sa chlapčiskám prepečie i   v škole. Slečinka sa ich spýta, kde to krútili včera tie píšťaly, ale   ich nevytne. Ani len kľačať im nedá. Vec je pre ňu jasná. Jano   prišiel do školy, keď tu ešte nebolo nikoho. Obrátil sa na päte v   blahom vedomí, kde sú nie ostatní, že tam nemusí byť ani on. Sadol si   pod vŕby a zdržal i Maroša. Ale netresce ich i pre iné. O Hanke   Pištákovej sa vyzvedalo, že jej mendelku strelilo do ucha Cigánča v   meste, keď išlo do školy. Učiteľka nezabudla, ako vtedy Maroš   bolestne nariekal. Tak mu to ide na tento rováš.
    </tei:p>
    <tei:p>
     Maroškovi to spraví školu milšou. I s chlapcami sa viacej   skamaráti. Má poriadnu loptu, ušúľanú z kravskej srsti a odrotovanú   špagátom, čo mu ešte otec spravil. Dobre sa tým baví o rôtu, i o iné.   A on sa vie. Po Červeňovi, ktorý je hotový skálnik, on vie najlepšie   hádzať a mieriť. Spolužiaci ho vďačne vezmú medzi seba. I tí z   Nižného konca, čo vždy vykrikovali naňho, keď chodieval ráno od   starej matere Kramlíkovie. Iba chlapci z mesta nestoja akosi oňho. Tí   majú inakšie mená, ako Ivan, Karol, Fedor… Nosia si maškrty do školy   a sú viac len medzi sebou. Zato niekedy čarujú za čierny chlieb —   biely.
    </tei:p>
    <tei:p>
     „Pánčatá!“ myslí si Maroš, keď ich vidí, a najčastejšie obíde.   „Čože, ja mám kamarátov dosť!“ Všíma si, ako si oni všeličo dovolia,   ak si ten či onen nezastane. Nedávno Ivan vyťahoval susedovi   podpopolník z kapsy. Myslia si, oni sú viac! Čo po nich?
    </tei:p>
    <tei:p>
     Mimo školy sú však i títo hneď inakší. Keď sa prídu kúpať na Váh,   takí sú ako ostatní. Celkom kamarátski. Pehavý, vyhúknutý Ivan   Kloška, ktorého bol Maroš prestrčil v škole, keď sa mu vysmieval z   mena, ide s ním i zajace pozrieť. Ba dá mu i zo tri farbisté ceruzky,   čomu sa veľmi poteší…
    </tei:p>
    <tei:p>
     — A majú i mladé? — zvedavý je Ivan v Kozovie uličke.
    </tei:p>
    <tei:p>
     — Majú! — zažiari radosť v Marošových očiach. — Len sú ešte   maličké! Už raz mali, ale ich čosi podrhlo. Teraz majú sedem… —   vykladá mu, vykladá. — Najprv boli slepé, ale už vidia. Také majú   pekné očká, a sú biele, s bodkami na chrbte, ako staré…
    </tei:p>
    <tei:p>
     Vojdú do starého dvora, a tu strach. Maštaľ odchýlená sotva dvere   otvoria, vyskočí z nich ryšavý kocúr — brrr!
    </tei:p>
    <tei:p>
     Maroš stŕpne, už je zasa zle. Ten kocúrisko tu darmo nebol! A   naozaj! Keď sa rozhľadia po maštali, starým zajacom vidia uši trčať z   válova, kam sa uchýlili v nebezpečenstve. A mladé? Tie kade ktoré   porozťahované na podlahe bez života, podrhnuté… podrhnuté!
    </tei:p>
    <tei:p>
     — No, — mykne to Marošom, — už sú tam! Ja sa už mladých zajačikov   ani nedožijem! — je mu do plaču.
    </tei:p>
    <tei:p>
     — Ten kocúrisko ryšavý ich podrhol, však? — ľutuje Ivan. On si to   chcel pozrieť, a takto. — Aké pekné zajačiky! — zdvihne jedno—druhé   za uško a podrží ku svetlu. — Aké bielučké! A čí je ten kocúr?
    </tei:p>
    <tei:p>
     — Ja neviem! — búri v Marošovi. — Ale on chodí tadeto a ja ho   dochytím. Ale keď ho raz dochytím, — zablysne mu v očiach, — neujde   mi živý!
    </tei:p>
    <tei:p>
     Toto vyplienenie zajačieho hniezda už po druhý raz stane sa medzi   deťmi udalosťou. Príde Paľko, ktorý vie, ako je to, keď sa mu tchor   alebo iná pliaga dostane do holubníka. Ráno už len perie tam a   holúbätá jedno na druhom. — Juj! To je veru škoda! — poľutuje   kamaráta. — A aké boli pekné. Už i očka otvárali. — Nakukne i Červeň   i Mišo Mrázik, zvedavý — ako sa to len mohlo zasa stať? Veď takýmto   spôsobom na čaru nikdy nedôjde! Obzerajú maštaľ po kútoch i oblôčik,   či je dobre zadrotovaný. Volajú na zajace — muc! muc! Tie však sotva   hlavy vystrčia, dup! a už sú niekde pod rezom, do ktorého si   nahriebli chodieb krížom—krážom. Keď nadíde i mamka s Mišiankom na   rukách a s Ankou Krdankou vedľa seba, Maroš sa už nevie zdržať a   pustí hundry.
    </tei:p>
    <tei:p>
     — Vy ste mi nechali dvere otvorené!
    </tei:p>
    <tei:p>
     — Kto? — zamračí sa hladká tvár materina.
    </tei:p>
    <tei:p>
     — Nuž vy, — zopätuje chlapec. — A kto druhý?
    </tei:p>
    <tei:p>
     — Ba ty si si musel nechať! — Darebák! — hnevá sa mať, keď on to   vždy tak, ak sa mu niečo stane. — My sme ti príčina, otec a ja, azda   i tuto Mišianko! Kto iný?
    </tei:p>
    <tei:p>
     — Ja som si dvere zatvoril! — smrká Maroš, ovládaný žiaľom pri   pohľade na ten cintorín. — Ja si vždy zavriem.
    </tei:p>
    <tei:p>
     — Ak sa ti samy otvorili, — skúma Červeň drevený zvrtlík. — Pozri,   ako ti odstáva!
    </tei:p>
    <tei:p>
     — Taký zvrtlík musí priliehať, vieš! — dodá i Mišo, ktorý má s   kocúrmi, tchormi a kunami dosť roboty. — Taká potvora pchá sa ti dolu   a odchýli si dvere, ak sú nie dobre zavreté, i sama! Veru hej! I nám   sa to stalo. A aký to bol kocúr?
    </tei:p>
    <tei:p>
     — Taký veľký, ryšavý! — zašomre Maroš, zatnúc päste. — Keď ho   chytím!
    </tei:p>
    <tei:p>
     — Hej, — blysne i v Paľkových očiach, — ten skáče i na moje holuby   neraz. Keby som ho chytil!
    </tei:p>
    <tei:p>
     — To je hen Glückovie z krčmy, — istí Jano. — Ja ho už poznám,   potvoru! Túla sa rád! On, keď sa mu to dobre darilo, ešte príde!   Nachystať mu vo dvore mliečka na mištičku, a potom po ňom!
    </tei:p>
    <tei:p>
     — Nie! — ozve sa Paľkov poľovnícky inštinkt. — Udrieš ho raz, ani   ho nepomieriš! Čo na tom? Ale pekne si ho privábiť, uviazať mu skalu   na krk a tak ho praštiť do mlynice. Inak ho neskántriš! — zahoria mu   oči pomstou.
    </tei:p>
    <tei:p>
     Horia Paľovi, horia Marošovi, blčia ostatným. Vidieť tu také   spustošenie, sedem zajačikov bielych, bielučkých, s čiernymi bodkami   na chrbtoch nehybne — to je do plaču i do hnevu! Tam je už všetka   nádej na dlhý čas! Ak nie navždy. Keby tak teraz chytili toho   kocúriska, to by mal smrť! Nie utopiť — upiekli by ho v piecke pri   močidle za živa!
    </tei:p>
    <tei:p>
     Maroš sa zdržiava, ako vládze. Keď však kamaráti pokladú mŕtvolky   vedľa seba, nevie sa ďalej zdržať a zafiká. Anka Krdanka tiež hneď   spustí.
    </tei:p>
    <tei:p>
     — Ale, ty somár, — zahriakne mať syna, — čo reveš? Však sa ti ešte   okotí! Nerev, to je nie pekné!
    </tei:p>
    <tei:p>
     — Hej, — utiera si chlapčisko oči päsťami, — a vy ste nemraučali,   keď vám zdochla sviňa?
    </tei:p>
    <tei:p>
     — Neplač, Maroško, — chlácholí ho i Anka, hoc má plné očká sĺz. —   Pochováme ich, vieš? Ja donesiem handričiek, pekne ich do nich   uložíme.
    </tei:p>
    <tei:p>
     — A my im spravíme truhličky, — hotoví sú kamaráti do pomoci.
    </tei:p>
    <tei:p>
     Maroško pristane. Hneď sa i dajú do roboty. Naznášajú šindľa a   vymeriavajú, režú, kálajú i zbíjajú drobnučkými klinčekmi, čo sa   nájdu na dne truhlice v drevárni.
    </tei:p>
    <tei:p>
     — Taký pohreb im spravíme, že no! — vykladá Paľko, ktorý si svoje   pekné nohavičky s troma gombičkami nad kolenom i trochu zalajnil. —   Ty, Maroš, — delí hneď úlohy, — ty budeš farárom, ja rechtorom. Mišo,   ty budeš jamy kopať a, Jano, ty zvoniť.
    </tei:p>
    <tei:p>
     — A ja čo budem? — strčí medzi nich hlavu Anka Krdanka.
    </tei:p>
    <tei:p>
     — Nuž ty budeš vykladať, vieš? — poúča ju Jano. — Tak ako tetka   Kunovie nedávno, keď im ujec umreli. „Jój, kdeže si sa mi už podel?   Ako si len na to drevo chodieval! Ako bral tie moje peniažky na ten   dohán, ako! A teraz už ostanem sama! Ach, bože, zmiluj sa nado mnou!“   Takto nejako, vieš?
    </tei:p>
    <tei:p>
     Keď sú už truhličky hotové, mŕtvolky zajačikov povijú do   handričiek a uložia do jednej z rakiev. Sedem rakvičiek jedna pri   druhej, keď tie doštičky i slabo priliehajú, koho by to nepohlo. Jano   vyjde na šop a dvíha ruky vysoko nad hlavu a spúšťa po samú dlážku,   zvoní, vyzváňa. Tí dolu chystajú sa už na slávnostný pohreb. Naložia   rakvičky na hnojné noselnice, prestreté pekne čiernou šatkou. Paľo   spustí spev ako rechtor. Anka si zastrie oči zásterôčkou a narieka,   vykladá: „Ach, detičky moje, vy milé zajačiky, čo sa vám to len   stalo? Čo ma opúšťate, chudobnú vdovicu? Čo si ja len počnem bez vás,   detičky moje? Kto mi pôjde dreva doniesť? Kto mi zabehne do sklepa po   múku, cukor? A kto k Židovi po pálenku, keď nám budú roľu orať? Ach   ach, ach…“
    </tei:p>
    <tei:p>
     Jano v šope vytrvalo zvoní. Mišo zas hrebie sedem hrobov za dvorom   pod záhradkou na pažiti. Maroš sa spočiatku len díva, nejde mu nijak   do spevu. Keď sa však ostatní rozkričia, chytí to i jeho a spustí i   on ako farár — amen—amen. Zdvihne s Paľkom noselnice, na noselniciach   sedem rakvičiek a zbohom, staré zajačiky, zbohom, maštaľka — idú   pomaly, ako sa svedčí pri toľkom smútku a bôli, za dvor pod ploty na   pažiť…
    </tei:p>
    <tei:p>
     Krik letí pomedzi ploty na záhumnie a do záhrad. Ženy, čo práve   tam paprú na kapustných hriadkach, zdvíhajú hlavy jedna za   druhou.
    </tei:p>
    <tei:p>
     — Čo to za spev v tom Kozovie dvore?
    </tei:p>
    <tei:p>
     — No, to si veru naše deti tak, — volá totka Krdanka kmotre   Lalovie kamsi na tretiu roľu. — Bavia sa o pohreb.
    </tei:p>
    <tei:p>
     — Len aby z toho nebolo zasa zle! — obáva sa kmotra. — Onehdy   bavili sa u nás dievčatá. Vyspevovali, nariekali, nariekali. A či ten   starý Kunovie neumrie v noci? Nie je to dobre, keď sa deti bavia o   pohreb!
    </tei:p>
    <tei:p>
     — Jaj, ale to len keď sa bavia naprázdno, — vyvracia Krdanka. — A   to pochovávajú naozaj. Tomu nášmu hubáčovi podrhol kocúr zajace. Tie   pochovávajú…
    </tei:p>
    <tei:p>
     — Juj, vy moje deti drahé… — vykladá si zatiaľ Anka — Však vás len   doriadil ten kocúrisko. Juj—juj, veď my mu ho dáme… Nebude ten dlho   zajačiky drhnúť, veru nie. Ach, ach…!
    </tei:p>
    <tei:p>
     Spev sa ešte nesie a spieva i Maroš. Pekný pohreb uľaví na   bolesti. Veď sa stará belaňa ešte okotí!
    </tei:p>
    <tei:p>
     Keď ide tade totka Krdanka, nesúc pred sebou v zástere zeleninu   pre svine, už je pod plotom sedem mohýl, ani na cintoríne po nejakom   nešťastí alebo zločine. Práve čo kríže na ne osádzajú.
    </tei:p>
    <tei:p>
     — Poďte pozrieť, — volá Anka na mamku, — tu ležia naše   zajačiky!
    </tei:p>
    <tei:p>
     — No—no, — zastane totka vedľa detí a díva sa na hrobčeky. — Pekne   ste ich pochovali, pekne. Ale kvetov ste im nedali na hrob.
    </tei:p>
    <tei:p>
     — To majú len páni! — zosmutnie zas Maroš. — Ja som bol na   cmiteri.
    </tei:p>
    <tei:p>
     — Páni, páni, — uškľabí sa Krdanka. — A čo, pre nás nerastú kvety?   Choďte na lúku, natrhajte kvetov a položte na hrobčeky!
    </tei:p>
    <tei:p>
     — Nie! — protestuje Maroš, hlavaj hlavatý, ako vždy, — my im   prinesieme čečiny. Tá neuvädne a je dlho zelená.
    </tei:p>
    <tei:p>
     Zajačiky sú už takto na pokoji, ale nie tie detské srdcia. Čo raz   prídu ku hrobčekom, vždy sľubujú, že to tomu ryšavému kocúrovi   neodpustia a neodpustia! Najmä Maroš sliedi za ním, kade chodí.   Naleje mliečka na starý vahanček, z ktorého i zajačiky píjali, položí   na isté miesto vo dvore, kade potvora musí ísť. Nech sa len naučí.   Vysedí, keď príde zo školy, celé hodiny striehnuc, či sa kocúrisko   neobjaví. A nečaká dlho. Skoro zbadá, mlieko ktosi pil. Zas mu   naleje, čaká a dočká. Kocúr príde a ide rovno do vahanca. Keď zbadá   Maroša, cofne sa. Keď však nevidí chlapca brať skalu, uprie naňho   opálové oči a miau — počne sa s ním i kamarátiť. Na druhý—tretí deň   má ho už Maroš na svorke, podviazaného žinôčkou popod krk a popod   brucho.
    </tei:p>
    <tei:p>
     — No, teraz si už tu! — drží chlapec koniec zinky a v zelenkastých   očiach vzbĺkne mu zlosť. — Teraz už neujdeš! Čo s tebou spraviť? —   zadíva sa na kocúra, ktorý si ešte veselo pradie a nemá potuchy, do   čoho to vliezol a že je v rukách spravodlivosti. — Poď! — potrhne   žinku, čo zajatcovi razom osvieti položenie. — Ukážem ti, čo si   vykonal! — potiahne ho za sebou.
    </tei:p>
    <tei:p>
     Kocúr, sklamaný razom v kamarátstve, skočí a rád by ísť svojou   cestou. To však nejde, žinka i sťahuje i nedá. Tu ho Maroš vezme na   ruky, i pohladká, čo ho trochu upokojí.
    </tei:p>
    <tei:p>
     Vyjdú za dvor, kde je hŕba klátov na hlbokej čiernej hnojivej   barine. Pod plotom ho Maroš zloží a on zas by len nedbal niekam medzi   dosky. Lenže žinka! Kocúr sa vzpiera a chlapec ho vlečie k siedmim   hrobčekom, na nich sú kríže i čečina.
    </tei:p>
    <tei:p>
     — Vidíš, čo si vykonal, vidíš? — strká mu hlavu sedem ráz pred   siedmimi hrobmi. — Podrhol si mi mladé zajačiky, také krásne,   bielučké s čiernymi bodkami na chrbte. Čo ti spravili? Čo si zaslúžiš   za to — ha?
    </tei:p>
    <tei:p>
     Maroš najprv myslí, uviaže ho niekam do drevárne a zavolá chlapcov   nech rozhodnú, čo s ním! Ale ten by sa iste odhryzol a ušiel by kade   ľahšie. A potom i v tej mladej duši chlapcovej čosi počne prudšie   horieť. Nie je to už zlosť — je to pomsta. Tá ovláda a ťahá i jeho   neodolateľne, ako on kocúra, čo mraučí a skáče nadarmo.
    </tei:p>
    <tei:p>
     — Budeš ty zajačiky mordovať, ty vrah? — vytiahne zhrozené,   mraučiace zviera hore na kláty a z klátov — prásk! — hodí do špinavej   hlbokej bariny. Nie dosť na tom, ale — keď pomsta unáša — zakosíli   žinku o tenkú žrď, vezme skalu, a keď sa nešťastný kocúr driape z   bariny, zostrašený, zmoknutý a zašpinený do nepoznania, vyjde až na   krajný klát — tu — prásk! — dostane skalou ako jeho hlava, úzkostlivo   zamraučiac, zmotá sa späť do špinavej hnojnice.
    </tei:p>
    <tei:p>
     Niekoľko takých pokusov a kocúrisko, hoci húževnatý, je u konca.   Ešte však mraučí, akoby len prosil o zmilovanie, Maroš vyjde s   poriadnou skalou v ruke na kláty. Vidí vzpínať sa špinavú hlavu, vidí   dvoje očí a ponorujúcu sa, tu i tu ešte mraučiacu tlamu… A či vlastne   — on už nevidí nič, len cieľ, iba cieľ — naň namieri a prásk! —   zmizne kocúr v hnusnej, rozbúrenej hladine. Iba žinka ukazuje miesto,   kde asi je.
    </tei:p>
    <tei:p>
     Chlapec sa nahne z klátov a odreže žinku. Potom si sadne na kláty   a díva sa ešte do bariny. Cíti, čosi v ňom chladne. Keby tak ten   kocúr teraz vystrčil hlavu, už by ho hádam nebil viacej. Nech by si   šiel! Počne mu ho byť akosi ľúto. Ako len mraučal! Ako otváral tie   oči z bariny! Kebys len vyšiel ešte na povrch!
    </tei:p>
    <tei:p>
     I vyjde o chvíľu, ako sa tá špinavá voda upokojí. Ale sa už nehne.   Leží si pokojne v barine… Maroš sa akosi nevie naňho dívať. Odvráti   sa smutný a ide z toho miesta. Ide domov za Mišiankom a za   mamkou.
    </tei:p>
    <tei:p>
     — Načo mi len podrhol tie zajačiky. Načo?
    </tei:p>
   </tei:div>
   <tei:div type="chapter">
    <tei:head>
     11
    </tei:head>
    <tei:p>
     Keď chlapci dlho nevidia Glückovie kocúra, spočiatku i hádajú, kde   sa len podel? Napokon zbadá čosi Paľo v barine, čo sa steká u Kozov i   spod ich dvora. Zdvihne to obrezkom a pozná — kocúr, ryšavý   kocúrisko! Na priedomí i háda, kto ho to? Maroško neháda, ale sa   neprizná. Jemu sa o ňom i prisnilo. Videl ho, ako sa škriabe z   čiernej hnojnice, počul, ako mraučí, a má toho dosť. Jemu bolo i   hrivajov ľúto pichať na vidličku, nie toto.
    </tei:p>
    <tei:p>
     — Ale mu ktosi dal! — žiaria Paľkovi oči, keď je on poľovník. —   Neskočí mu ten viac na holuba. Maroš, a ty nevieš, kto ho zabil?
    </tei:p>
    <tei:p>
     — Neviem! — zašomre tento a sklopí oči. Nerád hovorí o tom. Ani   chlapcov nezavolá baviť sa ta na dvor. Tá čierna barina je mu akosi   protivná. Popýta otca spraviť nový zvrtlík na maštaľné dvere, a keď   je čas, ide radšej na Váh kúpať sa s deťmi. V jeho rokoch v   Mosticiach každý chlapec už vie i plávať. Aj on sa osmelí s   kamarátmi. Najprv v mlynici pod vŕbami, v hlbočine, kde starší   chlapci rovno z brehu skáču. Tu sa chce potískať najprv nohou ako   druhí. Ale tí starší ho vezmú, pľaštia do hlbokej vody ani žabu a on   má čo robiť? Počne plávať, a je to. Paľko sa má pri takom špáse   utopiť. Ale nič! Vytiahnu ho a naučí sa i on.
    </tei:p>
    <tei:p>
     Teraz si už zájdu i do Váhu, ale len do menšej vody. Ináč dívajú   sa na starších chlapcov a na pánov z mesta, ako sa hádžu z vysokej   drevenej hate do kypiacich vĺn a vypekajú sa na slnku.
    </tei:p>
    <tei:p>
     — Keď ja budem väčší, i ja skočím, — chlapí sa Maroš.
    </tei:p>
    <tei:p>
     — I ja! — dodá Červeň. — Pôjdem ani klen na vlnách!
    </tei:p>
    <tei:p>
     — Klen, klen! — začujúc ho, vysmievajú sa mu chlapci z mesta,   pánčatá. — Veď ste vy Mostičania kleny, a čo inšie?
    </tei:p>
    <tei:p>
     — Kleny! Kleny! Kleny!
    </tei:p>
    <tei:p>
     — A vy ste panské žaby! Žaby! Žaby! — nedarujú im chlapci.
    </tei:p>
    <tei:p>
     Marošovi, ani nevie prečo, ale je to panstvo akosi od počiatku v   oku. Až nápadne cíti nevýhody chudobného stavu. Sú i chudobnejší   chlapci než on, a jednako sa pochvália, čo všetko oni majú doma. On   sa nikdy nepochváli, leda svojimi zajačkami. Zdá sa mu, je menej i   ako Mišo Mrázik, keď tam doma majú kone, i ako Ivan Kloška z mesta,   keď sú tí zas páni. Jeho otec musí ťažko drieť kože, keď chce   zarobiť, chodiť do poľa na svite a rúbať drevo alebo sečku rezať   kosou na rezačke neskoro večer. Ani s Paľkom Kľuchajom by sa   nekamarátil, keď je tiež pán, ale je dobrý chlapec. I jabĺčko mu dá,   i k holubom ho zavolá. Nemohol by už byť bez neho. A jednako počuje,   ako mu ľudia prorokujú, že bude pán. Hlavu má dobrú, i rečniť vie — a   koho nahnevá, hneď sa mu dostane — ty farár hubatý, ty farár! Otec   nikdy nepovie, že by nechcel, aby jeho deti tak dreli ako on. A   mamka, tá ho od istého času odieva akosi inak, hoci sa tomu dosť   navzpiera. On veru nechce byť inakší ako ostatní chudobní   chlapci!
    </tei:p>
    <tei:p>
     Lenže čo robiť? Mamka je len mamka! Kde vezme, tam vezme šatôčky,   popristríha, poobšíva a hybaj, Maroš, obleč si to, či ti to bude   dobré. Pravdaže, vždy musí byť dobré.
    </tei:p>
    <tei:p>
     „Odkiaľ to len má tá mamka?“ myslí si chlapec.
    </tei:p>
    <tei:p>
     A dozvie sa i to.
    </tei:p>
    <tei:p>
     Istej nedele hneď z rána dovedie mama Stračkovie do Kozov paniu.   Usadí ju za stôl a zloží naň obstojný batôžtek z chrbta. Pani   rozviaže batoh a mama s mamkou počnú sa preberať v kabátikoch,   nohavičkách, čiapkach i klobúkoch. Maroš hneď pochopí, sú to   nedodraté šaty od panských detí. Z tých si má mamka kúpiť preňho i   pre Mišianka. Ani nepozrie na to a vyjde radšej do dvora k zajacom.   Tam by sa pobavil i do obeda, nech ho otec nezavolá.
    </tei:p>
    <tei:p>
     — Maroš! Maroš! Pôjdeš do kostola!
    </tei:p>
    <tei:p>
     Kedysi do kostola išiel rád. Vzal si ho k sebe otec alebo starý   otec do mostických chlapských lavíc. Odtiaľ videl i dolu, kde sedia   ženy, i na kanceľ, kde i tomu všetkému nerozumel a neraz sa   nudil.
    </tei:p>
    <tei:p>
     Teraz však už ako žiak má svoje miesto v laviciach pre žiakov, a   to je na chóre vedľa organa, odkiaľ veru vidieť len do chlapských   lavíc a dosť. Chlapci šepcú, robia si protiveň a Stračkovie otec má   nad nimi dozor i právo. To právo je poriadne hrubý remeň, ktorý neraz   tľapne na chrbát za kázne, ani čo by prišil. Také niečo veru sa mu   nezdá. Ale keď otec káže, tu neostáva, len zobrať knižtičku a   ísť…
    </tei:p>
    <tei:p>
     — Maroško, — privraví sa mu mamka, keď vojde do pitvora,   prívetivo, — na, zajedz si! — podá mu plný hrnček i dve žemličky. — A   potom choď!
    </tei:p>
    <tei:p>
     — Ká—ava! — zažiaria chlapcove oči. U mamy na Rohu to neraz   vyciedza z hrnkov, ale doma také ešte nemal. — Eh! — pustí sa s   chuťou do hrnka. Keby len bol aspoň raz toľký!
    </tei:p>
    <tei:p>
     Ako je však s kávou hotový, má už i knižku a chce ísť, tu vyjde z   izby otec v ruke s malým okrúhlym tvrdým klobúčikom — štajfáčikom.   Ide rovno k synovi, vezme mu klobúčik s červeným pierkom a vtlačí mu   štajfáčik na hlavu.
    </tei:p>
    <tei:p>
     — Toto som ti kúpil, — usmieva sa naňho, čo je zriedka. — V tom   choď do kostola!
    </tei:p>
    <tei:p>
     Maroškovi mohol kocúr radšej i tie staré zajace podrhnúť ako to.   Oči vypleští na otca vydesene a ústa nedajbože vyriecť slova.
    </tei:p>
    <tei:p>
     — Však je pekný? — myslí si otec, ako ho dojalo. — Taký len páni   nosia. Iba pán farár a pán rechtor majú taký! Dobre ti svedčí, len   choď!
    </tei:p>
    <tei:p>
     — Ja nechcem! — zašomre konečne chlapec, červený, až mu idú líca   tresknúť. — Ja v tom nepôjdem!
    </tei:p>
    <tei:p>
     — Prečo? — zhíknu otec i mať naraz. — Veď to nosia páni!
    </tei:p>
    <tei:p>
     — Ale ja som nie pán!
    </tei:p>
    <tei:p>
     — A čože si? — zamračí sa otec. — Nechodíš po žobraní. Nemáš, čo   ti treba?
    </tei:p>
    <tei:p>
     — Ale je v tom nemôžem ísť… — bráni sa Maroš, ako vie.
    </tei:p>
    <tei:p>
     — Musíš! — nástojí otec. — Veď si ho neukradol. Kúpil som ti ho   statočne, aby si mal.
    </tei:p>
    <tei:p>
     — Ja nemôžem! — pustí sa do plaču.
    </tei:p>
    <tei:p>
     — No nerev! — obráti sa otec, akoby chcel ísť do izby, kde pri   dverách visí poriadny remeň na vešiaku. — Povedal som ti, choď do   kostola — tak sa ber!
    </tei:p>
    <tei:p>
     Maroš vidí, s otcom sú nie nijaké špásy. I mať mu dáva znať   posunkami — nepajediť otca, keď si už raz vzal ten štajfáčik do   hlavy, ale ísť a ísť. Zoberie sa teda a ide. Spred Krdanov sa však   vráti! Ľudia idú po ceste, všetci naňho pozerajú. Nie, to nemožno!   Pôjde záhumním. Tam vyčká, kým ľudia prejdú… Ak voľakto pôjde, skryje   sa za vŕbu a potom…
    </tei:p>
    <tei:p>
     Aj tak urobí. Ukázať sa deťom, to radšej do Váhu! Kde by, či je on   pán? A taký štajfáčik na hlave! Kde ho len parom vzal? Čo len   nespravil niekto poriadnu dieru doňho, čo?
    </tei:p>
    <tei:p>
     Konca záhumnia čupí začas za starou vŕbou, v ktorej sa i včely   nosia. Naslúcha ich bzukotu, keď ľudia len idú a idú. Pomaly je to   však redšie a on sa osmelí. Do mesta už ani nejdú, len z mesta   kto—ten. Ešte chvíľočku a môže ísť. Obozretne kráča popri vode, keď   zrazu — kto tu? Ujček Lalovie ide oproti. Ten, čo mu samca chytil na   záhumní. Čo by si len pomyslel, nech ho zazrie v tom štajfáku? Iste   by sa rozchichotal a zavolal by za ním: „Hej, ty Maroš odkedyže kozy   štajfáky nosia?“ Nie, nesmie ho vidieť! A pozorne špehuje, kade ide   ujec — pred vŕbami, či za vŕbami. Keď vidí, ide pred, tak on túli sa   za vŕby. Keď sa majú stretnúť, Maroš práve vtedy prejde poza vŕbu   nahor, keď ujec popri vŕbe nadol, a tak, akoby sa ani nestretli.
    </tei:p>
    <tei:p>
     Tak on kráča, tak! Prešinie sa popri čiernej vode popod okná   fabriky, kde otec robieva — prešinie sa ako tieň popod brány až ku   kostolu. Tam vo dverách pichne štajfáčik pod kabátik a vyjde schodmi   do chlapčenských lavíc. Nikto ho nezbadá, keď prisadne, leda sused.   Nikto sa oňho neobzrie. Ešte sa spieva a vtedy to hučí i od organa.   Slovo si skoro nepočuť. Prídu i iní chlapci, tí, či sliedili po   záhradách, a potisnú Maroša. I Mišo Mrázik je medzi nimi o stajfačiku   nevie ani jeden.
    </tei:p>
    <tei:p>
     A Maroško sedí ako päť peňazí. Už to má v hlave všetko hotové, ako   — čo. Keď sa kázeň skončí, vybehne najprvší a rozbehne sa letkom poza   kostol, obíde ulice a dostane sa domov, nikto ani nezbadá.
    </tei:p>
    <tei:p>
     Dospieva sa i tretia pieseň a ozve sa z kancľa hlas. Pána farára   však nevidieť. Naslúchať reči, a nemať rečníka pred sebou, to je zle   i pre starších, nie to pre také chlapčiská. Maroš má svoje starosti,   hľadí pred seba vážne a sedí si ticho. Okolo neho je však šum.   Chlapci sa poťahujú za vlasy, šepcú, hádajú sa, nezbedníci! Otec   Stračkovie sa už druhý raz obzerá v túto stranu a v jeho pohľade je   veľká hrozba. Pomaly sa chlapci celkom rozhovoria a počnú sa i smiať   nahlas. Márne kazateľ zdvíha hlas, márne i zastane v kázni na znak,   že už i on počuje tú druhú. Chlapčenské lavice sú už vo svojom   elemente. Maroš sa ani nehne. Šípi, čo bude nasledovať. Všimne si,   ako sa v mostických chlapských laviciach starému otcovi zježia krátke   vlasy, ako tíško vstane prikráda sa poza operadla lavíc, stúpajúc na   prstoch. Vidí, chlapci sa obzerajú, uškrnú jeden na druhého, a fuk! —   sú pod lavicou i ten, i onen. I Mišo Mrázikovie, ktorý i jemu kýva —   poď, poď chytro!
    </tei:p>
    <tei:p>
     „Nie! Čo ja šiel?“ myslí si Maroško. „Ja som nešeptal. Ja som   nikoho neťahal za vlasy! Sedím, ako sa svedčí v kostole, a keď i nič   nepočujem, počúvam kázeň. Čo by sa ja kryl pod lavicu? Pred otcom   Stračkovie? Veď je môj starý otec! Však on vie, že som tu i ja a ja   ho nehnevám. Mne nič nespraví, ani nemá prečo!“
    </tei:p>
    <tei:p>
     V tú chvíľu zjaví sa prešedivelá ježatá hlava otca Stračkovie ako   červený mesiac nad stíchnutým krajom. V očiach kmitnú sa strely a v   ruke švihne remeň. Maroško zbadá s hrôzou, že je v lavici len sám.   Všetci sú už pod lavicami. Zdvihne oči k starému, akoby len chcel   zavolať — starý otec, všetci robili krik, len ja nie. Ja som počúval   kázeň, i počúvam, he! Ja som to, ja, Maroš, váš Maroško, jaj, jaj, a   ma nepoznáte?
    </tei:p>
    <tei:p>
     Všetko márne. Remeň capne na Maroškov chrbát, capne druhý i tretí   raz. Štauch — štauch — štauch! celý kostol sa ozýva od toho.
    </tei:p>
    <tei:p>
     Otec Stračkovie nepozerá, len bije a bije tvrdým remeňom, ako mu   jeho dôstojnosť káže. Keď si hnev vylial, spustí remeň, obráti sa a   ide do mostických chlapských lavíc počúvať kázeň ďalej.
    </tei:p>
    <tei:p>
     Maroš nechápe, čo sa to s ním deje.
    </tei:p>
    <tei:p>
     — Jój, starý otec! — vyderie sa mu z úst zúfalý sykot. Už je však   neskoro — nik mu to nezlíže.
    </tei:p>
    <tei:p>
     — Vidíš, ty blázon, — štopne ho zboku Mrázik. — Čo si nešiel pod   lavicu? Volal som ťa!
    </tei:p>
    <tei:p>
     Nešťastný Maroško sa však ani neobzrie. Sedí s gambami sinavými a   namyká ho od žiaľu, namyká. Ani nezbadá, pri toľkej krivde, ako rukou   zaborí štajfáčik. Sedí ani z dreva. Ale keď zaznie amen a pohne sa   ruch i organ zahučí, schytí štajfáčik pod kabát a vyrazí z lavíc   rovno ku schodom. Skáčuc na každú druhú priečku, raz—dva je von a   potom uteká, čo mu nohy stačia, poza kostol na poľnú cestu…
    </tei:p>
    <tei:p>
     Zájde až k veľkej fabrike, čo má najvyšší komín, v prostriedku   obručami zviazaný. Zbočí do fabrickej ulice, potom rovno najkratšou   cestou na záhumnie a tak domov.
    </tei:p>
    <tei:p>
     Mamka práve dovára obed a otca ešte niet doma. Išiel kamsi na pole   pozrieť ďatelinu, či ju možno kosiť.
    </tei:p>
    <tei:p>
     — A ja vám ten klobúk nechcem viacej! — chytí štajfáčik a praskne   ním o zem. — Nie som pánom, ani nechcem byť!
    </tei:p>
    <tei:p>
     — No len, no, — háda mať, čo sa mu zasa prihodilo, keď je taký   nasrdený. — Len aby ťa nepočul otec, len!
    </tei:p>
    <tei:p>
     — Nech počuje! A on by si postavil taký klobúk, há?
    </tei:p>
    <tei:p>
     — Nuž to nie! — diví sa mať, ako sa to chlapča vie vynájsť.
    </tei:p>
    <tei:p>
     — Ani do kostola nepôjdem viac!
    </tei:p>
    <tei:p>
     — Azda budeš ako pohan, ty papľuh voľáky! Čože ti tam z nosa   odhryzli?
    </tei:p>
    <tei:p>
     — Bili ma, a pre nič!
    </tei:p>
    <tei:p>
     — Kto?
    </tei:p>
    <tei:p>
     — Otec Stračkovie!
    </tei:p>
    <tei:p>
     — Ba keby si netáral!
    </tei:p>
    <tei:p>
     — Veru bili, a ako! Len tak hučalo v kostole!
    </tei:p>
    <tei:p>
     — Tak si si musel zaslúžiť!
    </tei:p>
    <tei:p>
     — Nezaslúžil! Ja som sedel ticho, — výprava mamke všetko, ako sa   stalo. — Ja vždy musím odniesť za iných. Musel som dostať pre Zuzu   Lalovie, i pre Pištáčku, i teraz len ja a ja…
    </tei:p>
    <tei:p>
     — Vravím, — poľutuje ho mať, — ty si nešťastné chlapča. Ale musíš   to robiť inak.
    </tei:p>
    <tei:p>
     — Ako?
    </tei:p>
    <tei:p>
     — Nuž ako druhí! Len sa nedáš biť!
    </tei:p>
    <tei:p>
     — Veď už musím… — umienil si Maroš po takých všelijakých   skúsenostiach. — Ale ten klobúk už nebudem nosiť. Vráťte ho tej   panej, nech ho predá inde! — hľadí syn na matku prosebne.
    </tei:p>
    <tei:p>
     — Dobre! Dobre! Ale otcovi aby si o tom nehovoril!
    </tei:p>
    <tei:p>
     — Nie!
    </tei:p>
    <tei:p>
     Prídu ľudia z kostola.
    </tei:p>
    <tei:p>
     — Čo to len robili tí chlapci v tom kostole za tartas! — vravia   ženy. — Vraj to tvoj, Mariena! — pristavia sa v Kozovie uličke.
    </tei:p>
    <tei:p>
     — Ba veru nie! — ozve sa faktor Haruľa s knižkou v opasku. Dnes   výnimočne stihol do kostola, keď zajtra už idú nadol. — Ja som sedel   v mostických laviciach — videl som všetko. Maroš bol ticho, počúval   kázeň. Tí, čo robili hurt, skryli sa starému Stračkovi pod lavice a   on potom vybil toho, čo ostal sedieť. Veru by mal mať viac rozumu!   Však vám je rodina!
    </tei:p>
    <tei:p>
     Popoludní prídu i Stračkovci. Starý otec i mama a prinesú deťom   všelijakých sladkostí. I peknú gumovú loptu pre Maroška.
    </tei:p>
    <tei:p>
     — Jaj—jaj, čo sa mi nestalo! Čo sa mi len nestalo! — mrzí sa starý   u Kozov.
    </tei:p>
    <tei:p>
     — Čo také? — spýta sa mamka, akoby nevedela o ničom.
    </tei:p>
    <tei:p>
     — Nuž vybil som Maroša, môjho Maroška som vyťal, a to remeňom v   kostole! A pre iných! Veru pre iných! Iba potom som zbadal, keď bolo   neskoro.
    </tei:p>
    <tei:p>
     — Ba vám azda druhí povedali.
    </tei:p>
    <tei:p>
     — Pravdaže i druhí, — netají sa Stračko.
    </tei:p>
    <tei:p>
     — No však sa mu to zíde! — pohodí otec ťažkou rukou. — Bezmála   dostal i odo mňa ráno. Keď nezaslúžil za to, dostalo sa mu teda za   iné.
    </tei:p>
    <tei:p>
     — A kdeže je Maroš? — spytuje sa mama Stračkovie. — Priniesli sme   mu jedno—druhé na bolesť.
    </tei:p>
    <tei:p>
     — Ktovie, kade blúdi! — preobliekala mamka Mišianka, čo už dobre   behá, len sa hneď zafúľa v blate až po uši. — Veď on príde!
    </tei:p>
    <tei:p>
     — Ani nejdeme od vás, kým nepríde! — hľadá starý peniaz vo vrecku.   — Na, Mara, — podá mamke čosi groša, — dones nám niečo! Uvaríme   si!
    </tei:p>
    <tei:p>
     Mamka nemá koho poslať, keď Maroša niet. Ide sama. Otec zatiaľ   rozloží ohňa, pripraží cukru, a keď žena príde, hriata sa uvarí.
    </tei:p>
    <tei:p>
     Tak sa potom hostia ako po rodine.
    </tei:p>
    <tei:p>
     Zrazu sa otvoria dvere a vbehne Maroš. Keď vidí otca Stračkovie,   akoby len pustil korene do zeme. Ani kroka nespraví ďalej.
    </tei:p>
    <tei:p>
     — Maroš, Maroško, — volá ho starý, — poď sem! Poď ku mne, dieťa   moje!
    </tei:p>
    <tei:p>
     — Čože, keď ste ma bili! A ja som nič, — tisnú sa mu slzy do   očí.
    </tei:p>
    <tei:p>
     — No veď, no! Pozri, čo sme ti priniesli! — ukazuje mu peknú   gumovú loptu. — Tá bude tvoja!
    </tei:p>
    <tei:p>
     — Moja? — spraví krok—dva bližšie. — Ale keď ste ma bili, a pre   nič.
    </tei:p>
    <tei:p>
     — Nuž hľa, — schytí ho starý otec k sebe, keď má už loptu v hrsti,   — keď si ešte sprosták. Prečože si sa ty tiež neskryl ako druhí?   Myslíš, ja azda vidím, kde bijem?
    </tei:p>
    <tei:p>
     — Ale ja som bol ticho.
    </tei:p>
    <tei:p>
     — To je nie to hlavné! Keď sa ja raz pohnem s remeňom, voľakto   musí dostať. Ak nechceš dostať, máš sa skryť, či si robil a či   nie.
    </tei:p>
    <tei:p>
     — Veď ja už druhý raz budem vedieť!
    </tei:p>
    <tei:p>
     — Aj si to zachovaj! Zíde sa ti to v živote… — vysvetľuje mu starý   otec ked sú už šťastlivo po tom najhoršom. — A hriatej budeš?
    </tei:p>
    <tei:p>
     — Nie!
    </tei:p>
    <tei:p>
     — A prečo?
    </tei:p>
    <tei:p>
     — Nuž — ja už chodím do školy, — odtisne chlapec pohárik od úst. —   Slečinka nám povedali nepiť. To je vraj otrava. Ja už nebudem piť!   Nechcem!
    </tei:p>
    <tei:p>
     — Keď nechceš, ako chceš! — zdvihne starý otec pohárik v ruke. —   Na dobré zdravie!
    </tei:p>
    <tei:p>
     — Na dobrý úžitok!
    </tei:p>
   </tei:div>
   <tei:div type="chapter">
    <tei:head>
     12
    </tei:head>
    <tei:p>
     Výprask bez viny nie je — ako vidieť — v Maroškovom živote nejakou   náhodnosťou. Dostane sa mu ho doma i v škole. Chlapcovi sa spočiatku   zdá — musí to byť. Keď Pištáčke hodil ktosi mendelku do uška, alebo   šarvanci robili huk v kostole — voľakto to musel odniesť. I keď totka   Krdanka nájde ráno čmáry—bary na stene vnove obielenej, na kom to má   prischnúť, ak nie na ňom? Veď on má farbisté ceruzky, čo mu ešte   kedysi daroval Ivan Kloškovie, keď chcel chodiť k jeho zajacom. Samo   sa to nespravilo, voľakto len musel pri tom byť. A keď totka spustí   krik hneď naňho: — Ty hubáč gambatý, ty zarídenec červený, čo si mi   to, há? — čo má robiť! — Ja som nie! — Dobre, ale ukáž, kto? Ty máš   rozumu za dvoch, musíš to vedieť. Ak nevieš, tak si ty! Kto by to   mohol byť iný?
    </tei:p>
    <tei:p>
     Neskôr ho to jednako len počne škrieť. Kým mu doma vypráva mamka o   pánbožkovi, to ešte ta! Zdá sa mu, je síce veľký i dobrý, ale je   ďaleko. Čo sa tu robí, vyfundujú ľudia. Keď však už i v škole počuje,   ako je pánbožko všade, ako vie o všetkom, i môže všetko — to sa mu   veru zmieša v hlave. To on nevie a nevidí, kto poslúcha v kostole?   Nevidí Miša Mrázikovie vystrájať s kamarátmi huncútstva a jeho,   Maroška, ako sedí ani päť peňazí? Ako len potom môže prísť otec   Stračkovie a naštauchať jemu, tichému chlapcovi, remeňom na chrbát,   až sa všetci zobzerajú — há? To má práve nevinný vyhorieť? Načo je   potom nevinný?
    </tei:p>
    <tei:p>
     Takto sa i Maroško niekedy zamyslí. Predkladá si otázky a   predkladá ich najmä mamke neraz bez konca. Otcovi sa neodváži. Čo   otec? Ten robí, robí a zriedkakedy je doma. Ale mamka je vždy. Už   pridája tretieho syna Janka, a ten je veru krikľún veľký. Nemôže ho   len tak nechať naňho a na Anku Krdanku; rozkričí sa, dobre sa   nezájde. A mamka je dobrá, má veľké usmievavé oči ani nevädza. Vie   pekne spievať, a rozprávať vie. A jemu, Maroškovi rozpovie všeličo,   ani čo by bol jej kamarát.
    </tei:p>
    <tei:p>
     — Vieš, Maroško, — počuje ju, keď i s Miškom si škrabú zemiaky na   koch, — keď som ja rástla, inak to bolo. Stará mamka chodievali do   hory za otcom. Do školy som mohla len na štyri zimy. Ale som sa učila   dobre.
    </tei:p>
    <tei:p>
     — A vás tiež tak vybili pre nič ako mňa? — vpadne jej Maroško do   toho, vyberajúc koncom noža ťuky zo zemiaka.
    </tei:p>
    <tei:p>
     — No, mne sa také čosi nestalo!
    </tei:p>
    <tei:p>
     — A ako sa to môže stať?
    </tei:p>
    <tei:p>
     — Ľudia sa pomýlia, a je to, — vysvetľuje mamka. — To sa stane i   starším, nielen deťom.
    </tei:p>
    <tei:p>
     — Pánbožko nevie o tom?
    </tei:p>
    <tei:p>
     — Pánbožko vie o všetkom.
    </tei:p>
    <tei:p>
     — Prečo to teda tak nechá?
    </tei:p>
    <tei:p>
     — Vždy nenechá! Niekedy sa vyzvie, kto to bol. To už on tak   spraví.
    </tei:p>
    <tei:p>
     — Hej, a keď už ten nevinný dostal na chrbát, čo potom?
    </tei:p>
    <tei:p>
     — Nuž… nuž… vieš, — rada by mamka svojho hrozného zvedavca   uspokojiť, — to už niekedy tak býva, človek vytrpí i nevinne. I ja   som neraz vytrpela, keď som slúžila za dievku. Človeku sa to i zíde,   aby nespyšnel.
    </tei:p>
    <tei:p>
     — A čo sa vám stalo, keď ste slúžili?
    </tei:p>
    <tei:p>
     — Čo sa mi stalo? Všeličo! — zavzdychne si mamka. — Mali sme zlú   paniu, nedala sa nám najesť a boli sme dve. Tá druhá bola zo   Skeroviec, volala sa Hana, taká prebitá dievka. „Keď nám nedá,   vezmeme si!“ povie mi. A ozaj! Večer vojde do komory a vynesie v   zásterke dve fľaše zavárania a kus chleba k tomu. „Poď, Mara,“ vraví   mi potichu, „nahradíme si. Kto sa licho naje, licho spí. Prečo by sme   mali licho spať, keď sme sa narobili. Ja mám ruky čierne od hnoja,“ —   lebo ona bola kravská dievka — „ty máš dopukané od vody, prečo by sme   mali hladovať? Poď!“
    </tei:p>
    <tei:p>
     — A zjedli ste to? — zvedavo sa pozrie na ňu Maroš.
    </tei:p>
    <tei:p>
     — Ako by nie? Veď sme boli hladné. Zašli sme si do maštale a tam   sme sa učastovali.
    </tei:p>
    <tei:p>
     — A ako sa vám potom dostalo za to?
    </tei:p>
    <tei:p>
     — Nuž vyzvedelo sa.
    </tei:p>
    <tei:p>
     — Však to vzala tá druhá. Vy ste nevzali.
    </tei:p>
    <tei:p>
     — Hej, ale pani povedala — kravská dievka nemohla do špajzy. To si   vzala ty!
    </tei:p>
    <tei:p>
     — Na vás povedala?
    </tei:p>
    <tei:p>
     — Na mňa.
    </tei:p>
    <tei:p>
     — A tá Hana to nechala?
    </tei:p>
    <tei:p>
     — Nuž keď sme jedli spolu. A čo by sa ona priznávala, keď to po ňu   nedošlo?
    </tei:p>
    <tei:p>
     — Vidíte, mamka, — usmeje sa Maroško, — vy ste aspoň okúsili z   toho, ked ste to i nevzali. Ale ja nič, nič, ha — to je to!
    </tei:p>
    <tei:p>
     — To je už jedno, keď vyhrmí človek pre druhého, — vyhrmí.
    </tei:p>
    <tei:p>
     — Nie je to jedno, — nedá sa chlapec. — Pánbožko, keď také vidí,   nemal by to nechať.
    </tei:p>
    <tei:p>
     — Pánbožko má dosť aj inej starosti.
    </tei:p>
    <tei:p>
     — Keď i má, nemal by to nechať, — neustúpi hlavaj hlavatý.
    </tei:p>
    <tei:p>
     — Ale škrab! — namrzí sa mať napokon. — S tebou nieto reči   konca—kraja.
    </tei:p>
    <tei:p>
     Inokedy je to medzi nimi dôvernejšie. Mamka vypráva, ako dievčila.   Ako skladala veršíky a hneď i piesne k tomu na priadkach. Kto ju   všetko chcel, než sa vydala za otca.
    </tei:p>
    <tei:p>
     — Vieš, Maroško, — túži sa mu inokedy, viažuc si do bielych šnúrok   svoje svetlé vlasy, — nášho otca som za mládenectva skoro ani   nepoznala. Ja som mala iných mládencov. S ním som sa zišla iba raz na   muzike. Pojal ma do tanca, nešlo mu to nijak. Vysmiala som sa mu a   ufrkla.
    </tei:p>
    <tei:p>
     — A prečo ste sa vydali zaňho? — utkvie syn pohladom na mamke   skoro urazene.
    </tei:p>
    <tei:p>
     — Keď to chceli iní ľudia. Chceli najmä Stračkovie otec i mama. Čo   ja viem, ako sa to stalo? Len keď už bola svadba a po svadbe hybaj   sem na Vyšný koniec. A tu ani poriadnej chalupy. Najprv si stavaj   dom. Ale sme si ho vystavali, len máme ešte dlhu na ňom. I to však   pôjde. Otec je dobrý, robí. I my robíme.
    </tei:p>
    <tei:p>
     — Však je otec dobrý? — prikývne chlapec s uspokojením.
    </tei:p>
    <tei:p>
     — Dobrý, syn môj. Nepije, nefajčí, nekartuje ako iní a robí, —   opravuje mamka reči, keď zbadá, aký to dojem vyvoláva v chlapcovej   duši. — Bol urastený a pekný, červený. Mne sa nepáčil, keď bol taký —   daj ma, bože, kde chceš, len ma ticho polož! Druhí mládenci toho   narozprávali, vedeli sa zaliečať, a on nič… — zaťahuje si hojné   vlasy, až sú z nich hotové húžvy, čo si stavia pevne okolo hlavy. —   Tí sú však teraz zlí mužovia. I do krčmy chodia, i doma robia zvady,   a náš otec je dobrý…
    </tei:p>
    <tei:p>
     — Ja by som chcel, aby nemusel chodiť do fabriky, — rozcíti sa   Maroško. — Tam je mrzko. Človek môže padnúť do zoly alebo do dubnice.   Keby sme si mohli kúpiť poľa, nemusel by do fabriky, pravda, nie?
    </tei:p>
    <tei:p>
     — Vtedy by nemusel.
    </tei:p>
    <tei:p>
     — No, ja som už predal dva zajace, i Zuze Lalovie som dal mladé a   ešte mi i ostalo, — jasajú Marošove oči. — Už mi ich kocúr nepodrhne.   Peniaze si odložím, pôjdem si i vyrobiť ku kôram ako druhí chlapci. A   keď budeme mať dosť, kúpime si poľa.
    </tei:p>
    <tei:p>
     — Na to treba veľa peňazí, syn môj… — stavia si mamka na strojnú   hlavu tylový čepiec so širokou čipkovou vložkou, bielou ako   srieň.
    </tei:p>
    <tei:p>
     — Zarobíme! — chlapí sa syn, všímajúc si, kde sa podeli tie pekné   materine vlasy, na ktoré je taká hrdá, keď jej splynú na prsia po   oboch stranách. — Zarobíme! Však sme už štyria chlapi, — vyratuje na   prstoch. — Otec, ja, Miško, a Janko…
    </tei:p>
    <tei:p>
     — Veru za chlapi! — smeje sa mať, buchnúc rečníka do chrbta. —   Horu rúbať, čo? Či ísť nadol? Ešte si vynosíte chleba, kým z vás bude   niečo!
    </tei:p>
    <tei:p>
     Na Maroša sa to ozaj hodí. On ak niečo, tak zrúti chleba, ani čo   by pálil. Už si vie i sám odkrojiť. Odomkne si kasničku, vezme nôž a   švac! — kus do vrecka, kus pod kabát a kus do ruky. Ale i rastie   potom ani z vody.
    </tei:p>
    <tei:p>
     Mamka mu dožičí. Veď čo má také chudobné chlapča? Ak sa nenaje,   zakrpatie, a ako potom môže robiť? Maroš počuje, ako si vravia s   otcom — naše deti nesmú drieť ako my — ale čo? Kde? Musí sa len   chystať do tvrdej, ťažkej práce, hoci má knihy rád. S mamkou   prečítajú všetky staré kalendáre, čo pozháňa tetuška u Kľuchajov.   Staré knižky, rozprávky, všetko—všetko počítajú oni dvaja. Ak stihnú   — vo dne, aspoň vo sviatok. Ak nie, tak v noci, keď už ostatní   spia.
    </tei:p>
    <tei:p>
     Maroš má zmysel pre také čosi. Rád má i cukríky, keď však má   gazdovať na roľu a kone! Zato, uzrúc vyložené knižky v meste, nevie   sa zdržať. Chcel by z nich mať. Iba mapa, čo ho ešte tak vábi. Tú si   však opatrí. Zavrie sa do drevárne a pozerá: Tatry… Váh… Sv. Peter a   Pavol, Mostice… Ako je to len všetko pekne poznačené na tom papieri!   Ale knižky? Hej, k tým je ťažšie prísť! Taká väčšia knižka musí stáť   peňazí! Preto idúcky do školy len si zastane pred výkladom a obzerá   si ich, obzerá, číta nadpisy — prečituje.
    </tei:p>
    <tei:p>
     „Genovéfa… Krásna Ilka… ej,“ myslí si, „to by sme čítali s mamkou   i do dvanástej.“
    </tei:p>
    <tei:p>
     Keď cíti najbližšie nejaký ten grajciar vo vrecku, nevie odolať.   Má päť grajciarov. Čo je to? Ale probuje, dostať za to niečo a či   nič?
    </tei:p>
    <tei:p>
     — Dobrý deň vinšujem, — vojde s kapsou na chrbte do krámu, čo je   súčasne i malou tlačiarňou. — Dajte mi nejakú knižku.
    </tei:p>
    <tei:p>
     — Akú? — zadíva sa naňho obchodník prekvapene.
    </tei:p>
    <tei:p>
     — Akú chcete.
    </tei:p>
    <tei:p>
     — A máš peniaze?
    </tei:p>
    <tei:p>
     — Mám!
    </tei:p>
    <tei:p>
     — Koľko?
    </tei:p>
    <tei:p>
     — Päť grajciarov, — vystrie Maroš dlaň.
    </tei:p>
    <tei:p>
     — No dobre, — poprehrebá sa ten v knihách na policiach a konečne   mu nesie jednu neveľkú. — Na, to je dobrá knižka, poučíš sa z   nej.
    </tei:p>
    <tei:p>
     — Nejaké verše nemáte?
    </tei:p>
    <tei:p>
     — Máme! I verše máme, — všíma si pán chlapca pozornejšie. — Keď si   zas niečo zgazduješ, príď, nájdem ti niečo!
    </tei:p>
    <tei:p>
     Maroš vyletí z krámu ako vták. Obzerá si knižočku a má nesmiernu   radosť. Jeho prvá knižočka! Pohladká si ju ako mladého zajačika;   večer potom — keď otec už spí na posteli, ustatý, čítajú, čítajú — o   Sokratovi, gréckom mudrcovi.
    </tei:p>
    <tei:p>
     — Pekné! — povie mať, keď im už utekajú oči. — Ale ja mám voľačo.   Pozri! — prinesie mu za náruč zošitov. — To bude čítania!
    </tei:p>
    <tei:p>
     — Joj, — spľasne Maroš rukami, — to ani za rok neprečítame.
    </tei:p>
    <tei:p>
     — Čida len nie! Počkaj!
    </tei:p>
    <tei:p>
     Hneď sa i chytia do toho. V prvý večer to nejde. Ustatí sú a oči   sliepňajú. Ale na druhý večer nedajbože odtrhnúť sa od toho. Čo je to   v tom len opísané! — divia sa mamka i syn. — Koľko všelijakých   ľudí.
    </tei:p>
    <tei:p>
     Mamka číta pri slabej lampe monotónne, ticho a chlapcovi, čo si   rukou podpiera bradu, dobre oči nevylezú z jamôk od zvedavosti. Aká   hrôza. Nevesta sa chce vydávať, už má i šaty i všetko, a ukradnú ju   pred sobášom. Zavrú do prostej diery, trápia ju, chúďatko Amáliu.   Musí napísať list svojmu ženíchovi, ak ju nevykúpi, že ju veru čaká   smrť… alebo musí byť po vôli svojmu krutému otročiteľovi, veľkému   pirátovi Keraxisovi… Mamka číta priduseným hlasom. Maroškovi neujde,   ako jej oči plávajú v slzách. I pregĺga kedy—netedy.
    </tei:p>
    <tei:p>
     „Keby ju aspoň skorej vyslobodili! Kebys!“ mihne sa chlapcovi v   duši, čo sa vžil do deja ako kedysi do hry u Mrázikov alebo do bojov   okolo Zlatého kŕča. „Ja by ju hneď vykúpil. Všetky peniaze, čo mám,   zaniesol by som tomu ohavnému Keraxisovi. Povedal by mu — na, vezmi   si peniaze a Amálku pusť. Nech ide domov, ona sa má vydávať!“ — Mamka   — potrhne čítajúcu. — Pozrite na druhú stranu! Nejdú ešte po ňu?
    </tei:p>
    <tei:p>
     Ona však len slzí a číta riadok za riadkom pekne, ako nasleduje.   Nové trápenia — nové bôle. Ten Keraxis nie je človek, je to zver!   Horší ešte i od zvera! Vykladá Amálii, že musí mať jeho rada. Počne   sa k nej pritierať, ohava! Keď ho ona búši do pŕs, chytí ju za krásne   vlasy — juj!
    </tei:p>
    <tei:p>
     — Amálka, chúďatko Amálka! — rozplače sa Maroš. Ani mamka nevládze   ďalej čítať. Zloží list a plačú nad chúďatkom Amálkou, okolo polnoci   nariekajú spolu.
    </tei:p>
    <tei:p>
     Chlapcovi sa to čítanie páči. Vytrvá až do konca, a to je veru   dlho. Sto šesťdesiat zošitov takým čitateľom potrvá. Jemu však   jednako len čosi vŕta v hlave. Vie riečniť Valibuka, keby dostal tú   knižku, kde je to vytlačené! Lenže peňazí nemá. Čo mal, uložil si na   radu učiteľovi, ku ktorému práve chodí — na známky do poštovej   sporiteľne. Tam vraj ešte prirastie k tomu voľačo. Čo teraz? Kde   nájsť nejaké tie grajciare?
    </tei:p>
    <tei:p>
     Keď berie chlieb z kasničky, tu vidí niekoľko šestákov jeden na   druhom, ako ich priniesla mamka z mesta. Čo keby si z týchto? Ale len   vziať — to by bola krádež. Popýtať mamku, to by nešlo. I tak vždy   plače akosi, že nieto, čo treba. Dlhy musia platiť, čo spravili na   dom.
    </tei:p>
    <tei:p>
     „Takto ja k tej knižke nikdy neprídem,“ myslí si Maroš. „A však ja   to vrátim, keď predám zajaca — vrátim im to!“ rozhodne a vezme si dva   šestáky.
    </tei:p>
    <tei:p>
     Ide rovno do mesta a opatrí si knižku, ktorú hľadal. Nájde v nej i   verš o Valibukovi. I mnoho iných veršov — jeden krajší ako druhý.   Páčia sa mu, veľmi sa mu páčia. Ale čože, keď si ich potajme smie   čítať. Nech ukáže knižku, mamka hneď zvie, čo sa stalo. Iste sa   spýta: „Maroš, a kde si vzal peniaze na knižku — ha?“ Juj, to by   bolo! Juj!
    </tei:p>
    <tei:p>
     A jednako už tomu neujde.
    </tei:p>
    <tei:p>
     — Maroš, — zadíva sa mu akosi podozrievavo ešte toho dňa do očí, —   a si ty mne nevzal z kasničky dva šestátky?
    </tei:p>
    <tei:p>
     — Dva šestáky? — cíti chlapec, ako mu ide krv do tváre. No, čo, čo   povedať? Vzal som a kúpil som si veršovanú knižku? Jaj, bože! — Nie!   — pokrútil rozhodne i hlavou. — Ja som nie! Ani som nevidel vaše   peniaze!
    </tei:p>
    <tei:p>
     — Povedz, nič sa ti nestane! — pokúsi sa ešte mať, ked nemysli, že   by sem mohol prísť i niekto iný.
    </tei:p>
    <tei:p>
     — Nie! Ja som nie! — neodváži sa s pravdou von.
    </tei:p>
    <tei:p>
     — Ale ak si, potom dostaneš! — sprísnie ten pekný obličaj. —   Pozri, ako nám je ťažko žiť. Zaodieť vás treba, zaobuť, a to všetko   len tie naše ruky! Otec skoro ani nespí, derie sa dňom—nocou a niet z   čoho úroky poplatiť, — vyhŕknu jej slzy z očí. — Radšej mohol pánboh   do svrčiny dušu vdýchnuť ako do chudobného človeka!
    </tei:p>
    <tei:p>
     Maroš stojí ako omráčený. Pichne ho to ako vtedy, keď zabil toho   kocúra. Ba horšie. Horšie! Tvrdé slová mamkine pohnú v ňom čosi, čo   mu vyčíta, vyčíta: „Ty si nemal vziať tie dva šestáky! Ty si nemal čo   spraviť svojej mamke toľkú bolesť.“ Skoro sa mu zatočí v hlave.   Priznať sa? Nepriznať? Nevie sa rozhodnúť a otrasený v duši vyjde   radšej na priedomie, kde sa ešte chlapci hrajú, hoci pri   mesiačiku.
    </tei:p>
    <tei:p>
     Hrať sa mu nechce. Ide spať. A tejto noci nespí dobre. Už—už   usína, a zas to ujde. Pred sebou vždy tam má oči, veľké, nevädzové,   uslzené materine oči.
    </tei:p>
    <tei:p>
     Na druhý deň ponúka chlapcom, či by niekto nekúpil zajaca. Predal   by! Nikto sa však akosi nehlási. Ani na tretí deň, akoby nikto nemal   groša a nikto nestál o zajace. Zatiaľ doma u Kozov nájde už tretí raz   bradatého žida. Výprava sa s mamkou, navráva ju na voľačo, ale Maroš   nevybadá, o čo ide.
    </tei:p>
    <tei:p>
     Skoro nato nájde mamku pred zrkadlom prehrebať si vlasy a plakať,   nariekať. Vie, muselo sa stať čosi zlé, veľmi zlé, muselo sa stať,   keď mamka tak plačú.
    </tei:p>
    <tei:p>
     — Čo vám je, mamka? — pritisne sa k nej s obavou. — Čo sa vám   stalo?
    </tei:p>
    <tei:p>
     — Vlasy som si musela predať! — mykne to mladou ženou, až zafiká.   — Moje vlasy… ach!
    </tei:p>
    <tei:p>
     To ho dorazí. Vzal mamke dva šestáky z kasničky, a ona, chudina,   musela si Židovi vlasy predať, keď je bieda v dome. Vyjde na   priedomie rozrušený. Zájde až pred modlitebňu medzi chlapcov.
    </tei:p>
    <tei:p>
     — Nekúpite zajačika? Nekúpite?
    </tei:p>
    <tei:p>
     — Akého? — zaujíma sa hneď jeden z chlapcov, dobre zajedený Juro   Drúčikovie.
    </tei:p>
    <tei:p>
     — Pekného bieleho s čiernymi bodkami na chrbte a červenými očami,   — vraví Maroš. — A je už hodný! Polovičiar!
    </tei:p>
    <tei:p>
     — A za čo ho dáš? — nastáva jednanie. — Za čo, ha?
    </tei:p>
    <tei:p>
     — Za tridsaťpäť grajciarov!
    </tei:p>
    <tei:p>
     — To je veľa!
    </tei:p>
    <tei:p>
     — Tak teda za tridsať.
    </tei:p>
    <tei:p>
     — Za to dostanem mladého i z veľkých, a tvoje sú z malých.
    </tei:p>
    <tei:p>
     — No z prostredných sú, — nedopustí Maroš. — Tak si ho vezmi za   päťadvadsať…
    </tei:p>
    <tei:p>
     — Dva šestáky ti dám zaň, — núka chlapčisko. — I tak nemám viac.   Ak chceš, daj — ak nie, nechaj si! Dáš?
    </tei:p>
    <tei:p>
     — Keď nemáš viacej, — povie Maroš smutno, — daj teda tie dva.
    </tei:p>
    <tei:p>
     — Ten to predáva, — divia sa chlapci, — odpoly zadarmo!
    </tei:p>
    <tei:p>
     Obchod je vykonaný a Maroško má dva šestáky. Je pravda, zajac je   tam, a ten stojí najmenej tridsaťpäť. Ale aspoň dva šestáky sú tu!   Dva šestáčiky! Položí ich do kasničky na miesto, odkiaľ ich vzal.
    </tei:p>
   </tei:div>
   <tei:div type="chapter">
    <tei:head>
     13
    </tei:head>
    <tei:p>
     Mamka sa zadiví, keď nájde dva šestáky v kasničke pekne jeden na   druhom, ako by ich len prv nebola ani zbadala. Háda, ako sa len mohli   ta dostať, keď ich tam nebolo? Ale darmo háda, Maroško si číta svoje   verše slobodne pri stole. Číta i jej, a keď sa spýta, kto ti dal   knižku? Nuž kúpil som si. A kto ti dal peniaze? Predal som zajaca,   dostal som. A ona sa ani nezháňa po tom prísť všetkému na koreň. Veď   má toľko starostí! Veru nech tých niet, nepredá si svoje krásne   vrkoče Židovi za mizerných desať zlatých…
    </tei:p>
    <tei:p>
     Maroš vidí, pomaly sa i jej srdce utíši. Keď si smutná stane pred   zrkadlo, už nenarieka. Len nadáva tomu falošnému kupcovi, čo jej   toľko vystrihal z vlasov.
    </tei:p>
    <tei:p>
     — Ach, taká potvora potvorská, — žaluje sa synovi. — Keď mi to len   chodilo na dom a chodilo. On si vraj vezme len málo, máličko — ešte   mi ostane dosť, až nazbyt. Tak som sa mu dala občankať. A teraz —   hľa, ostrihaná ovca! Ani ľuďom na oči sa ukázať!
    </tei:p>
    <tei:p>
     — Veď vám to pod čepcom nevidieť, — teší ju Maroško.
    </tei:p>
    <tei:p>
     — Nevidieť! Keď ja viem, mala som ich, a už ich nemám!
    </tei:p>
    <tei:p>
     — Máte desať zlatých! — dokeruje sa s ňou.
    </tei:p>
    <tei:p>
     — Čo je to, dieťa moje, k tomu, čo nám všetko treba? — zamračí sa   mať. — Vieš, my si musíme s otcom všetko nadobývať od toho klinčeka,   od tej íverôčky!
    </tei:p>
    <tei:p>
     — Budem vám pomáhať i ja!
    </tei:p>
    <tei:p>
     — Ako?
    </tei:p>
    <tei:p>
     — Pôjdem na prázdniny ku kôram. Zarobím a bude.
    </tei:p>
    <tei:p>
     Takéto a podobné skúsenosti odtláčajú sa natrvalo do mäkkej   chlapcovej duše. On hry má rád, ale skoro príde na to, že je to len   taký beh za vetrom. Čo z toho? Mišo Mrázik, ten si to môže dovoliť,   veď majú doma všetko i bez neho. I Ivo Kloška a chlapci z mesta — tí   sú páni! U nich si však mamka musí predať vlasy, to je iné. Tu musí   preto pomáhať i on.
    </tei:p>
    <tei:p>
     Počne sa lapať práce, hoci je v nej už dávno. Po Mišovi nasleduje   do hurtovnice Janko a mamka môže spokojne ísť, kde jej práve treba.   Deti už má na koho zveriť. Pravda, tá škola zavadzia, ale pán učiteľ   sú dobrý. Pustia Maroša, keď to musí byť. A on si zájde k Váhu,   rozloží sa s deťmi a číta im verše zo svojej knižočky…
    </tei:p>
    <tei:p>
     Takto by sa žilo akosi, keby neprišlo ešte iné.
    </tei:p>
    <tei:p>
     Istého rána, práve sedia pri raňajkách, keď sa ozve zvonku hrozivý   výkrik: Plajbásovci, čo robíte, dvor vám horí…
    </tei:p>
    <tei:p>
     Otec je v robote. Mamka vybehne na uličku. Zalomí rukami a ako bez   zmyslov zrúti sa na hŕbu mokrého duba, čo sa po využití vo fabrike   suší na podkurovanie.
    </tei:p>
    <tei:p>
     — Bože môj, bože môj, — začuje i Maroš, hneď mu vypadne lyžica z   ruky, — ľudia, ľudia, čo ste to z nás urobili?
    </tei:p>
    <tei:p>
     Keď vybehne, na ohromnom starom dvore z Haruľovie strany vybuchne   ani čo by vyhodil veľký sud do výše. Ľudia sa zháňajú zo všetkých   strán a tamhore to praští a šíri sa nebezpečne. Šťastie, že je aspoň   dobytok na poli. O to je ľahšia vec… Lenže nie pre Maroša. Jeho   dobytok sa nevyháňa. Ten je tam — v maštali.
    </tei:p>
    <tei:p>
     — Joj, zajace moje, zajace! — zabedáka chlapec. Pohľad jeho,   zúfalý, vytreštený, padne na mamku. Čo však tá — zvíja sa ako   pristúpená a nezadlávená húsenička na zemi. Čo robiť? Pritiahne si   cediačik a rozbehne sa do horiaceho staveniska. Hore na šope už   čertovsky praská. I dym sa odtiaľ kudlí. Ale maštaľ je ešte akoby   nič. Otvorí dvere, vrhne sa k zajacom, čo sa udivene zahľadia naňho   červenkastými očami. — Muc… Muc…! — Volá ich, rád by ich chytiť aspoň   zo dvoch. Nedajbože! Zajačiky, inokedy krotké, teraz práve sa plašia.   Čupne i ten, i onen, a šuch! už je v diere pod rezom. On sa však   vrhne i sem za nimi. Hodí sa na zem, vstrčí ruku do diery, pokiaľ len   vládze, ale nič! Dym sa už valí dverami na maštali. Praskot vzrastá,   mohutnie… Skoro nevidieť nič, len biely — bielučký dym, keď si Maroš   zapchá nos i ústa a vybehne z horiaceho dvora, bedákajúc: — Zajace   moje, zajace!
    </tei:p>
    <tei:p>
     — Pozrite to chlapča, pozrite! — ukazujú na neho ľudia. — Či to   ono nepodpálilo? Čo si tam hľadal? — oboria sa naňho.
    </tei:p>
    <tei:p>
     — Zajace, moje zajace! — trasie sa chlapec na celom tele a z očí   mu rinú slzy ako hrachy.
    </tei:p>
    <tei:p>
     — Čože tvoje zajace? Dom si bráň! — ukazujú mu na chalupu, čo má   na oknách okenice, ale nikto ich nezatvára. Mamku ešte kriesia ženy   tam na dube. Deti rozobral kde—kto, ale otec ešte nedobehol z   fabriky. Nikoho nieto u Kozov, nikoho, len Maroško je tu. — Dom si   bráň! — volajú na neho, a to hlasom, akoby to všetko on bol vykonal.   Akoby on bol ten dvor podpálil.
    </tei:p>
    <tei:p>
     — Dom? — zbiera Maroš sily. Ale o chvíľu už je v pitvore, z   pitvora beží schodami na povalu. Tu sú oblôčiky. Ak sa nezavrú   železné okeničky, oheň sa dostane dnu, a potom je už ozaj beda. „Nie,   nedostane sa!“ myslí si chlapec, cítiac, ako mu ktosi pridáva sily   „Nie!“ a zavrie a zahačkuje okeničku, jednu i druhú. „No, teraz je už   dobre!“
    </tei:p>
    <tei:p>
     Požiar sa medzitým rozožiera. Zachváti celý dvor, preskočí i na   susedný, Kľuchajovie. Zaplaví i drevárne, i domce, až sa zakudlí a   mece pláchy doďaleka. Ľudia nosia vodu, i striekačky hasia, čo však z   toho. Do večera všetko je na hŕbe. Ostanú len ohorené trámy a z krmu   iba kopy hnoja. Múranice obstoja, i tá Plajbásovie, ale krovy sú tam.   Komíny a dajedny steny začadené čnejú do výšky.
    </tei:p>
    <tei:p>
     Smutno je veru na pohorenisku. Veľmi smutno! Mamka Kozovie už si   všetky slzy vyplakala. Otec, ten neplače, ale vidieť, ako mu je tupo   v duši. On je z tých, čo málo čakajú od života, keď ich však sto ráz   hodí, sto ráz sa usilujú vstať. I teraz, ešte sa tu kudlí z hŕb   znivočeného krmu, on už znáša opálené brvná, vybíja šparnáky, veď   bude na čo! Maroš, keď otec neplače, neplače ani on. Len sa preberá v   uhlí, či by nenašiel niečo, nejaký koštialik z tých zajačikov, alebo   ak sa podusili! — Ale nič — nič!
    </tei:p>
    <tei:p>
     — A ak ušli! — teší sa chlapec a hneď mu je ľahšie. Ak ich už ani   nebude mať, ale aspoň ak nešli takou ťažkou smrťou!
    </tei:p>
    <tei:p>
     Keď prídu kravy, je to ešte smutnejšie. Dobytok hľadá svoju   maštaľ, a keď jej niet — zostane proti pohorenisku a ručí. I Kozovie   Rysuľa zarúkne na zuhoľnatené trámy a na čmudiace hnojisko dobrého   krmu. Akoby len súcitila s gazdom a gazdinou a vedela všetko, čo sa   stalo. Maroškovi sa zdá, v tom rúkaní spytuje sa i ona, tá kravička   rysavá, kto to bol? Kto to bol? Kto nám to urobil?
    </tei:p>
    <tei:p>
     — Kto to bol? Ktože to uhádne?
    </tei:p>
    <tei:p>
     Ľahko by to prischlo i na ňom — na Maroškovi, keď vybehol z   horiaceho dvora. Ale totka Krdanka videla ho ešte s lyžicou v ruke, i   ako mu riedka múka vyčrpla z nej na zem. Videli aj iní — a tak koniec   reči. Ktosi musel mať záujem, aby to ostalo na ňom. A nebolo by to   prvý raz — vyhorieť bez viny. Ale nie! Teraz sa háda inak a nič   nevyháda. Ostane to na vandrovníkovi, ako obyčajne.
    </tei:p>
    <tei:p>
     — Rysuľa, Rysuľa, — ide jej Maroško oproti, — na, na! Pôjdeš spať   do Lalov. Ujec Lalovie ti utisne miesta v maštali. Neruč, i tak je už   všetko darmo! I zajačiky sú už tam, a všetky… všetky… poď!
    </tei:p>
    <tei:p>
     Ale nešťastie nikdy nechodí samo. Kým sa chlapec piple s Rysuľou,   doma je zasa poplach. Braček Miško na zhorenej rezačke, čo otec len   nedávno kúpil, nadreže si ruku. Ono je to krám o jednom kolese, na   ňom sú dva nože pripevnené. Ten zmok si koleso roztočí, ruku strčí do   valcov, až je to. Ešte dobre, že si ju neodrezal ako kus koreňa. Bolo   by o lazára viac na svete, a o jedného vojaka menej.
    </tei:p>
    <tei:p>
     — Ach, bože môj, bože, — bedáka mamka, vlečúc hneď pacienta na   chrbte k lekárovi. — Keby už mne chcelo hlavu odtrhnúť! Aspoň by som   už mala svätý pokoj.
    </tei:p>
    <tei:p>
     Kde by však ešte pokoja? K tomu nepríde človek tak ľahko!
    </tei:p>
    <tei:p>
     I u Kozov začne sa len teraz opravdivé mordovisko. Dvor, keď raz   zhorel, musí sa postaviť. Domec, keď je raz nahý — bez krovu, musí sa   prikryť. Peňazí nebolo, teraz musia byť, čo ich príde hneď vyhriebať   spod zeme — tak! Z poistného prikvapne málo—neveľa, i to len z   milosti, keď práve vyšlo a nebolo ešte obnovené. Ostatné sa vypožičia   a pohne sa robota na pohorenisku.
    </tei:p>
    <tei:p>
     U Maroška nejde už o pasiu. Teraz to ženie každého. Otec musí   vystať z fabriky a opatriť si, čo treba. Mamka stará sa o to, čo na   stôl a pre kravu k dojeniu. Ľudia im ináč, ako už v takom nešťastí,   dajú krmu — po plachtici z každého lepšieho domu. Len poznášať to, na   to treba chrbát. Maroško chodí s mamkou na zelinu. Túla sa po   medziach a úvratiach. Tá slanina, ktorej sa nažuval u Stračkov, zíde   sa mu už. Drobnými rukami trhá trávu od koreňa, slimačie i povoju, čo   príde, a ukladá do batôžka, ukladá. Ak už majú obaja, podvihne najprv   mamke. Svoj batôžtek vyloží si na vysokú medzu, podsadne si podeň a   tak ho zodvihne. Doma pomáha otcovi vynosiť hnoj a očistiť miesto,   kde sa bude stavať. Pri Janíčkovi musí byť už Miško. Vyberá hrdzavé a   zhorené klince—šindľovce, vyrovnáva ich kladivkom na skale a potom   namočí do oleja. Tak sa ešte zídu a zgazduje sa na tom…
    </tei:p>
    <tei:p>
     Keď sa už dajú do stavby, pustí ho pán učiteľ i zo školy. A to je   dobrý človek. Deti ho majú veľmi rady. Ani nebije, len vyhreší. A keď   mu kúpia hárok papiera, napíše im peknú rozprávku i prečíta. Maroško   by teraz i chodil, a vďačne chodil, ale keď už musí pomáhať. Keď sa   zruby postavia a na zruby rohy, na rohy zas laty — a on chodí   hore—dolu po tých latách a vynáša šindle na náručí. Nie je to také   ľahké, ako sa zdá. Raz—dva vyjsť, to je nič. Ale tak chodiť od svitu   do mrku, škriabať sa a spúšťať, to je veru dosť. Večer, keď si sadne   doma na schody v pitvore, sedí tíško, ako otec sedával, keď prišiel z   roboty, ak mal trochu času. Nezaspieva, neštveráči ako inokedy. Ide   spať. A v postieľke cíti, ako ho údy sekajú. Sotva si však ľahne, už   i spí, a to je dobre.
    </tei:p>
    <tei:p>
     O prázdninách je zas všetko na mieste. Dvor je už nie ten ohromný.   Také sa teraz nestavajú. Ale Rysuľa už má svoju maštaľku, i   jaloviatko, keď zíde z hole, nájde svoje miesto. Len miesto. Len   zajace sú tam, len ak pôjde na ne zarobiť. Inokedy dostal takto i od   starej mamky i od starého otca Stračkovie. Teraz sú však i tí akosi   bez groša. A starý otec, ak i čo má, stačí všetko minúť. I mama sa   žaluje naňho. A tá chorľavie, nemôže si zarobiť u Weissov na Rohu ako   inokedy.
    </tei:p>
    <tei:p>
     — Jano, a ako je to pri tých kôrach? — spýta sa raz kamaráta   Červeňa. — Ty si tam bol.
    </tei:p>
    <tei:p>
     — No vieš, — natiahne chlapec múdru tvár, — ono možno ísť k takej   robote i na pílu a možno i do mlyna. To dostaneš tragač, naložíš naň   kôr, koľko sa vmestí, a potom vozíš, vozíš, od šiestej do šiestej,   vysýpaš na hŕbu. Odtiaľ sa to berie a láme do veľkého mlynca, čo to   pomelie na dub… V sobotu, ak v stredtýždni neutečieš, dostaneš   výplatu a ideš domov. To je všetko.
    </tei:p>
    <tei:p>
     Maroška to vábi akosi. Doma i tak čo? Mamka si dobre oči   nevyplačú. A otec sám nevyvládze na toľkých robiť. Ani tá hra o ciele   alebo o Barboru už nechutí. Kde by chutila pri toľkom nešťastí? Darmo   príde Paľko Kľuchaj s tým i s oným, darmo i Anka Krdanka so svojím   veselým úsmevom — Maroš cíti, tu musí robiť každý, kto vládze, ak sa   má žiť…
    </tei:p>
    <tei:p>
     — Mamka, — povie chlapec, skladajúc spolu s ňou batoh trávy z   chrbta, — ja pôjdem voľačo zarobiť.
    </tei:p>
    <tei:p>
     — A kam by si šiel? — zadíva sa táto naňho s ľútosťou.
    </tei:p>
    <tei:p>
     — Ku kôram do mlyna.
    </tei:p>
    <tei:p>
     — Ku kôram? Ešte si malý a slabý.
    </tei:p>
    <tei:p>
     — Nie som. I Jano Červeň ide — pôjdem i ja.
    </tei:p>
    <tei:p>
     — A kedy by si šiel?
    </tei:p>
    <tei:p>
     — Zajtra, — povie rozhodne. — Nahotujte mi niečo do šatôčky.
    </tei:p>
    <tei:p>
     A Maroš ozaj vstane ráno vedno s otcom, hoc ten ani nevie, kam sa   on chystá. Ale keby i vedel, čo? Čo ho čaká, chudobného chlapca, ako   hrdlačiť od malička? Dostane od mamky chleba a bryndze do šatôčky a   ide.
    </tei:p>
    <tei:p>
     Ráno je svieže a milé. Mlyn je dobrý kus za Mosticami, ale   chlapcovi sa kráča veselo. To je niečo iné, ako ísť na huby alebo sa   hnať za kravami či husami k Váhu. A čo hneď robiť piecky alebo   dobývať Zlatý kŕč! To je celkom iné. Maroš cíti, ako by od neho čosi   záviselo na tom šírom svete. Hrať sa, či nehrať — na tom je nič. Ale   robiť? Ak nebude robiť, nebude mať zajace, ani knižku si nekúpi, akú   by chcel, ani otcovi by nemohol pomôcť. Keď ho však prijmú do roboty,   všetko bude. Bude mať ruky rysavé od smoly, ale inak sa bude môcť   prihovoriť chlapcom. I starší si ho všimnú, keď už robí.
    </tei:p>
    <tei:p>
     Pod vŕbami neďaleko mlyna dohoní iných chlapcov. I Červeň je medzi   nimi. Všetci majú na rukách fľaky od smoly. Kráčajú veselo a spustené   ruky sa im vozia naprednazad ako starým.
    </tei:p>
    <tei:p>
     Keď ich Maroš dobehne, zastanú a obzerajú si ho, akoby mali   rozhodnúť, vziať ho medzi seba, či nevziať.
    </tei:p>
    <tei:p>
     — Azda i ty ideš s nami ku kôram? — pohodí jeden zo starších. —   Veď si ty pán!
    </tei:p>
    <tei:p>
     — Ja? — zahanbí sa chlapec a začervenie ako fakľa. — Veď sme my   chudobní!
    </tei:p>
    <tei:p>
     — Ale sa máš vraj učiť za pána! Tak to vravia i ujec   Stračkovie.
    </tei:p>
    <tei:p>
     — To len tak! My sme vyhoreli.
    </tei:p>
    <tei:p>
     — No dobre. Tak poď medzi nás! — povolí ten starší, akoby sa to   malo na tom zvrtnúť. — A uvládzeš tragač — ha?
    </tei:p>
    <tei:p>
     — Uvládzem.
    </tei:p>
    <tei:p>
     — Uvidíme!
    </tei:p>
    <tei:p>
     Vo mlyne rozoberú si chlapci tragače. I Maroš dostane jeden.   Potisne ho pred sebou, a ten ak píska, tak píska. I tie ostatné   vŕzgajú. Jeden tak, druhý inak. Kôry sú postavené do koňa. Ktoré sú   už suché, berú sa rovno odtiaľ. Naberú si chlapci, i on si naberie,   koľko sa len vmestí. Prisoší sa k tomu a zdvihne. Koliesko zapíska a   ide to, len ho trochu ohne. Zamieri, kade ostatní, i pri veľkom, už   rachotiacom mlynci, o ktorý bije akýsi chlapčisko kôrou a láme ju —   vysype svoj náklad.
    </tei:p>
    <tei:p>
     — Hej, ty pankhart, ja tvojho otca naháňam, — začuje vtom ostrý   hlas za chrbtom, — a či to tak? Nevieš to vysypať poriadnejšie, ty   sprosták voľáky. Ty krava, ty vôl!
    </tei:p>
    <tei:p>
     Maroška zamrzí, skoro mu tragač vypadne z hrsti. Obzrie sa, komu   on čo? A tu vidí pred sebou rozkateného človeka, čo dáva pozor, aby   práca išla. Trochu nabok vysypal tú fúru, preto ten tak.
    </tei:p>
    <tei:p>
     „Dám si pozor,“ pomyslí si Maroš a nepovie ani slova. Zoberie si   svoj tragač a vozí a vozí. Jano mu ukáže, ako si to má i naukladať, i   trak mu opatrí, čo si prehodí cez plecia, aby mu ruku nevyťahalo. Už   to azda pôjde.
    </tei:p>
    <tei:p>
     Ako však tíska a koliesko spieva svoju hvízdavú pesničku, až to v   ušiach piští — zrazu nakloní sa náklad a rups! — vysype sa na   zem…
    </tei:p>
    <tei:p>
     — Ach, ty hovädo! — udrie zasa doňho predošlý tvrdý hlas. — Nevieš   si ty krám posprávať? Vidíš, koliesko sa ti nahlo! Oska ti je von! Ty   hlupák! Ta — choď mater cicať!
    </tei:p>
    <tei:p>
     V tú chvíľu pocíti už Maroš, ako ho ten hrozný chlap odsotí.   Pozrie naňho — oči má podliate. Z úst mu razí pálenkou. Čo tomu?
    </tei:p>
    <tei:p>
     Jednako už ho chce prosiť a veľmi prosiť, aby ho neodháňal. Veď on   chce robiť, chce — aj sa naučí ako ostatní. Ale dnes je tu prvý raz.   A doma mamka plače. Otec nevyvládze toľkých chovať!
    </tei:p>
    <tei:p>
     — My sme vyhoreli! — to je všetko, na koľko sa zmôže.
    </tei:p>
    <tei:p>
     — Čo mňa po tom? — odsekne mu drzo chlap. — Ešte si sopliak, ty   holopysk. Príď, keď trochu obrastieš!
    </tei:p>
    <tei:p>
     Maroš sa zoberie v hanbe. Ani nepovie zbohom, a komu? Nechá tragač   tam, kde sa noša prevalila, a ide, kam ho oči vedú. Kdesi pri Váhu   zastane, je mu smutno, veľmi smutno v duši. Čo teraz? Ísť domov? Veď   išiel ku kôram! A len čo fruštik odtrúbilo vo fabrikách, len… Sadne   si na hať a díva sa do vody. Keď ho nadíde hlad, rozvinie si šatôčku,   dá sa do chleba a bryndze. Domov ide len večer, keď i ostatní z   roboty…
    </tei:p>
    <tei:p>
     — Prepustili ma! — povie mamke, keď ho táto víta. —   Prepustili!
    </tei:p>
    <tei:p>
     — Už ťa prepustili?
    </tei:p>
    <tei:p>
     — Už!
    </tei:p>
    <tei:p>
     — A si robil?
    </tei:p>
    <tei:p>
     — Robil!
    </tei:p>
    <tei:p>
     — A plat ti dali?
    </tei:p>
    <tei:p>
     — To vraj len na sobotu.
    </tei:p>
    <tei:p>
     Príde sobota a mamka vystrája syna do mlyna. On sa i vyberie, ale   skoro sa vráti.
    </tei:p>
    <tei:p>
     — Nuž, koľko máš? — spýta sa ho.
    </tei:p>
    <tei:p>
     — Nič mi nedali.
    </tei:p>
    <tei:p>
     — Nič, a prečo?
    </tei:p>
    <tei:p>
     — Keď som im tragač pokazil.
    </tei:p>
    <tei:p>
     — Hneď som vedela! — kývne mamka smutne. — Ty nebudeš mať akosi   šťastie v živote ako druhí, nebudeš! Nepokazil ten tragač niekto   iný?
    </tei:p>
    <tei:p>
     — Nie! Ten som ja!
    </tei:p>
   </tei:div>
   <tei:div type="chapter">
    <tei:head>
     14
    </tei:head>
    <tei:p>
     „Ty nebudeš mať šťastia v živote!“ hučia Maroškovi dlho v ušiach   mamkine slová. Uveriť im — nebolo by ťažko. Hoc je malý žiačik,   prešiel už cez všeličo. Ale čo je šťastie? Šikovnosť, keď kto niečo   prekúri, aby druhý vyhrmel za to? Veď už i otcovi Stračkovie raz bol   sľúbil robiť ako druhí — šikovne. Lež keď to druhým ide inak a jemu   inak.
    </tei:p>
    <tei:p>
     — Aký je to ten šťastný človek? — spýta sa otca v nedeľu, keď sa   mu zdá veselším a zhovorčivejším.
    </tei:p>
    <tei:p>
     — Prečo sa spytuješ?
    </tei:p>
    <tei:p>
     — Keď mi mamka vravia, že ja budem nešťastný.
    </tei:p>
    <tei:p>
     — Čo by si len bol… pohladí ho ťažkou rukou po hlave, čo je   zriedka. Tu sa na nejaké mazny nestačí. — Keď budeš zdravý a spokojný   s tým, čo máš, môžeš byť šťastný.
    </tei:p>
    <tei:p>
     — A vy ste šťastný?
    </tei:p>
    <tei:p>
     — No, som spokojný, — prelietne úsmev otcovi tvárou. — A kým som   zdravý, nemám si čo žiadať, leda vyplatiť ten dlh.
    </tei:p>
    <tei:p>
     — A keď ho vyplatíte, budete šťastný?
    </tei:p>
    <tei:p>
     — Prečo by nebol? Budeme mať všetci, čo nám treba.
    </tei:p>
    <tei:p>
     Maroškovi po tomto zišiel na um rozdiel, čo je v povahe rodičov.   Mamka je prudká. Raz mu vraví — drž sa, nedaj sa — inokedy zas — ty   budeš nešťastný v živote! I sama raz je veselá, vyspevuje si, smeje   sa, celý svet je jej, a hneď zas narieka, načo len pánboh stvoril   chudobného človeka? Otec, ten je pomalý, zriedka sa usmeje, len robí   a robí. Ale plakať neplače ani pre dlžoby, ani keď sviňa ochorie. On   je spokojný s tým, čo má, keď je zdravý. A ak raz i ten dlh vyplatí,   bude vraj i šťastný…
    </tei:p>
    <tei:p>
     Ani nevie ako, a ten zamĺknutý, chladný otec sa mu pozdáva, keď ho   i nevie mať rád ako mater, s ktorou je akosi skamarátený. Výklad o   šťastí sa mu do jeho detskej hlavy nevprace. Sú to preňho viac len   slová, na ktoré — nebyť mamky — ešte dlho nepríde. Ale otec, v ktorom   poznal len akýsi robotiaci stroj, počne ho zaujímať. Doteraz, keď sa   s ním zišiel, najčastejšie ho hrešil, alebo aspoň napomínal. — Maroš,   nohy umyť… pomodliť sa! Ber sa do kostola na katechizmus…! Vykydaj   hnoj z maštale, nevidíš, ako my musíme drhnúť? — takými slovami   nemožno srdce zohriať. Teraz je tu však čosi iné. Pohladil ho po   hlave i usmial sa mu. Nebozkal ho, ako tetuška Kľuchajovie pobozká   Paľka. Nie, chudobní ľudia sa nebozkávajú, na to niet času. Ale keď   pohladil, i to je dosť… A tá vyprávka, ešte takej nepočul.
    </tei:p>
    <tei:p>
     — Pôjdete kosiť? — priplichtí sa k otcovi, keď si večer kuje   kosu.
    </tei:p>
    <tei:p>
     — Máme ľadník na Hriadkách, treba ho pokosiť. Mohol by si mi prísť   s obedom a pomôcť obracať! Zajtra bude pekne, môže sa i osušiť.
    </tei:p>
    <tei:p>
     — Prídem! — sľúbi Maroš.
    </tei:p>
    <tei:p>
     Na druhý deň aj ide, nesúc v servítke za misku halušiek. Vidličky   mu trčia z vrecka. Mamka mu naložili ponáhľať sa. Ani si nesadne, iba   raz pod vŕbky. Pozrie do servítky, či nevysypal. Ale nie! Halušky sú   vrchom, na nich jesto i škvariek. Eh, tak mu ide na ne, keď doma   nejedol. Veď by otec ani nepoznal. Už—už i podľahne pokúšaniu. Lenže   ľudia idú, ak ho uvidia, vysmejú sa mu, že je taký bumbaj. I otcovi   povedia. Ani by to nebolo pekne, keď otec robí od rána, a mal by jesť   len to, čo on popapre. Preto i vyskočí a pohne bežkom spod vŕbok. Len   jednu škvarôčku čo si strčí do úst, len jednu jedinú.
    </tei:p>
    <tei:p>
     Ľadník je už skutočne dolu na úzkej roličke vedľa železničnej   trate. Otec sa Maroškovi zas usmeje, keď ho vidí skákať bosými nohami   po riadkoch.
    </tei:p>
    <tei:p>
     — Daj si pozor — nepichni sa!
    </tei:p>
    <tei:p>
     — No, nie! — chlapi sa Maroš. — Ja mám podošvu, ani bodliak ma   nepichne. Tu máte halušky!
    </tei:p>
    <tei:p>
     — A mať príde?
    </tei:p>
    <tei:p>
     — Aby ste ich nečakali — musia ísť na Prídavky nazbierať   kapustných listov pre svine. I plieť tam musia, keď nasadili zeleného   mnoho.
    </tei:p>
    <tei:p>
     — Veď si my poradíme, — sadá si na medzu a kladie misku s   haluškami na kolená. — Pravda?
    </tei:p>
    <tei:p>
     — Poradíme! — hľadí syn na halušky a cíti sliny v ústach, keď je   hladný. Vezme si vidly zo zeme a počne obracať, kým sa otec naje. —   Ešte je trochu mokrý! — naťahuje sa s ľadníkom.
    </tei:p>
    <tei:p>
     — Nechaj! Poď sa najesť i ty. Či si jedol?
    </tei:p>
    <tei:p>
     — Nie!
    </tei:p>
    <tei:p>
     — Tak poď, máme dosť obaja! Potom budeme robiť. Hybaj!
    </tei:p>
    <tei:p>
     — Keď máme len jednu vidličku.
    </tei:p>
    <tei:p>
     — No len poď, — ponúkne ho otec. — Na! — strká mu vidličku do   ruky, — naklaď si do úst. Potom dáš mne. Každej veci spôsob.
    </tei:p>
    <tei:p>
     Maroško je hladný, nedá sa núkať. Vrhne sa na misku a pichne   vidličkou hlboko. Napchá si ústa ani škrček a podá nástroj   otcovi.
    </tei:p>
    <tei:p>
     — Teraz vy! — ledva vypustí z plných úst.
    </tei:p>
    <tei:p>
     — A teraz zas ty! — podá mu zas on vidličku.
    </tei:p>
    <tei:p>
     Tak si oni podávajú na medzi z ruky do ruky, až z hodnej misky   vykukne dno. Ľadníček im schne na slniečku, aj rozvoniava. Vysoko,   vysoko kdesi, zavŕtaný do belasej oblohy, šveholí im k tomu škovránok   obedňajšiu pieseň.
    </tei:p>
    <tei:p>
     — Ako je dnes pekne, — poznamená chlapec.
    </tei:p>
    <tei:p>
     — Veď i treba, nech sa krm usuší! — odkladá otec náčinie. — A si   sa najedol?
    </tei:p>
    <tei:p>
     — Najedol!
    </tei:p>
    <tei:p>
     — Tak mi teraz dones do krčiažka vody z vochterne a pôjdeme!
    </tei:p>
    <tei:p>
     Chlapec vezme spod medze krčiažtek—kamenáčik a kráča do vochterne.   Obzerá si cestou role. Aké sú len iné široké a ich aká je úzka. A   otec je celkom iný, krajší, veselší, keď robí na roli, ako vo   fabrike.
    </tei:p>
    <tei:p>
     — Prečo je tá široká roľa nie naša? Čo len táto úzka?
    </tei:p>
    <tei:p>
     Keď sa vráti s vodou, nezdrží sa a povie to otcovi.
    </tei:p>
    <tei:p>
     — Hja, syn môj, — prikývne mu tento, — ja by bol tiež radšej na   širokej roli! A my sme mali tiež niekedy široké, — ukazuje mu až po   štvrtú medzu. — Vidíš, až potiaľ oral tvoj starý otec!
    </tei:p>
    <tei:p>
     — A prečo my neorieme?
    </tei:p>
    <tei:p>
     — Keď je to už nie naše.
    </tei:p>
    <tei:p>
     — A čie?
    </tei:p>
    <tei:p>
     — Mnoho nás bolo detí, rozdelilo sa. Dostala sa nám štvrtá   čiastka. Ale len by sme i na tej boli zdraví…
    </tei:p>
    <tei:p>
     „Zas to zdravie!“ myslí Maroš, prehadzujúc riadky na druhú stranu.   „Je to zdravie taká veľká vec…“ Aj by sa opýtal, ale sa bojí, ak by   ho otec vyhrešil. A dnes je taký dobrý. Tak im pekne ide ten ľadník   od ruky. Na Váhu sa iste kúpu chlapci, Paľko i ostatní. Ale nech! —   dosť sa nakúpe. Tu robia ľudia všade — volajú z role na roľu. I   ujúkajú dievky kdesi hen na vŕšku. Po trati zas ženie sa železnica,   jedna prefuní zhora, po nej hučí druhá zdola. Čo je tých železníc! A   kam to len idú tí ľudia? Po vrchy, to vidieť — vysokánske vrchy. Ale   potom? Je ten svet i za tými vrchmi? Má mapu, na nej sú tie vrchy, i   Váh, i Mostice, ale čo ďalej? V škole sa ešte o tom neučili, to len   vo štvrtej, na rok! Tam u Horvaja majú už inakšiu mapu. A čo je v   tých dolinách? Kde je tá jalovina? V ktorej? — usiluje sa v práci   vedľa otca a zahrňuje ho otázkami.
    </tei:p>
    <tei:p>
     — Kde je tá Mostická dolina? — spytuje sa Maroš.
    </tei:p>
    <tei:p>
     — Hentá naproti! — ukazuje otec hrabliskom. — Ten okrúhly vrch,   ani vycirkulovaný z jednej strany, a ten rozhodený so skaliskami z   druhej. Tá ženie hen pod Ďumbier na Zadnie.
    </tei:p>
    <tei:p>
     — A kde je teraz jalovina?
    </tei:p>
    <tei:p>
     — V Repiskách. Na druhý týždeň zájdem pozrieť našu jalovičku.
    </tei:p>
    <tei:p>
     — Vezmete jej soli?
    </tei:p>
    <tei:p>
     — Vezmem!
    </tei:p>
    <tei:p>
     — A mňa by ste nevzali so sebou?
    </tei:p>
    <tei:p>
     — Ešte by si nevydolel. Je to ďaleko.
    </tei:p>
    <tei:p>
     — Ja vydoliem, žobroní chlapec. — Len ma vezmite. A keby ste mi   ešte dali ušiť krpčeky. V tých sa ľahko kráča. Tak by som šiel! Dáte   mi?
    </tei:p>
    <tei:p>
     — Keď nemám peňazí.
    </tei:p>
    <tei:p>
     — Vyberiem si z poštovej sporiteľne, — hotový je Maroš. — I tak   čo? Nepribúda.
    </tei:p>
    <tei:p>
     Napokon sa dohodnú. Otec je dnes celkom inakší, ako keď robí vo   fabrike. Nevie ho zakríknuť a mu čo odoprieť.
    </tei:p>
    <tei:p>
     — Keď budeš počúvať ako dnes — vezmem ťa.
    </tei:p>
    <tei:p>
     A chlapec počúva. Akoby nepočúval, keď dostane krpčeky a môže do   hory? Mamka sa len diví, čo sa to robí s ním. Sám sa jej ponúkne —   opatriť Janíčka, hoc ho i chlapci vyhvizdujú na uličke. Sám! I prv   opatril, veď je on nie najhorší, ale mu to musela sama naložiť. I   ošomral, teraz nešomre. Otec prinesie kus krpcoviny a on zájde si k   starému Stehlíkovi, nech mu tie krpčeky ušije. Ale skoro, lebo na   sobotu musí už s otcom do hory.
    </tei:p>
    <tei:p>
     Do soboty sú krpčeky hotové, vymoknuté i vymastené. I návlačky   majú, také pekné len tak voňajú. Popoludní sa Maroš vykrpcuje,   návlaky si ovije okolo nôh a čaká, vyčkáva. Starší chlapci už išli.   Čože — tí by ho nevzali so sebou, keď je ešte malý. Niektorí fŕľali i   na koňoch. Ale nech! Veď ho otec vezme, len by došiel z fabriky.
    </tei:p>
    <tei:p>
     Na priedomí obzrú si ho deti. Všimnú si tých novučkých   krpčekov.
    </tei:p>
    <tei:p>
     — Ja pôjdem s otcom do hory, — pochváli sa kamarátovi Paľkovi.
    </tei:p>
    <tei:p>
     — Ja by som tiež šiel s vami, — sklopí tento smutne oči. — Ale mňa   nepustia.
    </tei:p>
    <tei:p>
     — Však i teba, Maroško, — priskočí k nim Anka Krdanka, tiež už   trocha podrástla, — i teba zje medveď. Nechoď ta! — vytreští očká,   plné obavy. — Ja by veru nešla! A najmä nie v noci!
    </tei:p>
    <tei:p>
     — Veď ja pôjdem s otcom, a my dvaja sa medveďa nebojíme.
    </tei:p>
    <tei:p>
     — Hej, nebojíte, keď nepríde, — duplikuje Anka. — Nebojíte! Ale   keby prišiel, utekali by ste.
    </tei:p>
    <tei:p>
     — Neutekali! — chlapi sa Maroš.
    </tei:p>
    <tei:p>
     — No vieš, — zamieša sa Paľko do reči, — taký medveď je veľmi   mocný. I koňa zrazí dlabou, i jalovicu odnesie!
    </tei:p>
    <tei:p>
     Iba bujaka sa bojí. Keď ho ten pritisne rohami o peň alebo o   skalu, veru ho i zadrhne. Ja som už počul o tom rozprávať ujca   Kotúčovie. To je jáger, a aký! Ten i zabil medveďa. A vravel, ako   našiel raz bujaka držať medveďa o skalu. Medveď už nedýchal. Ale   bujak, keď ho odtrhli, tiež padol z nôh a museli ho dobiť.
    </tei:p>
    <tei:p>
     — Ale nič sa neboj, Maroš, — posmeľuje ho zas Paľko, rodený   poľovník. — Vieš, medveď ti je také zviera, keď mu ty nič, on tebe   tiež nič.
    </tei:p>
    <tei:p>
     — My sa nepôjdeme s ním biť, — zahľadí sa chlapec na pysky   krpčekov. — My pôjdeme jalovičke so soľou.
    </tei:p>
    <tei:p>
     Takto hotový vyčkáva otca. Už sa i zmrkne, ten však nechodí a   teraz je večer dlhý. Už deväť hodín a ešte nejde. Už by mal prísť, ak   majú do tej hory. Hora je ďaleko! Ale kdeže príde, keď majú výplatu?   Sobota je, sobota!
    </tei:p>
    <tei:p>
     Konečne po deviatej začuť rovnomerný krok ťažkých škvorní. Len čo   sa obráti niečo zjesť, poukladá, čo treba — soli, tlče, dohánu, fľašu   pálenky, slaniny a chleba do tanistry. Ani si len tie čižmiská   nepreobuje. Siahne pod trám za kvakuľou, strčí i chlapcovi akúsi do   ruky a už sú v ceste.
    </tei:p>
    <tei:p>
     Mesiac svieti splna — je skoro ako vo dne. Maroš vidí noc je   celkom príjemná, a hrdo kráča vedľa otca. Prejdú mostom cez Váh,   ktorý si vypráva ako vždy. Vyjdú na vyvýšeninu a potom rovno—rovno po   rosnej pažiti namieria do vrchov k doline. Chlapcovi sa zdá, ako by   len ruky vystierala po nich. Pobehne za otcom, ktorý dvíha črievy a   kráča dlhým krokom. Dohoní ho raz—dva. I predbehne. Niekedy sa obzrie   späť, kde miznú v šere Mostice i veže a komíny Sv. Petra a Pavla.
    </tei:p>
    <tei:p>
     Prejdú popri dedine — tá spí. Nestretnú človiečika a mesiac len   svieti. I hviezdičky svietia — jasajú sa, jasajú! Vyše dediny je už   cesta skalnatá. Otcove črievy hrknú do skaly.
    </tei:p>
    <tei:p>
     V doline je chladnejšie a tmy je viacej. Mesiačik hodí svetla na   vysoké bralá, ale cesta sa vinie pomedzi svrčiny. Voda hučí, rozkýpa   sa vedľa. Hovorí, hovorí. I tie svrčiny sa rozhovoria, i tie skaly, z   ich dier môže veru hocikedy vystrčiť hlavisko ten drak sedemhlavý.   Maroškova fantázia sa rozpracuje. Rozkydané skaly predchodia mu ako   stádo divých sviň. Myslí si, spia — ale vyrušiť ich, a hodia sa na   človeka!
    </tei:p>
    <tei:p>
     — Otec, otec! — volá syn na vodcu, keď zaostáva. — Otec!
    </tei:p>
    <tei:p>
     — Čo je? — ozve sa tento, zamĺknutý akosi celou cestou. — Čo?
    </tei:p>
    <tei:p>
     — Počkajte ma!
    </tei:p>
    <tei:p>
     — No poď! Máš ešte krátke nohy!
    </tei:p>
    <tei:p>
     Idú ďalej pomedzi braliská a popod svrčiny. Dolina sa raz rozšíri,   raz zasa zúži, že sú len skaliská, cesta a divá, kypiaca bystrina.   Maroš zbiera sily i odvahu. Kráča, až zaskakuje. Ale taká hora, to je   nie ako niekde vo Vrbinke! A ten hukot a tá vrava, k tomu ešte v   noci! Tu všetko vypráva — všetko je tu, ako čo by žilo — juj! Načo   som len išiel? — obzrie sa tu i tu za seba, či voľačo nevyskočí a   nebeží za nimi.
    </tei:p>
    <tei:p>
     — Otec, otec, počkajte ma!
    </tei:p>
    <tei:p>
     — Azda sa len nebojíš? — pristaví sa tento. Iste rozoberá cestou   svoje starosti a nezbadá, ako syn zaostáva. — Bojíš sa?
    </tei:p>
    <tei:p>
     — Čo by som sa bál? — podbehne Maroš. — Ale nohy ma bolia.
    </tei:p>
    <tei:p>
     — Vidíš, som ti vravel, — lapá ho za ruku. — A máme ešte dobrý kus   do Repísk.
    </tei:p>
    <tei:p>
     Pomaly sa dolina rozšíri. I svetla je viac. Ide sa im ľahšie.   Kdesi z kopca zhavkajú strážne valaské psiská. Keď sa však nikto   neblíži tým smerom, zamĺknu.
    </tei:p>
    <tei:p>
     — Keby tak boli prišli, — vraví syn otcovi, — bol by im dal!
    </tei:p>
    <tei:p>
     — Komu?
    </tei:p>
    <tei:p>
     — Nuž tým psom!
    </tei:p>
    <tei:p>
     — A čím?
    </tei:p>
    <tei:p>
     — No skalou. Keď ja raz trafím psovi skalou do nosa, tak ide!
    </tei:p>
    <tei:p>
     — To sú zlí psí, — vysvetľuje otec. — Takí i dotrhajú človeka.
    </tei:p>
    <tei:p>
     Maroško je, pravda, rád, keď neprišli. A ešte je radšej, keď   začuje zvonce a stanú pred kolibou, zrubom ktorej prežaruje ešte   niečo pahreby a vyráža chrapot, ani čo by ťahal na poriadnej base.   Koliba je plná ľudí, čo prišli so soľou, chlapcov i starších. Tu to   spí všetko na hŕbe. Otec ešte diškuruje za chvíľu s pastiermi,   Kušiakom a Stanom. Čo však už z toho, keď sa jemu oči zavierajú.   Utisnú mu preto miesta kdesi pod stolcom, kde by zaspal hneď, len keď   dym akosi ide do očí a štípe, štípe. Potiahne otca za nohu — kde je   voda? A keď ju nájde v gelete, namočí si do nej cedáčik, priloží na   oči a ukonaný razom zaspí.
    </tei:p>
   </tei:div>
   <tei:div type="chapter">
    <tei:head>
     15
    </tei:head>
    <tei:p>
     Maroško, keď sa vráti, má čo doma spomínať. Bolo to v noci,   predchodí mu všetko ako vo sne. Ale práve preto, čím videl toho   menej, tým viac si môže nabájiť. A on má dobrú fantáziu! Navypráva   toho mamke, i Miškovi, i deťom navypráva. I ako pastieri Kušiak a   Stano prisahali, že hnali medveďa… i ako Straka, jalovička, lízala   soľ z jeho vahanca… ako sa im veselo šlo po doline, až došli ráno na   tretie zvonenie nad Mostice…
    </tei:p>
    <tei:p>
     — Ale si sa trochu bál, — prekára ho otec.
    </tei:p>
    <tei:p>
     — No, nebál som sa, — nedá sa Maroš. — Len ste vy robili veľké   kroky a ja som nestačil. Ale ja pôjdem raz s chlapci hneď poobede.   Tak aj vidím viac, aj si zájdem na jahody alebo maliny. I čučoriedky   sú kdesi, ale hen na Zadných…
    </tei:p>
    <tei:p>
     — Tí, to musíš ešte dorásť, chlapče!
    </tei:p>
    <tei:p>
     A on ozaj i rastie. Tie okruchy chleba nevyjdú nazmar. Ale i čas   uteká. V rodine mu pribudne zas o jedného bračeka, Mateja, a na jeseň   už ide do štvrtej triedy k Horvajovi. Tu sú tri ročníky a najväčší   chlapci i dievčatá. Pán učiteľ je veľmi prísny. Keď ich počne učiť,   to ich učí, ale i keď ich počne mlátiť, to ich mláti ako žito.   Pánčatá, tie nebije, tým len nadá. Mostičanom — tým nedaruje, keď sú   i hodne nepočuvnejší a väčší huncúti. Najväčší je, pravda, Mišo   Mrázik. S tým si ani pán učiteľ Horvaj nevie rady.
    </tei:p>
    <tei:p>
     — Ja tvojho otca! — zaprská raz Mišo na učiteľa, keď ho tento   pretiahne trstenicou, kade padne. — Ja tvojho…! postaví sa mu ako   chrček oproti, nedbajúc, ako palica cupká a plieska. — Ja tvojho!!! —   ale nevydržiac, už sa pichne pod lavicu. Celá trieda ho obdivuje, tak   sa postaviť! Taký učiteľ, o čo je starší, má moc, i trstenicu. Mišo   iba zlosť a odvahu, jednako sa nedá!
    </tei:p>
    <tei:p>
     A nedá sa veru. Na druhý deň po výprasku prinesie si do školy   pílku na orezávanie stromov a rozpíli učiteľovi lavicu na dvoje. Tak,   nech má! Čo je on kôň, že by ho tak mlátil?
    </tei:p>
    <tei:p>
     Maroš je rád, že nesedí pri Mišovi, ale v prvej lavici vedľa Iva   Klošku. Ivo, ten si kreslí Židov s veľkými nosmi, aj ich vyfarbí   ceruzkami. I veľké hajovy namaľuje, kde popadne papier, keď sa vraj   chystá za mašinistu. Tu sa ani Kozovie žiakovi nič nestane. Pri   Mišovi mohol by si ho pán učiteľ hockedy pomýliť ako otec Stračkovie   v kostole. Zato mu Mišo jednako len imponuje toľkou odvahou. A čo ten   vydrží bitky, to by veru nikto! Ani kôň. A ani je nie taký zlý   chlapec. Nedávno príde do Kozov: — Maroš, chceš zajace? Pravda, ty   nemáš, odkedy ti zhoreli. — Aj mu ich prinesie, dva pekné buriaky.   Paľko tvrdí, že ich kdesi ukradol. Ale dal mu ich — no!
    </tei:p>
    <tei:p>
     Takto sa kamarátstvo zas trochu posilní. Keď príde zima, sánkujú   sa už vedno s Mišom. A keď svitne jar, hrebú si jamky popod odkvapy a   pigajú sa na gombičky, len radosť. Mišo je veľký pigár a Maroška tiež   zaujme táto hra. Vidí, niektorí chlapci majú na špagátiku gombičiek a   gombičiek. I on by chcel priniesť niečo do domácnosti. Veď sa taká   gombička vždy zíde.
    </tei:p>
    <tei:p>
     — Poď sa pigať, Maroš! — volá ho Mišo, keď vidí, má niekoľko   gombičiek v hrsti.
    </tei:p>
    <tei:p>
     — A kam?
    </tei:p>
    <tei:p>
     — K našej studni!
    </tei:p>
    <tei:p>
     Maroš ho poslúchne. Prehrá i vyhrá. I zasa prehrá, keď má už Mišo   jamku vypiganú na každú diaľku a vo všetkých smeroch.
    </tei:p>
    <tei:p>
     — Dobre, budeme sa pigať, — vraví mu, keď utráca, — ale na jamke   na našom priedomí, pod sypárňou.
    </tei:p>
    <tei:p>
     — Dobre!
    </tei:p>
    <tei:p>
     Maroško Kozovie vyhrebie si jamku a cvičí sa, keď má času, ako to   vidí od chlapcov — cvičí. Počne s kostenkou, pokračuje s permuterkou.   Potom ide blancier, truč a z toho kraja i z onoho — fú, rovno do   jamky! Skoro zbadá, že to ide. Ale nezbadá, ako ho premieňa, ovláda.   Sotva príde zo školy, stane si na uhle a čaká, kto pôjde. Keď vidí,   ten by mohol mať nejakú tu permuterku, pristaví ho.
    </tei:p>
    <tei:p>
     — Ty, Jano, poď sa pigať!
    </tei:p>
    <tei:p>
     — A kde?
    </tei:p>
    <tei:p>
     — Nuž na jamku tam pod sypárňou.
    </tei:p>
    <tei:p>
     — Hej, — povie mu chlapec, — ty ju už máš vypiganú.
    </tei:p>
    <tei:p>
     — No veď sa potom pôjdeme pred vás, — uspokojí ho Maroš, — na   tvoju jamku!
    </tei:p>
    <tei:p>
     Šťastie mu i praje. Už má toho za poriadny špagátik nastýkané.   Mišo má však toľko, že sa i trikrát opáše samými gombičkami. A to je   nie len taká sprostá hra. Tej treba i rozumieť!
    </tei:p>
    <tei:p>
     — Koľko mi dáš za túto permuterku? — jednajú sa hráči.
    </tei:p>
    <tei:p>
     — Dve kostenky.
    </tei:p>
    <tei:p>
     — A za tento blancier?
    </tei:p>
    <tei:p>
     — Dve dvojky.
    </tei:p>
    <tei:p>
     — A ty mne za tento truč?
    </tei:p>
    <tei:p>
     — Dve permuterky alebo štyri kostenky. Aké chceš!
    </tei:p>
    <tei:p>
     Tu sa presne určí hodnota každého gombíka, keď je gombík nie ako   gombík. Tak sa hrá, aby sa nikto neošialil. A to je — myslia si   chlapci — i spravodlivé.
    </tei:p>
    <tei:p>
     Maroško je pomaly v tom odborníkom. Oberie Červeňa, i Paľkovi   vyhrá také pekné sklené gombičky. Ktovie, z čoho ich odrezal. Keď   vidí, ľúto mu je za nimi, nechá mu z nich, aby neprišiel o   kamarátstvo. Nie dosť okolo domu — zájde i pod modlitebňu, kde je   plno jamôk pod stenou a chlapci sa schodia z Vyšného i z Nižného   konca.
    </tei:p>
    <tei:p>
     Tu sa vyhrá i prehrá, ani na burze. Maroško zamieňa jamky a hráčov   niekedy celé popoludnie. Nastýka si gombičiek na špagát, až sa dva   razy nimi obopne v páse. A je on takto dobrý bumbaj!
    </tei:p>
    <tei:p>
     Chlapci mu závidia. Čo však robiť? Hra je hra pre všetkých   rovnaká. Má svoje výhody i nevýhody.
    </tei:p>
    <tei:p>
     — Joj, ty máš šťastie! — kričí na Maroša spoluhráč, keď mu sádže   gombičky do jamky jednu za druhou. — To máš iste doma nejakého   škriatka!
    </tei:p>
    <tei:p>
     Kozovie hráčovi príde na myseľ, čo mu vravia mamka doma. „Jaj,   chlapče, ty nebudeš nikdy šťastný!“ No — hľa, a tu oplie hráča za   hráčom! To sa tak povie — nebudeš. Ak sa človek nedá — nedá sa, a to   šťastie príde potom i samo.
    </tei:p>
    <tei:p>
     Takýmto činom prostunká hra na gombičky vyvolá celý prevrat v   Maroškovej duši. Nestačí si špagát nadväzovať. Gombičiek čo deň   pribúda, a aké sú niektoré z nich pekné! I na školskom dvore ide hra.   Ba niekedy i v škole — len tak na štrngy, gombička sa hrkne o   gombičku, a už je jeho. Tu si však musia pozor dať, keď pán učiteľ   hneď kričí, až to strasie. A keby len to, ale schytí trstenicu a   mláti, kade zasiahne — na! Zato Koza i to riskuje — tak ho to už   ťahá. Nielen preto, aby mal najviac, ale keď ukáže mamke, nech potom   povie — či má šťastie, alebo nemá.
    </tei:p>
    <tei:p>
     Jediný hráč, s ktorým si dá pokoj, to je Mrázik. S tým sa pustiť   do hry, to sa sotva oddá! Nie že by nevedel lepšie pigať ako Maroš —   ale okom nepohne i vtedy, keď prehrá. Druhých chlapcov, i toho   Kozovie, vidieť — mrzí to. Povstane hádka i bitka, neraz i nadávky sa   sypú. Ale u Miša nie — ten hrá a hrá, kým svojho protivníka neoberie   do ostatnej gombičky, alebo kým mu od jamky neutečie. S tým sa ešte   pochytiť!
    </tei:p>
    <tei:p>
     — Mišo lepšie pigá, — tvrdia niektorí z chlapcov.
    </tei:p>
    <tei:p>
     — Čoby len, — stavajú sa iní za Maroša. — Tento má viac   smelosti.
    </tei:p>
    <tei:p>
     Chlapci tušia, tí dvaja sa musia zísť. Ako by inak? Keď oberú   všetkých o gombičky, nakoniec ostanú sami a probujú sa. Cítia to   napokon i obaja chlapci, o ktorých je reč, Mišo a Maroško.
    </tei:p>
    <tei:p>
     — No, toho si oplel, — provokuje raz Mrázik. — To je nič. Ale ober   mňa!
    </tei:p>
    <tei:p>
     — Azda od teba nevyhrám? — stavia sa Koza.
    </tei:p>
    <tei:p>
     — Vyhráš, ale nakoniec pôjdeš si k mamke požičať.
    </tei:p>
    <tei:p>
     — Ja?
    </tei:p>
    <tei:p>
     — Ty!
    </tei:p>
    <tei:p>
     — Tak sa poďme!
    </tei:p>
    <tei:p>
     — Kam?
    </tei:p>
    <tei:p>
     — Kam chceš! Najlepšie, vyhrebme si novú jamku.
    </tei:p>
    <tei:p>
     — To je správne! — prikyvujú chlapci a zháňajú sa na nevídaný   zápas. Tušia, tu to pôjde do ostra. A keď sa neskončí hra za deň —   skončí sa za dva.
    </tei:p>
    <tei:p>
     Jamku vyhrabú pod sypárňou. Novú jamku, na ktorej ešte nikto   nehral. Maroško počne. Nehrá sa však na dve gombičky, ale na desať.   Kto by tu troškáril? Mišo je tiež za to — alebo, alebo! Chlapčiská   dávajú hlavy dovedna a všímajú si, ako tí dvaja šmierajú gombičky do   jamky. Raz jeden — raz druhý sype hrsť gombičiek do vrecka a celkom   tak i vyberá.
    </tei:p>
    <tei:p>
     Šťastie praje Maroškovi.
    </tei:p>
    <tei:p>
     — Ty máš šťastie! Ty máš šťastie! — híkajú chlapci.
    </tei:p>
    <tei:p>
     — Maroško, daj mi jednu gombičku, aby si vyhral! — priskáče i Anka   Krdanka s hodnou bábou v náručí. — Daj mi gombičku!
    </tei:p>
    <tei:p>
     — Na! — podá jej dve. — Ale nezavadzaj!
    </tei:p>
    <tei:p>
     Pomaly má už Maroš plné vrecká gombičiek. Teraz nechať hru — to by   bolo! Ale čo by povedali chlapci? A čo by povedal na to Mišo, čo mu   dal i dva zajačiky, a teraz vyberá a prehráva gombičky hrsť za   hrsťou, ani neceknúc? Keď má byť hra — nech je!
    </tei:p>
    <tei:p>
     A Mišo je ozaj obdivuhodný. Nech tak stráca iný, nájde si chybu.   Aspoň sa poháda a povadí. Ale on nič, len pigá a pigá. Niekedy i   vyhrá, ale zas prehráva. Maroš má mierny palec.
    </tei:p>
    <tei:p>
     Pred večerom sa však kocka zvrtne. Mišo počne vyhrávať. Hrajú sa   do neskorého súmraku, a nebyť tmy, pigajú sa do noci. Neostáva však,   len zobrať si svoje a pokračovať zajtra.
    </tei:p>
    <tei:p>
     Na druhý deň stretnú sa pri modlitebni hneď popoludní. Práve je   streda, nejde sa do školy, majú času a času. Vyhrebú si zas novú   jamku a už to ide ako predošlé. Márne pošle mamka po Maroša mladšieho   Miška, i Anka Krdanka márne príde s odkazom — vraj dostaneš! Tu sa   hrá na život a na smrť!
    </tei:p>
    <tei:p>
     Maroško dnes prehráva a prehráva. Mišo nehne brvou, ako i včera,   keď prehrával. Tamten je už nervózny a zas mu prídu na myseľ materine   slová. Hneď je ešte nervóznejší, a čím je nervóznejší, tým horšie   ide. Gombičky vandrujú k Mišovi ani kostenky.
    </tei:p>
    <tei:p>
     — Si hotový? — spýta sa ho kamarát s chladnou povýšenosťou.
    </tei:p>
    <tei:p>
     — Ja ešte mám gombičky, — bledne Maroš. — Kde?
    </tei:p>
    <tei:p>
     — Doma.
    </tei:p>
    <tei:p>
     — Tak si bež po ne, ak chceš hrať. Ja ti neutečiem.
    </tei:p>
    <tei:p>
     Maroš sa zoberie a beží domov. Nevie, či nájde aké gombičky, ale   musí, musí! Veď ho šťastie nechalo úplne a Mišo ho obral o všetko. Čo   by to mohlo stáť i peňazí, peňaz—í—í!
    </tei:p>
    <tei:p>
     Na uličke nestretne nikoho. Pitvor je otvorený, dnu v izbe   vyspevuje Anka Krdanka Matejkovi. Maroš sa ani neobzrie v tú stranu,   keď mu je náhlo a má inú povinnosť. Odľahne mu, keď vidí, mamka je   nie doma. Tichučko, ako kocúr, dá sa hore schodmi na povalu. Otvára   truhlice a zháňa po priečinkoch, kde by našiel nejaké gombičky. I   nájde dve—tri. Ale čo je to? S tými len nepôjde na posmech? Počne sa   preberať v hábach, prehadzovať šaty, až naraz vidí krásne, veľké   gomby, truce, na akomsi tmavom súkne. Veľmi neváha, keď Mišo čaká a   čas uteká. Vytiahne nožík z vrecka, šmik… odreže, i vstrčí do vrecka   všetkých osem.
    </tei:p>
    <tei:p>
     Pred modlitebňou počne sa hra nanovo.
    </tei:p>
    <tei:p>
     — Čo mi dáš na tento truc? — ukazuje Maroš.
    </tei:p>
    <tei:p>
     — No, dám ti tri dvojky!
    </tei:p>
    <tei:p>
     — Stojí! — a Koza vyberá truče, akoby ich mal vo vrecku najmenej   sto. A nemýli sa v očakávaní. Šťastie sa obráti a vyhráva, vyhráva.   Podvečer má už svoje späť a Mišovi dobre načrel do jeho zbierky.   Súmrak hru zakončil. Ešte sa pokúsia pokračovať pred židovým sklepom,   ale nejde to. Vec je rozhodnutá. Mišo hrá výborne, ale Maroš Kozovie   má viac šťastia. A proti tomu čo počať?
    </tei:p>
    <tei:p>
     — Ale keby ja bol taký a nečakal ťa, keď si už bol fuč, — vraví   Mrázik, — bol by si sa domraučal, čo?
    </tei:p>
    <tei:p>
     — Nie, — uškrnie sa Maroško. — Len by som si bol pomyslel, že si   zlý kamarát.
    </tei:p>
    <tei:p>
     — A som dobrý.
    </tei:p>
    <tei:p>
     — Si!
    </tei:p>
    <tei:p>
     Mamka doma počne hrešiť syna, keď jej nechcel prísť deti prizrieť.   Aj mu spustí pár veršov na hlavu. Keď jej ten však dá šnúru   gombičiek, čím by sa mohol i štyri razy opásať, skrotne a pochváli   ho, že má i na starosť do domu. Veď je to tiež peniaz a pri toľkých   šarvancoch gombičiek sa naprišíva.
    </tei:p>
    <tei:p>
     Iba v nedeľu u Kozov zahrní ako z čistého neba. Otec ide z povaly   ako mrak, dobre sa tie schody pod ním nelámu. Všetci tušia, čosi zlé   sa stalo. Otec nebýva veselý, ale ani takto nahnevaný.
    </tei:p>
    <tei:p>
     — Maroš, — zavolá najstaršieho syna odmeraným hlasom, — ty si mi   to tie gombičky poodrezával — ha?
    </tei:p>
    <tei:p>
     — Čo sa zasa stalo! — stane si mamka medzi muža a chlapca, čo sa   inštinktívne odťahuje do úctivej vzdialenosti. — Ach, pozrime sa!   Kabát a bez gombičky, bez jedinej gombičky! No, nič to! — už ona vie,   koľko bilo. — Starý, máme gombičiek, môžeme ich predávať na   rínku.
    </tei:p>
    <tei:p>
     — Čo mňa po gombičkách! — hnevá sa otec a mal by sto chutí švacnúť   toho tam pri dverách remeňom. — Ja chcem ísť do kostola, a ako   pôjdem? Čo sa mi to vykázal, ty fagan akýsi?
    </tei:p>
    <tei:p>
     — Ja som nevedel, že je to váš kabát! — opustí Maroš gamby. —   Nehnevajte sa, ja vám tie gombičky donesiem!
    </tei:p>
    <tei:p>
     — Hej, donesieš! — musí sa otec vykričať, aby mu odľahlo od   toľkého rozčúlenia, keď nájde nový—novučičký kabát bez jedinej   gombičky. — Kde ich ty už nájdeš? Ktovie, kde sú už?
    </tei:p>
    <tei:p>
     — Tu musia byť medzi gombičkami! — trúfa si chlapec. — A ak nie,   tak sú u Miša Mrázikovie.
    </tei:p>
    <tei:p>
     — Tak sa prac po ne! Ale už!
    </tei:p>
    <tei:p>
     — Starý, starý, — chlácholí ho žena, keď je už Maroš von, — veď sa   nekať. Pozri! — vynesie mu z izby celého hada z gombičiek. — Toľko   vyhral, vidíš? A ja som, že ten chlapec nebude mať nikdy šťastie! No   hľaďže sem, ktoré sú tie tvoje? Tento to bude, i tento, i tento, —   ukazuje prstom na vyčnievajúce lopáre. — Už sú tri. I štvrtý je tu —   hľa! Daj sem kabát! Prišijem ti štyri, veď máš len štyri dierky, a   môžeš do kostola.
    </tei:p>
    <tei:p>
     — Nech sa nenájdu, bol by dostal! — krotne otec ako odtiahnuté   kypiace mlieko. — Na, priši mi! Nech neprídem na kázeň!
    </tei:p>
    <tei:p>
     Mamka výstroji muža. I knižku mu podá. Ešte ho i okefuje, len aby   už šiel. Vie, keď sa vráti, nebude po hneve ani stopy.
    </tei:p>
    <tei:p>
     — Máš šťastie, ty potvora potvorská, — privíta mamka Maroša, keď   dôjde od Miša s gombičkami, iba jedna už ušla kamsi. — Nech ťa   dostane, roztrhá ťa v zuboch. Musel si práve z jeho kabáta   poodrezávať?
    </tei:p>
    <tei:p>
     — Ja som nevedel, — bráni sa chlapec, červený ešte a odutý, — ale   som musel!
    </tei:p>
    <tei:p>
     — Veď si mal dosť gombičiek.
    </tei:p>
    <tei:p>
     — Nemal!
    </tei:p>
    <tei:p>
     — A kde sa ti podeli?
    </tei:p>
    <tei:p>
     — Prehral som.
    </tei:p>
    <tei:p>
     — Všetky?
    </tei:p>
    <tei:p>
     — Všetky!
    </tei:p>
    <tei:p>
     — Panebože nebeský, — spľasne mamka rukami, — to si ty spravil ako   nejaký zeman, čo postaví do hry i ženu. Pekný si ty žiak.
    </tei:p>
    <tei:p>
     — Ale som vyhral! — zažiaria mu radostne oči. — Tie truče mi   priniesli šťastie.
    </tei:p>
    <tei:p>
     — Málo chýbalo, a je z toho nešťastie! Nech ti otec jednu flingne,   aký bol nazlostený, zuby ti vyletia. Daj si pozor, Maroš, hra nie je   pre chudobných ľudí, ako sme my. Hra je len pre pánov, čo nevedia,   čím čas zahlušiť. Pozor si daj!
    </tei:p>
   </tei:div>
   <tei:div type="chapter">
    <tei:head>
     16
    </tei:head>
    <tei:p>
     Hra na gombičky je sezónna. Jej čas je skorá jar, keď chodníčky   osychajú. Neskoršie prídu iné hry a zábavky. Maroško vymaní sa tiež   rýchlo z pigárstva. Nielen pre ten nešťastný otcov kabát, aj inak.   Gombičiek má už dosť. Čo bude s nimi robiť? Zovšednie sa to a nevábi.   Mamka mu zato neraz pripomenie to i to, kedykoľvek len prišíva   gombičky.
    </tei:p>
    <tei:p>
     — Keď čo máš, drž si to! — vykladá mu, — a nedaj si z ruky!
    </tei:p>
    <tei:p>
     — Veď som si nedal!
    </tei:p>
    <tei:p>
     — Ale skoro by si bol o všetko prišiel. To je zle.
    </tei:p>
    <tei:p>
     — Jaj, mamka, — uškrnie sa jej do očí, — keď sa to nedá. Niekedy   by človek i chcel držať, a musí pustiť.
    </tei:p>
    <tei:p>
     — A kto ho primusí?
    </tei:p>
    <tei:p>
     — Všelikto!
    </tei:p>
    <tei:p>
     Mamka i syn ostanú na svojom. Skoro sa im však naskytne   príležitosť, ako s tým — musí, či nemusí?
    </tei:p>
    <tei:p>
     Raz Maroško sedí si vo svojej lavici a čaká s triedou na pána   učiteľa, keď do školy vrazí ešte i niekoľko mostických detí, chlapcov   i dievčat. Bolo ich čuť jazyčiť už i popod okná. Ako však vojdú do   triedy a vidia, učiteľ je ešte nie tu, spustia na plné ústa ani na   jarmoku: — Joj, ľudia, ľudkovia… to ste ešte nevideli. Taká rybisko!   Ako chlapec, ako veľký chlapec!
    </tei:p>
    <tei:p>
     — Čo? Kde? — hľadia na nich z lavíc. Na vytreštené oči a vyjavené   tváre. — Čo ste videli za rybu?
    </tei:p>
    <tei:p>
     — Maroš, Maroš Kozovie, — vhupne ešte ako posledná i Zuzka   Lalovie, ktorá je už veru hodné dievča. — Vaša mamka chytili rybu.   Takú veličiznú, — roztiahne ruky, ako vládze. — Jano Červeňovie díval   sa na ňu, keď ju niesli v zásterke. Raz ho fľasla chvostom, a už ho   krv zaliala. Nejde ani do školy… Vaša mamka ju chytili!
    </tei:p>
    <tei:p>
     — A kde? — ledva sa spamätá Maroš z prekvapenia. Na všetko bol   prichystaný, i že našli peniaze, i že chytili zajaca na záhumní, ale   nie na rybu. — Kde ju lapili?
    </tei:p>
    <tei:p>
     — Na potoku! — referuje Zuzka a prisviedčajú i ostatní.
    </tei:p>
    <tei:p>
     — Na potoku? — diví sa celá trieda.
    </tei:p>
    <tei:p>
     — A takú veľkú?
    </tei:p>
    <tei:p>
     — Takú, — ukazuje Mišo Mrázik na lavici.
    </tei:p>
    <tei:p>
     — Väčšiu ako ty. Hlavátku!
    </tei:p>
    <tei:p>
     — Hlavátku? — zahučí v synovej hlave. Čo len ozaj spravili s ňou?   Iste uvaria, pošlú i starej mame Kramlíkovie, i do Stračkov, i do   Kľuchajov, i do Krdanov… hádam niečo i zasolia, a bude po rybe. — Ale   naša mať! Veď tá jakživ nechytala ryby a takú chytiť! Ani ujec   Haruľovie nelapil takú, a ten chodí i so starým Glaubisom, rybári po   Váhu na hajovci. Kde sa len vzala?…
    </tei:p>
    <tei:p>
     — Vyplávala z Dunaja! — vysvetľuje Mišo. — Odkiaľ odinakiaľ? Vyšla   až hor—hore, azda i do Belej. Keď sa púšťala dolu, dostala sa miesto   Váhu do mlynice. Z mlynice prešla do potoka na priedomí, a tak! Ja   som ju videl, keď fárala. Ľudia sa zbiehali na brehu, keď však bodla   doňho nosom, ženy a dievky zvýskli a zutekali. Tak sa jej zľakli!
    </tei:p>
    <tei:p>
     — A Marošova mamka sa nezľakla? — zvedaví sú už i chlapci z mesta   a dievčatá dívajú sa s akýmsi obdivom na zapýreného Kozovie žiaka. —   Tá nemala strach?
    </tei:p>
    <tei:p>
     — Tá nie! — ozve sa i z niekoľkých hrdiel. — Tá sa nebála.
    </tei:p>
    <tei:p>
     — Ona, keď videla, ako hlavátka mieri k brehu z druhej strany, —   rozkladá Mrázik ďalej, už na to je majster, — ona si vám na ňu   počkala. I mohla, veď jej bolo z neveľkej vody celkom chrbát vidieť.   Ako však priplávala k brehu, ona jej nadloží zásterku, a tá fuk do   nej. Nato ona zásterku oblapí oboma rukami dotuha a ryba sa darmo   šmiera. Má ju a nepustí.
    </tei:p>
    <tei:p>
     — Nepustí! — udrie v uši Maroškovi. Aj hneď zdvihne hlavu. Vidieť,   je hrdý na svoju mater.
    </tei:p>
    <tei:p>
     — Drží a nepustí… drží a nepustí! — ukazuje Mišo triede názorne,   ako sa to dialo. Drží a…
    </tei:p>
    <tei:p>
     — Čo to za krik? — vstúpi vtom pán učiteľ Horvaj do učebne dlhým,   ráznym krokom. Vyprávke je koniec, akoby uťal. Deti, pravda, ženie   čosi povedať i jemu, že mamka Kozovie lapili hlavátku — ohromnú   hlavátku lapili. Takú, ako je ich žiak Maroš — azda i väčšiu. Kto mu   to však? Nikto sa však neodváži ceknúť. Ktovie, čo by z toho bolo! V   laviciach zahrmí. Trieda vstane i sadne si ako stroj a počne sa   učiť.
    </tei:p>
    <tei:p>
     Aké je to však učenie! Pán učiteľ sa vypytuje — rectuje sa radom.   Spočiatku ide to ešte, kým odpovedajú žiačky z mesta. Tie sa dobre   učia. I Maroško neraz fľochne v tú stranu, kde sedia pekne oblečené,   čistučké, Elena z fabriky, i Želka kotlárovie, i Irenka z obchodu.   Lež teraz — čo po pánčatách, keď mamka chytili hlavátku ako on! K   tomu — pán učiteľ už hmká, akoby prežieral sliny, a to je zle. Vidí,   ako sa mu ježia načervenasté fúzy a z tmavých, prísnych očí zasršia   blesky. Vstane ten, vstane onen — i začne smelo, ale hneď sa potkne a   nedajbože ďalej. Niekoľko nelichotných nadávok predzvestuje búrku. A   čože tam náboženstvo a dejepis? Ale idú počty—počty… zlomky, rovnice…   Pred tým už majú všetci rešpekt — štvrtý, piaty i šiesty ročník!
    </tei:p>
    <tei:p>
     — Starší tabuľky, mladší k tabuli! Koryčiar, Josko, Mrázik — sem!   — vyvoláva Horvaj zo štvrtákov a rozkazuje veliteľský. — Počuli ste?   Raz—dva!
    </tei:p>
    <tei:p>
     Tabuľky zahrkocú, kým menovaní vychodia s akýmsi zatrpknutým   úsmevom, z neho čítajú spolužiaci: dnes mne — zajtra tebe! Stanú si   pekne riadkom pred prvú lavicu. Pred samého Maroša. Tento sa robí   chladnokrvným, keď cíti učiteľov ostrý pohľad na sebe. Zato mrví i on   ruky pod lavicou, jednostaj premŕva.
    </tei:p>
    <tei:p>
     Keby aspoň dnes nie! Len dnes nie — dnes! — zrovna zhára túžbou.   „Ja by i tak mal ísť domov, veď mamka lapili hlavátku. Veľkú   hlavátku! Potrebovali by i pomoci. I roznášať po rodine. To je robota   — rozniesť všetkým po kúštičku, nie? I deti bolo by prizrieť. Jej,   keby sa už dnes skončilo nejako, keby…!“ — Pätnásť chlapov zarobí za   desať dní tridsaťpäť korún, koľko zarobia piati za tri dni! — vpadá   ostrý hlas pána učiteľa do jeho myšlienok. „Koľko? To je pre   starších, nech si vyrátajú! Ale čo môže stáť taká hlavátka?“ preháňa   sa mu to v hlave ani oblaky pred búrkou po oblohe. „Ja som predával   zajace po tridsaťpäť grajciarov, mamka dali Židovi vlasy za desať   zlatých — ale taká hlavátka, tá môže mať cenu! Nemali by ju   rozkúskovať rodine, keď nieto v dome groša. Nech ju predajú, teraz   majú čo! Taká hlavátka môže stáť…“
    </tei:p>
    <tei:p>
     — Tridsaťva osmín delíme ôsmimi štvrtinami, — vodrie sa mu zas do   toho učiteľov diktát. Maroš si všimne, ako sa Koryčiarovi trasie   krieda v ruke, keď na tabuľu značí… Tridsať—dva—a o—osmín delíme   osmi—o—smi… — Ako delíme zlomky? — Zlomky… zlom—zlomky delí—me—delíme   tak, že menovateľa menovateľom… Pravda, kdeby nie! — že… že   čita—čitateľa čita… — Fác!… fác!… ozve sa osudne do tvrdého ticha.   Koryčiar zasipí. Zhučí to aj inak — juj! Štvrtáci stŕpajú spolu s   chlapcom, čo ráta, pokúsi sa písať čísla, rozbehne sa a zas len —   fác! Nejde to… Šuchta — buchta a Maroško vidí, Koryčiar letí za   tabuľu kľačať. Nasleduje Josko… Ani ten nemá šťastie. Keby mu to už   šlo! Alebo keby bolo skoro po tom! Ako by sa utekalo domov! A doma je   iste všetko hore nohami. Taká hlavátka! Takú ani Haruľa nevidel. —   Fác… Zlomky delíme, tak delíme, — napína Josko pamäť, — tak delíme,   že menovateľa a čitateľa dáme dovedna… — Tí, ty hovädo, ty sprostá   sára!… — letí Josko za Koryčiarom. — Mrázik! Ako to držíš tú kriedu?   Zlomok zlomkom delíme? — Zlomok delíme zlomkom, — uškiera sa Mišo na   učiteľa. — Čo sa rehlíš, čo — ty fabrická trúba! — Štauch, štauch! —   zhučí mu na chrbte. — Zlomok zlomkom takto delíme, že… že… že… — Áno,   robiť nezdobu, lomoz, krik, prskať, lavice popíliť, na to si, ty   zbojník, — fuk, fuk! — ale pozor dať! — Tridsaťdva osmín delíme   ôsmimi štvrtinami, — napína sa Mišo, — tridsaťdva násobíme… — Čím,   no? — Ôsmimi! — Taák? Daj ruku! — Kyc…! — Maroš zacíti i sám bolesť,   keď Mišo zaskučí. I ostatní cítia. Ide im to čuvmi ani po drôtoch.   Hlavy majú sklopené nad tabuľkami, ale cítia! A na hornú časť značí   sa čiarka ku čiarke, krížik ku krížiku, koliesko ku koliesku — to   koľko ktorý dostane faciek, kyciek, šuchiet — buchiet, ako príde. — I   Maroško si spočiatku značí, ale potom ustane. Kto by to? A keď dnes v   jeho hlave je samý zmätok. I ráta s Mišom, i neráta. Zlomok zlomkom —   on to predsa vie, ako by nevedel, však je dobrý žiak. Ale pán učiteľ   sa veľmi hnevá, šuchty a buchty letia, čiarky, krížiky, kolieska sa   množia. A mamka doma, čo len robí s tou hlavátkou? Čo len…?
    </tei:p>
    <tei:p>
     „Juj,“ — mrví Koza ruky pod lavicou a šúcha i kolená, „keby to už!   Keby len nie dnes! Aspoň dnes nie…! Ih, ih, jaj! — vdrie sa mu do   duše Mišov zúfalý sykot. A teraz… a teraz… hľa Mrázik letí za tabuľu.   Čo len teraz bude! Ak by tak práve… — Koza, poď im ukázať, ako to   treba! — Joj, už je to tu, — stisne Maroš zuby a vyjde k tabuli. V   očiach mu mrká, nie akoby nevedel. On to vie, vie — zlomok zlomkom…   ale pán učiteľ je taký ako hrom a doma mamka lapili rybu, veľkú,   veličiznú… Rátaj! — Zlomok zlomkom delí sa tak, že čitateľa násobíme   menovateľom… — Teda! — Tridsaťdvakrát osem, — píše žiak akýsi   poblednutý v tvári. Ruka sa mu trasie, krieda skáče, — to je, to je…   osemkrát dva, dvakrát osem… — Azda nevieš krát, čo? — Dvakrát osem   šestnásť… šestnásť, šesť si podpíšeme, jedno mi ostane… — Čo vravíš?   Kto je na to zvedavý? Píš! — Osemkrát osem päťdesiatštyri a jedno mi   ostalo… — Koľko? — Jedno, jedno, — robia sa Maroškovi kruhy pred   očami, také fialové kruhy. Jakživ sa mu nerobili predtým. — Juj! —   zacíti trstenicou cez rukáv. — tak ty ani len krát nevieš, a vo   štvrtej? Pekný žiak! Koľko je osemkrát osem? — Šesťdesiatri, — šepce   mu ktosi spoza tabule. — Bude ticho tam? Koľko je? — Osemkrát osem… —   zamrie čosi v chlapcovi. Díva sa na učiteľa, a nepovie slova. Iba   dlaň vystrie, ako stroj, a kyc… kyc… jaj, í! — Oblizni si, ty somár,   — čuť spoza tabule. — Ja, ja nemôžem dnes… ja, ja neviem… — potáca sa   do lavice, keď nedostáva iný rozkaz. Sadne si na svoje miesto, zaryje   si hlavu do ramien na vrchnák a zmyká ním, kŕčovite zmyká…
    </tei:p>
    <tei:p>
     — Mamka mu chytili hlavátku, — odváži sa Mišo spoza tabule,   vyškierajúc sa už na tých v laviciach akoby nič. — Hlavátku mu   chytili!
    </tei:p>
    <tei:p>
     — Mlčíš ho tam? — šľahne Horvaj trstenicou v tú stanu. — Dám ja   tebe hlavátky. Ty klen, hlúpy klen!
    </tei:p>
    <tei:p>
     — Klen, klen, klen! — uškŕňajú sa chlapci z mesta, Kloška i   ostatní.
    </tei:p>
    <tei:p>
     Konečne počuť cengať, trieda si vydýchne. Nestalo sa nič zvláštne,   len Maroško, ten tak nedostáva! Aj ho má pán učiteľ rád, keď je   bystrý žiak. Preto dnes i fiká, až ho ide rozsadiť.
    </tei:p>
    <tei:p>
     — Neplač, Maroš, — tešia ho kamaráti, ukazujúc mu čiarky, krížiky   a kolieska na tabuľkách, — pozri, čo dostali druhí! Koryčiar tri   facky, štyri kycky a päť šuchiet — to je dvanásť. Josko päť faciek,   dve kycky, osem šuchiet — to je pätnásť. Mišo Mrázik šesť faciek, dva   šklbance za vlasy, päť kyciek, sedem šuchiet, osem buchiet a jeden   kop — to je spolu dvadsaťdeväť, — vyratuje mu ten i ten na prstoch. —   A zo starších Juro Drúčik dostal minule až tridsaťpäť, a neplakal. Ty   si dostal dva šklbance, šuchtu, buchtu a dve kycky — spolu šesť. Čo   je to?
    </tei:p>
    <tei:p>
     — Veď ja nie preto, — premáha sa Koza, prehodiac si plátennú kapsu   na chrbát.
    </tei:p>
    <tei:p>
     — A prečo?
    </tei:p>
    <tei:p>
     — Keď ja krát viem, a dnes nemohlo mi prísť na um, — horí chlapec   ako fakľa, — pre tú… hlavátku!
    </tei:p>
    <tei:p>
     Žiaci zo školy idú skoro všetci rovno do Kozov. Takú rybu   nedostane sa ľahko vidieť v Mosticiach, ani v Petre a Pavle. Maroško   nájde doma ľudí plnú uličku. Chodia hore—dolu, hore—dolu a v reči je   len hlavátka a hlavátka. Kdeže je, kde? A veru — hľa, predo dvermi vo   vode v koryte, díva sa očiskami, otvára chriapy, i hubu otvára…
    </tei:p>
    <tei:p>
     — Joj, to je rybisko, jójójój! — obstanú detské hlavy koryto a   obdivujú, obdivujú, jojkajú… — Paľo, takú by si nevytiahol na udici.   Ani pod vidličku by nebola taká, jój! Plné koryto jej je!   Plnučké!
    </tei:p>
    <tei:p>
     — A ste ju ozaj vy chytili? — spytuje sa Maroš matere.
    </tei:p>
    <tei:p>
     — Pravdaže ja, — drží sa mamka hrdo. — A ako sa mykala! Ako   šľahala chvostom, keby si bol videl! Jana Červeňovie fľasla, hneď mu   krv frfotala z nosa. Ale tak mu treba, načo ho tam natŕčal?
    </tei:p>
    <tei:p>
     — A čo spravíme s ňou?
    </tei:p>
    <tei:p>
     — Čo? Upečieme a zjeme! — smeje sa mať. — Si my raz nemôžeme tiež   hostinu spraviť?
    </tei:p>
    <tei:p>
     — To je moja ryba! Moja veru! — prediera sa ku korýtku starý   Glaubis. Takto stolár, ale inak veľký rybár, Haruľov spoločník. I   teraz má v ruke ostno na dlhočiznej tenkej žŕdke a šibrinkuje vidlami   okolo hlavátky v koryte. — To je moja ryba! Moja je rybačka, moja je   i ryba!
    </tei:p>
    <tei:p>
     — Veru, pán Gaubis, — nezdrží sa mamka, — ale rybári nechodia s   ostnom loviť na koryto. Mali ste si ju chytiť — tak!
    </tei:p>
    <tei:p>
     — Veď si ja ju ešte chytím, počkaj! — pohmká si bradáč fúzatý. —   Ešte si ja tú… — tratí sa pomaly žŕdka z dohľadu.
    </tei:p>
    <tei:p>
     — To by veru bolo, — mrzí sa mamka. — Lap si rybu, až ťa ohne v   drieku, a potom ti príde rybár ku korytu, to je moja ryba! Hej, a   toto nič? — ukáže mu figu.
    </tei:p>
    <tei:p>
     Marošková tvár sa vyjasní, keď vidí okolo toľko obdivovateľov. I   slečinka príde zo školy, tá čo ho učila a vyprášila mu kožuch pre   mendelku. A koľko všelijakých pánov! Zabudne i na zlý dneskajšok v   škole a ukazuje kamarátom, akú má len tá rybisko hubu!
    </tei:p>
    <tei:p>
     — A čo za fúzy, čo za fúziská — uh!
    </tei:p>
    <tei:p>
     — Počkajte, ženička, — prihovorí sa mamke akýsi pán so šiltom na   čiapke, — a by ste tú rybu nepredali? Kúpili by sme ju do   hostinca.
    </tei:p>
    <tei:p>
     — A čo by ste mi dali za ňu?
    </tei:p>
    <tei:p>
     — Museli by sme ju odvážiť! Ale i od oka, — meria ju pán pohľadom,   — má tak aspoň jedenásť kíl. No, takých dvanásť zlatých dostali by   ste za ňu.
    </tei:p>
    <tei:p>
     — Dvanásť zlatých! — stavia sa mamka, akoby sa jej to málilo. Zato   si myslí v sebe — je to peniaz pre chudobného človeka. — Počkajte,   kým príde starý z fabriky. Uvidíme, čo povie.
    </tei:p>
    <tei:p>
     Muž i príde, pokýva si hlavou, poobzerá rybu a pustí sa jednať.   Päť šestákov je medzi nimi, už sa dojednajú. Čo je to mäso pre   takýchto ľudí?
    </tei:p>
    <tei:p>
     — Pretnime tých päť šestákov napoly a je to! — odporúča kupec.
    </tei:p>
    <tei:p>
     — Nie! — stavia sa otec.
    </tei:p>
    <tei:p>
     — Teda nech sú tri šestáky ešte! — doloží. — Sem ruku. Maroško si   všíma jednanie. Veď je to skoro tak, ako keď on predával zajace. Vtom   sa však hŕba okolo koryta zvlní a rozstupuje.
    </tei:p>
    <tei:p>
     — Practe sa, deti, — okríknu húf dvaja chlapi, čo sa dotisnú rovno   ku korytu, lapia ho za horný, druhý za dolný koniec a chceli by s   ním. — Poslali nás od obce rybu vziať, keď vy nemáte rybačku, — počnú   vysvetľovať, vidiac, že to nepôjde tak ľahko. — Pán richtár nás   poslali.
    </tei:p>
    <tei:p>
     — Aký pán richtár, — blysne v mamkiných očiach. — Odkedy je   richtár i nad rybami, ha? — zastane im cestu.
    </tei:p>
    <tei:p>
     — Odkedy si ty lapila hlavátku! — vraví jej jeden.
    </tei:p>
    <tei:p>
     — Ani sa nepechor, dievčička, — smeje sa jej druhý. — Hlavátka   musí na obecný dom. Tam sú už i výborníci a celá obecná rada. Ryba   patrí obci, a ty buď rada, ak ťa nepokutujú.
    </tei:p>
    <tei:p>
     — Ešteže čo? — skríkne Kozová. — To vás poslal ten starý Glaubis,   čo?
    </tei:p>
    <tei:p>
     — Nie! Pán richtár nás poslali, — dusia sa sluhovia. — Musí to   byť!
    </tei:p>
    <tei:p>
     — Čože musí? — neustúpi gazdiná, žena takto ani sršeň, hotová do   ruvačky. — A ty čo stojíš, — osopí sa na muža. — Nedaj si, čo je   tvoje! Nepusť!
    </tei:p>
    <tei:p>
     Ten však len pokrčí plecom a šomre si voľačo popod nos. Iba   Maroško blčí ohňom. Príde mu na myseľ, čo čítali kedysi o Keraxisovi   a takýchto ľuďoch. Stane si k materi, zazerá na sluhov, a keď tí   schytia koryto i s hlavátkou, zdrapí jedného za kabát:
    </tei:p>
    <tei:p>
     — Necháte tú rybu? Ste si ju vy chytili?
    </tei:p>
    <tei:p>
     Lenže čo? Chlapec je len chlapec. Odkopnú ho — odletí. Je pravda,   v poslednej trme—vrme zatína päste, hľadá i skaly. Čo z toho? Koryto   je už tam! Hlavátka je tam — na obecnom dome! A čo sa jej natešil!   Ešte i krát zabudol pre ňu a pán učiteľ mu dal šesť ako nikdy!
    </tei:p>
    <tei:p>
     — To je už potom spravodlivosť! — narieka mamka. — Tak už ži,   chudobný človeče! Príď k voľačomu, dovalia sa ti, hlavaji, a zoberú   ti to! Pánboh vás skáral! Aby vás…
    </tei:p>
    <tei:p>
     V ten deň hovorí sa len o hlavátke v Mosticiach a ako tá   Kramlíkuľa Kozovie bojovala za korisť. Čo však — vrchnosť je vrchnosť   a zákon je zákon. Na obecnom dome vylicitovali hlavátku za zlatku a u   richtára je dnes hostina.
    </tei:p>
    <tei:p>
     Na druhý deň nájde si Kozová koryto hneď ráno predo dvermi.
    </tei:p>
    <tei:p>
     — Vidíte, mamka, — šomre jej Maroš, ktorého to škrie aspoň len tak   ako ju samu, — nejde to len tak ľahko držať a nepustiť.
    </tei:p>
    <tei:p>
     — Tak čo si si pustil?
    </tei:p>
    <tei:p>
     — Veď nech som ja väčší!
    </tei:p>
    <tei:p>
     — No, nech sa zadrhnú s ňou tie hlavátky, nech! — zaželá tým na   čele obce hneď zarána. — Ja preto nezahyniem! A teba, chlapče,   vraveli deti — včera akosi mlátili v škole.
    </tei:p>
    <tei:p>
     — To tiež len pre vás! — opustí žiak gamby ani police.
    </tei:p>
    <tei:p>
     — Pre mňa? Azda som ja nevedela, či čo?
    </tei:p>
    <tei:p>
     — Ale ste lapili hlavátku! — vykladá jej celkom vážne. — Ja som   vždy len na to… na to, a potom som všetko zabudol. Načo ste len   lapili tú hlavátku, načo?
    </tei:p>
    <tei:p>
     — Načo? Načože sa pechorí chudobný človiečik? — vylieva múku   hartuvanicu na misu. — Nuž aby sa pánom dobre hajdákalo… eh! Také   hlavátky! Také hlavátky! Pánboh ich skára! Aby ich…!
    </tei:p>
   </tei:div>
   <tei:div type="chapter">
    <tei:head>
     17
    </tei:head>
    <tei:p>
     Prípad s hlavátkou dlho zapodieva Mostice i okolie. Hovorí sa o   tom i v meste na trhu, i po krčmách. Výborníci a senátori mostickí   nemajú z toho veľa radosti. Ani pán richtár a prísažní. Ak oni čo   komu, hneď im mrští hoci za chrbtom: Tieto hlavátky! Tieto…
    </tei:p>
    <tei:p>
     — Ba žraloci, žraloci! — doložia iní, čo ich tiež majú v žalúdku.   — Všetko stačia zožrať!
    </tei:p>
    <tei:p>
     — No, nech už len ostanú hlavátkami! I hlavátka je pažravá a žerie   malé ryby!
    </tei:p>
    <tei:p>
     A čo im majú ľudia toľkú krivdu darovať?
    </tei:p>
    <tei:p>
     Koho sa vec najmenej dotkne — je otec Kozovie. Odkedy vzali koryto   na obecný dom i s hlavátkou, nepovie ani slova. Ide si za kravou,   opatrí ju. Narúbe si triesok, ide do fabriky a robí, robí, akoby sa   nič nebolo stalo. Iba v noci počuť ho niekedy zavzdychnúť a zastonať   na posteli.
    </tei:p>
    <tei:p>
     — Čo ti je, starý? — spýta sa ho žena, ak je hore. — Nič!
    </tei:p>
    <tei:p>
     — Aké nič, keď stoneš?
    </tei:p>
    <tei:p>
     — Ruky ma bolia — chrbát!
    </tei:p>
    <tei:p>
     — To od tej roboty, vidíš! — pritiahne naňho ťažkú perinu, v jej   rožku zahŕkajú i peniaze. Dali ich dnu pre šťastie pri nasýpaní. —   Mnoho drhneš, mnoho, a dal by si si ešte i košeľu zo seba. Aj tú   hlavátku, vidíš, vzali nám, a ty si sa ani neohriakol na nich!
    </tei:p>
    <tei:p>
     — Neohriakol! — zastane znova a bolestnejšie. — A čo s tým?   Myslíš, majú tí svedomie a boli by ti hlavátku nechali? Never,   Mariena!
    </tei:p>
    <tei:p>
     — Ale keď si človek nedá, čo je raz jeho?
    </tei:p>
    <tei:p>
     — A čo je naše? Povedz, čo je naše? Tá duša v tele. Ostatné je   ich. Ale keby sme len boli zdraví!
    </tei:p>
    <tei:p>
     Maroš vypočuje rozhovor rodičov na kanape, kam sa už musel   vystúpiť mladším zo šramkovanej postieľky. Nezavzdychá, ale cíti, ako   v ňom lomcuje pri pomyslení na to, čo sa stalo.
    </tei:p>
    <tei:p>
     „Ako to len môže byť také voľačo?“ hučí mu v hlave. „Človek niečo   má, čo si nadobudne — prídu páni a zoberú! To len chudobnému môžu,   bohatému by sa neodvážili! Do Mrázikov by nešli, ani do Lalov. Odtiaľ   by ich sluhovia šli nie s hlavátkou, ale s poriadnym kopancom. Ale   otec, náš otec je chudobný a dobre mamka vraví — dá i košeľu zo seba.   Ani sa len nepovadí, ani nezahreší ako druhí. Kde by potom čo mal?   Mamka má pravdu, človek si musí brániť svoje… Veru, keď ja budem   veľký, bude to inak. Nech im potom príde niekto do domu, keď si ja   chytím hlavátku. Tak vyletí, ale tak…“ Maroško už vidí, ako tomu, čo   by k nemu prišiel, frngajú nohy v povetrí… „Hej, vyletí! Otec a mamka   sa len zadívajú, i totka Krdanka, i ujec Haruľovie… len sa zadívajú,   aký ten kotrmelec spraví predo dverami a ako pôjde z uličky! Ja budem   ako ten Jánošík! Vezmem si dvanásť chlapov k sebe a pôjdem do hory.   Bohatým zoberieme a chudobným dáme. A ak mi povedia, prečo to robíš?“   predchodí mu už celá družina v polosne pred oči, a tí páni, na nich   sa vypomstí. „Poviem im: A sa vy nepamätáte? Ste nám vy nevzali   hlavátku, našu hlavátku, čo mamka lapili na vode do zásterky! Potom   budú oni vedieť…!“
    </tei:p>
    <tei:p>
     A ozaj od toho času akoby sa chystal na voľačo. Nedarmo čítali s   mamkou knihu o Jánošíkovi, ktorého pri mestskom moste obesili za   jedno rebro. Čítali i druhú — o Rinaldovi Rinaldinim. Maroš, keď sa   zíde s kamarátom Paľkom i s Ankou Krdankou, čo je už tiež hodná   žiačka, vyprava im, aký bol ten Jánošík chlapisko, kým mal tú silu v   opasku. Ako sa nikoho nebál. A mal i milú, Aničku, ako Rinaldo   Rinaldini svoju Róziku…
    </tei:p>
    <tei:p>
     — No, Maroško, — hotová je hneď Anka, — ty buď ten Jánošík a ja   budem tá Rózika!
    </tei:p>
    <tei:p>
     — Jánošík nemal Róziku. Ten mal Aničku, — opravuje ju Koza.— Teda   Anička budem — no, chceš?
    </tei:p>
    <tei:p>
     — A ja budem Ilčík! — pridá sa hneď i Paľko do spoločnosti. —   Červeň môže byť Adamčík a Mišo Mrázik Hrajnoha. Všetci sa nájdu,   všetci… a budeme zbojníkmi!
    </tei:p>
    <tei:p>
     — A ja vás naučím, ak chcete, i pesničku, — ide Maroš do toho.
    </tei:p>
    <tei:p>
     — Akú?
    </tei:p>
    <tei:p>
     — No takú zbojnícku. Chcete?
    </tei:p>
    <tei:p>
     — Chceme! Chceme!
    </tei:p>
    <tei:p>
     #POEZIA#
    </tei:p>
    <tei:p>
     Hej, hore háj — dolu háj,
    </tei:p>
    <tei:p>
     hore hájom chodník…
    </tei:p>
    <tei:p>
     #-POEZIA#
    </tei:p>
    <tei:p>
     spustí ten hneď, ale potichu, nemusí každý vedieť:
    </tei:p>
    <tei:p>
     #POEZIA#
    </tei:p>
    <tei:p>
     môj otec bol dobrý,
    </tei:p>
    <tei:p>
     ja musím byť zbojník!
    </tei:p>
    <tei:p>
     #-POEZIA#
    </tei:p>
    <tei:p>
     Tak sa učia spievať najprv len oni traja, neskôr i Červeň a   Mrázik, i Josko a Koryčiar. Na záhumní pod Kozovie starou dutou   vŕbou, tam sa rozložia. Do vŕby si môžu i skryť, čo treba, a nikto to   nezbadá. Tu vyvolia Maroša za kapitána, skladajú sľub, že sa budú   brániť v nebezpečenstve a jakživ jeden druhého nezradia. Kto by sľub   nedodržal, ten je zradca a nikto sa s ním nesmie kamarátiť, ani   pigať, ani kúpať, ani nepôjde s ním na huby alebo hoc len tak do   hory. Počnú sa stružlikať z dreva valašky, meče a pušky. Keď sa raz   vyzbroja — ťaj, družina ani z Mostickej doliny.
    </tei:p>
    <tei:p>
     — Chlapci, — povie im raz vodca, keď si sedia spolu a postavili i   stráže na chodník, čo zahvízdnu, ak ide niekto, — viete, mali by sme   sa už lapiť do voľačoho.
    </tei:p>
    <tei:p>
     — A do čoho? — hľadia naňho zvedavé kamaráti, i s Ankou Krdankou,   čo by za svet nešla za dievčatami. Ona navykla na chlapčenské   kamarátstvo od malička.
    </tei:p>
    <tei:p>
     — Nuž, viete, — stíši hlas Jánošík, ktorý má aj inakšie pierka za   klobúčikom ako ostatní. Kľuchajovie kohúta stálo to dva kosierky. —   Viete, kto zjedol našu hlavátku?
    </tei:p>
    <tei:p>
     — Vieme! — odpovedia vážne chlapci, ozbrojení po zuby.
    </tei:p>
    <tei:p>
     — Nuž keď viete, nemôže to tak ostať. Čo by sme im…?
    </tei:p>
    <tei:p>
     — Vybijeme im okná, — radí Hrajnoha Mrázikovie.
    </tei:p>
    <tei:p>
     — Nie! Sklo narobí mnoho hluku, — vraví Adamčík Červeňovie. — Ale   viete čo? Zabime všetkým po sliepke. Nech vedia, že je to nielen tak   vziať si hlavátku z koryta.
    </tei:p>
    <tei:p>
     — A ja vám tú sliepku ošklbem, — ponúka svoje služby Anka. — Aj si   ju môžeme niekde uvariť. Dobre?
    </tei:p>
    <tei:p>
     — Dobre! Výborne! — zvíjajú zbojníci nad hlavou valaškami a ozve   sa pieseň:
    </tei:p>
    <tei:p>
     #POEZIA#
    </tei:p>
    <tei:p>
     Hej, ja musím byť zbojník,
    </tei:p>
    <tei:p>
     bo krivda veliká:
    </tei:p>
    <tei:p>
     neprávosť u pánov,
    </tei:p>
    <tei:p>
     pravda u zbojníka!
    </tei:p>
    <tei:p>
     #-POEZIA#
    </tei:p>
    <tei:p>
     Vtom prerve spev ostrý hvizd. Chlapci sa poobzerajú a na   kapitánovo znamenie pokryjú sa za vŕbu, do kapusty, kde ktorý. Iba   Anka ostane na pažiti so svojou bábkou a Maroško—Jánošík schytí do   ruky valašku a čaká, čo bude. O chvíľu privedú Josko a Koryčiar   zajatca.
    </tei:p>
    <tei:p>
     — Ľaľať, Ondro Kriak, — osloví ho kapitán.
    </tei:p>
    <tei:p>
     — Čo ty tu hľadáš?
    </tei:p>
    <tei:p>
     — Prišiel som vám povedať, stroja sa na vás! — oznamuje   chlapčisko, pehavé a zablatené až po uši.
    </tei:p>
    <tei:p>
     — A kto?
    </tei:p>
    <tei:p>
     — Nižnianski chlapci, Juro Drúčik. Keď ste vy vraj zbojníci, oni   budú žandári a pochytajú vás.
    </tei:p>
    <tei:p>
     — No, Ondro, povedz im, nech prídu!
    </tei:p>
    <tei:p>
     — My sa im veru nedáme, — dosvedčí i Anka Krdanka, dupnúc bosou   nohou.
    </tei:p>
    <tei:p>
     — Krá… krá… krá, — zakráka Jánošík ako poriadna vrana. Vtom už idú   kamaráti spoza vŕby, i z kapustných radov, Ilčík, Adamčík i Hrajnoha…   A všetci ozbrojení, každý s valaškou a so zvedavou tvárou.
    </tei:p>
    <tei:p>
     — Kamaráti, — obráti sa k nim kapitán, — tu nám Ondro Kriak   zvestuje novinu. Stroja sa na nás Nižňania. Čo im odkážeme?
    </tei:p>
    <tei:p>
     — Nech sa skryjú radšej doma mamke za sukňu! — povie Adamčík.
    </tei:p>
    <tei:p>
     — Ba nech si dajú zadok vyfutrovať! — rozchichoce sa Hrajnoha. —   Čo by sme sa my koho báli! Nech sa chytia do nás, uvidia!
    </tei:p>
    <tei:p>
     — Počul si, Ondro?
    </tei:p>
    <tei:p>
     — Počul!
    </tei:p>
    <tei:p>
     — Tak iď! — kynie kapitán stráži veliteľský.
    </tei:p>
    <tei:p>
     — Odveďte ho!
    </tei:p>
    <tei:p>
     — Ale… — pristaví sa Ondro.
    </tei:p>
    <tei:p>
     — Aké ale?
    </tei:p>
    <tei:p>
     — Ja by chcel ostať medzi vami. Môžem?
    </tei:p>
    <tei:p>
     — No, neskoršie. Ak si chlap. Lebo, vieš, my sme nielen takí. My   sme ozajstní. A kto nás zradí, s tým si ľahko poradíme.
    </tei:p>
    <tei:p>
     — Ja vás nezradím.
    </tei:p>
    <tei:p>
     — Dobre! Príď neskoršie. Teraz choď!
    </tei:p>
    <tei:p>
     Ľudia si myslia, chlapci sa bavia o zbojníkov. Aj sa bavia, ale   pritom nezabúdajú ani na krivdu, čo sa musí strestať, ani na sľub,   čím sa zaviazali. Keď ich je viac — vyspevujú si. Niekedy i pristavia   toho — onoho.
    </tei:p>
    <tei:p>
     — Bohu dušu a mne peniaze!
    </tei:p>
    <tei:p>
     Čo si však z toho kto robí? Hra je hra! Podivnejšie, ako od istého   času padajú sliepky. I u richtárov zlomil ktosi nohu peknej jariabke,   museli ju dorezať. I u senátora Kubendu, i u prísažného Pelčíka, i   inde kura za kurou podeje sa kdesi ako je dokaličená.
    </tei:p>
    <tei:p>
     — Aké to tchory pustošia tú hydinu? — sťažujú si ženy na   priedomí.
    </tei:p>
    <tei:p>
     — Ach, veď to len hlavátkam, — počuť inde. — Len hlavátkam veru!   Pozrite, — vyratujú si na prstoch, — richtár, Pelčík, Kubenda… tak im   treba, tak!
    </tei:p>
    <tei:p>
     Malý Jánošík cíti, že to nie je správne takto sliepky hlušiť. —   Ale nech vraj vedia, keď sa nehanbili vylicitovať hlavátku za zlatku   a zjesť ju, akoby si ju boli sami lapili. Nech vedia, ako je to! On   tie sliepky konečne ani nebije. Robia to Adamčík a Hrajnoha. K takej   veci ide len jeden alebo idú obaja. Ale keď sa sliepka vystrie,   rozremzia sa jazyky.
    </tei:p>
    <tei:p>
     — Ach, bodaj tie detiská pánboh skáral! Čo sa len našmierajú tými   skalami. Ale nech jedného lapím, ruky mu polámem na kvačky, — zlostí   sa senátor Kubenda a uľavuje si pritom poriadnymi nadávkami, ako   vie.
    </tei:p>
    <tei:p>
     Lenže dostať takých vtákov — nie je ľahká vec. Keby vedeli o tom,   čo sa robí, všetci, neudržalo by sa to medzi nimi. Ale vedia iba   štyria, kapitán, Ilčík, Adamčík a Hrajnoha. A tí sa nevyzradia.   Ostatní sa hrajú akoby nič. Keď i tušia, s tými sliepkami nie je to   len tak. Ale kto bol pri tom, kto nebol, nevyzradia sa za svet.
    </tei:p>
    <tei:p>
     Iba raz vydá kapitán rozkaz — na chotár, vyše Vrbinky! Tam bude   vraj hostina. I ohňa si nakladú, i hrniec plechový vezmú so   sebou…
    </tei:p>
    <tei:p>
     — A čo budeme variť? — spytuje sa zvedavo Anka Krdanka, ktorá sa   drží Maroška, ani čo by mu bola vlastnou sestrou. I viac.
    </tei:p>
    <tei:p>
     — Čo budeme mať!
    </tei:p>
    <tei:p>
     — Ja si vypýtam od mamky hrniec. Dobre?
    </tei:p>
    <tei:p>
     — Vypýtaj! Povedz, budeme si hláče variť.
    </tei:p>
    <tei:p>
     Chlapci nejdú spolu. Označia, kde sa zídu, a je to. Čo je nové, to   je dokonalejšia výzbroj. Ilčík dostane od ujca Kotúčovie, čo strieľa   i na medvede, za hodnú škatuľu pušného prachu. Nájde prázdnu patrónu   a deravý kľúč. I na patrónu i na kľúč vyvŕta sa dierka. Patróna sa   pripevní drôtom na drevenú rukoväť. Kľúč je hotová pištoľa. Nabije sa   pušným prachom, zrebami, zemou, otvor zabije kolčekom a môže sa   strieľať — naozaj.
    </tei:p>
    <tei:p>
     Majú teda okrem valašiek už i dve pištole.
    </tei:p>
    <tei:p>
     Chotár vyše Vrbinky má niekoľko krokov šíre. Trnky sa tu rodia a   hlohyne. Kdesi na stredku je i akýsi zbojník pochovaný, ktorého tu   zabili — dávno—pradávno. Sem sa zlietnu chlapci na neveľkú čistinku,   ako havrany, z rozličných strán. Iba Kozovci idú vedno s hurtovnicou.   S nimi i Anka Krdanka s hrncom,
    </tei:p>
    <tei:p>
     Nakladú si ohňa, belasý hrniec položia na tri skaly a voda sa už   hreje.
    </tei:p>
    <tei:p>
     — Čo len budeme v ňom variť? — zvedavá je ešte vždy Anka.
    </tei:p>
    <tei:p>
     — Ideme chytať hláče, — povie Ilčík.
    </tei:p>
    <tei:p>
     — Poďme! — hotový je Adamčík.
    </tei:p>
    <tei:p>
     — Pozrite, aký vták! — vyvlečie vtom z húšte Hrajnoha čosi   veľkého, jarabatého za chvost, až sa to rozkrídli široko. — Aký   vták!
    </tei:p>
    <tei:p>
     — Čo je to? Čo je to? — priskočia ostatní a pozerajú, obzerajú, i   Josko, Koryčiar, i Ondro Kriak. — Čo to môže byť?
    </tei:p>
    <tei:p>
     To je divá kura! — rozhodne Ilčík, ktorý ako poľovník je v   takýchto veciach autorita. — Musel ju ktosi zastreliť a nevedel ju   nájsť.
    </tei:p>
    <tei:p>
     — A čo spravíme s ňou?
    </tei:p>
    <tei:p>
     — Uvarme si ju! Uvarme! — jasajú všetci. — Nemusíme hláče   chytať.
    </tei:p>
    <tei:p>
     — Ja vám ju uvarím, — hotová je Anka. — Ale ju musíme najprv   obariť, ako to robia mamka.
    </tei:p>
    <tei:p>
     — Tak ju obaríme. — Chytí Hrajnoha sliepku za chvost a strčí ju   celú do vriacej vody. Keď ju vytiahne, šklbe sa, len radosť.
    </tei:p>
    <tei:p>
     O chvíľu je divá kura nahá. Paľko ju ešte vezme na potok, rozreže   ostrým penálikom, vyberie drobce, iba srdiečko nechá a pečeňu, a vták   môže do hrnca.
    </tei:p>
    <tei:p>
     Dreva je nadostač — ohňa tiež. Anka hrniec umyje, naplní čistou   vodičkou, do vodičky vloží sliepku a potom poď s hrncom na skaly. Keď   sa uvarí, bude to radosti. I polievka by bola z toho dobrá!
    </tei:p>
    <tei:p>
     Para vystúpi z hrnca, vodička zasipí, neskôr zablkoce a už to   vrie. Varí sa kura, varí. Zbojníci si vylihujú, spievajú. Kozovci sú   tu všetci štyria. Najmenší v hurtovnici, ktorá má už druhé osky a   tretie kolieska.
    </tei:p>
    <tei:p>
     — Deti, čo tu robíte? Deti? — pristaví sa naraz, tade idúc s   hrabľami, totka Lalovie. — Čože to varíte? — priblíži sa k nim na   niekoľko krokov. — Čo? — nazrie im do hrnca.
    </tei:p>
    <tei:p>
     — Vranu varíme, totička, — zašomre Maroš.
    </tei:p>
    <tei:p>
     — Vranu? A má hrebeň! Vrana nemá hrebeňa, ani jarabaté perie.
    </tei:p>
    <tei:p>
     — Ktorá má, ktorá nemá, — postaví sa Červeň. — Ktorá je aká!
    </tei:p>
    <tei:p>
     — No len, no, — ide totka po svojom, — aby ste pre tú vranu   nevyhoreli.
    </tei:p>
    <tei:p>
     — Čoby len, — uškrnie sa Mišo. — Vrán je v našom chotári ešte   dosť. Anka upravuje oheň a napráva i hrniec. Nech sa neprevalí.
    </tei:p>
    <tei:p>
     Ostatní čakajú, a netrpezlivo.
    </tei:p>
    <tei:p>
     — Už by hádam i bola! — pohodí Adamčík, hľadiac, či už totka ozaj   ide pod háj po svojom. — Hana, načni ju!
    </tei:p>
    <tei:p>
     — Nie, ešte nie! Taká divá kura sa musí dlhšie variť.
    </tei:p>
    <tei:p>
     — Ba už by mohla byť! — dodá i Hrajnoha. — Veď nám to netreba   uvariť ako našej starej materi, čo nemajú zubov. My to už užujeme!   Nože ju vytiahni!
    </tei:p>
    <tei:p>
     — A máte soli? — zíde na um Ilčíkovi.
    </tei:p>
    <tei:p>
     — Veru nie! Na soľ sme zabudli!
    </tei:p>
    <tei:p>
     — Tak to nebude dobré! Zabehnem domov po soľ… Poletím ako vták a   hneď som tu.
    </tei:p>
    <tei:p>
     Paľko sa i pustí Vrbinkou. Ostatní však i tak nevydržia. Zlejú   vodu zo sliepky a delia si ju, delia na hurtovnici, postavenej hore   dnom. Všetkým po kúsku, kamarátsky, spravodlivo. Kto nechce bez soli,   nech čaká Ilčíka. Kto zje i tak, nech si spraví, ako sa mu páči.
    </tei:p>
    <tei:p>
     Práve sú v najlepšej chuti. Pochvaľujú si i viac, než to zaslúži,   keď je sliepka stará a veru tvrdá. Odrazu len dobehne Paľko ako bez   duše.
    </tei:p>
    <tei:p>
     — Zle je, chlapci, zle je, — volá na kamarátov. — Nižňania idú na   nás. Už sú vo vrbinke. Chytro perie preč.
    </tei:p>
    <tei:p>
     Nestačia však odpratať ani perie z krídel, keď zahrmí mocné: —   Poddajte sa!
    </tei:p>
    <tei:p>
     — Tí, — skočí Jánošík a zazvŕta valaškou. — My, a poddať sa? To   nie! Choďte si svojou cestou, ak vám život milý.
    </tei:p>
    <tei:p>
     — My sme žandári a ideme na rozkaz.
    </tei:p>
    <tei:p>
     — Na čí?
    </tei:p>
    <tei:p>
     — Na richtárov!
    </tei:p>
    <tei:p>
     — Juro Drúčik, počuješ? — zvolá vtom Hrajnoha, vezmúc do jednej   nabitý kľúč a do druhej žeravý uhlík z pahreby. — Vieš, kto sme my?   Vieš, že my máme i pištole, ha?
    </tei:p>
    <tei:p>
     Vtom už i buchne patróna z Ilčíkovej ruky. Sivý dym zahalí ich na   chvíľu a krik ozve sa tu i tam. Žandári sa cofnú, ale len na   krok—dva.
    </tei:p>
    <tei:p>
     — Chcete ešte? — kričí Hrajnoha. — A táto pištoľa je nabitá soľou   i brokmi. Practe sa!
    </tei:p>
    <tei:p>
     — Buch! — zahučí silno, silnejšie ako z patróny. I dym vybuchne   väčší. Juro už nečaká, ani jeho žandári nečakajú. Bežia po roliach do   Vrbinky. Kto však zjajkne, to Mišo sám. Lapí si pravé oko a sadne si   na zem.
    </tei:p>
    <tei:p>
     — Jaj, oko moje! Jaj, oko moje! — božeká.
    </tei:p>
    <tei:p>
     V tráve tam je kľúč, a roztrhnutý veru. A Miškovi tečie i krv po   lícach.
    </tei:p>
    <tei:p>
     — Ten si oko vybil! Oko si vybil! — behajú deti nastrašené. — Čo   len teraz bude?
    </tei:p>
    <tei:p>
     Najviac duchaprítomnosti má Anka Krdanka. Tá ide na potok, namočí   bielu fertušku do vody a beží za raneným.
    </tei:p>
    <tei:p>
     — Na, Mišianko, — podá mu na obkladok, — zaviaž si.
    </tei:p>
    <tei:p>
     Deti sa domov boja. Čože však — napokon len musia prísť. Tu je   vyšetrovania a vyšetrovania. S Miškom musia hneď k lekárovi, čo mu   povyťahuje íverky. Na šťastie oko zostalo celé. Iba pušného prachu   nabilo mu pod kožku na tvári. To už na pamiatku.
    </tei:p>
    <tei:p>
     Kto dal pušného prachu? Kde a ako? To sa rýchlo skončí. Mišo   neprišiel o oko a Maroš vysype škatuľu pušného prachu, čo mu dal   skryť Paľko — prosto do hnoja. Nech im ho nenájdu!
    </tei:p>
    <tei:p>
     Horšie je s tou hostinou.
    </tei:p>
    <tei:p>
     Na druhý deň zháňajú sluhovia deti na obecný dom.
    </tei:p>
    <tei:p>
     — Pán richtár rozkázal, — nástoja chlapi rozhodne. — Musíte   všetci!
    </tei:p>
    <tei:p>
     Nepôjdu však, len štyria najhlavnejší na čele s Marošom. Ankina   mamka, keď jej prišli po dievča, nadala im, koľko sa len vmestilo. A   vraj ak sa hneď nepracú za svojím pánom, oči im vybarí. Čo s   takou?
    </tei:p>
    <tei:p>
     — Tak čo, zbojníci? — privíta ich richtár, zlovestne gániac očami.   — Budete nám sliepky biť — ha?
    </tei:p>
    <tei:p>
     — My sme nebili! — povie Maroš smelo.
    </tei:p>
    <tei:p>
     — A čože ste varili na chotári?
    </tei:p>
    <tei:p>
     — Vranu! — ozve sa Červeň.
    </tei:p>
    <tei:p>
     — Vranu? — uškrnie sa hlava obce a omyká sa bokom, ani za remeňom.   — A toto je čo za perie? — podrží im pod nos chlp jarabatých bŕk. —   Vrana má také perie, čo…? — Vtom už i švihne remeň a počne ich   vyplácať. Ešte len i Miša, ktorý má jedno oko zaviazané. — Vy   zbojníci, naučíte sa, čo je moje a čo tvoje? Odprosíte?
    </tei:p>
    <tei:p>
     — Ih! — skučia chlapci od bolesti. Ale neodprosia. — Ih! Ih! Jaj,   mamička!
    </tei:p>
    <tei:p>
     — Vy tchori mizerní! Vy budete žrať naše sliepky — ha?
    </tei:p>
    <tei:p>
     — A vy ste zjedli, — vytreští naraz Maroš oči na richtára, oči   plné vzdoru a opovrhovania, — a vy ste zjedli našu hlavátku!
    </tei:p>
    <tei:p>
     — Tí, Jano, hneď vyhoď von tých pankhartov! — káže richtár   sluhovi. — A odkážeme pánu učiteľovi. Nech si spraví s nimi poriadok   v škole!
    </tei:p>
    <tei:p>
     V druhom okamihu sú už chlapci na ulici. Neplačú — smejú sa.
    </tei:p>
    <tei:p>
     — Ale si mu povedal! — obstanú Maroša, keď sú už na dobrú diaľku   od obecného domu. — Dobre ho neporazilo! Len ak odkáže do školy!
    </tei:p>
    <tei:p>
     — Neodkáže! A ak — povieme i tam!
    </tei:p>
    <tei:p>
     — Povieme, prečo sme sa dali na zboj — pravda, Maroš?
    </tei:p>
    <tei:p>
     — Povieme!
    </tei:p>
   </tei:div>
   <tei:div type="chapter">
    <tei:head>
     18
    </tei:head>
    <tei:p>
     V škole sa ozaj nič nestane. Pán učiteľ Horvaj nabíja i ďalej   rozumu deťom múdro i prísne. Kto by si však ináč i poradil s nimi,   galganmi? Zato keď príde na skúšku, to je už potom skúška! Starší i   mladší, jedno — hovoria, ani čo by hrachom sypal. Ani Mrázikova mať   sa nezahanbí, v ruke s kytičkou fialiek a panimáriinho listu. Maroš   reční, až si mamky a tetky pokyvujú hlavami.
    </tei:p>
    <tei:p>
     — Jaj, ten tvoj hubáč, ten tvoj hubáč, — nachýli sa Lalová k   susede, — ale len rečnikuje!
    </tei:p>
    <tei:p>
     — Čo len vychováš z neho — čo?
    </tei:p>
    <tei:p>
     — Už len z neho niečo bude!
    </tei:p>
    <tei:p>
     — A že to tomu richárovi povedal? — šepcú si ženy o voľačo   nižšie.
    </tei:p>
    <tei:p>
     — Povedal, potvora. Veď je to ani Jánošík. Nikoho sa nebojí!
    </tei:p>
    <tei:p>
     — Keď ho vraj tak chovali u Stračkov. Dali mu slaniny, aby bol   mocný, a pálenky, aby sa nebál nikoho.
    </tei:p>
    <tei:p>
     — Veď je dnes len takým dobre na svete!
    </tei:p>
    <tei:p>
     Skúška sa skončí dobre. Maroš dostane knižku za odmenu a mamka mu   kúpi v meste za dva grajciare medových cukríkov. Vyhrnú sa deti i z   druhých tried. Radosti a radosti, keď sú zas prázdniny. Anka Krdanka   ide so svojou mamičkou a tiež má knižočku, čo jej dali za pilnosť.   Slovenské povesti!
    </tei:p>
    <tei:p>
     — I ja som dostala, pozri, Maroš! — ukazuje mu darček. Tvárička   jej jasá, očká svietia. Jaj, toľko radosti nemožno kúpiť ani u   medovnikára.
    </tei:p>
    <tei:p>
     V Kozovie uličke je zas rušno. Chlapci chodia, vyhvizdujú na   kamaráta. To ich kamarátstvo také vyšetrovanie len utuží, už sú — ako   reťaz. A Anka tiež patrí medzi nich.
    </tei:p>
    <tei:p>
     — Maroš, poďme sa kúpať! — nakukne raz ten, raz onen. — Teplá je   voda, poď.
    </tei:p>
    <tei:p>
     — Nemôžem! Robím zajacom búdku. Stará sa mi okotila.
    </tei:p>
    <tei:p>
     — A koľkože má?
    </tei:p>
    <tei:p>
     — Päť, ale veľkých.
    </tei:p>
    <tei:p>
     Paľko ostane pomáhať, i Anka si sadne pred maštaľ. Tí dvaja dnu   majstrujú, až sa im kečka parí. Pília, ostruhujú, aby to len čím skôr   bolo hotové. Keď príde krava na obed, uviažu ju a pracujú ďalej.
    </tei:p>
    <tei:p>
     — Ja mám zajace rád, — túži sa Koza priateľovi. — Ale tieto   buriaky nie sú už ako tie, čo mi zhoreli. Tie mali bielučkú srsť a   čierne bodky na chrbtoch. Takých už teraz azda nieto!
    </tei:p>
    <tei:p>
     — Jesto, — vraví mu Paľko. — Na Nižnom konci u Drúčikov majú také,   lenže sú tie bodky buravé, a nie čierne.
    </tei:p>
    <tei:p>
     — Vidíš!
    </tei:p>
    <tei:p>
     — No, to je jedno!
    </tei:p>
    <tei:p>
     — Nie je to jedno! — krúti hlavou Maroš. — No, ja mám rád i   takéto, ale radšej by som mal kone. Koňa možno i kúpať vo Váhu, i   nosiť sa možno na ňom. Do hory tiež je ľahšie na koni cválať… A my   máme len kravu. Ale čo myslíš, krava by hádam tiež uniesla človeka.   Veď je mocná.
    </tei:p>
    <tei:p>
     — Tá ťa zhodí!
    </tei:p>
    <tei:p>
     — Nezhodí, keď si dobre sadnem na ňu.
    </tei:p>
    <tei:p>
     — Zhodí ťa!
    </tei:p>
    <tei:p>
     — Nezhodí! — tvrdí Maroš. — No poď — oprobujeme! Odviaž jej   retiazku, ja sa jej zatiaľ hore priepravkou vyškriabem na chrbát,   dobre?
    </tei:p>
    <tei:p>
     — Nedbám, ale nepovedz potom…
    </tei:p>
    <tei:p>
     — Už to máš?
    </tei:p>
    <tei:p>
     — Už—už! — zrinčí retiazka a Paľko vytreští oči na Maroša, s ním   sa už Rysuľa obracia. Vtom vidí, hoviadko skočí, a uvedomí si, ako je   somík nízko. — Po—zo—ó—r! — vykríkne, ale vtedy jazdec prihol sa už   krave celkom na široký chrbát a letí von…
    </tei:p>
    <tei:p>
     Pod stenou zas vyvalia naňho oči Anka Krdanka a Matejko.
    </tei:p>
    <tei:p>
     — Maroš, Maroš, zabiješ sa! — trasie sa dievča.
    </tei:p>
    <tei:p>
     Maroš počuje krik, chce sa vzpriamiť na Rysuli akoby nič. Tu však   tá poskočí, on sa zváži na stranu, hybaj dolu hlavou na zem… a krava   beží zdivená bez jazdca.
    </tei:p>
    <tei:p>
     — Jójój! — zalomí Anka rukami.
    </tei:p>
    <tei:p>
     — Aha, som ti nepovedal? — priskočí Paľko ku kamarátovi, či ho   krava nebodla raticou.
    </tei:p>
    <tei:p>
     Ale nič. Maroš sa pozbiera chytro zo zeme a ide za Rysuľou.
    </tei:p>
    <tei:p>
     — Ty somár! — zosype mu mať, ktorá na ten krik pribehla z pitvora.   — A nech ťa pristúpi? Môžeš ostať žobrákom, kto ťa bude potom chovať?   Ktože to kedy slýchal — na krave sa nosiť?
    </tei:p>
    <tei:p>
     — Keď my nemáme kone, — zašomre Maroš a gáni ako obyčajne. — Veď   ona je mocná. A pán učiteľ vraveli, niekde i orú na kravách.
    </tei:p>
    <tei:p>
     — Orú, orú, — schytí mu pohúžvaný klobúk zo strapatej hlavy a   šľahne ho po ušiach, — ale nerajtujú, ty…
    </tei:p>
    <tei:p>
     — Ja som to len chcel probovať…
    </tei:p>
    <tei:p>
     Od tých čias dá si už Maroš s kravou pokoj. Vidí, nie je to raz   kôň, čo robiť? Radšej zájde do Mrázikov za Mišom. Tam majú žrebca, na   tom probujú, či unesie. Ten však skáče, potvora, a ráňa zadkom. I   Mišo sa musí poriadne chytiť do hrivy, keď nechce zletieť ani klát.   Zato si sľúbia kamaráti vyviesť raz kone na hoľu, a sami, Maroš,   Mišo, Jano a Paľko. Sadnú si po dvaja na jedného a žrebca pojmú za   sebou. Alebo si Maroš a Jano sadnú na kobylu, tá je pokojnejšia, Jano   na koňa a Mišo, ako najlepší jazdec, porajtuje na žrebcovi.
    </tei:p>
    <tei:p>
     — Taj, to budú svety!
    </tei:p>
    <tei:p>
     Ale kone musia ešte doma piesok voziť a skálie. Mrázikovci idú   prestavovať komoru a jesto i inej práce v gazdovstve. Maroš a   kamaráti využívajú slobodu ako vtáci, po svojom. Jánošík je i ďalej   Jánošíkom, Ilčík, Adamčík, Hrajnoha… len práve, že už sliepky nebijú.   Ba hej, ani s Kriakom sa nevodia. Iste on vyzradil, že idú na chotár.   Keď však Mišovi oko nevyletelo, opatria si zas pušného prachu   strieľať, vyhadzovať kŕče. Ešte len i zabudnutý hrad Zlatý kŕč znova   sa počne dobývať, kým nevyletí do povetria. I žeravé lajno má svoje   kúzlo, kde by nemal prach, pušný prach?
    </tei:p>
    <tei:p>
     Horšie je, prídu búrlivé dni. Hory sa zamračia, blesk tne za   bleskom, romoní to, hučí. Kde v taký čas ísť? Ľudia stonú, čo bude s   ďatelinou, kedy sa vysuší? Maroš sa o to nestará, blesku sa nebojí   ani hrmenia. Naopak, díva sa, ako ohnivý had zmyká na čierňave a zem   sa zatrasie, akoby ju len niekto šticoval za vlasy. Iba tejto noci   zobudí sa na kanape, keď von zavyje víchrisko a ide chalupu   prevaliť.
    </tei:p>
    <tei:p>
     — Mamka, mamka, zažnite!
    </tei:p>
    <tei:p>
     — Ale čuš! Pomodlil si sa — spi!
    </tei:p>
    <tei:p>
     Ráno je nakmásané konárov i stromov na zemi. Zato je pekne, ticho,   obloha sa usmieva, kamaráti sa schodia, zoberú sa na Váh, kde už bude   dobre. Vzduch je ešte vlhký, ale pažiť uschne raz—dva. Voda v jarkoch   je trochu zakalená, ale niet jej ani ako obyčajne. Hurtovnicu s   Matejom pretiahnu k piecke pri močidle. Anka Krdanka má ju na   starosti a oni, starí zbojníci — idú sem—ta opatriť niečo.
    </tei:p>
    <tei:p>
     Maroš je už dušou spoločnosti a vždy vie opatriť, čo treba.
    </tei:p>
    <tei:p>
     — Viete čo, chlapci, — povie druhom, — poďme tam pod Rajskú   záhradu. Pod tým brehom budú raky.
    </tei:p>
    <tei:p>
     Návrh sa prijme a kamaráti sa dajú hneď do roboty. Oni to len tak   proste, strčia ruku hlboko pod breh, a ak sa jej čo chytí, vytiahnu,   a je.
    </tei:p>
    <tei:p>
     — Jaj, jaj! Ty potvora račia! — nadáva Mišo. — Čo štípeš? —   vyťahuje račka. — Neboj sa, odslúžim sa ti. Očervenieš od   radosti.
    </tei:p>
    <tei:p>
     — A ja nemôžem jedného lapiť! — žaluje sa Maroš.
    </tei:p>
    <tei:p>
     — Keď nestrčíš poriadne ruku, — vysmieva ho Mrázik. — Ty to len   tak, — ukazuje, — a hneď odchytíš. To máš takto! — podrží ruku pod   brehom.
    </tei:p>
    <tei:p>
     Takto sa oni pľačkajú, ukladajú račka k račkoví do hrnka, až   zmoknú do pása. A tu naraz zdá sa im, voda je kalnejšia, i bystrejšie   tečie, ba o chvíľu dvíha sa, dvíha, rastie, až musia von.
    </tei:p>
    <tei:p>
     Vyjdú na breh, a tu im udrie do uší podivný huk, ako nejaký   vzdialený rachot.
    </tei:p>
    <tei:p>
     — Čo to? — napínajú uši. Oni sú tu doma, vedia, ako hovorí Váh.   Toto je nie obyčajný hovor. V tom bude niečo.
    </tei:p>
    <tei:p>
     — Hľaďte len, ľudkovia, — ukazuje Červeň, — koľká voda reve vo   Váhu. Ako bije na most — ny!
    </tei:p>
    <tei:p>
     — I kláty letia, na moj pravdu, — prisviedča Mišo, ktorý má oči   ako jastrab. — Poďme si to pozrieť. Prídeme hneď…
    </tei:p>
    <tei:p>
     — Nie! — zdrží ich razom kapitán. — Pozrite, čo sa valí vody   jarkami! A akej mútnej! A naši sú na sihoti medzi Váhom a jarkami pri   močidle! Najprv preveďme tých na túto stranu pod humná a potom môžeme   ísť.
    </tei:p>
    <tei:p>
     — Dobre! — súhlasia kamaráti a bežia hore ozlomkrky. I raky tam   pichli s hrnkom kdesi do tŕnia. — Musíme ich previesť. Voda je veľká.   Kde sa jej len toľko berie, a tak naraz?
    </tei:p>
    <tei:p>
     — No, pretrhli sa oblaky, — vraví Janko bežkom.
    </tei:p>
    <tei:p>
     Ako však dobehnú k horným potokom, tu hrôza. Voda sa valí,   pribúda, a taká kalná, špinavá. Z mlynice sa prelieva ponad hať a   hučí, hukoce, akoby chcela všetko zobrať. Vyše močidla Anka Krdanka   behá, volá a narieka. I Matejko narieka v hurtovnici… jaj bože!
    </tei:p>
    <tei:p>
     — Neboj sa, Hana, — volajú chlapci kamarátke.
    </tei:p>
    <tei:p>
     — Neplač! My vás prenesieme!
    </tei:p>
    <tei:p>
     — Jój, mamička moja, — žalostí dievča, — už vás ja viac neuvidím!   Jój, bože môj!
    </tei:p>
    <tei:p>
     Nie div. Voda v jarkoch stúpa, hučí i po miestach, kde jej jakživ   nebolo, i obloha sa zaťahuje a tie vlny sú také zlostné, také   hrozivé!
    </tei:p>
    <tei:p>
     Chlapci dajú dolu nohavice a pustia sa rastúcim riečiskom. Kde by   však — voda je strmá a hrnie skálie, bije rovno do nôh. Musí sa   človek podoprieť na voľačo, keď nechce spadnúť.
    </tei:p>
    <tei:p>
     — Počkajte, — vráti ich Maroš, — vytiahneme si po kolíku z ohrady!   Tam budú a môžeme smelšie ísť.
    </tei:p>
    <tei:p>
     — Jaj, mamička moja, — výska Anka na sihoti, behajúc sem i ta so   zásterôčkou na očiach, keď vidí — chlapci však musia ísť späť zo   špinavej vody.
    </tei:p>
    <tei:p>
     Ale chlapci sa vrátia a dodávajú si smelosti.
    </tei:p>
    <tei:p>
     — Počkajte, kamaráti, — pristaví ich ešte Maroš, — čo by sme   najprv prebrodili my dvaja s Janom. Ak by nám to nešlo, vy utekajte   po kone, dobre?
    </tei:p>
    <tei:p>
     — Nie! — krúti Mišo. — My prejdeme! Všetci poďme ratovať. Tak sa   nám i svedčí!
    </tei:p>
    <tei:p>
     — Nedbám! — kývne Maroš hlavou. — Poďme!
    </tei:p>
    <tei:p>
     Nasleduje tvrdá borba cez tri jarky. Voda reve a vody, špinavej,   ani čo by niekde pri vrbine hlinu v nej miesili. Aké sú to inokedy   jarčeky, tichučké ani dobré decko. Ešte pred hodinou aké len boli, a   teraz! Ako šibe tá voda v nich, ako hučí! Veru nedajbože spadnúť do   nej, a prúd odnesie človeka ani klepec. Poobracia, pokotúľa a zvlečie   niekam do Váhu, kde sa zalial nejeden Likavčan i Mostičan veru.
    </tei:p>
    <tei:p>
     — Tí, nedajme sa, chlapi! — dodávajú si chlapci smelosti. — Dobre   mu tým kolom, otca mu! Čo si myslí tá voda, sme azda žaby? My sme   teraz mostickí pltníci. A to sú chlapi ako buci, s tými si neporadíš.   My sme nie pánčatá, ale z chleba, mäsa a pálenky — vieš!
    </tei:p>
    <tei:p>
     Špinavý prúd neostáva im dlžen. Zapiera sa im do nôh i kolov a   hučí, hukoce. Na druhej strane hľadí na nich Anka, trochu utíšená.   Trpne, keď vidí, ako ich to myká, ale si očká už poutierala a ide i   za Matejkom, čo sa tam vzpína v hurtovnici a driape, ako vládze.
    </tei:p>
    <tei:p>
     — Neplač! — tíši ho. — Pozri, už idú po nás!
    </tei:p>
    <tei:p>
     O chvíľu sú všetci spolu. Teraz len ako späť?
    </tei:p>
    <tei:p>
     — Viete čo, chlapci? — rozhodne hneď Maroš. — Ja si vezmem Maťka   na chrbát, ty Paľko, zas Anku, dobre?
    </tei:p>
    <tei:p>
     — Nedbám! — pristane Kľuchaj, hoc je Anka ťažšia, ale sa vie aspoň   držať. Na Mateja musí sa dať pozor.
    </tei:p>
    <tei:p>
     — A vy, kamaráti, — nadelí i tým dvom, — poberte ostatné!   Poďme!
    </tei:p>
    <tei:p>
     Ako sa rozhodne, tak sa spraví. Raz—dva, a výprava vojde do   špinavého potoka. Chlapci sú vo vode skoro do pása, Aničke sa i nohy   močia.
    </tei:p>
    <tei:p>
     Hu—ú—ú… hukocú vody okolo. A čo to len má tá voda v sebe. Človek   by sa nedíval na ňu, keď sa rozbehne. Hneď by sa mu zakrútilo v   hlave. Hneď!
    </tei:p>
    <tei:p>
     — Jaj, ja už nepôjdem k močidlu, — stone Anka. — Ostanem sa doma   baviť s Matejkom.
    </tei:p>
    <tei:p>
     — Veď vody vždy také nebudú!
    </tei:p>
    <tei:p>
     — Hej, nedajme sa, chlapi! — dodáva chuti Mišo, i Jano dodáva. —   Čo chceš, ty vodisko? Vieš, čo my nesieme? My nesieme archu zmluvy…!   Čo mykáš? — držia jednou rukou hurtovnicu, druhou sa podopierajú v   kalnom prúde o kôl. — My sme chlapi dobre chovaní, nás nehodíš o   zem!
    </tei:p>
    <tei:p>
     Ešte najtichšie sa drží Matej na bratovom chrbte. Namraučal sa   dosť a preňho sa môžu vody valiť — on nič nevidí. Drží sa mocne okolo   krku a hlavu má zaťatú. Preňho môže byť potopa, aká chce.
    </tei:p>
    <tei:p>
     Tak sa im brodí a brodí.
    </tei:p>
    <tei:p>
     Pod humnami stane žena, i druhá, i tretia. Majú batohy na   chrbtoch. Vidieť, idú z poľa.
    </tei:p>
    <tei:p>
     — Preboha, stvorička, čo je to? — ukazujú jedna druhej na   rozvodnenú pláň a na brodiacu výpravu. — Veď sú to chlapčiská! Deti,   deti, kdeže to chodíte? Pohyniete! — vykrikujú na ne, ale pomôcť im   nejdú. — Sem poďte, tadeto! — ukazujú im smer. — Tuto bude menšia   voda!
    </tei:p>
    <tei:p>
     Prešli už dva jarky. Ešte jeden.
    </tei:p>
    <tei:p>
     — Chlapci, sem sa! — posmeľuje Maroš. — Jeden k druhému!
    </tei:p>
    <tei:p>
     Kamaráti cítia, musia napäť všetky sily. Voda sa prelieva z   mlynice a rúti šialeno. Paľko sa mykne, skala ho hrkla po nohe. Ale   nie, nepustí. Teraz má Anku na chrbte, a nech spadne, to dievča sa   utopí. Vydrží, musí. I ostatní vydržia. Keď sa musí, akoby len sily   pribudlo. Človek vládze mnoho.
    </tei:p>
    <tei:p>
     — Tadeto! Tadeto—ó! — ukazujú ženy. Vystierajú ruky proti nim a   jačia. — Kade vás tam chytľan bral? Počkajte, veď vás doma vylátajú,   hej! Nech je to moja, — poznajú deti hlas totky Lalovie, — vytrhám   jej škuty!
    </tei:p>
    <tei:p>
     — A môžeme my za príval? — zašomre Maroš a prebíja sa tvrdo,   odhodlane. Stačí ešte i na iných pozrieť. I Paľka podoprieť plecom,   keď sa zakolíše s Ankou. — Vydržať, chlapci, vydrža—ať!
    </tei:p>
    <tei:p>
     Ženy schytia Maťa i Aničku z chrbta…
    </tei:p>
    <tei:p>
     — Kde vás tam chytľan vliekol? — hrešia chlapcov a najviac Maroša.   — Nevidíte, čo sa robí?
    </tei:p>
    <tei:p>
     — Ale sme prebrodili! Jednako sme prebrodili! — svietia chlapcom   oči. — Ani koní nám nebolo treba! — Naťahujú si chytro pod humnom   nohavice.
    </tei:p>
    <tei:p>
     — A len čo je tej vody! Váh sa už prelieva ponad hať, a pozrite!   Kláty letia po mlynici! — Chlapci si uvedomujú, v čom to vlastne   boli.
    </tei:p>
    <tei:p>
     Doma Maroš zájde na záhumnie a vidí, stará dutá vŕba je na zemi!   Zdruzlo ju ešte v noci. Ľúto mu jej, veľmi ľúto!
    </tei:p>
    <tei:p>
     — Taká vŕbisko! I včeličky sa nosili v nej. I vtáčiky na nej   spievali, a už je koniec. — Vtom zahrčí bubon kdesi na priedomí.   Pustí sa hneď bežkom. Čo to?
    </tei:p>
    <tei:p>
     Sluha oznamuje, aby z každého domu išiel jeden chlap alebo žena ku   Vrbinke. Treba odraziť vodu, ináč vezme Mostice so všetkým činom.
    </tei:p>
    <tei:p>
     Maroš nerozmýšľa. Vezme si kus chleba, motyku z drevárne a   ide.
    </tei:p>
   </tei:div>
   <tei:div type="chapter">
    <tei:head>
     19
    </tei:head>
    <tei:p>
     Mostice obránia a zas je všetko v poriadku. Po daždivých dňoch   nastanú stále časy. Radosť je žiť — aj sa žije veselo. Marošov otec   lepšie zarába, keď robia vo fabrike od kusa. Je pravda, odvtedy i   viacej stone cez noc, že ho bolia ruky a kríže, ale mamka je   spokojnejšia. Nehovorí toľko o biede a nedbá, keď chlapčisko zájde na   Váh okúpať sa a ohorieť na piesku.
    </tei:p>
    <tei:p>
     „Jaj, veď je to radosť pľaštiť sa z hate do čistučkej hlbočiny,“   myslí si Koza. „Skočiť dolu hlavou a plávať, plávať… nad vodou i   popod vodu. I s otvorenými očami! Ak sa naberie vody do ucha, zapchá   sa dlaňou, nakloní, poskočí na jednej nohe a vyjde to. A potom si   ľahnúť do sypunkého teplého piesku na slniečko! Jaj! Iba hlava ľahko   rozbolí!“
    </tei:p>
    <tei:p>
     Ale ešte väčšia radosť, že Mrázikovie kone už nemajú čo robiť.   Pôjdu do doliny, na hoľu. Mišo už i hovoril. Vyberú sa s nimi, ako sa   uradili. V sobotu je chystania a chystania u Kozov, Mrázikov, ale i u   Červeňov a Kľuchajov. Starí ich nezdŕžajú, nech idú niečo skúsiť. Len   nech si dajú pozor, keď je hora nie Kozovie dvor. Ale by ich darmo   zdržiavali.
    </tei:p>
    <tei:p>
     Chlapci sa popoludní ešte okúpu, a hybaj! Štyria jazdci na troch   koňoch ako sa pohnú, len sa tak práši za nimi. Kone, čierne cigáne,   vedia už cestu. Iba žrebec sa vzpiera, počne tancovať, vyhadzovať   zadkom, ale Mišo ho kopne niekoľko ráz dobre do brucha, dá mu i po   hlave zo dve, a hneď je krotkejší. Jano sedí na kobyle, čo je akiste   žrebná, preto je i tichšia. Ostatní dvaja na koni, čo si vedie celkom   hrdo, aspoň kým prebehnú dreveným mostom, nahnutým od prívalov, s   odrenými strelami. Maroško má uzdu v hrsti, Paľko sa drží za ním.   Lapí ho i okolo pása, keď sa on ešte nenosil na koni. Koza — ten už   hej! A vidí, je to lepšie, ako kravu osedlať. Tá, sprostaňa, nevie,   čo je móres, a dokaličila by človeka. Koník, ten si pekne preberá   nohami, a keď i virgne, je vždy kde obsedieť, i lapiť sa za čo.
    </tei:p>
    <tei:p>
     — Maroš, Maroš, — zjajkne Paľo zrazu, — mne je tu nie dobre! Omína   ma!
    </tei:p>
    <tei:p>
     — Tak choď na kobylu za Jana!
    </tei:p>
    <tei:p>
     Presedlajú a už im to ide. Ľudia, čo ich stretajú, obzerajú si   ich, ako sa zapierajú kolenami do holých konských chrbtov. Všetci   štyria skoro ako jeden. Iba že má Paľko lepší klobúk a nohavičky po   kolená, i topánky, kým tí traja krpce. Na chrbtoch tanistierky a v   nich už, čo treba, keď sa ide do hory so soľou…
    </tei:p>
    <tei:p>
     Najmä chlapci im zazávidia — vrstovníci. Ale i starší.
    </tei:p>
    <tei:p>
     — Akí husári! — snažia sa ich pohnúť. — Hu! hu! hu! hu!
    </tei:p>
    <tei:p>
     A kone sa i dajú do trapu.
    </tei:p>
    <tei:p>
     Marošovi je cesta celkom nová. Kedysi šiel už tadeto s otcom, ale   čože — vtedy bola noc. I nevládal, aj ho prejímal strach, keď sa i   nechcel priznať. Teraz sú len chlapci, a na koňoch! On Jánošík,   Ilčík, Adamčík a Hrajnoha rozhliadajú sa po šírom krásnom kraji,   dýchajú čisté teplé povetrie a rútia sa — rútia v náručie doliny.
    </tei:p>
    <tei:p>
     Dolina sa zúži. Dôjde k horárňam, odkiaľ už zďaleka počuť štekot.   Ale psy nespravia nič. Iste sú navyknuté na takéto výpravy. Vyše   horárne sa cesta kazí. Zle je ísť na koňoch. Chlapci poskáču na zem a   kone ženu pred sebou. Maroš nevie, na čom oči nechať. Keď šiel tadeto   s otcom, všetko to bolo inakšie. Svrčiny stáli ani mátohy, voda   hučala, až mrazilo na chrbte. Rozkydané skaly zdali sa divými   sviňami, čo mali sa len prebrať a hodiť na nich… Ba jedno—druhé to   skalisko tam trčalo ani medvedisko, vetriace pyskom na zadných   nohách. A teraz — slniečko sa usmieva na skalnaté končiare, voda   prekýpa v koryte a čistá, čistunká, zelenkastá pení sa ako mlieko   pomedzi skaly, porastené i mäkkunkým zeleným machom. A na tých   skaliskách, čo to len za zeleň? Samé rebríky a forgá, také krásne,   len za klobúk si zastoknúť…
    </tei:p>
    <tei:p>
     — To je rebríčie! — poúča Koza kamarátov. Jemu to povedal otec   minule, ako sa volá. — Rebríčie, keď je ani rebríček.
    </tei:p>
    <tei:p>
     — A toto viete, čo je? — ukazuje Mišo byľ ako ďatelinku. Hneď ju i   odtrhne v zuboch a zje. — Pozrite, čo je tu toho! Aké koleso! To je   zajačia šťava! Poďte do nej, ak chcete!
    </tei:p>
    <tei:p>
     — Čo tam po šťave, — volá Jano. — Tu sú jahody. A aké krásne,   červenučké! Poďte zbierať, chlapci!
    </tei:p>
    <tei:p>
     Aj sa z chuti dajú do toho. Kone, vidiac svojich sprievodcov pásť   sa, tiež sa pustia do paše. A dobre im je všetkým. Jahody sú   sladučké, voňavé, hôrna trávička je listnatá, mäkká, dobre chrumká.   Slniečko sa smeje, vody vyprávajú. A nikto ťa neženie. Nikto sa   neosopí na teba, čo tu hľadáš a či je to tvoje! Nemáš radostnejšieho   sveta ako v hore!
    </tei:p>
    <tei:p>
     „Takto by to malo byť všade,“ myslí si Maroš, keď mu pohľad padne   na neďaleké bralo. Niekoľko dier, divne poukladných, díva sa na nich   stade. Trochu ho prejme — v takej diere môže byť všeličo. Ale keď   nevychodí, vzpriami sa zas. — Pozrite, — volá na kamarátov, ukazujúc   na otvory, — oči, nos, ústa! Ani nejaká tvár…!
    </tei:p>
    <tei:p>
     — Naozaj! — divia sa chlapci. — Čo je tu jaskýň! I tam, i tam! —   ukazujú si jeden druhému. — V takej by mohol i prenocovať.
    </tei:p>
    <tei:p>
     — Jajaj! Pozrite… čo je to? — zjačí Jano, ale hneď je zas   chlap.
    </tei:p>
    <tei:p>
     — Had! — skričia chlapci. — Vretenica! — a už i berú skaly a bijú   do nej zo troch strán.
    </tei:p>
    <tei:p>
     Vretenica sa stočí, zdvihne hlavu, otvorí tlamu, akoby si trúfala   na nich.
    </tei:p>
    <tei:p>
     — Pozor! — zvolá varovne Mišo. — Nechoďte k nej! Ona, potvora   akási, i vyskočí. Nášho Jana raz uhryzla, čo mali potom s ním doma   roboty!
    </tei:p>
    <tei:p>
     Prásk! — hodí do nej Červeň miernou rukou. Trafí ju, ale tá sa len   zvíja.
    </tei:p>
    <tei:p>
     — Ešte jej jednu! — kričia chlapci.
    </tei:p>
    <tei:p>
     Tu však priskočí Maroš a pretiahne ju palicou rovno po hlave. To   je dosť.
    </tei:p>
    <tei:p>
     — Aký hadisko, — obzerajú si už potom chlapci vretenicu. — Aké má   krížiky na chrbte a aké zuby, hľa! V tých má jed, potvora. No, ty už   nepohryzieš nikoho!
    </tei:p>
    <tei:p>
     Cesta sa míňa, ani nezbadajú ako. Všade majú niečo roboty, všade   ich voľačo zaujíma. Dôjdu ku skale, ohromnej mačacej hlave, visiacej   nad úzkou cestou.
    </tei:p>
    <tei:p>
     — To je Baba! — vraví Mišo. — Ktorí ste nešli tadeto, mali by ste   ju bozkať a ona by vám dala červenú šatôčku.
    </tei:p>
    <tei:p>
     — Ale ozaj? — neverí Paľko.
    </tei:p>
    <tei:p>
     — Probuj, — pobáda ho Mišo. — Uvidíš.
    </tei:p>
    <tei:p>
     Kľuchaj sa zvedavo priblíži k Babe. Ako ju však chce bozkať, Mišo   ho zrazu postrčí, až si odrie nos. Ba vypadne mu z neho i niekoľko   kvapiek krvi.
    </tei:p>
    <tei:p>
     — Ty somár! — zlostí sa Paľo, držiac si nos v hrsti.
    </tei:p>
    <tei:p>
     — No, nemáš červenú šatôčku — ha? — smeje sa mu Mišo, že sa tak   dal dostať. — Ale, Paľko, — teší ho hneď, keď ten počne fikať, — nič   si z toho nerob, ja som ju dostal tiež. A dostane ju každý chlapec,   ktorý sa priblíži k Babe. Ba ho ešte i vyplatia na Všivavom vŕšku.   Neplač, kým sa oženíš, zacelie ti to!
    </tei:p>
    <tei:p>
     — Veď ja neplačem, — šomre Kľuchaj a prismrkne si vody z pramienka   vedľa cesty. — Ja ti to odplatím!
    </tei:p>
    <tei:p>
     Pohnevajú sa i podobria, a zatiaľ, nech je dolina nie taká úzka,   kone by aj ušli. To sú však dobré koníčky. Keď vidia, chlapci   zastanú, pristavia sa i ony. Keď sa chlapci pohnú, i ony vykročia. Im   je cesta známa, veď ňou prejdú i niekoľko ráz do roka. Len na   rázcestí zastanú, akoby sa chceli spýtať — v ktorú dolinu má sa   ísť.
    </tei:p>
    <tei:p>
     — Teraz musíme vbok — do Machnatého, — radí Mišo. Už prešli z   Repísk.
    </tei:p>
    <tei:p>
     — A si tam bol?
    </tei:p>
    <tei:p>
     — Bol! Nebojte sa! — uisťuje kamarátov. — Ja viem dobre cestu.   Ešte postoja pri bralisku, spod neho vyviera celá rieka. Len tak   vyhadzuje tú vodu, čistučkú ani sklo. Nakuknú do ohromného skalného   otvoru povyše. Hodia dnu i niekoľko skál. Počujú, ako čľapnú do hlbín   i ako v tom vrchu čosi hukoce, a idú ďalej skalnatou úzkou   dolinou.
    </tei:p>
    <tei:p>
     Podvečer začujú zvonce, i pastiersky krik, čo už má svoju   nôtu.
    </tei:p>
    <tei:p>
     — Hej, sto—bo—hov tvo—jej — ma—te—ri, ka—de—to i—de! — Poznáva   Maroš, či to Kušiak a či Stano. Ťažko je ich rozoznať neoholených, v   zamastenej košeli, i keď sa človek na nich díva, nie to — keď sa   rozkričia v Machnatom. — Hej—i—deš—mi—ho—sem, ty, drn—da, ty,   he—he—hé! — ozýva sa od skál a letí grúňmi.
    </tei:p>
    <tei:p>
     — Už zháňajú! — istí Mišo, ako kto sa tu už vyzná. — Môžeme hneď i   soli dať jalovine. Budeme mať pokoj.
    </tei:p>
    <tei:p>
     Tiene rastú, dolina dýcha vždy chladnejšie. Dôjdu k neveľkej   kolibe, okolo nej sa schodí dobytok. Tu však už nájdu i starších   dosť, chlapov i ženy, čo sa potískali do koliby. Maroš vzal si tiež   zo tri balíčky dohánu. Ujec Stano ide s ním medzi jalovičky, býčky i   voly, aby nedal cudzej.
    </tei:p>
    <tei:p>
     — No, či si poznáš tú vašu, ha?
    </tei:p>
    <tei:p>
     — Poznám!
    </tei:p>
    <tei:p>
     — Horký poznáš! — uškrnie sa pastier. — Kde je? Ktorá?
    </tei:p>
    <tei:p>
     — Táto rysavá, ako jej mať.
    </tei:p>
    <tei:p>
     — To je nie vaša, chlapče. To je Lalovie.
    </tei:p>
    <tei:p>
     — Tak hentá pri tej svrčine… — ukazuje Maroš, ktorému i Paľko   pomáha nájsť jalovičku.
    </tei:p>
    <tei:p>
     — Ani tá nie je. Tá je Koryčiarova. Pozri! — lapí Stano Maroša za   plece. — Vidíš hentú pri tom bujakovi? To je tvoja. Tej daj soli!
    </tei:p>
    <tei:p>
     — Na, moja, na—na—na! — otrčí chlapec korytčiatko proti hoviadku.   Zájsť až k Rysuľke je trochu veľa, keď je tam ten bujačisko. A ako   zazerá. Taký bujak i medveďa pritlačí o skalu, nie že by chlapčiska…   —Na, moja, na—na—na! — A jalovička akoby ho len poznala. Hneď sa   pohne za ním. I zbučí na neho a ide za korytčiatkom, v ňom je   namiešané tlčie a soli. Strčí do neho hubu a líže soľ. Olizuje, kam   lizák zasiahne, ako sa patrí na poriadnu jalovičku.
    </tei:p>
    <tei:p>
     — Na, moja, moja! — poškrabká ju i pomedzi rohy, ako to videl   kedysi od otca. A ona zabučí znova a znova, akoby sa mu len chcela   poďakovať.
    </tei:p>
    <tei:p>
     — Taká jalovička, tá má už i rozum! — mieni Paľko, odháňajúc   jalovätá, čo by chceli za korytčiatkom. — Ideš ho? — šľahne i   palicou. Tie sa však dobývajú znova.
    </tei:p>
    <tei:p>
     — Dal by som im, ale nemám! — nastrčí prázdne korytča najbližšiemu   dobytčaťu. Ono mu ho dobre nevytrhne chrabľavým jazykom, také je   zújestené ani nejaké chlapčisko za papierom z lekváru.
    </tei:p>
    <tei:p>
     Povinnosť sa vykoná a kamaráti sú na svojom. V kolibe blkocú   smoliaky na ohnisku. Na kumhári kotlík — ktovie, čo v ňom varia?   Stano a Kušiak odoberajú dohán, uhýnajú si z fľašiek a prelievajú do   litroviek. Aby mali, keď príde pľušť a zima — zohriať si svedomie.   Oči im svietia, jazyky sa rozväzujú. Vyprávajú gazdom, čo ako na   holi.
    </tei:p>
    <tei:p>
     Medveď chodí, pliaga, medvedisko! Na Bodickom zabil predvčerom   koňa. Prešiel mu, potvora, dlabou po bruchu. Či mu črevá nevypustil?   Včera zas na Lehotskom doráňal býka. Museli ho zabiť. Ktovie, či ho   ancikrist nedovlečie sem. Lebo keď taká šelma počne raz biť — potom   veru už bije.
    </tei:p>
    <tei:p>
     Kone i rožný dobytok zhromaždí sa okolo koliby. Dve biele psiská   polihujú na suchých kôrach. Tma nastane rýchlo, ani by človek   nemyslel. V kolibe skoro niet kde hrachu hodiť. V taký čas chlapci   musia niekde von, hľadať si nocľah niekde v jaskyni alebo pri vatre   na čerstvom vzduchu. Teraz by to však nechutilo zurvalcom. A ak by   tak prišiel ten medveď — čo potom?
    </tei:p>
    <tei:p>
     Utisnú sa všetci a dobrých sa mnoho zmestí. Maroš a jeho kamaráti   sa dostanú na policu. Inde už niet miesta.
    </tei:p>
    <tei:p>
     Koza je rád, aspoň ho tu nikto nepritlačí k stene. Ak však padne,   môže šupnúť rovno do pahreby. Ale kto by padal? Pastieri vyprávajú o   všetkom od stvorenia sveta. Dušia sa a prisahajú. Spomínajú   dobrodružstvá, ako hľadali kone na Hrone… mátohy i smrť, čo sa tu v   ktorýchsi dierach ukazuje. Kušiakovi kľačala už rovno na prsiach, ale   sa jej nedal.
    </tei:p>
    <tei:p>
     — Tak to veru bolo, — zdupľuje rezký starec, — bodaj ma hrom   zabil! No, bolo by ešte vypáliť z karabíny. Už je i nabitá… nech tá   pliaga začuje, ak sa túla tadeto. Chlapci, kto sa odváži   vystreliť?
    </tei:p>
    <tei:p>
     — Ja vystrelím, — hotový je hneď Paľko.
    </tei:p>
    <tei:p>
     — No na!
    </tei:p>
    <tei:p>
     Chlapec vezme karabínu, dlžiznú, ťažkú, a vyjde predo dverce.   Zovrie rukoväť pod pazuchu, zadíva sa do noci a napína, napína.   Nedajbože kohútik spustiť.
    </tei:p>
    <tei:p>
     — Počkaj, Paľo, — skočí Maroš z police. — Ukáž tú karabínu! Hneď   nato ozve sa výstrel mohutný, hrozný. Hadám ani z menšieho kanóna, a   letí po horách, dolinách.
    </tei:p>
    <tei:p>
     — Chlap si, Koza! — pochváli ho Kušiak. — Mohol by si už prísť i   jalovinu zavracať. Chlap si, no! A nedostal si zaucho?
    </tei:p>
    <tei:p>
     — Od koho?
    </tei:p>
    <tei:p>
     — Od tej karabíny. Ona má niekedy i fanty, vieš. A fluskne takú,   až sa zaiskrí v očiach.
    </tei:p>
    <tei:p>
     — Hegla ma. Ale nič viac.
    </tei:p>
    <tei:p>
     — Chlap si, chlap! Smelý chlapčisko.
    </tei:p>
    <tei:p>
     — I môže byť, — ozve sa ktorási zo žien. — Veď ten má tri matky a   dvoch otcov.
    </tei:p>
    <tei:p>
     Vyprávka pomaly ustáva. I polená a smoliaky prehoria na pahrebe.   Ozve sa chrapot.
    </tei:p>
    <tei:p>
     — Maroš, a spíš? — potiahne Paľo kamaráta za nohu.
    </tei:p>
    <tei:p>
     — Nespím! Nemôžem! I dym ma štípe v oči!
    </tei:p>
    <tei:p>
     — Nemôžem ani ja. Keby bolo ráno!
    </tei:p>
    <tei:p>
     — Veď bude… — zapcháva si uši — nepočuť chrapot. Pravda,   daromne.
    </tei:p>
    <tei:p>
     Pomaly Maroša však jednako omarí a sen počne ho obletovať.
    </tei:p>
    <tei:p>
     Zda sa mu, je u starej mamky Kramlíkovie. Dáva mu pekný hrnček,   veľký, so zlatými okami, a smeje sa…
    </tei:p>
    <tei:p>
     „Keď sa oženíš, nech ti žena dá plný mlieka! Rozumieš, plný…“ Taká   je veselá! A či nie je to ona? Nie! To je starý otec Stračkovie… „Poď   sem, Maroš,“ vidí, ako ho volá k sebe, „ukážem ti, čo si ešte   nevidel!“ A tu starý otec zavedie ho do zadnej izby, strčí ho dnu a   zamkne za ním dvere. A dnu je — medveď, živý medvedisko — juj!
    </tei:p>
    <tei:p>
     — Tí, kristubohuotcu, — strasie ho hrozný hlas Kušiakov, — už ti   je tu! Von ešte čuť hukot zvoncov, akoby ich všetky naraz niekto   hodil o skalu. A ten ryk, ten ryk! Taký zlovestný, zúfalý — akoby len   ručal ten dobytok: pomoc! pomoc! Všetko sa to hrnie ku kolibe…
    </tei:p>
    <tei:p>
     Maroš v okamžení vidí tú hroznú trmu—vrmu v kolibe. Stano schytí   do jednej ruky karabínu, do druhej hlaveň. Kušiak vezme hlaveň a   valašku, tak sa vyrútia na medveďa, do ktorého ďavkajú i psi, ale   pred samou kolibou…
    </tei:p>
    <tei:p>
     — Tí, boh teba skáral… pustíš ju! Čert ťa doniesol, ty ohava, ideš   mi ho ta! — počuť cez to bučanie a hrkot i erdžanie koni. Akoby sa tá   zem rozvravela a vydáva hlasy, čo smelí pastieri jednako len   prekričia. V kolibe zato nejedny zuby drkocú. Iba niektorý z chlapcov   odváži sa von. — Čo keď ťa taká potvora zdrapí? Veru skapeš!
    </tei:p>
    <tei:p>
     O chvíľu však rozjasní sa tamvon ako vo dne. Dve vatry vybĺknu   mohutným plameňom a ožiaria celé okolie. Kušiak a Stano sú starí   pastieri, vedia, čo prichystať, ak obluda chodí.
    </tei:p>
    <tei:p>
     — Paľko, poďme von! — povie Maroš.
    </tei:p>
    <tei:p>
     — Poďme, ale všetci štyria.
    </tei:p>
    <tei:p>
     Vykuknú nízkym vchodom jeden za druhým. Jalovina je ešte zbitá do   hŕby, keď sa všetko deje len v kratučkých pár chvíľkach. Bučí ešte a   ohliada sa zdesene.
    </tei:p>
    <tei:p>
     — A pozrite kone, pozrite — kone, ako stoja, — ukazuje Mišo na   čistine. — Hlavami dnu a nohami von. To chcú medveďovi ponaprávať   zuby!
    </tei:p>
    <tei:p>
     — Sem sa, chlapci, do pomoci! — volajú pastieri. — Len sa nebáť, a   nič sa nestane! Kto sa bojí, zle obstojí, bodaj ma hrom zabil! Veď   len tú Lalovie Rysuľu čo zaškrabol trochu a šiel, čert ho vzal, šelma   sprepadená!
    </tei:p>
    <tei:p>
     Spánok je tam — chlapci sa dajú do roboty. Vláčia polená, kým   chlapi rúbu, stínajú svrčinu za svrčinou. Také vatry rozložia, akoby   chalupy horeli. Od takej medveď stratí guráž. Ohne blkocú, a čím je   vôkol jasnejšie, tým je i lepšia vôľa. Chlapci spievajú, pečú si   slaninu a kvápu masť na okruchy chleba.
    </tei:p>
    <tei:p>
     — Jano, Jano, kvapni mi! — natŕča Drúčik ruku Červeňovi, jeho   rezeň sa už nad pahrebou pekne ohybuje a vôňou šimre nos. — Kvapni   mi, no!
    </tei:p>
    <tei:p>
     — A zdržíš?
    </tei:p>
    <tei:p>
     — Zdržím!
    </tei:p>
    <tei:p>
     — Tak nadlož dlaň!
    </tei:p>
    <tei:p>
     — No! — nadloží Jurisko odhodlane. On si svoju časť už zrútil, rád   by vraj ešte aspoň obliznúť. Ako ten však chce kvapnúť, schytí mu   celý rezeň, a hybaj! — Ďakujem pekne! — prehadzuje korisť, oduchujúc,   z priehrštia do priehrštia.
    </tei:p>
    <tei:p>
     — Dáš mi moju slaninu! — kričí Jano, nemilo prekvapený. — Dáš mi   ju!
    </tei:p>
    <tei:p>
     — Tá je už jeho! — smejú sa ostatní. — Máš si dať pozor! —   potešujú Červeňa.
    </tei:p>
    <tei:p>
     — Nesmieš mu veriť, ako medveďovi! — zašomre Kušiak vedľa. — Nie   veru, bohuotcuprisahám…
    </tei:p>
    <tei:p>
     — Jano, vezmi si z mojej! — častujú poškodeného kamaráti. Obyčaj   je obyčaj a slaniny dosť.
    </tei:p>
    <tei:p>
     Hneď je po bolesti. Ale pestvá sa robia hlboko do noci. Ohne   horia, ich žiaru azda vidia až z Mostíc. Na medveďa nikto nemyslí.   Ten sa ohňa bojí.
    </tei:p>
    <tei:p>
     Iba nad ránom zaspia kamaráti ako na smrť. Ležia vedľa seba okolo   vatry, hlava na kameni — nohy skoro v pahrebe. Zima je, i horúco, ako   od ktorého konca.
    </tei:p>
    <tei:p>
     — A tie chlapčiská, že sa len neboja! — jojkajú ráno ženy, keď sa   idú umyť na potok. — Tvrdá je to posteľ! Kamenná!
    </tei:p>
    <tei:p>
     — Ech, čo, — ozve sa im Stano za chrbtom, — tak sa túžia chlapi! Z   takých bude niečo. I ja som tak tvrdol od malička. Mám už šesť   krížikov, ale nech príde medveď! Kristubohuotcu — pobeží ani ten v   noci úbočím čučoriedky zbierať.
    </tei:p>
   </tei:div>
   <tei:div type="chapter">
    <tei:head>
     20
    </tei:head>
    <tei:p>
     Brieždi sa, keď i Maroš otvorí oči. Oheň sa ešte kudlí, veď je tu   celé pohorenisko. Len plameň už nevyblkuje. Nevládze. A zišiel by sa   veru, lebo zima mrví. Musí to byť tvrdý chlap, koho nezobudí. A tí   traja veru ešte spia s otvorenými ústami.
    </tei:p>
    <tei:p>
     — Hej, chlapci, — zvolá Koza na kamarátov, — ideme!
    </tei:p>
    <tei:p>
     — Čože? Kde som to? Kde sme? — nevedia sa spamätať. Zato sa   zbierajú jeden za druhým z tvrdej postele a idú na vodu umyť sa.
    </tei:p>
    <tei:p>
     Ľudia sa už tratia. Gazdovia i gazdiné musia byť čím skôr doma.   Obzrú si ešte Lalovie jalovičku, čo má na bedre pečiatku od   medveďovej laby, a idú s chýrom do Mostíc.
    </tei:p>
    <tei:p>
     Chlapci sa umyjú a hneď sú chlapi. Ani zima ich netrasie, ani   kosti nebolia. Obzerajú si i oni prepadnutú jalovičku a kochajú sa v   zazorených ružových končiaroch a skaliskách. Také sú, akoby ich len   niekto pomaľoval…
    </tei:p>
    <tei:p>
     — Tí, ale ho ideš? — nesie sa mocný hlas pastierov, ktorí už   vyháňajú. — Ale sa ho zbieraš, ty lajda! Ak ťa zatiahnem —   bohuotcuprisahám — pôjdeš ani panský kôň, — hýbu dobytok po zlej noci   do paše.
    </tei:p>
    <tei:p>
     Zvonce zahrkocú, kone zaerdžia. Iba Lalovie jalovička ohliada sa   smutne. Ranu jej už vymyli vodou a pálenkou. Ale musí ostať pri   kolibe.
    </tei:p>
    <tei:p>
     — To ju môže bolieť! — ľutujú chlapci hoviadko.
    </tei:p>
    <tei:p>
     — Dobre, že je to nie naša, — zašomre Maroš. — Mamka by zas   vraveli, že sa to len nám môže stať. A ona je skoro taká ako naša   Rysuľa. A čo, chlapci, — zadíva sa na druhov, keď si vyťahujú čo to z   tanistierky, — pôjdeme domov? — Mne sa akosi nechce.
    </tei:p>
    <tei:p>
     — Ani mne, — povie Paľko.
    </tei:p>
    <tei:p>
     — Ani mne! Ani mne! — ukrajujú si šuhajci slaninky ku chlebu. —Tak   je pekne.
    </tei:p>
    <tei:p>
     — Nuž viete čo? — navrhuje Maroš. — Poďme na henten vysoký vrch. I   od nás ho vidieť. I z hája.
    </tei:p>
    <tei:p>
     — Ale ak ten medveď… — nadhodí Jano.
    </tei:p>
    <tei:p>
     — Čože medveď, — začapí si Paľko klobúčik so svinskou štetkou do   tyla, — ten si pospí cez deň, keď mal v noci robotu.
    </tei:p>
    <tei:p>
     — A my mu i tak nič nespravíme, — stavia sa i Mišo za návrh. — Ak   by nás i stretol, ani sa mu nepozdravíme a pôjdeme svojou cestou.   Poďme!
    </tei:p>
    <tei:p>
     — A veď sme zbojníci! — postaví sa Maroš, buchne na skalu kyjakom,   čo si včera odťal z javora. — Hora naším domom. Ideme?
    </tei:p>
    <tei:p>
     — Poďme!
    </tei:p>
    <tei:p>
     Zídu na priestranné lúky, zakvitnuté, pestré ako najkrajšia   výšivka. Motýle sa im mihajú pred očami, okaté, jarabé. Aj si pobehnú   za niektorým. Ale čože? Oni také niečo nezbierajú. To len pánčatá z   meštianky. Čo tam po motýľoch — nech i ony žijú!
    </tei:p>
    <tei:p>
     Pred očami otvorí sa im dolina a končiare nad ňou.
    </tei:p>
    <tei:p>
     — Na ten vyjdeme — hen! — ukazuje Mišo. — Nie je to ďaleko. Ak sa   pousilujeme, hneď sme tam!
    </tei:p>
    <tei:p>
     Ale usilovať sa? Načo? Tu je celý deň — do večera obehnú. A keby i   nie, nedeľa je. Tí doma nejdú dnes do poľa, ani do inej práce. A oni   chcú vidieť, čo je za tým vysokánskym bachratým vršiskom.
    </tei:p>
    <tei:p>
     Hora sa potratí. Len také ostarky — svrčinky stoja ešte kde—tu. I   tie zaostanú, ako sa chlapci predierajú nahor popri potoku. Odtrhnú   si každý po jednom liste a držia proti slncu.
    </tei:p>
    <tei:p>
     — Aký parazól! Pozrite, aký parazól!
    </tei:p>
    <tei:p>
     — A počujte, chlapci, — odtrhne Paľko ohromný lopúch, — z takýchto   niekoľkých mohol by si i šaty ušiť.
    </tei:p>
    <tei:p>
     — Ako Adam a Eva v raji? — divia sa chlapci rozmerom lopúcha. —   Azda by! Veď to tam mohlo byť ako tu.
    </tei:p>
    <tei:p>
     — Len miesto svrčín a jedlí a smrekov, — podopiera sa Maroš na   svoj javorový kyjak, — boli jablone, slivky a hrušky.
    </tei:p>
    <tei:p>
     — Oj, tu máme čo jesť, pozrite! — vrhne sa Červeň do hafuria,   vysokého do pása a posiateho hojne čiernymi bobuľkami. —   Čučoriedky!
    </tei:p>
    <tei:p>
     — Čučoriedky! Čučoriedky! — jasajú všetci. — Zbierajme, chlapci,   zbierajme! Najedzme sa do chuti! Tu sa neplatí za to.
    </tei:p>
    <tei:p>
     Takto postupujú, ani nezbadajúc, ako sa čas míňa. Ešte sa   pristavia pri zakrpatených boroviciach. Obzerajú si ich vetvice,   pohúžvané, pokrútené konáriská, s pichliačovými štetkami na   konci.
    </tei:p>
    <tei:p>
     — Kosodrevina! Už sme vysoko, kamaráti, — zasekne Maroš kyjak   medzi skaly. — Pozrite, Mostická dolina je už pod nami! Tam je   Machnatô, odtiaľ ideme.
    </tei:p>
    <tei:p>
     — Koľko tu vrchov a skál!
    </tei:p>
    <tei:p>
     — I Mostice uvidíme!
    </tei:p>
    <tei:p>
     — Ako vieš?
    </tei:p>
    <tei:p>
     — Nuž keď z Mostíc vidieť na tento vrch, tak z tohto vrchu musíme   vidieť i Mostice. Nie?
    </tei:p>
    <tei:p>
     — A toto, čo je za diera? — pobehne Červeň o niečo nadol k otvoru,   podopretému brvnami. Iste aby sa nemohol zrútiť. — Čo je to?
    </tei:p>
    <tei:p>
     — Tu hľadali zlato, ľudkovia, — ozve sa Paľo, ktorému ujec Kotúč,   veľký jáger, hovoril o tom voľačo. — A jesto tu vraj zlata, i na   druhej strane vrchu. Ale keď tu zavolalo — nekop, lebo taká voda   zareve, až všetko vytopí. Tak to i nechali…
    </tei:p>
    <tei:p>
     Idú, idú a vždy strmšie — vždy pomalšie. Slnko hreje a na čelá im   vystúpia hojné kropaje potu. I postoja znova a znova.
    </tei:p>
    <tei:p>
     Tu ich zarazí hvizd! Poobzrú sa, kde je tu kto? Azda sa im chce   postaviť do cesty. Nejaký ten Jánošík, čo si tu stráži svoje poklady?   Nevidieť nikoho! Tu je už skál. I mohutné braliská zdvíhajú sa nad   veľkým priehybom.
    </tei:p>
    <tei:p>
     — Už som myslel, hore sme, a ešte vždy nie sme, — šomre Maroš.
    </tei:p>
    <tei:p>
     — To sa v horách tak zdá, — vysvetľuje Paľo. — Myslíš, si, už je   to, len ten kopec dosiahnuť! A keď dôjdeš naň, vidíš druhý kopec, a   tak.
    </tei:p>
    <tei:p>
     — No, nič to. Len sa majme nahor!
    </tei:p>
    <tei:p>
     Chlapci lezú dvaja a dvaja. Opierajú sa o kyjaky. Však sú ľahkí a   mocní. O chvíľu sú na priehybe.
    </tei:p>
    <tei:p>
     Tu zasa hvizd, a ostrejší ako ten prvý.
    </tei:p>
    <tei:p>
     — Čo to? — stanú zarazene. — Ideme niekam do zakázaného?
    </tei:p>
    <tei:p>
     — Aha, ticho, — kladie Paľo ruku na ústa, — pozrite to zvieratko   tam medzi skalami! To nám hvízda — svišť!
    </tei:p>
    <tei:p>
     — Poďme za ním! — hotoví sú hneď všetci. Sotva však vykročia,   zvieratko sa prepadne kdesi v zemi, akoby ho ani nikdy nebolo.
    </tei:p>
    <tei:p>
     Už je slnko vysoko, keď sa pútnici rozložia na samom vrchu.
    </tei:p>
    <tei:p>
     — Krásne je tu, krásne! — rozhliadajú sa na sever i na juh.
    </tei:p>
    <tei:p>
     — Pozrite tie vršiská — hen! — ukazuje Maroš, ktorý je dobrý   znalec mapy a zemepisu. — To sú Vysoké Tatry! I Kriváň je hen tuto —   ten nachýlený. A vidíte, tam je Váh. A pri ňom tu dolu tie domy, to   sú Sv. Peter a Pavel i Mostice.
    </tei:p>
    <tei:p>
     — Tí, ale sme ďaleko! — uškľabí sa Červeň. — A tu, — díva sa na   juh, — aký je svet! Koľko dedín i vrchov! Ale takých už nie, ako sú u   nás…
    </tei:p>
    <tei:p>
     — Veľký je svet, veľký! — prikyvujú si chlapci, ujedajúc si ešte z   toho, čo im zostalo. Zišlo by sa i viac, keď tu len čertovsky   troví.
    </tei:p>
    <tei:p>
     — Už vidíš, aký je svet za týmto vršiskom? — hľadí Paľko zvedavo   na Maroša, čo sa díva do diaľky mĺkvo ako v opojení. — Vidíš?
    </tei:p>
    <tei:p>
     — Vidím, — odpovie mu ako zobudený zo sna, — pekný! Krásny je ten   kraj, kde my žijeme. Ja som už čítal o všelijakých krajoch, — vykladá   kamarátom, — ale tento je najkrajší. Inde rastú figy, citróny a   pomaranče, ale tam bývajú iní ľudia. Tu bývame my a tento kraj je   náš… ja by som nikde inde nechcel bývať, len tu u nás!
    </tei:p>
    <tei:p>
     — Ani ja! Ani ja! — prikyvujú kamaráti.
    </tei:p>
    <tei:p>
     — Len chlapci, aby nepršalo! — dojedá Paľko svoj chlebík   starostlivo. — Pozrite, hen nad tým vrchom ako sa mračí.
    </tei:p>
    <tei:p>
     — A ozaj — mračí sa! No, veď pôjdeme — nadol bude ľahko kráčať.   Ešte si nájdu na južnej strane i studničku. Rozhliadnu sa ešte raz po   vrchoch, rozkydaných na všetky strany ako nejakí obri — a pustia sa   pomaly nadol.
    </tei:p>
    <tei:p>
     Spočiatku sa ide ako po masle. Nájdu i kus starého, sčernatého   snehu a majú radosť. Tu sa však spustí hmla a počne mrholiť, ale tak   drobno, drobulinko.
    </tei:p>
    <tei:p>
     Chlapci idú, kam ich oči vedú. Treba ísť len nadol—nadol, zablúdiť   nemôžu. Pravda, obuv sa zmočí, i nohavice. Ako sa však zamočí, tak sa   i usuší.
    </tei:p>
    <tei:p>
     Aj sa tak stane. Hmla prešumí im ponad hlavy, slniečko zasa   prebleskne a je všetko dobre.
    </tei:p>
    <tei:p>
     A hľa, tamdolu je pleso! Aké pleso!
    </tei:p>
    <tei:p>
     — Pleso, pleso! — dívajú sa všetci v tú stranu. — Pôjdeme popri   ňom! Tam budú i divé kačky. Iste budú!
    </tei:p>
    <tei:p>
     Lenže ako ku plesu, keď sa oni stratia v hafurí. Raz ho zazrú   kdesi pred sebou. Idú, zas ho len niet.
    </tei:p>
    <tei:p>
     — Kde je? Kde je? — hľadia jeden na druhého. Čas sa míňa, a k   plesu nedajbože! — Ešte tu zablúdime napokon…
    </tei:p>
    <tei:p>
     — Nezablúdime! — teší sa Maroš. — Čo nevieme, kde sme? Na   Zadných!
    </tei:p>
    <tei:p>
     — Veď hej, — uškrnie sa Mišo, — ale Zadnie sú veľké.
    </tei:p>
    <tei:p>
     — I večer nás tu môže dostať, — obáva sa Paľko.
    </tei:p>
    <tei:p>
     — Tak prenocujeme!
    </tei:p>
    <tei:p>
     — Ale čo budeme jesť?
    </tei:p>
    <tei:p>
     — Nič sa neboj! Nájdeme si sálaš, dajú nám žinčice. Neumrieme   hladom.
    </tei:p>
    <tei:p>
     — Ma—róš! — trhne vtom Jano kamaráta za kabát a celý poblednutý   ukazuje mu na úbočie, porastené hafurím. — Vidíš ho?
    </tei:p>
    <tei:p>
     — Koho?
    </tei:p>
    <tei:p>
     — Med—ve—ďa!
    </tei:p>
    <tei:p>
     — Med—ve—ďa—a—a? — zastanú chlapci a skrčia sa inštinktívne do   hafuria. — Kde?
    </tei:p>
    <tei:p>
     — Hen! — ukazuje Jano prstom.
    </tei:p>
    <tei:p>
     — Ja ho vidím! I ja! I ja! — šepocú chlapci.
    </tei:p>
    <tei:p>
     — No, ten sem nepríde! — teší ich hneď Maroš.
    </tei:p>
    <tei:p>
     — A keby prišiel?
    </tei:p>
    <tei:p>
     — Hen sú už svrčiny. Vyškriabeme sa na ne.
    </tei:p>
    <tei:p>
     — Veď sa on tiež vie škriabať na stromy, nie?
    </tei:p>
    <tei:p>
     — Ale my mu nič nespravíme. Čo by on liezol za nami? Pomaly sa   upokoja, ale šelmu nespúšťajú z oka. Taký špinavý maco!
    </tei:p>
    <tei:p>
     — Hľaďte, ako šústa čučoriedky! — volá Paľo. — Nadloží dlabu   odspodku a chrap — rovno do pysku, iste so všetkým, ako nejakými   hrabkami. Aký čučoriedkar! To je iste mravenčiak. Hádam by nám nič   nespravil
    </tei:p>
    <tei:p>
     — No, on nespraví, ak nechce.
    </tei:p>
    <tei:p>
     Chlapci sa uprizerajú, ako si maco hospodári v grúni, ale keď   vidia, nevšíma si ich, pohnú, a to poriadnymi skokmi. Ruky majú   belasé od čučoriedok, ústa tiež a v bruchu im len akosi škŕka.
    </tei:p>
    <tei:p>
     — Ale je ten medveď jednako len dobrý, — pochvaľuje si Mišo macka,   — keď nás nechal na pokoji.
    </tei:p>
    <tei:p>
     — Však nás ani nevidel!
    </tei:p>
    <tei:p>
     — Videl!
    </tei:p>
    <tei:p>
     — Nevidel, — hádajú sa chlapci.
    </tei:p>
    <tei:p>
     — Keby sme radšej našli nejaký salaš, — lapá sa Jano za brucho. —   Ja som veru hladný.
    </tei:p>
    <tei:p>
     Ostatní konštatujú to isté.
    </tei:p>
    <tei:p>
     Idú, idú, vojdú i do hory, zrazu začujú brechot psov.
    </tei:p>
    <tei:p>
     — Salaš! Iste salaš! — radujú sa a prebijú i k divej bystrine, kde   nájdu na skalnatom brehu i pekne zarodené malinčie. Červené, voňavé   maliny ich vábia, ale oni si zobnú trocha ako vtáčatá a idú za   brechotom, čo je vždy určitejší a divší. — Iste je tu salaš! Dajú nám   syra, napijeme sa žinčice a na tom, keď to bude i v noci — dôjdeme   domov.
    </tei:p>
    <tei:p>
     Ako si tak predkladajú, zazrú na kopci kolibu. Pred kolibou bača   umýva geletu. Vtom však brechot zdivie a tri biele kudlaté psiská   váľajú sa, ženú dolu briežkom na nich ako rozkutúľané ohromné   gule.
    </tei:p>
    <tei:p>
     — Hej, ujec, ujec, — kričia chlapi na baču, — zavolajte tých psov!   Zavolajte—e—é!
    </tei:p>
    <tei:p>
     — A však tie nehryzú! — obráti sa im pastier chrbtom, akoby len   bolo všetko v poriadku.
    </tei:p>
    <tei:p>
     A psiská veru letia rovno na kamarátov. Okále im iskria, zubiská   sa ceria, červené jazyčiská dobre im nevypadnú z pysku.
    </tei:p>
    <tei:p>
     — Sem sa, chlapci, bližšie k vode a chrbtami viac k sebe, — v   kritickej chvíli je hneď Maroš na svojom miestie. — Berte skaly a   každý si jedného. Rovno do ňucháča! Čo sa dáme roztrhať?
    </tei:p>
    <tei:p>
     Psy brešú ako besné, ježia sa ako ten pichľavý obojok, čo majú   okolo krku. Paľka už—už chytí jeden zubiskami. Vtom však, úzkostlivo   zaskučiac, prevalí sa prvý zo psov. Za ním hneď i druhý a tretí   uteká, zavýjajúc zbesilo.
    </tei:p>
    <tei:p>
     — Tí, vy zbojníci, — schytí bača valašku a zvíja ňou nad hlavou, —   čo ráňate do tých psov? Chcete mi ich pobiť? Vy pankharty naničhodné,   hneď vás rozsekám na guláš! — skáče v krpčiskách, v opasku dlhými   skokmi proti nim, kým sa mu psiská zbierajú zo zeme a skučiac bežia   kamsi ku kolibe. — Ja vám ukážem! Ja vás naučím, kristubohuotcu…
    </tei:p>
    <tei:p>
     — Ujec, — dá sa Maroš vtom i s kamarátmi do hrozivého postoja, ako   keď sa psy rútili na nich, — my sme vás pýtali, vy nič! Nehnite sa   ďalej, lebo…
    </tei:p>
    <tei:p>
     — No, no — vy zbojníci šibeniční! — hrkne to v bačovi. Kričí,   nadáva, ale krok spomalí. — Rozsekám vás…
    </tei:p>
    <tei:p>
     — A my vás trafíme do ňufáka ako vašich psov! — namieria naňho, až   zdúpnie na mieste. — Odvážte sa ešte krok! My si ideme svojou cestou.   Chceli sme vás poprosiť, ale nie! Radšej umrieme hladom, — pustia sa   kamaráti skalnatou cestou.
    </tei:p>
    <tei:p>
     — Tam náš syr! — vraví smutno Paľo.
    </tei:p>
    <tei:p>
     — I žinčica je tam! — uškľabí sa Mišo.
    </tei:p>
    <tei:p>
     — Ale kožka je celá, — potešuje Maroš. — On si myslel, to len tak.   Keď sme my malí, dáme sa dotrhať! Hej, môžeš čakať! Nech sa pohne,   tak mu pustím aspoň do kolena, hneď sa vystrie na pažiti. Čo si on   myslí? Či poriadny bača tak má s ľuďmi zaobchádzať?
    </tei:p>
    <tei:p>
     — Ih, ale ja som hladný! I ja! I ja! — žalujú sa víťazi jeden   druhému.
    </tei:p>
    <tei:p>
     — Ideme dolu vodou. Nepoblúdime!
    </tei:p>
    <tei:p>
     Všetko v poriadku. Lenže sa už ohromné bašty brál rumenia od   západu. O chvíľu zošedne všetko, i chladom zaveje, a chlapcom sa nohy   podlamujú. A do Mostíc je ďaleko, ďaleko ešte…
    </tei:p>
    <tei:p>
     — Stavíme sa na horárni, — dodáva Koza sily sebe i svojim, —   niečím nás zratujú.
    </tei:p>
    <tei:p>
     Idú, idú, keď zbadajú na veľkej čistine pri bystrine akési   stavisko. Domec, či len ohromná stodola? Nechže je tam, čo chce — ale   dym sa kudlí, i vravu počuť. Čistú ľudskú vravu.
    </tei:p>
    <tei:p>
     — Poďme ta, — pozrú jednomyseľne pútnici jeden na druhého, a už i   zabočia. — Tí sem prišli k senu. Azda nás prenocujú! Dobrý večer! —   pozdravia sa slušne ženičke, ktorá práve halušky hádže na   ohnisku.
    </tei:p>
    <tei:p>
     — Dobrý večer, — ohliadne sa na nich krotkým pohľadom,   vyčervenená. — Čo je, chlapci?
    </tei:p>
    <tei:p>
     — Tetka, a by ste nás neprenocovali? — poprosí Maroš.
    </tei:p>
    <tei:p>
     — A číže ste vy?
    </tei:p>
    <tei:p>
     — My sme z Mostíc. Boli sme v horách a sme poblúdili. Aj sme veľmi   hladní. Ja som Kozovie, tento je Kľuchajovie, henten Mrázikovie a   tamten Červeňovie…
    </tei:p>
    <tei:p>
     — Ty si to, Maroško? — prizrie sa mu lepšie totka. — Veď sme my   rodina. Tvoja stará mať je od Hriadeľov z Lehôtky a ja som tiež   odtiaľ. Sadnite si chlapci! — ponúkne ich. — Halušiek navarím, najete   sa s našimi chlapmi a vyspíte sa v stodole na sene.
    </tei:p>
    <tei:p>
     To je už hej reč!
    </tei:p>
    <tei:p>
     Kamaráti sa najedia a vyspia. Nikdy sa im lepšie nespalo. Ráno sa   poďakujú a idú. Vedia, doma už bude strachu, čo je s nimi. Ale veď sú   celí!
    </tei:p>
    <tei:p>
     Fabriky práve trúbia fruštik, keď kráčajú poza humná, vyperení, s   forgami rebričia za klobúkmi. Maroš má okolo svojho javorového kyjaka   i vretenicu okrútenú. Nenechal ju tam. Lopúch, čo odtrhli, ten veru   uvädol!
    </tei:p>
    <tei:p>
     — Jaj, jaj, jaj! — víta ich Anka Krdanka na priedomí. — A že vás   vraj už medveď zjedol!
    </tei:p>
    <tei:p>
     — Nezjedol, — zašomre Maroš, trochu i ustatý.
    </tei:p>
    <tei:p>
     — Ozaj nie? — diví sa dievča, ale je i rado. — A mamka veru už i   plakali. I tetuška od Kľuchajov za Paľkom. A ste ho videli?
    </tei:p>
    <tei:p>
     — Koho?
    </tei:p>
    <tei:p>
     — Toho medveďa čo chcel zjesť Lalovie jalovicu…
    </tei:p>
    <tei:p>
     — Videli! — vypne sa Maroš povedome.
    </tei:p>
    <tei:p>
     — A vás nezjedol?
    </tei:p>
    <tei:p>
     — Nie veru. My sa nedáme nikomu — ani medveďovi!
    </tei:p>
   </tei:div>
   <tei:div type="chapter">
    <tei:head>
     21
    </tei:head>
    <tei:p>
     V jeseni zapíše už mamka Maroša do piateho ročníka. Dostane sa mu   miesta v samej zadnej lavici medzi najstaršími chlapci, kde je i Juro   Drúčikovie, najsilnejší chlapec v škole. Paľko príde do štvrtej, tak   sú už kamaráti spolu. Iba Anka Krdanka je ešte o ročník nižšie, u   pána učiteľa, ktorého majú deti najradšej, keď im rozprávky napíše a   porozpráva.
    </tei:p>
    <tei:p>
     U Kozov — ako, ako nie — pribudne zas o jedného člena rodiny —   Ondreja. Už ich je päť chlapcov. Izba je malá, ale sa pomestia, keď   to musí byť. Len čo otec zmajstruje z dosák podpostieľku. Maroš — ak   nejde na Nižný koniec — na kanape. Maťko v podpostieľke. Tu má už   svoje miesto i Ondriško, ten však predbežne spí len v plachtici.   Mamka ma trápenia s toľkou čeľaďou. Veď nachovať a poobšívať pätoro,   i to je dosť. A pätoro detí, to je — päť ráz otriasť jabloň, a   poriadne. Každé voľačo odnesie… Zato v jej očiach ešte vždy kvitnú   nevädze. Muž robí, robí od kusa doma i vo fabrike, aby deťom bolo   lepšie, ako je jemu. Kľučí ho to akosi, vykrivuje údy, dobrácku tvár   presvieti melanchóliou — ale doma môže už na fruštik i kávu, a to je   veľká vec.
    </tei:p>
    <tei:p>
     U Kozov je veselo — čím ich je viac, o toľko veselšie. Spevu,   kriku a tanca ako nikde. Ešte si i mamka zaspieva, a keď sa zídu   Maroškovi kamaráti, nakukne za Ondriškom i Anka Krdanka, už je celý   spevokol. Jedno spieva tenším, druhé hrubším hlasom, ale sú to hlasy   čisté ako zo skla. Všetci tu halačia, všetci — niekedy i dupocú, až   obloky vrnčia.
    </tei:p>
    <tei:p>
     Mamka má pekný hlas, mäkký ani vata.
    </tei:p>
    <tei:p>
     — Naučte nás pesničku! — prosia deti, najmä Maroš, ktorý má verše   a spev napodiv rád. Však to mala i ona rada, keď dievčila.
    </tei:p>
    <tei:p>
     Probovala i zložiť niečo. Tak skladá i on — o muške, alebo o   fúzoch pána učiteľa Horvaja.
    </tei:p>
    <tei:p>
     — No poďte, naučím vás, — povie im istého večera. Podloží si pod   sporák v pitvore a vezme si Marošov kabát obšívať. Zadíva sa na deti,   ktorých je na schodoch — na každej priečke po dvoje, a začne:
    </tei:p>
    <tei:p>
     #POEZIA#
    </tei:p>
    <tei:p>
     Spytujú sa radní páni
    </tei:p>
    <tei:p>
     kde je Arpád Kapušányi?
    </tei:p>
    <tei:p>
     Na Porubke brodí blatom,
    </tei:p>
    <tei:p>
     že nebude ablegátom!#POZ#1;ablegát — poslanec#-POZ#
    </tei:p>
    <tei:p>
     #-POEZIA#
    </tei:p>
    <tei:p>
     Počúvajú deti, počúvajú. Zachycujú slová i spev. O chvíľu už hučí   z pitvora, až to vrie:
    </tei:p>
    <tei:p>
     #POEZIA#
    </tei:p>
    <tei:p>
     Na Porúbke brodí blatom,
    </tei:p>
    <tei:p>
     že nebude ablegátom!
    </tei:p>
    <tei:p>
     #-POEZIA#
    </tei:p>
    <tei:p>
     — Aká je to pesnička? — spytujú sa rad—radom.
    </tei:p>
    <tei:p>
     — Aká? Neviete? — diví sa mamka. — Nuž volebná. Veď budú   voľby!
    </tei:p>
    <tei:p>
     — A načo? — naťahujú chlapci krky.
    </tei:p>
    <tei:p>
     — Načo — načo! Nuž na ablegáta.
    </tei:p>
    <tei:p>
     — Hej, ja už viem, — hlási sa Maroš. — Taký pán pôjde potom do   Pešti.
    </tei:p>
    <tei:p>
     — A čo tam bude robiť? — zvedavé sú deti ďalej.
    </tei:p>
    <tei:p>
     — Bojovať za nás, Slovákov, na sneme! — vykladá chlapec. — I za   naše pesničky, aby sa všade mohli spievať.
    </tei:p>
    <tei:p>
     — A sa nemôžu? — divia sa detváky.
    </tei:p>
    <tei:p>
     — Nie veru! Len maďarské…
    </tei:p>
    <tei:p>
     — Kde si to ty nabral? — pozrie mať na syna. — Kto ti to všetko   povravel?
    </tei:p>
    <tei:p>
     — Kto? Otcovi prišli novinky. Vyčítal som — ja to viem, — vypne sa   hrdo, — naším ablegátom nebude Kapušányi, ale pán Rubík. On je   advokátom v meste, ten bude!
    </tei:p>
    <tei:p>
     — Hej, ale ho najprv musíme vyvoliť, — ohlási sa mamka. — Vyvoliť,   Maroš.
    </tei:p>
    <tei:p>
     — Veď ho my vyvolíme!
    </tei:p>
    <tei:p>
     — Vy? Ha—ha—ha! — nevie sa zdržať smiechu. — Čo by ste vy koho   vyvolili?
    </tei:p>
    <tei:p>
     — Vyvolíme!
    </tei:p>
    <tei:p>
     — Na to sú starí, čo majú vóta.
    </tei:p>
    <tei:p>
     — Ale my im budeme pomáhať.
    </tei:p>
    <tei:p>
     — Ako?
    </tei:p>
    <tei:p>
     — Ja ešte neviem. Ale, — stojí Maroš so žiarou rozhodnutia v   očiach, — pomôžeme im.
    </tei:p>
    <tei:p>
     Tiché večery zmenia sa hneď na hlučné a plné vzrušenia, akého v   Mosticiach dávno nezažili. Čo robia starí, ktorí majú vóta i nemajú,   to je ich vec. Chlapcov i dievčatá tiež zachváti horúčka. Keď i   nevedia pochopiť všetko, čo sa deje, ale pozorne naslúchajú chýrom, i   všelijakým rečiam, všímajú si toho, čo sa robí, a majú tiež svoju   mienku. Večierkom si posadajú okolo Lalovie studne a vyprávajú si —   ako pána Kapušányiho, čo prišiel sem odkiaľsi zo Šariša, obhádzali   záprdkami na Porube… ako musel bežať Žid Glück z ktorejsi obce pod   Kriváňom a schovať sa kdesi do maštale, keď si nechcel dať rebrá   ponaprávať… ako… ojojój, čo sa toho nazbiera v také rušné dni!
    </tei:p>
    <tei:p>
     #POEZIA#
    </tei:p>
    <tei:p>
     Náš pán Rubík, to sú spravodlivý,
    </tei:p>
    <tei:p>
     náš pán Rubík, to sú spravodlivý:
    </tei:p>
    <tei:p>
     budú naším ablegátom,
    </tei:p>
    <tei:p>
     nech ich Pán Boh živí!
    </tei:p>
    <tei:p>
     #-POEZIA#
    </tei:p>
    <tei:p>
     ozýva sa od Lalovie studne a nesie celým Vyšným koncom. Tak je to   i okolo modlitebne, tak i na Nižnom konci. Mostice sú celé ako v   ohni, a kto rozduchuje ten oheň, to sú v prvom rade ženy, smelé   Mostičianky, a potom hneď deti, chlapci a dievčatá.
    </tei:p>
    <tei:p>
     — Ujec, a kde idete? — volajú na chlapa, keď vidia, že má   namierené do Glückovie krčmy, kde sa čosi kutí, o čom nikto nesmie   vedieť, zato každý vie. — Kde idete, ujec? Nechoďte ta!
    </tei:p>
    <tei:p>
     — Veď ja len tak — skúsiť! — odkašle si. — Len tak!
    </tei:p>
    <tei:p>
     — Len tak — hej, len tak! — kričia deti. — Len aby to nebolo   naozaj!
    </tei:p>
    <tei:p>
     Za klobúkmi zjavia sa tisinky, krásne zelené ihličnaté vetvičky.   Tí druhí majú červené pero s listom, na ňom je nápis: „Nech žije   Kapušányi!“ V Mosticiach však takého pera nevidieť. Vo Sv. Petre a   Pavle pýšia sa ním niektorí Židia a stoliční úradníci. Mostičania sú   tvrdí chlapi, a ešte tvrdšie sú ich ženy, ktoré — odkedy to vrie —   ani spať, ani jesť, ani poriadne robiť. Hneď sú pospolu, radia sa,   idú na trh kortešovať, ba i do susedných dedín.
    </tei:p>
    <tei:p>
     — Nedajte sa, ľudia, kúpiť za sľuby a za pálenku! — presviedčajú   kdekoho. — Pošlime si svojho, nech nás Slovákov zastupuje! Nie   človeka, čo ho nepoznáme! Nože, povedzte tam u vás na Lehôtke… v   Brezinke… v Lopúchove!
    </tei:p>
    <tei:p>
     — Povieme! Povieme!
    </tei:p>
    <tei:p>
     — Ale iste?
    </tei:p>
    <tei:p>
     — Naiste!
    </tei:p>
    <tei:p>
     — A u vás sú všetci za tú našu…?
    </tei:p>
    <tei:p>
     — Hej, my sme všetci za tú našu slovenčinu! Mostice pôjdu pod   bielou zástavou!
    </tei:p>
    <tei:p>
     Deti si to nevšímajú a hľadajú si prácu pre seba. Skoro sa im jej   naskytne, a dosť. I v Mosticiach sa nájdu ľudia, o ktorých sa   rozchýri, že sa sľúbili za pálenku. A to vraj i niekoľkí dobrí   gazdovia a pltníci, keď pán Glück má i obchod s drevom a pltníči.   Lalovie ujec, i Mrázikovie sú vraj tiež medzi nimi, ba i ujec Stračko   z Nižného konca.
    </tei:p>
    <tei:p>
     Chlapci vidia, ako to búri mysle. Maroš doma nemôže sa skoro mamke   priznať, najmä odkedy sa spomína i starý otec Stračkovie medzi   obchodníkmi. Ak kto z detí, on chápe, čo to znamená. To je ako   pomáhať nepriateľovi proti svojim. Najprv ho to zmätie, čo je to? Ako   je to možné? Ale potom stvrdne. Uvedomí si, že i oni, chlapci, musia   zasiahnuť do toho. To sa aj ich týka, keď i nemajú vóta!
    </tei:p>
    <tei:p>
     — Ja už nepôjdem do Stračkov! — povie materi ráno.
    </tei:p>
    <tei:p>
     — Veru nemáš tam čo hľadať! — prikývne mu táto. — Takú hanbu nám   robiť! Azda nemajú dosť toho pálenčiska? Ty by si to neurobil?
    </tei:p>
    <tei:p>
     — Nie veru, mamka!
    </tei:p>
    <tei:p>
     — Ani tvoj otec by to nespravil. Ale čože, ten i tak nemá vóta,   keď je chudobný.
    </tei:p>
    <tei:p>
     — Len bohatí majú vóta?
    </tei:p>
    <tei:p>
     — Len!
    </tei:p>
    <tei:p>
     — Veď ja spravím na nich pesničku, — strojí sa chlapec.
    </tei:p>
    <tei:p>
     — No len sprav, ak vieš!
    </tei:p>
    <tei:p>
     A i spraví. Zloží veršík, ako zloží. Odpíše ho desať ráz a vždy   inak drží pritom pero. Potom odpísané pohodí na chodník, tu kus, ta   kus. Večer už vyspevuje Anka Krdanka pred Lalov, ako dolie — a   spievajú aj iné dievčatá:
    </tei:p>
    <tei:p>
     #POEZIA#
    </tei:p>
    <tei:p>
     Už sú voľby — už sú u nás,
    </tei:p>
    <tei:p>
     za pálenku nedajte hlas!
    </tei:p>
    <tei:p>
     A kto dá — je sviňa stará,
    </tei:p>
    <tei:p>
     nech ho pánboh z neba škára!
    </tei:p>
    <tei:p>
     #-POEZIA#
    </tei:p>
    <tei:p>
     — Maroš! Maroš! — beží za ním Anka, keď ho vidí na priedomí. — To   si ty napísal tú pesničku o starej svini? Pravda — ty?
    </tei:p>
    <tei:p>
     — Čoby! Ja pesničky neviem písať, — pokúsi sa odtajiť.
    </tei:p>
    <tei:p>
     — A ja som ťa videla, keď si rozhadzoval ceduľky.
    </tei:p>
    <tei:p>
     — To sa ti len snilo.
    </tei:p>
    <tei:p>
     — Nesnilo! Nesnilo!
    </tei:p>
    <tei:p>
     — Tak čuš a nevrav nikomu!
    </tei:p>
    <tei:p>
     A Marošovi je i ľúto, keď si pomyslí, komu všetko nadáva v tej   pesničke. Veď je to i starý otec Stračkovie, čo mu dával slaniny, aby   bol silný, a pálenky, aby sa nikoho nebál. Ale nech! Načo to robí? On   mu šľahol v kostole po chrbte, žebože pre neslušnosť! A toto je tak   správne, keď si máme poslať svojho a oni idú za cudzím, čo nás ani   nepozná. Ani nehovorí ako my. Ani nespieva naše pesničky. Je toto   správne?
    </tei:p>
    <tei:p>
     — Maroš! Maroš! — stretne ho mama Stračkovie, keď ide zo školy… —   Čo neprídeš k nám?
    </tei:p>
    <tei:p>
     — Keď… keď… starý otec, — nevie akosi slova nájsť, — keď starý   otec chodí do Glückov!
    </tei:p>
    <tei:p>
     — No len príď, dieťa moje, — strčí mu dva grajciare do ruky. — Veď   ja starému somárovi napravím hlavu.
    </tei:p>
    <tei:p>
     Maroško však nemá dosť na pesničke, čo totku Lalovie namrzí, že   obleje deti pred studňou. Jedného večera dlho sa radí s najbližšími   kamarátmi, Paľkom a Janom… Mišovi už nedôveruje, keď mu je otec tiež   u Glücka doma… Dlho si oni stoja a strkajú hlavy dovedna. Potom sa   rozídu, akoby šli spať.
    </tei:p>
    <tei:p>
     Ale nejdú. Keď je už dobre tma a ticho, len voda ločká v potoku na   priedomí, zídu sa pri dutej vŕbe neďaleko mosta cez mlynicu. Pustia   sa nocou ani netopiere. Bosým beží sa ozaj ani duchom — nehrknú o   skalu, ani zem sa neozve pod nimi. Maroš ich vedie, on to už má   všetko na pamäti, čo treba spraviť, i kde. Zahnú na záhumnie a počnú   od Vyšného konca. Preškriabu sa cez plot do dvora, kde býva akýsi   starý mládenčisko. Tiež chodí na dediny s Kapušányim…
    </tei:p>
    <tei:p>
     — Chlapci, — šepce Maroš, — len do rámu! Len do rámu!
    </tei:p>
    <tei:p>
     V tom už i prásk! prásk! prásk! — zrinčia okná a rozbité tabule   sypú sa na zem ako krúpy. A chlapčiská hybaj, kade prišli, ticho,   tichučko ako nočné sovy. Nasleduje Glück, potom u Lalov… Mrázikovi   darujú pre Miša. Zídu i na Nižný koniec. Zahnú do mesta k fabrike,   ktorej majiteľ sa zastáva Kapušányiho — a rinčia okná a letí sklo na   zem. Maroš i cíti, je to nesprávne takto sa pomstiť. Ale keď tá   horúčka uchvacuje. A čím viac to rinčí, tým viac uchvacuje — až je   toho dosť.
    </tei:p>
    <tei:p>
     — Nech aspoň vedia! — šepce kamarátom pri rozchode. — Ale,   chlapci, ani muk, lebo bude zle!
    </tei:p>
    <tei:p>
     — Neboj sa! Nevydrú to z nás, čo nám budú z chrbta pásy rezať.
    </tei:p>
    <tei:p>
     — No veď to!
    </tei:p>
    <tei:p>
     Ráno je poplach, zhon po Mosticiach. Zháňajú chlapcov k   richtárovi. I žandári prídu a vyšetrujú, strašia, i fliaskajú, ako   koho.
    </tei:p>
    <tei:p>
     Všetko márne. Jedni nevedia nič a druhí sa držia. Nevyvolajú   sa.
    </tei:p>
    <tei:p>
     — Ach, čo ja už len mám, — narieka Lalová na uličke, — čo ja už   len mám pre tie nešťastné voľby. Veď som si musela v noci tablicu dať   do okna, aby nás nepobili! Už som i tomu môjmu starému povedala, čo   sa dáš s takými? Treba ti to? Teraz sa však zlostí, že keby ho len   lapil, kto to bol…
    </tei:p>
    <tei:p>
     Maroš si to vypočuje a je spokojný. Nič ho nemrzí, najmä keď sa   Zuzke nič nestalo. Zuzka je dobré dievča, dosť sa hanbí medzi deťmi,   že otec ide najradšej do Glückov.
    </tei:p>
    <tei:p>
     Čo sa však nestane! V Mosticiach zosilnia žandársku stráž. Koza   vidí, ako chodia patroly najmä večer. Zablysnú sa bodáky vo svetle,   ťažké čižmy hrmia a kosierky na klobúkoch vejú.
    </tei:p>
    <tei:p>
     „Čo by som im?“ myslí si chlapec, a s tým sa už neodváži zveriť   ani Janovi. Ba ani Paľkovi nie. Vie, ak tým čo niekto — oni ho môžu   spafnúť ako zajaca. Ale nedá mu to, nedá!
    </tei:p>
    <tei:p>
     Istého večera stojí na uhle pod sypárňou do neskorej noci. Vo   vrecku má kameň, tľapkavý, ostrý. Čaká a len čaká, až počuje   rovnomerný krok žandárskej stráže na druhej strane. Vidí, bodáky sa   kmitnú, i hovor počuje v reči, ktorej nerozumie. Srdce mu silnejšie   udrie — namieri a fuk! — letí…
    </tei:p>
    <tei:p>
     — Állj! Állj! Állj!#POZ#2;— Stoj! Stoj! Stoj!#-POZ# — ozve sa vo   tri vrhy.
    </tei:p>
    <tei:p>
     Maroš však nič. Letí ani šíp spoza sypárne do uličky. Počuje dupot   čižíem cez lavice. Vie, idú za ním, a ak ho uzrú — strelia! Ale čo?   Skočí do dvora, preskočí cez plot do Kľuchajov, od Kľuchajov do   Mrázikov. Nech ho hľadajú!
    </tei:p>
    <tei:p>
     V takých pomeroch svitne konečne deň voľby. Ľudia sa hrnú na   vozoch pod zástavami, s muzikou z horných i dolných obcí do Sv. Petra   a Pavla. Maroš, Paľo a Jano stoja už od svitu na hradskej, kade sa to   všetko hrnie. Mišo, ten je nie s nimi, keď sa pre otca pohnevali.   Chlapci upravujú tých s tisinkami do Mostíc, kde ich Mostičianky   opatria všetkým, čo treba. Na tých s pierkom len sa uškľabia alebo   vyplazia i jazyk.
    </tei:p>
    <tei:p>
     V Mosticiach je veselo ako nikdy. Muzika hrá, i dve, i tri. Ženy   varia, posluhujú chlapom, ponúkajú ich, i tancujú s nimi. Maroš si   skoro nepozná mater. Taká je ani kvet. Líca jej horia, oči svietia,   ústa spievajú. Ako len vie preberať nohami proti tomu chlapiskovi!   Aká je len mladá, ani nejaká dievka, a má päť synov — ťaj!
    </tei:p>
    <tei:p>
     — A otec išiel?
    </tei:p>
    <tei:p>
     — Išiel! — prikývne mu. — I jemu dajú hlasovať. Ešte je vraj   zapísaný po otcovi. Pán richtár povedali!
    </tei:p>
    <tei:p>
     Hneď mu je ten richtár milší. A nemal ho rád. Ľudia prídu a idú   hlasovať. Všíma si, ako sú všelijako oblečení, i hovoria jedni tak,   druhí trochu inakšie. A jednako ich čosi spája.
    </tei:p>
    <tei:p>
     — Nech žije Miško Rubík!
    </tei:p>
    <tei:p>
     — Nech žije!
    </tei:p>
    <tei:p>
     — A ja chcem pálenky! Dajte mi ešte pálenky! — stavia sa ženám   akýsi chlap z horných dedín, trochu už drgnutý.
    </tei:p>
    <tei:p>
     — Máte dosť, ujec! Máte dosť! — chlácholí ho mamka.
    </tei:p>
    <tei:p>
     — No, keď nedáte, idem ta, kde dajú! — odsotí ju od seba.
    </tei:p>
    <tei:p>
     — Počujte, ujec, a sa nehanbíte? — volá Maroš za ním.
    </tei:p>
    <tei:p>
     A príde mu na myseľ jeho vlastná pesnička o tej starej svini. —   Nehanbíte sa?
    </tei:p>
    <tei:p>
     — No dobre, dobre! — zmotá sa chlap a ide medzi svojich.
    </tei:p>
    <tei:p>
     Takto sa hlasuje do večera — hlasuje do pozdnej noci. Maroš by   chcel vyčkať výsledok, ale nevládze už oči držať otvorené. Videl,   všetko už videl. I to ako Kapušányiho ľudí zavierali do dvora a   viedli ich opitých hlasovať. I ako ich kŕmili gulášom a nadájali   pálenkou. Tam mu i tisinku strhol ktosi spoza klobúka. A nevládze už   ďalej.
    </tei:p>
    <tei:p>
     Na svite zobudí ho muzika. Hrajú na priedomí, vyhrávajú veselo.   Vyskočí z kanapy, vytiahne si nohavičky a už je von. A tu toľká   radosť, ľudstva a ľudstva hrnie sa priedomím dolu k modlitebni.   Všetko spieva, všetko vyskakuje a hudba hrá.
    </tei:p>
    <tei:p>
     #POEZIA#
    </tei:p>
    <tei:p>
     Cic kozy—kozice
    </tei:p>
    <tei:p>
     vyhrali Mostice,
    </tei:p>
    <tei:p>
     prepadli pijáci,
    </tei:p>
    <tei:p>
     vyhrali Slováci!
    </tei:p>
    <tei:p>
     #-POEZIA#
    </tei:p>
    <tei:p>
     Maroško spieva, spieva s ostatnými. I tancuje, ako vie. Oči mu   žiaria, líca červenejú a srdce trepoce, dobre nevyskočí.
    </tei:p>
    <tei:p>
     — Vyhrali sme, vyhrali, mamka! — kričí neskôr doma na uličke. —   Vyhrali!!!
    </tei:p>
    <tei:p>
     A ešte čosi doplní mu radosť. Dozvie sa ešte toho dňa od mamky   Stračkovie, že starý otec nebol veru hlasovať na Kapušányiho. Hneď   ráno mu uvarila dva litre pálenky. Keď to vypil, spal—spal veru a   neprebral sa, len — po voľbe.
    </tei:p>
   </tei:div>
   <tei:div type="chapter">
    <tei:head>
     22
    </tei:head>
    <tei:p>
     Radosť z víťazstva dlho ešte hádže vlny v dušiach. Najmä   Mostičianky sa pýšia, veď dobrá časť úspechu je ich zásluhou. Ale i   deti spomínajú ešte dni a dni na uhloch, i pod Lalovie studňou, čo to   všetko bolo.
    </tei:p>
    <tei:p>
     Iba Mišo Mrázik akosi nejde medzi kamarátov v obave, ak by mu   vyhadzovali otca na oči, keď sa také voľačo týka už potom celej   rodiny. Chlapci sú však už po tom, najmä keď môžu prežívať radosť z   víťazstva, v ktorom mali i oni svoju účasť. Maroškovi až tak iskria   oči, keď vypráva o tom.
    </tei:p>
    <tei:p>
     Lenže radosť nebýva dlho bez blenu.
    </tei:p>
    <tei:p>
     Istého dňa dovedú otca jeho druhovia z roboty domov. Viac ho   donesú ako dovedú. Oči má vpadnuté, líca bledé, pery sinavé a zovreté   od bolesti.
    </tei:p>
    <tei:p>
     — Zachytil ho remeň, — vysvetľujú robotníci, v ťažkých škvorniach,   zrobení, nakrivení, zazolení. — Poudieralo ho. Ešte dobre, že ho   nerozdrúzgalo!
    </tei:p>
    <tei:p>
     Posadia ho na stoličku, stiahnu mu škvorne a uložia ho opatrne do   postele.
    </tei:p>
    <tei:p>
     Keď príde Maroš zo školy, stane pri ňom ako skamenený. Mamka v   pitvore plačú a on, otec — spí. Ťažko vydychuje a stone zo sna. Čo sa   len mohlo stať? Kde? — predstaví sa chlapcovi pred oči fabrika s jej   cilohami, hučiacimi strojmi, rachotiacim kolesom. Videl to, a nie   raz. I teraz vidí, akoby sa len díval na všetko — i zolu, i tých šesť   chlapov, zohnutých nad kobyliny s oberučným nožom, i ten zhon a ruch.   Zdá sa mu, počuje posmešné — méé—é! Čo však po tom? Z tých šiestich   chlapov jeden má byť jeho otec. Lenže je tam nie medzi nimi. Kde je?   Kde sa podel? A vtom — jaj, otec, skríkne — remeň, koleso, koleso,   rata, rata…
    </tei:p>
    <tei:p>
     — Ach! — vzdychne si Maroš zhlboka. Jakživ tak nevzdychol. A cíti,   ako mu je celá tá fabrika protivná, keď ničí i ľudí a mohla zabiť   otca. — Nezabila ho? Čo by tak bolo, keby umrel? Čo by bolo z nich?   Načo bolo potom vyhrať tie voľby.
    </tei:p>
    <tei:p>
     Otec zastone a syn, zakryjúc si oči, vyrúti sa z izby. Beží do   dvora, cez dvor na záhumnie, tam sa oprie o plot a narieka, narieka.   Čo je smrť, nevie! Neraz mu to prišlo i na myseľ, najmä keď dieťa   pochovávali. Len vie, určite vie, keby im otec umrel, nemali by ho   už, nemali! Nemali by koho čakať z roboty, ani v sobotu večer, ani   inokedy…
    </tei:p>
    <tei:p>
     — Juj — juj — juj! — schytí mu čosi srdce silno, kŕčovite.
    </tei:p>
    <tei:p>
     — Objíme tvrdý stĺp a z úst vyrve sa mu šeptom: — Ty, keď si na   nebi, nechaj nám otca, nechaj!
    </tei:p>
    <tei:p>
     — Neplač, Maroško! — vyruší ho vtom Anka, hoc jej v očiach tiež   hrajú slzy. — Neboj sa, pán doktor vraveli teraz, bude mu zas dobre!   Neplač!
    </tei:p>
    <tei:p>
     — Veď ja neplačem! — zasmrká a utrie si oči rukávom.
    </tei:p>
    <tei:p>
     Otec neumrie, príde k sebe, ale tieto chvíle poznačia čosi hlboko   do chlapcovho srdca, kde je toho i tak už dosť poznačené. Ký div, keď   on už v útlom veku zbadá rozsypať sa svet a cíti trpkosť z toho.   Mamke doma neraz ujdú z úst i horké slová — akoby Pán Boh nedbal na   chudobného človeka. Čo jej povedať, keď ešte i v škole iné je pánčaťu   a iné takému Červeňovi, Joskovi, alebo i jemu, hoci je dobrý žiak? I   tá trstenica má pred jednými rešpekt, pred druhými nie, a to by   nemalo byť. Kedysi myslel, inakšie nemôže byť na svete. Teraz sa však   v ňom vzpiera čosi a búri, keď vidí — nie je človek ako človek.
    </tei:p>
    <tei:p>
     Ako piatoročiak chodí už s najväčšími chlapci. I Juro Drúčik, čo   ho kedysi chytal na chotári, dáva sa mu do kamarátstva, keď je dobrý   počtár. Môže si od neho odpisovať. Ba jeho známosť vážia si, najmä od   tých volieb, i učni, čo sú už von zo školy a robia po fabrikách. V   škole sa stáva autoritou, keď Ivan Kloška a niektoré pánčatá prešli   do meštianky, kde sa už maďarsky učia. Aj sa mu menej dostane, i   pochvália ho pán učiteľ, keď v škole už vždy musí byť voľakto, koho   pochvália.
    </tei:p>
    <tei:p>
     Zato jeho vnútro zhára podivným plameňom. A ten skoro prešľahne i   na kamarátov a na celú triedu.
    </tei:p>
    <tei:p>
     Medzi slovenskou školou a štátnou meštiankou, kde sa už učí len   maďarsky, je oddávna istá revnivosť, až nepriateľstvo. Do slovenskej   školy chodia deti i bosé, otrhané, do meštianky chodí sa obuto a v   lepších šatočkách. Tu musí už mať žiak i šatôčku do vrecka. Nielen   to, ale sem chodia i Židia a vypráva sa maďarsky. Nuž — pánčatá!   Maďari!
    </tei:p>
    <tei:p>
     I Koryčiar dá sa zo štvrtej ta zapísať a tým i trhne s kamarátmi.   Dostane nový oblek, i čiapku so šiltom na hlavu, ale už sa pri Váhu   neukáže. A ak, ide s Glückovie Gézom, ktorý tiež ta prišiel zo   židovskej.
    </tei:p>
    <tei:p>
     — Aké pánča! — obzrú si ho chlapci. — Čo si len myslí o sebe?
    </tei:p>
    <tei:p>
     A Koryčiar si veru nič nemyslí. Ľúto mu je, keď sa musí obuť do   školy, a na tú maďarčinu šomre mamka doma, keď si ide jazyk vylámať.   Čo však robiť, keď je raz v tom?
    </tei:p>
    <tei:p>
     — Ty pánča! Ty židák! — zadierajú doňho bývalí kamaráti, keď ide s   blokom papiera na kreslenie pod pazuchou a s dlhým, krížovým   linonárom, na jeho krku vyzváňa ešte trojuholník. — Ty Maďar!
    </tei:p>
    <tei:p>
     — Ja som nie Maďar! — odvrkne im chlapec.
    </tei:p>
    <tei:p>
     — A čo chodíš do maďarskej školy?
    </tei:p>
    <tei:p>
     — A vy čo chodíte do slovenskej?
    </tei:p>
    <tei:p>
     — No vidíš, že si Maďar! — háda sa s ním Červeň, keď ten ako — ako   nie, priskočí k nemu a strelí mu zaucho.
    </tei:p>
    <tei:p>
     — Tí, ty sa chceš biť? — skočí hneď Maroš kamarátovi na pomoc.   Lapí ho za prsia a zatrasie ním ako hruškou. — Čo chceš s ním —   ha?
    </tei:p>
    <tei:p>
     Koryčiar sa však akosi vytrhne a poď vnohy.
    </tei:p>
    <tei:p>
     — Počkaj, pôjdeš ty domov! — hrozí mu Koza.
    </tei:p>
    <tei:p>
     Po štvrtej už ho i čaká, kade pôjde. Koryčiar ho však tiež zbadá a   zahne inou ulicou do Mostíc. Pustí sa až k Váhu a záhumním, rád by sa   dostať domov nejak. Pravda, Maroš s Janom sa mu vždy dostanú do   cesty. Pri humnách už by ho i mali, ale on sa šikovne prilepí   Haruľovie ujcovi, čo kráča so skrútenou, poriadnou líňou na pleci. Aj   mu povie, čo sa naňho stroji, a nájde v ňom svojho ochrancu.
    </tei:p>
    <tei:p>
     — Chlapci, a čo mu nedáte pokoja? — okríkne sa ujec na tých pod   vŕbou, číhajúcich ani kopov na zajaca. — Čo vám urobil?
    </tei:p>
    <tei:p>
     — Vylepil Janovi zaucho! — zašomre Maroš zlovestne, gániac na   Koryčiara, len chytiť ho a chytiť.
    </tei:p>
    <tei:p>
     — No, tu ho nebudete biť! — hodí ohromnou žilovatou rukou Haruľa,   kým jeho chránenec preskočí na druhý bok, aby bol čím ďalej od trhu.   Keď vidí, je v bezpečnej vzdialenosti, uškrnie sa na chlapcov a,   priložiac necht palca pod predný zub, cukne im na znak: toto!
    </tei:p>
    <tei:p>
     — Však ty to dostaneš, — hrozí mu Maroš.
    </tei:p>
    <tei:p>
     — Ba ty! Ba ty!
    </tei:p>
    <tei:p>
     Táto príhoda sa stane príčinou hotovej vojny. Ono by tá vojna bola   vypukla i bez toho, ako po iné roky. Ale honba za Koryčiarom jednako   len nie je také nič, aby to hrdosť meštiankárov neurazilo. Veď sú oni   nie ledajakí sedliacki upískanci! Aj sú už väčší a silnejší. Oni tým   horvajčiatkam ukážu.
    </tei:p>
    <tei:p>
     Najbližšie idú už s Koryčiarom viacerí. I Kloška je medzi nimi, i   Géza od Glückov. Kráčajú si hrdo, a keď prídu k horvajčiatkam,   nezdržia sa pozapárať do nich.
    </tei:p>
    <tei:p>
     — No teraz sa poďte biť, ak sa chcete! Teraz!
    </tei:p>
    <tei:p>
     — S vami nemáme prečo! — odvrkne Maroš za všetkých — Ale on, —   ukáže na Koryčiara, červenajúceho sa po uši, — dal toť Janovi   zaucho.
    </tei:p>
    <tei:p>
     — Ti je ľúto? — stane si Kozovi do cesty akýsi Hlucháň, zažitý   chlapec, treťoročiak. — Ľúto ti je? — zadíva sa mu do očí a fuk! —   fľasne ho po líci. — Na, ty potvora sedliacka! Aby si vedel, čo je   pán.
    </tei:p>
    <tei:p>
     Vtom sú však už v klbku. Do Maroša ani čo by čerti vliezli. Raz sa   mu vyhodí na chrbát, otočí ruky okolo krku, vyhne nohy ani na   strunách, nech zaťaží váha i sila a — rrrup! — skúri sa na ceste a   Hlucháň sa váľa v prachu. Z horvajčiatok dievčatá utekajú a kričia.   Chlapci, keď vidia — Goliáš je na zemi, chytia kamene a raz—dva   meštiankárov zaženú.
    </tei:p>
    <tei:p>
     A teraz to už ide. Ruvačka na ruvačku, ako inak? Sedliaci —   Slováci… Maďari — pánčatá, takto sa to triedi, a komu sa dostane,   tomu ani mačka nezlíže. Tam Hlucháň a tu Maroš Kozovie. Koľko ráz sa   tí ešte stretnú!
    </tei:p>
    <tei:p>
     — Počujte, chlapci!, radí Koza v škole, kým nepríde pán učiteľ, —   oni majú i palice, a my nič. Donesieme si aj my.
    </tei:p>
    <tei:p>
     — A kde ich dáme?
    </tei:p>
    <tei:p>
     — Za tú skriňu, čo je tam na Huštáku! Klobúky sú v nej, ženské   klobúky, viete?
    </tei:p>
    <tei:p>
     — Vieme! Vieme! — prikyvujú žiaci, ktorí teraz už v Marošovi nájdu   svojho najvhodnejšieho vodcu. I Juro Drúčik sa pridá k nemu, a ten je   najsilnejší. Ale Koza je rozumnejší a smelší. — Tam si postrkáme   palice, a potom nech prídu!
    </tei:p>
    <tei:p>
     Zariadia sa, a je to. Meštiankári sa len dívajú, keď tí zrazu majú   palíc a palíc. Zato nepopustia. Oni sú starší a i palica v ruke   silnejšieho lepšie udrie. I keď príde na palice, horvajčiatkam ostane   napokon len zohnúť sa po skaly a tak zachrániť situáciu.
    </tei:p>
    <tei:p>
     Maroš vidí ten nepomer a mrzí ho to, mrzí. Narozmýšľa sa, čo by im   vykonal. Rád by im raz ukázať, aby pamätali, ale slabší proti   silnejším — ako? A je mu už i hanba, ako musia ustupovať neraz pred   nimi. Voľaktorý deň uťahovali sa až na Sihoť k Váhu. Ľudia sa dívali,   čo sa robí, a keď sa nevládali proti presile ubrániť — vysmiali ich   potom.
    </tei:p>
    <tei:p>
     Napokon mu svitne v hlave. Musí hľadať nejakého spojenca, to je   prostá vec.
    </tei:p>
    <tei:p>
     Učni, hej, tu sú učni — zajasá. Veď sú to jeho kamaráti.
    </tei:p>
    <tei:p>
     Zájde večer k nim, k Mišovi, Ondrejovi, Matejovi, a povypráva sa.   V hlave sa mu už rysuje plán, a to nielen taký. Výborný plán — ak sa   podarí, budú tí mať!
    </tei:p>
    <tei:p>
     — Všetky kreslenky pôjdu do vetra! — uškľabí sa Mišo.
    </tei:p>
    <tei:p>
     — A tie kríže, čo nosia, budú na triesky! — duší sa Matej. —   Ha—ha—ha!
    </tei:p>
    <tei:p>
     Maroš sa nezverí so svojím plánom nikomu zo spolužiakov. Ani   Janovi, ba ani Paľkovi, ktorý je síce nie sedliak, ale školy a   kamarátstvo nikam nedá. Oni sú vlastne s Jurom Drúčikom ten štáb.   Miša Mrázika už tiež zblížili ruvačky s Marošom, ale je to ešte nie   medzi nimi, ako by malo byť.
    </tei:p>
    <tei:p>
     — Chlapci, — nariaďuje Koza, zas už ani opravdivý kapitán Jánošík   Ilčíkovi, Adamčíkovi a Jurovi, ktorý bol žandárom, nuž nedostal mena,   — dnes im nedáme pokoja. Podráždime ich. Zajtra nás napadnú a my   budeme do nich biť len očistom. Utiahneme sa na naše lúky pod   fabrikou a potom bude, čo bude!
    </tei:p>
    <tei:p>
     Keď sa ide popoludní domov zo školy, povstane i niekoľko zrážok.   Pri pošte zaderie do pánčat Drúčik, hodiac jednému akéhosi chrobáka   za golier. Na Huštáku zasa Červeň vykrikuje, koľko hrdlo stačí:   „Hlucháň—bzducháň, Hlucháň—bzducháň.“ Na záhumní lapí Mišo Mrázik   Koryčiara, kráčajúceho celkom pokojne, a keď sú už v repe, pomôžu mu   ho chlapci k nim a zavrú ho do chlievca.
    </tei:p>
    <tei:p>
     No, väčšej urážky meštiankárovi nemohlo sa dostať.
    </tei:p>
    <tei:p>
     Na druhý deň je na meštianke celé povstanie. Medzi hodinami a o   desiatej Hlucháň behá, organizuje. Žiaci sú ochotní ísť do toho, veď   je to zábavné. Je pravda, môže si kto—ten utŕžiť aj poriadnu klobásu   palicou alebo hrču na hlave. Lež môže i dať, a kto chce biť, musí tam   byť!
    </tei:p>
    <tei:p>
     — Musíme spraviť konečný poriadok s nimi, — chlapí sa Hlucháň.
    </tei:p>
    <tei:p>
     — Aj ho spravíme! Tie sedliacke prasce neodvážia sa viac. Dám ja   tým sopľošom bzducháňa — hej! Vyfackáme ich po jednom a nakopeme, až   budú smrdieť od toho ani bzdúchy!
    </tei:p>
    <tei:p>
     Predpoludním je na uliciach ticho. Nikto by nemyslel, čo sa tu   chystá. Len keď vo fabrikách trúbia na olovrant, vyhrnú sa žiaci a tí   z meštianky hybaj všetci, ako sú, s knihami, blokmi na kreslenie,   linonármi, proti horvajčiatkam.
    </tei:p>
    <tei:p>
     — No, ktorý je to ten Hlucháň—bzducháň? Ktorý? — pristavia toho i   toho a počnú im sypať buchty. — Teraz nech sa hlási!
    </tei:p>
    <tei:p>
     Ruvačka sa vyvinie ako vždy.
    </tei:p>
    <tei:p>
     Maroša sa nikto nedotkne. Poznajú ho už a majú pred ním rešpekt.   Ale ani horvajčiatka sa dnes akosi nerozchodia a idú jedným smerom do   Mostíc.
    </tei:p>
    <tei:p>
     — Chlapci, — velí svojim Hlucháň, prirodzene slovensky. Čo by oni   vo Sv. Petre a Pavle robili s maďarčinou na ulici? — Chlapci, zoberme   ich všetkých a zavrime na Huštáku do nášho dvora. Tam ich budeme   vyplácať!
    </tei:p>
    <tei:p>
     Horvajčiatka sú však už vtedy v dobrej dištancii. Zbočia do ulice,   vedúcej do Mostíc, a ráňajú vždy bezočivejšie a bezočivejšie   kamením.
    </tei:p>
    <tei:p>
     — Za nimi! Chlapci, za nimi! — vydá Hlucháň heslo.
    </tei:p>
    <tei:p>
     A tu v bočnej ulici nastane už ozajstný boj. Krik, huk, nadávky a   skaly letia, skaly!
    </tei:p>
    <tei:p>
     — Ej—ej, pánčatá! Ej—cj, Maďari! — vykrikujú Mostičania, ustupujúc   ako pred presilou.
    </tei:p>
    <tei:p>
     — Vy kleny mostické! Vy svine! — hučí od tamtých. — Keď ste smelí,   čo nás nepočkáte?
    </tei:p>
    <tei:p>
     — Hlucháň—bzducháň… Hlucháň—bzducháň!
    </tei:p>
    <tei:p>
     — Na nich, kamaráti, na nich! — posmeľuje Hlucháň svojich. —   Naučme raz tie sedliacke prasce poriadku!
    </tei:p>
    <tei:p>
     Boj sa rozprúdi plnou silou. Utíchne len, ak práve ide tade nejaký   voz. Ľudia, čo majú tade namierené, šomrúc a nadávajúc, radšej vyhnú   inou stranou.
    </tei:p>
    <tei:p>
     — Veď tí zbojníci vyperú všetky okná! Čo ich to len v tej škole   nenaučia inakšiemu móresu — čo?
    </tei:p>
    <tei:p>
     Ale oni nevybijú ani jedného okna, keď nechcú. Mieria len na seba,   a čo koho do toho?
    </tei:p>
    <tei:p>
     Horvajčiatka, tisnuté presilou, prejdú cez čiernu vodu a prevalia   sa na lúky, rozložené medzi fabrikami. Dievčatá sa rozpŕchnu, len   niektoré ostanú zo zvedavosti, ako sa to skončí. Tie utekajú až pod   vŕby na záhumnie. Tam sú i mladšie, medzi nimi i Anka Krdanka, čo keď   iné nie, aspoň skaly vyberá pre chlapcov, ktorí čo môžu, to robia.   Ťažkosť je dvojnásobná, keď meštiankári majú skál a skál a oni na   lúke nemajú. Čo im ostáva, ako ustupovať, ustupovať.
    </tei:p>
    <tei:p>
     Kozovci ustupujú poslední. Oni štyria, piati majú ešte plné vrecká   kamenia a k tomu ruky mierne, proti ním ísť si tamtí rozvážia. Maroš   je spokojný, len hľadí ta… ta za vodu do fabriky, kde na povale   jednej z budov vidieť tu i tu učňa. Práve tam odrezávajú chvosty z   kravín…
    </tei:p>
    <tei:p>
     — Jaj, nožička moja! — zosipí vtom Mrázik a kľakne trafený na   pažiť. Hneď sa však pozbiera a kľungajúc vlečie sa kamsi pod vŕbky,   kde mu dievčatá pomôžu namočiť si udretú nohu do vody.
    </tei:p>
    <tei:p>
     — Chudák Miško! — obzrie sa za ním Koza. Obzrú sa i ostatní zo   štábu. A z ich pohľadu cítiť, ako je všetko—všetko odpustené. —   Chudáčik!
    </tei:p>
    <tei:p>
     Ale skaly letia. Meštiankári kričia podivne — hurá! hurá! Vyťahujú   linonáre a zvíjajú nad hlavou ani šabľami. Povedomie istého víťazstva   strhuje ich. Ani skál už akoby nedbali. Postupujú bližšie a bližšie,   vždy s väčšou odvahou.
    </tei:p>
    <tei:p>
     — Na nich! Na nich! Hurá! — počuť Hlucháňov krik.
    </tei:p>
    <tei:p>
     Maroš sa už nepokojne díva na fabrické okná. Hádže, šmiera kameň   za kameňom. Ale už—už nemá ani čo a oni majú!
    </tei:p>
    <tei:p>
     — Anka, Anka, — volá na Krdanku, čo sa tam túli pod vŕbami, —   zahoď mi kameň! Ešte jeden! Ešte… — vtom sa zapotáca, — jaj, hlavička   moja! — lapí si ju oboma rukami. Prejde rukou po nej, či nejde krv.   Keď však nič nezbadá — hádže, čo pochytí, na nepriateľa, akoby ozaj   šlo o život a o smrť…
    </tei:p>
    <tei:p>
     A tu naraz — aké divadlo!
    </tei:p>
    <tei:p>
     Meštiankári, opojení istotou víťazstva, vo chvíli sa zakolíšu.   Miesto na Mostičanov — obrátia sa vzad. Rozkmasnú sa na niekoľko   častí, kričia, revú, knihy, papiere lietajú, linonáre sa lámu… klbko   tam, klbko tu, až sa to všetko dá i s Hlucháňom v divý útek a na   bojišti ostanú učni. Mišo, Matej, Ondrej, Adam, opálajúc ešte ťažkými   kravskými chvostami, čím udreli odzadu na Maďarov a na pánčatá…
    </tei:p>
    <tei:p>
     — Ih, ale to hučalo na nich! — smejú sa učni, keď už i Maroš a   niekoľkí dobehnú na opanované bojište. — Tí sa len zobzerali, čo sa   to robí, keď sme ich začali vyplácať, ha—ha—ha!
    </tei:p>
    <tei:p>
     — A pozrite, — ukazuje Mišo, — čo tu papierov, blokov, roztrhaných   knižiek!
    </tei:p>
    <tei:p>
     — A z tých ich krížov ostali len triesky, — chytá sa Matej za   brucho.
    </tei:p>
    <tei:p>
     — Už sa viac do vás nechytia, — vraví Ondrej Marošovi. — Už nie!   Majú dobrú príučku. A tebe krv tečie popri uchu! Čo ti je?
    </tei:p>
    <tei:p>
     Koza si omaká hlavu, a ozaj. Na dlani ostane mu krv a na   vrch—hlave má poriadnu glenbu. Dostal skalou, keď hľadal kameň na   zemi…
    </tei:p>
    <tei:p>
     — I Miška Mrázika trafili, — vraví mäkkým hlasom. — I Jura   Drúčika. Ja som zacítil, ako sa mi potočila hlava, ale keď krv   netiekla…
    </tei:p>
    <tei:p>
     — Choď na vodu! — radia mu kamaráti, — a umy si ju! Nejakú šatku   keby ste mali! Nemáte?
    </tei:p>
    <tei:p>
     Kto by mal?
    </tei:p>
    <tei:p>
     — Ja mám, ja, — priskočí vtom Anka Krdanka, ktorá ako nejaká   milosrdná sestra opatrila s ostatnými dievčatami i Miša Mrázika na   nohu a Jura, ktorý dostal rovno do kolena. — Na, Maroško, moju   šatôčku! To mi dali mamka. Našli ju kdesi. Aké má pekné čipôčky,   pozri!
    </tei:p>
    <tei:p>
     Maroš ide na vodu pod vŕbky, kde sa zídu i kamaráti, a pritlačí si   mokrú šatôčku na hlavu.
    </tei:p>
    <tei:p>
     — Nič to, chlapci! — vraví im. — Keď len museli ujsť!
    </tei:p>
    <tei:p>
     — Museli, a škarede! — smeje sa Jano. — Teraz už vedia, čo je to s   nami si začínať!
    </tei:p>
    <tei:p>
     — Ale keby tí učni neboli prišli! — nadhodí Paľko
    </tei:p>
    <tei:p>
     — To bolo isté, že prídu, — ozve sa Maroš.
    </tei:p>
    <tei:p>
     — Ako vieš?
    </tei:p>
    <tei:p>
     — Veď mi to najprv sľúbili! Myslíš, ja neviem, čo robím?
    </tei:p>
    <tei:p>
     — Ta—ák? — zhíknu všetci a Marošova autorita sa ešte zdvihne.   Teraz je už opravdivý Jánošík, kapitán!
    </tei:p>
    <tei:p>
     — Miško, a ťa bolí tá noha? — prihovorí sa Mrázikovi. — Veľmi ťa   bolí?
    </tei:p>
    <tei:p>
     — Nebolí, keď tí zutekali! Čo by bolela!
    </tei:p>
    <tei:p>
     — Prídeš k nám?
    </tei:p>
    <tei:p>
     — Prídem! A ty k nám? — skrížia sa im pohľady priateľsky.
    </tei:p>
    <tei:p>
     — Prídem, Miško!
    </tei:p>
    <tei:p>
     — Prídeme! — istia i ostatní.
    </tei:p>
    <tei:p>
     A po veľkej bitke rozchodia sa kamaráti veselo domov.
    </tei:p>
   </tei:div>
   <tei:div type="chapter">
    <tei:head>
     23
    </tei:head>
    <tei:p>
     Nečakaná porážka zlomí meštiankárov. Keď si i zagánia na   Mostičanov, ale sa im už nechce za nimi medzi fabriky. Také kravské   chvosty nechajú poriadnu stopu na chrbte, i v pamäti. Potom tie   kreslenky, linonáre a knižky tiež nemožno hockedy kupovať — nuž je   ticho. V kozovcoch to ešte vrie za čas. Plameň, čo ich tak zachvátil,   nevyhasne tak skoro. Azda aj nikdy. Netušia, do akého ohňa načreli a   čím sa to vlastne rozpaľuje tá ich mladá divá myseľ.
    </tei:p>
    <tei:p>
     — Jaj, čo len robíte? Čo to len stvárate? — hreší mamka Maroša. —   Keď sa mi v meste žalovala pani Klošková, ako ste jej syna doriadili!   I druhé sa žalovali! Chlapci im vraj prišli dobití a dotrhaní.
    </tei:p>
    <tei:p>
     — Oni chceli nás, tak sme my ich! — stisne tento plecami. — Mali   sme sa im dať?
    </tei:p>
    <tei:p>
     — A čo to máš na tej hlave? — zbadá mu naraz hrču ako Ondrova   piestka vo vlasoch. — Poriadne ťa oškreli, — obzerá mu ranu. — Teba,   chlapče, len raz zabijú. Zabijú veru!
    </tei:p>
    <tei:p>
     — Nezabijú ma — nedám sa im ja… — zhudie si Maroš popod nos s   úškrnom.
    </tei:p>
    <tei:p>
     — No veď—no! No veď—no! — vravia mu tie nevädzové oči. — Chráň si   tú kotrbu, zíde sa ti ešte. A máš len jednu! Ty zbojník, ty…
    </tei:p>
    <tei:p>
     Ináč je chlapec ani maslo. Čo tá bitka stála, ani tak nezazerá,   ani nešomre, ani neodvrkuje. Nosí si knihy od pána učiteľa a číta.   Číta mnoho a všetko. I sám už má zo dvadsaťpäť knižočiek, len takých   neviazaných. K týmto knižočkám cíti neraz väčšiu lásku ako k zajacom,   hoci ani na tie nezabúda. Pritom pomáha otcovi, kde čo môže, keď ten   má veľa na hlave a robota ho morí. I sečky mu nareže s chlapcami, i   vsype tým v maštali do válova. Pravda, niekedy zabudne ten válov   vyčistiť, i hnoj vykydať a čo také.
    </tei:p>
    <tei:p>
     — Maroš, Maroš, čo len z teba bude? — zašomre si otec v taký čas   na neho. Ale nič viac. Ani sa nedomáha, na čo má chuť.
    </tei:p>
    <tei:p>
     — Už len bude niečo — nebojte sa!
    </tei:p>
    <tei:p>
     O tom, čo potom — hovoria si chlapci viacej v škole medzi sebou.   Pán učiteľ im síce i sám rozdáva remeslá, najmä pri tých počtoch. — Z   teba bude šarha… z teba ak nejaký pecúch… z teba leda kravský pastier   alebo husiaň, — ozýva sa neraz učebňou. Oni sa však s tým nijako   neuspokoja a zájdu v reči i na to, čo kto kam — najmä šiestoročiaci   ako Drúčik a iní.
    </tei:p>
    <tei:p>
     — No, na rok mňa už veru nikto nebude mlátiť, — vraví Juro   kamarátom po takom telocviku a rozdávaní zamestnania pri počtoch. —   Veru na takto rok! — jasajú mu okále.
    </tei:p>
    <tei:p>
     — A kdeže budeš?
    </tei:p>
    <tei:p>
     — Vo fabrike! Pôjdem do garbiarne a budem chvosty z kravín   odrezávať.
    </tei:p>
    <tei:p>
     — I ja budem garbiarom! — ozve sa Červeň. — Mamka povedali, na   pltnicu sa už neoddá. A doma čo? Garbiarovi je dobre.
    </tei:p>
    <tei:p>
     — Dobre mu je, — chváli i Mišo. — I ja pôjdem za učňa.
    </tei:p>
    <tei:p>
     — Čo by si šiel, — vraví mu Maroš. — Vy máte gazdovstvo.
    </tei:p>
    <tei:p>
     — Ale otec povedali, že nás je veľa. Čo z takého gazdovstva, keď   sa rozdelí? — vykladá Mrázik, akoby to už mal všetko hotové. — Vyučím   sa za štyri roky, a som pán. Cez týždeň sa nadrhnem, ale v nedeľu sa   môžem vyobliekať. A keď budem tovarišom, už mi nesmú povedať ty.
    </tei:p>
    <tei:p>
     — A ako?
    </tei:p>
    <tei:p>
     — Nuž vy… a pán Mrázik, hahaha!
    </tei:p>
    <tei:p>
     — To ty chceš byť pánom? — zadíva sa na neho Maroš, akoby mu   nerozumel.
    </tei:p>
    <tei:p>
     — Akým pánom? Len garbiarom. Azda nebudem šarhom, ako vraví ten, —   narovnáva si očistomok fúzy, aj sa uškľabí, aby každý vedel, koho   mieni. — A ty nebudeš garbiarom, Maroš?
    </tei:p>
    <tei:p>
     — Ja nie!
    </tei:p>
    <tei:p>
     — Prečo?
    </tei:p>
    <tei:p>
     — Nuž, — premýšľa chlapec — povedať, či nepovedať, — je to   smradľavé remeslo.
    </tei:p>
    <tei:p>
     — A čím chceš byť?
    </tei:p>
    <tei:p>
     — Ja mám rád mašiny, — povie tento. — Pôjdem za zámočníka a budem   mašnistom. Prídem vám potom do fabriky mašiny naprávať.
    </tei:p>
    <tei:p>
     — Čoby len! — lapí Juro Kozu za plece. — Naši vraveli, ty sa vraj   pôjdeš učiť.
    </tei:p>
    <tei:p>
     — Kam? — vyvalí oči Maroš.
    </tei:p>
    <tei:p>
     — Do škôl! Kde inde?
    </tei:p>
    <tei:p>
     — Kde by sa ja učil! Veď sme my chudobní a veľa nás je doma!
    </tei:p>
    <tei:p>
     — Ja len vravím, čo vravia, — zdupľuje Drúčik.
    </tei:p>
    <tei:p>
     — Vravia, vravia! — spraví chlapčisko kyslú tvár. — Ešte som bol   malý, už vraveli! Ale ja budem železo zvárať a kuť, až tak poletia   iskry! Mašinistom budem, — žiaria mu oči. — Mne sa to páči. Dám si   spraviť belasé šaty, zložím si stroj a ten ma musí poslúchať.
    </tei:p>
    <tei:p>
     — A ak ťa nebude?
    </tei:p>
    <tei:p>
     — Musí!
    </tei:p>
    <tei:p>
     Dievčatá majú svoje veci. Tie panské učia sa i nemčinu. Elena z   fabriky, čo je už celá slečinka, červená, ani maľovaná — pochytila   čosi—kdesi a opakuje to niekoľko dní:
    </tei:p>
    <tei:p>
     #POEZIA#
    </tei:p>
    <tei:p>
     Der—di—das,
    </tei:p>
    <tei:p>
     kapusta či kvas,
    </tei:p>
    <tei:p>
     poď ty, Zuzka, medzi nás!
    </tei:p>
    <tei:p>
     #-POEZIA#
    </tei:p>
    <tei:p>
     — Oj, ja viem krajšiu, — povie Zuzka Lalovie.
    </tei:p>
    <tei:p>
     #POEZIA#
    </tei:p>
    <tei:p>
     En—ten—tí—nus,
    </tei:p>
    <tei:p>
     sova—raka—tí—nus…
    </tei:p>
    <tei:p>
     #-POEZIA#
    </tei:p>
    <tei:p>
     ukazuje Zuzka prstom po niekoľkých kamarátkach:
    </tei:p>
    <tei:p>
     #POEZIA#
    </tei:p>
    <tei:p>
     sova—raka—tika—ta,
    </tei:p>
    <tei:p>
     aja—vaja—bums!
    </tei:p>
    <tei:p>
     #-POEZIA#
    </tei:p>
    <tei:p>
     Vtom sa ohromený Juro Drúčik zmelie na pódium sťa vrece zemiakov,   naň sa potkol, ani ho tam nikto nemusel postrčiť. Rozosmejú sa   chlapci, rozosmejú sa dievčatá. Najmä, že sa to „bums“ tak dobre   šiklo. Teraz si už všimnú, strapane, o čom diškurujú chlapci tam   okolo stolíka. Najmä Maroš ich zaujíma, keď je on najlepším žiakom v   škole.
    </tei:p>
    <tei:p>
     — Ty chceš byť mašinistom? — chichoce sa mu do očí Elena z   fabriky. — Tak poď k nám! My máme mašiny doma. Pošlem ťa cukríkov mi   kúpiť.
    </tei:p>
    <tei:p>
     — Ja k vám nepôjdem! — zapýri sa Maroš. Nevie prečo, ale sa   zapýri.
    </tei:p>
    <tei:p>
     — Tak poď k nám za učňa! — zatlieska na neho Želka kotlárovie,   počerná, maličká. — I my máme mašiny.
    </tei:p>
    <tei:p>
     — Ja nechcem tĺcť kotly, — odvrkne Koza.
    </tei:p>
    <tei:p>
     — Prečo?
    </tei:p>
    <tei:p>
     — Nuž v garbiarni je mnoho smradu a u vás mnoho huku!
    </tei:p>
    <tei:p>
     — Tak môžeš ísť za kupca, — usmeje sa napokon i Irka z obchodu na   neho. — Kupcom je dobre. V sklepe niet ani huku, ani smradu a jesto i   cukríkov! Budeš nosiť balíky. Len čo sa trochu zabieliš od múky…   Niekedy ťa vybijú, ako nášho Janka, ale nie veľa…
    </tei:p>
    <tei:p>
     — Ha—ha—ha! — chichocú sa dievčatá, ako by chodil Maroš zamúčený a   ako by ho vyťali zavše pre niečo.
    </tei:p>
    <tei:p>
     — Ja budem len mašinistom, — stojí chlapec na svojom. — A ani nie   tu!
    </tei:p>
    <tei:p>
     — A kde? — spýtajú sa ho razom i niekoľkí.
    </tei:p>
    <tei:p>
     — Mňa dajú mamka do Viedne. Už mi to i sľúbili.
    </tei:p>
    <tei:p>
     Maroš ozaj ak s kým, tak s materou rozmýšľa, čo bude z neho. Stará   mamka Kramlíkovie chcela by ho mať garbiarom, keď je to teraz v   Mosticiach móda. Fabriky idú, dá sa zarobiť a dobre sa žije. Otec   Stračkovie chce ho len dať učiť, ale peňazí nemá na to. Potrebuje i   sám veľa a len čo ho mama drží z toho, čo zarobí u Weissov na Rohu.   Otec doma, ten mu len tak — vyber si, čo chceš! Len buď svedomitý   robotník! Ale mamka, tá sa už vystarieva ako čo, keď tie časy letia.   Po jednom príde deti opatriť. Veď je ich päť a ktovie či ten Ondro   bude už posledný.
    </tei:p>
    <tei:p>
     — Vieš, Maroš, — predkladá mu, keď je dobrej vôle, — ja som   slúžila kedysi u Naglov. Ale pán Nagel potom odišiel zo Sv. Petra a   Pavla do Viedne, kde má veľký zámočnícky závod. On ťa vezme k sebe, a   keď sa budeš spravovať, môže ti byť dobre.
    </tei:p>
    <tei:p>
     — Oj, áno, ja pôjdem do Viedne, — teší sa Maroš. — To je veľké   mesto. Ja viem, pán učiteľ nám o ňom rozprával. Tam skúsim všeličo.   Lenže ešte musím šiestu vychodiť.
    </tei:p>
    <tei:p>
     — Pravda! — prikývne mamka. — A mal by si mať aspoň ročník z   meštianky. Ale keď nám je ťažko.
    </tei:p>
    <tei:p>
     — Ja by i tak nešiel do meštianky! — zamračí sa chlapec.
    </tei:p>
    <tei:p>
     — Prečo?
    </tei:p>
    <tei:p>
     — Keď som ja nie pán.
    </tei:p>
    <tei:p>
     — A Koryčiar je pán?
    </tei:p>
    <tei:p>
     — Ale sme ho i bili, — uškľabí sa Maroš. — A teraz, keby šiel ja,   vysmievali by sa mi.
    </tei:p>
    <tei:p>
     — Kto?
    </tei:p>
    <tei:p>
     — Nuž chlapci z našej školy — nie?
    </tei:p>
    <tei:p>
     — Čo ťa po chlapcoch! — kývne mamka rukou. — Kto chce dnes voľačo   dokázať, ten sa musí učiť, mnoho učiť. Vidíš, mne je veru vždy ľúto,   že som len štyri zimy chodila do školy…
    </tei:p>
    <tei:p>
     — Veď už bude, ako bude! — zašomre chlapec, a vytiahnuc z obloka   zrkadielko, čo má otec na holenie, počne sa doňho dívať.
    </tei:p>
    <tei:p>
     — Čože sa tak obzeráš? — vyruší ho mať, ktorá zdá sa už robí svoje   veci. — Si ty dievka?
    </tei:p>
    <tei:p>
     — Ja chcem len vedieť, či som veľmi mrzký!
    </tei:p>
    <tei:p>
     — Si ako noc.
    </tei:p>
    <tei:p>
     — Ja som to vedel, — povie smutne a odtisne nabok zrkadielko.
    </tei:p>
    <tei:p>
     — Čo si vedel?
    </tei:p>
    <tei:p>
     — Že som najmrzkejší medzi chlapci, — opustí gamby.
    </tei:p>
    <tei:p>
     — Ty somár, — rozosmeje sa mamka, — a ktože ti to povedal?
    </tei:p>
    <tei:p>
     — No, vždy kričia na mňa — ty škaredé chlapčisko!
    </tei:p>
    <tei:p>
     — Len gamby keby si neopúšťal, nezazeral a nešomral, bol by si   pekný!
    </tei:p>
    <tei:p>
     Či má vziať do ruky zrkadlo, nevie Maroš sám. Len cíti, čosi, keby   bol krajší, dievčatá v škole by sa mu neuškierali. Istého dňa stretne   ho prekvapenie, aké nečakal.
    </tei:p>
    <tei:p>
     — Maroš, poď k nám! — zavolá ho otec Stračkovie, keď ide zo školy.   — Poď!
    </tei:p>
    <tei:p>
     Nedá sa prosiť, ide. Mama je, pravda — chorá, ale ona i teraz vždy   má niečo, čo on rád. Dobrá mama! Veru, ak by umrela, bolo by mu za   ňou veľmi ľúto. Teraz je však nie rad na mame — prekvapiť ho.
    </tei:p>
    <tei:p>
     — Pozri! — vytiahne starý otec zo skrine pekné husličky. Ale také   ozajstné s kobylkou, so strunami, i s bičíkom. — Ak ma máš rád,   dostaneš ich… Máš?
    </tei:p>
    <tei:p>
     — Mám! — zajasajú chlapcove oči.
    </tei:p>
    <tei:p>
     — No na! — vtisne mu ich do ruky. — Ale ich nepokaz!
    </tei:p>
    <tei:p>
     — A kde ste ich dostali? — zvedavý je Maroš.
    </tei:p>
    <tei:p>
     — Kúpil som ich od Cigánika. Kedysi som ti ich sľúbil, teraz máš.   Aby si nepovedal…
    </tei:p>
    <tei:p>
     — A stáli mnoho?
    </tei:p>
    <tei:p>
     — Čo ťa po tom! Stáli, čo stáli! Nauč sa na nich pekne hrať a   potom mi zahráš…
    </tei:p>
    <tei:p>
     Koza nemá v hudbe veľké šťastie. Príde mu na myseľ basa, čo sa mu   polámala. I cimbal, čo tam kdesi skapal u Krdanov, či kde. Ale   ozajstné husličky, to je už niečo. I Paľko Kľuchajovie má, zahrajú si   spolu. Aj si vezme husle a ide za kamarátom, kde sa učia hrať. Sem   prídu i ostatní, ale to fidlikovanie nevydržia dlho. Ani hráči, ani   poslucháči. Vyjdú na dvor a Paľko im ukazuje svoje hospodárstvo,   holubníček, vystrojený na pôjde, pekne, ako sa patrí, i s letáčom a   bráničkou, čo sa zodvihne i spustí.
    </tei:p>
    <tei:p>
     — Ny, ten hrvoliak! — vraví Paľko. — Ten purcel! A ten pávoš —   ny!
    </tei:p>
    <tei:p>
     „Začať s holubmi,“ hovoria tetuška Kľuchajovie, „nie je dobrý   znak.“
    </tei:p>
    <tei:p>
     Ale na Paľkovi vidieť, akú má v tom radosť. Každý človek má svoju   pasiu!
    </tei:p>
    <tei:p>
     — Ny, ako letí! Ny, ako váľa kotrmelce v povetrí — ny! ny! ny!
    </tei:p>
    <tei:p>
     Ako sa oni dívajú, strhne sa odrazu krik na priedomí. Ozve sa   dupot koni a chlapci, Maroš i Paľo, Jano i Mišo, nechajú holuby,   vybehnú z dvora na ulicu.
    </tei:p>
    <tei:p>
     A tu aký pohľad! Naprostred cesty tam je Kozovie hurtovnica, v   hurtovnici Ondriško. Mrázikovie kone cválajú, dupocú, zdurené… Anka   Krdanka beží po Ondriška a tie rovno na ňu…
    </tei:p>
    <tei:p>
     — Jaj! jaj! jaj! preboha, — výskajú ženy hrôzou a ľakom. — Zabijú   tie deti, zadlávia! Ratujte, ľudia!
    </tei:p>
    <tei:p>
     — Hana moja, Hana—á! — vybehne totka Krdanka z pitvora, keď i   suseda Kozová, a vrhnú sa obe za deťmi. — Ratujte, ľudia!   Ratujte!
    </tei:p>
    <tei:p>
     Vtom kone precválajú. Ondriško len plače, ale Anka je na zemi, ani   sa nepohne.
    </tei:p>
    <tei:p>
     — Jaj, dieťa moje milé, — vykladá totka Krdanka, — už si tú vložku   doháčkovalo, už, — berie ju do náručia zamdlievajúc. — Kade ťa kopli,   kade? A to pre Ondriška, pre Ondriška. Bože môj!
    </tei:p>
    <tei:p>
     Anku, ktorá letí akosi do hŕbky, vnesú ženy do Krdanov. Tam ju   vyzlečú, počnú kriesiť, ako im práve príde v toľkom zmätku na myseľ.   Vezmú octu, mažú jej hlávku, i prsia, i nožičky.
    </tei:p>
    <tei:p>
     — Dýcha, či nedýcha? — nevedia sa ženy zhodnúť.
    </tei:p>
    <tei:p>
     — Máte zrkadielko? — volá totka Lalovie, ktorá, zdá sa, má najviac   duchaprítomnosti. — Dajte ho sem! No tak! — berie akýsi črep zo   zrkadla do ruky a podrží ho Hane pred ústa. Potom ide s tým k oknu a   pozerá—obzerá.
    </tei:p>
    <tei:p>
     — Dýcha? — stone Krdanka úzkostlivo, upadajúc do mdlôb. — Dýcha!   Bože môj, prebože…
    </tei:p>
    <tei:p>
     — Dýcha! — volá Lalová radostne po chvíli. — Nič je, ľudkovia!   Dievča je nie nikde kopnuté, len zamdlelo, chúďa, keď videlo, že sa   koniská rovno ženu naň. Len ju nechať, Anka príde k sebe!
    </tei:p>
    <tei:p>
     A ozaj i príde. Ešte ju potrú, pomasírujú a dych sa jej vráti, i   bledučké líčka oživnú o niečo.
    </tei:p>
    <tei:p>
     — Zázrak! Aký zázrak, — šepoce Krdanka. — Ach!
    </tei:p>
    <tei:p>
     — Len jej pokoj, — radí Lalová. — Ono, chúďatko, príde celkom k   sebe. Ale nechať ju! Nechať! Teraz spí.
    </tei:p>
    <tei:p>
     — Kde by sa nenaľakalo takých mršín! — povrávajú si ženy, ktorých   je hneď plná izba. — Ale i tie koniská, čo sa len zdurili.   Mrázikovcom i voz dodrúzgali. Ešte tiež dobre, že sa horšie   nestalo.
    </tei:p>
    <tei:p>
     Ženy sa tratia po jednej. Pomaly sa izba vyprázdňuje.
    </tei:p>
    <tei:p>
     Iba štyria chlapci stoja v kúte a ani nehlesnú. Sú to kamaráti,   Maroš a ostatní. Čakajú, čo bude. Na ich tvárach nie je zvedavosť,   ale ľútosť, ozajstná ľútosť.
    </tei:p>
    <tei:p>
     — Totka, — odváži sa napokon Maroš, keď sa ľudia vysypú z izby, —   a je Anke lepšie?
    </tei:p>
    <tei:p>
     — Spí! — šepce mať. — Príďte ju zajtra pozrieť. Veď vám bola dobrá   kamarátka. Ani, chúďa, nechcelo medzi dievčatá. Len s vami, s vami.   Príďte!
    </tei:p>
    <tei:p>
     — Prídeme! — pozdravia sa vážne a odídu.
    </tei:p>
    <tei:p>
     Na druhý deň sú zas u Krdanov.
    </tei:p>
    <tei:p>
     — Totka, a je Anke lepšie? — spytujú sa skoro pošepky, aby ju   nezobudili.
    </tei:p>
    <tei:p>
     — Ešte nerozpráva! — hovorí mať smutne. — Príďte zajtra!
    </tei:p>
    <tei:p>
     Na tretí deň, keď si stanú k Ankinej posteli všetci štyria, odrazu   len dievča ožije.
    </tei:p>
    <tei:p>
     — Maroško! — zahľadia sa na chlapca jej očká a ústka sa pohnú. —   Maroško, a je vonku pekne?
    </tei:p>
    <tei:p>
     — Pekne, Anka, — prisvedčí Maroš i ostatní. — Keď budeš môcť,   pôjdeš s nami na Váh?
    </tei:p>
    <tei:p>
     — Pôjdem!
    </tei:p>
    <tei:p>
     Keď chlapci odchodia, zvezú sa dve ťažké slzy po matkinom   líci.
    </tei:p>
    <tei:p>
     O Anke Krdanke hovorí sa i po meste mnoho. Také dievča, a skoro by   bolo zahynulo pre Ondriška! Keď sa pozbiera víta ju celá škola. Veď   nech inak, boli by jej išli na pohreb.
    </tei:p>
    <tei:p>
     — I dievčatá majú byť smelé! — vravia si o desiatej na dvore. —   Nielen chlapci!
    </tei:p>
    <tei:p>
     Dni sa míňajú, akoby len dlaňou pľasol. Hneď je zas tu koniec   roku. Deti okrášlia učebne na skúšky. Svitne i ten očakávaný deň, keď   sa hrnú do školy s rodičmi, vyobliekané, prizdobené. Vypytuje sa, i   odpovedá, ako to už býva. Najkrajšiu skúšku oddajú zas horvajčiatka,   od ktorých sa už žiada všeličo. Veru i také, čo patrí do prvej, alebo   i druhej meštianky. Maroš vedie. Keď reční — všetci počúvajú.
    </tei:p>
    <tei:p>
     Keď ráta pri tabuli, sype sa to z neho ani z vreca. On to i cíti,   že sú s ním spokojní. Veď sa i snaží, koľko môže.
    </tei:p>
    <tei:p>
     — Toto je ten Plajbás! — začuje chlapec pri tabuli, ako vyratuje   úroky od akejsi pôžičky. „Prečo Plajbás,“ mihne sa mu mysľou, „keď   som ja Koza? Komu to hovorí ten pán učiteľ, načo?“
    </tei:p>
    <tei:p>
     Počnú sa mu miasť číslice. Ale doráta a ide na miesto.
    </tei:p>
    <tei:p>
     Po skúške zavolá ho i s mamkou učiteľ k pánom. Maroš počuje, ako   vravia mamke, že by ho bola škoda. Nech vraj ide probovať ďalej, do   meštianky, ako mu pôjde. Ak obstojí, môže sa vyučiť…
    </tei:p>
    <tei:p>
     — Ach, kdeže by ja na to, páni? — chveje sa mať od vzrušenia.
    </tei:p>
    <tei:p>
     — Nič sa nestarajte, ženička, — povie jeden z pánov. — Peniaze   boli i budú. Sú i pre Martina, keď sa vynasnaží. Práve teraz založil   tu u nás jeden dobrý človek štipendium, z neho sa môže vyučiť žiak, a   to predne z jeho príbuzenstava. A my sme našli, vy ste mu rodina…
    </tei:p>
    <tei:p>
     — Ach! — nevie mamka nájsť slova na to.
    </tei:p>
    <tei:p>
     — A ty, Martin, ako sa voláš? — spýta sa ho pán učiteľ.
    </tei:p>
    <tei:p>
     — Nuž Koza! Ako ináč! — hľadí i on na pánov vyjaveno.
    </tei:p>
    <tei:p>
     — V matrike si Plajbás, a nie Koza! Rozumieš? Tvoj otec je   Plajbás, i starý otec Plajbás, i ty si teda Plajbás, a nie Koza.
    </tei:p>
    <tei:p>
     — Však sa ja za to nehanbím, pán učiteľ, — blysnú oči chlapcovi,   ktorý ozaj skoro nevie, čo sa to robí s ním. — Veď je koza užitočné   zviera. Chudobní ľudia žijú z neho.
    </tei:p>
    <tei:p>
     — No, ale ty si nie Koza, — hľadia páni na žiačikove rozpaky. — Ty   si Plajbás!
    </tei:p>
    <tei:p>
     — Nuž keď Plajbás, — usmeje sa Maroš, — tak teda Plajbás!
    </tei:p>
    <tei:p>
     Po Mosticiach sa roznesie najnovší chýr o Marošovi.
    </tei:p>
    <tei:p>
     — Mariena, Kramlíkuľa, — volajú na mamku práčky na vode, — vraj   dáš toho svojho hubáča školovať?
    </tei:p>
    <tei:p>
     — Nech ide skúsiť!
    </tei:p>
    <tei:p>
     — A čo chceš z neho vychovať? — ozve sa totka Lalovie. — Pána?
    </tei:p>
    <tei:p>
     — Čo ja viem? Voľačo len bude!
    </tei:p>
   </tei:div>
  </tei:body>
 </tei:text>
</tei:TEI>
