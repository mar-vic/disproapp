<?xml version="1.0" encoding="utf-8"?>
<tei:TEI xml:id="slk1977899" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Slnko vystúpilo nad hory : ELTeC edícia
    </tei:title>
    <tei:author ref="viaf:18104875">
     Ľudo, Ondrejov (1901 - 1962)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     112044
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Ľudo, Ondrejov
     </tei:author>
     <tei:title>
      Slnko vystúpilo nad hory
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Pravda
     </tei:publisher>
     <tei:date>
      1977
     </tei:date>
    </tei:bibl>
    <tei:bibl type="firstEdition">
     <tei:author>
      Ľudo, Ondrejov
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1956
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="long"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-07">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Slnko vystúpilo nad hory
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     <tei:emph>
      <tei:hi>
       Zbojnícka   mladosť
      </tei:hi>
     </tei:emph>
    </tei:head>
    <tei:div type="chapter">
     <tei:head>
      <tei:emph>
       I
      </tei:emph>
     </tei:head>
     <tei:div type="chapter">
      <tei:head>
       NARODENIE ZBOJNÍKA
      </tei:head>
      <tei:p>
       V tichej samote, zvanej Zbojnícky Tanec, skrýva sa biely dom.   Strážia ho velikáni divých a ovocných stromov.
      </tei:p>
      <tei:p>
       Za letných úsvitov spievajú tam sláviky, za veterných nocí hukocú   staré obrovské stromy. Inak len ticho býva na Zbojníckom Tanci.
      </tei:p>
      <tei:p>
       Bola noc. Vietor sa hneval. Skákal po stromoch ako veličizná opica   a rehotal sa ako byvol.
      </tei:p>
      <tei:p>
       Na starom orechu zadružďal konár a švihol do požltnutej jesennej   trávy. Tenučko zapišťal vietor a odletel.
      </tei:p>
      <tei:p>
       — Cin, cin, cin, — zazvonili v bielom dome pondusové hodiny. Potom   ozval sa ostrý plač dieťaťa...
      </tei:p>
      <tei:p>
       V tej chvíli narodil sa malý zbojník Jerguš Lapin.
      </tei:p>
     </tei:div>
    </tei:div>
    <tei:div type="chapter">
     <tei:head>
      <tei:emph>
       II
      </tei:emph>
     </tei:head>
     <tei:div type="chapter">
      <tei:head>
       ČO BOLO ZA OBLÔČKOM
      </tei:head>
      <tei:p>
       Malý Jerguš Lapin prebudil sa na príjemné zvonkanie hrkálok. Bolo   to veľmi podivné a krásne. V izbe bolo zima. Na stenách, v rannej   polotme, ligotali sa drobné ihlice srieňa. Obločné sklá zarastené   hrubou vrstvou inovate. Na dvore štekal šantivý pes Chvostík.
      </tei:p>
      <tei:p>
       Pod perinou bolo ľahučko a teplo, Jerguš prižmúril oči, načítal do   piatich a vyskočil z postele.
      </tei:p>
      <tei:p>
       Pozerá oblokom — ničoho nevidieť. Bolo treba nechtami zoškrabovať   sypký pláštik inovate a očisteným sklíčkom, ako dlaň veľkým, vykuknúť   na cestu.
      </tei:p>
      <tei:p>
       Po ceste, v hlbokom snehu zaborená, uháňala korba. Na uzimených   koňoch leskli sa chomúty s hrkálkami. Hrkálky poskakovali na   pohyblivých svaloch zvierat a spevavo zvonkali. Zvonkanie odchádzalo   a tíchlo so vzďaľujúcou sa korbou.
      </tei:p>
      <tei:p>
       Bolo treba nazrieť i druhým oblôčkom do dvora. Zoškrabovať mrazivý   kožuštek sklíčka len natoľko, čo jedno oko vykukne. A pozrieť, čo sa   v noci porobilo na dvore...
      </tei:p>
      <tei:p>
       Podivné udalosti. Na dvore ležal bielučký sneh až po obloky domu.   Po snehu lozil šantivý pes Chvostík, vbáral sa do neho až po   ňucháčik, metal sa a prášil, veselo štekajúc. Z plota záhrady,   vinúcej sa pozdĺž dvora, trčali len končeky zaostrených latiek.
      </tei:p>
      <tei:p>
       Jergušom zatriasla nahnevaná zima. Polapila ho za obe plecia a   zmyksľovala, až mu zuby zdrkotali.
      </tei:p>
      <tei:p>
       — Joj, joj, nehnevaj sa, — povedal a zahodiac si teplú kabanicu z   domáceho súkna, prebehol cez pitvor a s ním susediacu zadnú izbu do   vykúrenej kuchyne.
      </tei:p>
     </tei:div>
     <tei:div type="chapter">
      <tei:head>
       SÝKORKY
      </tei:head>
      <tei:p>
       Mama stála pri sporáku a varila kávu. Káva omamne voňala, šteklila   v ústach i v žalúdku. Na lavici pri ohnisku sedela sestra Anna,   desaťročné dievčatko s ľanovými vlasmi. Oblečená, učesaná a   vyumývaná. Popri nej, v dlhej košielke, s kolenami pod bradou, krčil   sa štvorročný Jergušov brat Rudko. Bol neumytý, mrzutý. Nahnevaný   pozeral k hrncom na sporáku. Strapaté vlasy viseli mu do zamračeného   čela.
      </tei:p>
      <tei:p>
       — Čo sa tak zdúvaš, škrčok? — povedal mu Jerguš a poťahal ho za   šticu.
      </tei:p>
      <tei:p>
       — Čuš! — povedal Rudko a zlostne hodiac hlavou, pošuchol sa   lavicou.
      </tei:p>
      <tei:p>
       Mama sa obzrela, pokárala Jerguša očami a zlievala už odstavenú a   usadenú kávu.
      </tei:p>
      <tei:p>
       Ostrá vôňa kávy pomiešala sa s mäkkou vôňou mlieka. Rudko vťahoval   ju rozšírenými nozdrami, pokukal na veľký peceň chleba, prichystaný   na stole, a hlasno zazíval.
      </tei:p>
      <tei:p>
       Mama osladila kávu, ponaberala do hlinených hrnčekov a položila na   stôl. Nakrájala chleba a usadila deti k stolu.
      </tei:p>
      <tei:p>
       Na oblôčik zaklopala sýkorka. Zachytila sa na ráme, zaklopkala   zobáčikom na sklo, zašvitorila a odletela.
      </tei:p>
      <tei:p>
       Jerguš vypil kávu na dúštek, vzal okruch chleba do hrsti a   podišiel prežúvať k dverám. Na stromoch jagal sa hrubý násyp snehu.   Kŕdlik sýkoriek poletúval z konára na konár, opatrne a bojazlivo.   Chvíľami zosypal sa sneh, zachytený krídelkom vtáčaťa.
      </tei:p>
      <tei:p>
       — Keď sa najeme, — povedal Jerguš, — pôjdeme do prednej izby   chytať sýkorky. Pôjdeš, Anna?
      </tei:p>
      <tei:p>
       — Ani na krok, — povedala mama prísne. — Vtáčatká neslobodno   chytať.
      </tei:p>
      <tei:p>
       — Veď my im nič neurobíme, — zaštebotala Anna, akoby prebudená zo   spania. — My ich iba trošku zohrejeme a nakŕmime, potom ich zase   vypustíme...
      </tei:p>
      <tei:p>
       Mama mlčala, a to znamenalo, že možno chytať sýkorky. Malý Rudko   nakrivil ústa do plaču a so zaslzenými očami pozrel na mamku.
      </tei:p>
      <tei:p>
       — Neškľab sa, — povedal mu Jerguš, — lebo ťa vyťahám za šticu!   Radšej sa obliekaj!
      </tei:p>
      <tei:p>
       Rudko sa pousmieval a vďačným pohľadom šibol po Jergušovi Lebo to   znamenalo, že ho pojme so sebou...
      </tei:p>
     </tei:div>
     <tei:div type="chapter">
      <tei:head>
       V ZELENÝCH KABÁTIKOCH
      </tei:head>
      <tei:p>
       V prednej izbe otvoril Jerguš oblok do dvora. A do obloka postavil   misku s makom. Na háčik obloka uviazal dlhý špagát, čo siahal až k   jeho posteli. Zastrel oba obloky na cestu, aby vraj vtáčatá   nenaleteli na ne a sa nepoudierali. Ľahli si všetci traja do postele,   ako to Jerguš vopred premyslel, a stiahli veľkú perinu až na hlavy.   Jerguš si odchýlil škáru, ktorou pozoroval misku s makom. Špagát,   vedúci od obloka, držal v hrsti.
      </tei:p>
      <tei:p>
       — Ticho teraz, — povedal. — Sýkorky pôjdu na mak a ja potiahnem   špagát, oblok priklopím...
      </tei:p>
      <tei:p>
       Pod perinou bolo dusno, sýkorky neprichádzali. Rudko, tučný   chlapec, dýchal prudko a nepokojne sa hniezdil.
      </tei:p>
      <tei:p>
       — Nefuč tak, — povedal Jerguš, — lebo sa vtáky naľakajú...
      </tei:p>
      <tei:p>
       Rudko si zhlboka vzdychol a usiloval sa tíško dýchať.
      </tei:p>
      <tei:p>
       Na otvorené krídlo obloka prileteli vrabce. Bezočivý národík   nespratníkov. Ufúľané od sadzí do nepoznania, lebo za chladných nocí   spávali v komíne a vyletúvali len ráno. Kričať a vadiť sa po   Lapinovie dvore. Biť sa a kečkovať bez ľútosti. Uchytiť sliepkam   živnosť spred zobáka a s výsmešným štebotom odletieť. Národík   nezbedný. Mnoho vie pretrpieť hladu a ani tá najtuhšia zima ho   nezmôže.
      </tei:p>
      <tei:p>
       Zasadli na ráme, pokukali na misku s makom, poprekrúcali hlávkami   na obe strany. Všimli si špagát vedúci do izby, očami odmerali dĺžku   a povediac si o tom slovko-dve, tajomne, ale iste zrozumiteľne,   zbŕkli krídlami a odleteli.
      </tei:p>
      <tei:p>
       — Veď som to vedel, — povedal Jerguš, šklbnúc Rudka za šticu, —   fučí tu ani byvol a všetkých vtákov mi odplaší!
      </tei:p>
      <tei:p>
       O chvíľku prileteli sýkorky. V zelených kabátikoch, s čiernymi   čiapočkami na hlavách. Bystré a obratné, ale ľahkoverné. Poznajú len   húštiny stromov a krovia, k človeku a jeho obydliu utiekajú sa len v   najväčšej núdzi. Nástrahy človeka, prebitého mudráka, sú im   neznáme.
      </tei:p>
      <tei:p>
       Spustili sa na okraj misky a zobkali mak, radostne cinkocúc.
      </tei:p>
      <tei:p>
       Jerguš potiahol špagátom, oblok sa prichlopil a splašené sýkorky,   hodiac sa na sklo obloka, začali zúfale bŕkať a klepotať   krídlami.
      </tei:p>
      <tei:p>
       Jerguš vyskočil, opatrne pochytal vtáčatá, uložil do prichystanej   škatule a bežal s nimi do kuchyne. Anna a Rudko utekali za ním.
      </tei:p>
      <tei:p>
       Mama pozrela cez škáročku a povedala:
      </tei:p>
      <tei:p>
       — Tri vtáčatká! Utešené sú. Neslobodno ich držať v izbe.   Rozohriali by sa, a keby si ich vypustil, skrehli by na zime. Radšej   im nasyp maku na podstenie a pusť ich na slobodu.
      </tei:p>
      <tei:p>
       Jerguš si živo predstavil, ako pekné vtáčatá, vypustené z teplej   izby, švihnú do mrazivého povetria, zapískajú zdesene a klesnú meravo   do studeného snehu. Ruky sa mu zatriasli od toho pomyslenia. Chytro   si natiahol topánky, obliekol kožuštek a vybehol na dvor. Otvoril   škatuľu a vtáčatá vypustil. Na vrchnák zo škatule nasypal maku a   položil na podstenie.
      </tei:p>
      <tei:p>
       V kuchyni zahundrala Anna, že jej Jerguš vtáčatká ani neukázal, a   Rudko skrivil tvár do plaču pre tú istú príčinu.
      </tei:p>
     </tei:div>
     <tei:div type="chapter">
      <tei:head>
       KTO JE ŠTEVO FAŠANGA?
      </tei:head>
      <tei:p>
       Popri Lapinovie dome viedla široká cesta, Jerguš nevedel, kde sa   začína, kde končí a cez aké kraje vedie. Chodievali po nej furmani s   dlhým drevom i páni na pekných cifrovaných korbách. Ešte častejšie   bolo vídať peších ľudí, chlapov s palicami a ženičky s batôžkami.   Nevedel Jerguš, odkiaľ všetci tí ľudia idú a kam sa uberajú...
      </tei:p>
      <tei:p>
       Za cestou pretekala neveľká riečka, ktorá — tak sa zdalo — nemala   mena. Jergušova mamka nazývala ju Jelšovou vodou.
      </tei:p>
      <tei:p>
       Riečka sa vyše Lapinovie domu rozdvojovala. Pravé rameno bolo   tiché a pridŕžalo sa cesty; ľavé kĺzalo sa cez skalnatý nános a s   temným hukotom padalo do hlbokého kotliska, vymytého povodňami   nedozerných rokov. Lapinovci nazývali tento kotol žumpou.
      </tei:p>
      <tei:p>
       Voda v žumpe za letných časov vírila a krútila sa, sipela a   tancovala bielou krištáľovou penou, napokon podávala sa nadol,   obkolesujúc kus piesočnatej, neúrodnej zeme. Po tejto krátkej ceste   ľavé rameno znova sa stretlo s ramenom pravým.
      </tei:p>
      <tei:p>
       Ostrov, ktorý Jelšová voda takto obopínala, nazývali v lapinovskom   dome Haťou.
      </tei:p>
      <tei:p>
       Na Hať bolo možno prejsť dreveným mostíkom. Prekážala tam iba   vysoká latková brána. Jerguš, ak sa poberal na Hať, zachytával sa   plota, vyčnievajúceho až za okraj mostíka, a švihom prenášal sa ponad   vodu až za bránu.
      </tei:p>
      <tei:p>
       O tomto hútal Jerguš, stojac na podstení. Túto mu bolo leta,   zelených stromov s veselými vtákmi, rozbúrenej vody v žumpe. Teraz   možno bude tam dobrá kĺzačka, pokrytá snehom vyše človeka...
      </tei:p>
      <tei:p>
       Na ceste pod Lapinovie domom ozval sa ostrý hvizd na palcoch. A v   drevených klietkach na podstienku drevárne zdupotali Jergušove   zajace, znepokojené prenikavým zahvizdnutím.
      </tei:p>
      <tei:p>
       Jerguš vedel, kto hvízda: Števo Fašanga z dreveného domu. Jediný   blízky sused na samote. Nebolo ho vidieť pre veľký sneh, zastierajúci   výhľad na cestu. Jerguš vstrčil palce do úst a rovnako ostro   zahvízdal.
      </tei:p>
      <tei:p>
       Štefan prekrtil sa snehom na podstenie, oprášil a pootriasal sa,   so širokým úsmevom, zadychčaný priblížil sa k Jergušovi.
      </tei:p>
      <tei:p>
       — Ale ti nám ho napadlo! Jedna radosť! Musíš vedieť po ňom plávať,   aby si sa neutopil...
      </tei:p>
      <tei:p>
       — To je nič, — povedal Jerguš. — Keď chcem, budem plávať ako   žaba.
      </tei:p>
      <tei:p>
       — Sprobujme! — povedal Števo Fašanga a hodil sa do snehu.
      </tei:p>
      <tei:p>
       Jerguš zapäl kožuštek a skočil za Štefanom. Miesili sa po snehu,   prevaľovali, ale plávanie im nešlo. Vrátili sa rozohriati, zasnežení   a udychčaní na podstenie.
      </tei:p>
      <tei:p>
       — Nedá sa, — povedal Jerguš, vytriasajúc si sneh spoza košele, —   je veľmi riedky...
      </tei:p>
      <tei:p>
       Mama vyšla na podstenie a zavolala na Jerguša:
      </tei:p>
      <tei:p>
       — Nerob skazu, lebo budeš chodiť bosý!
      </tei:p>
      <tei:p>
       V ruke mala košík a zahla s ním do drevárne po drevo.
      </tei:p>
      <tei:p>
       Štefan pozrel za ňou, a keď sa presvedčil, že jej na dvore niet,   povedal tajomným, stíšeným hlasom:
      </tei:p>
      <tei:p>
       — Kúpil som v dedine korčule — od Maťa Červenáka — za štyri   kľúčiky s dierkami. Z kľúčikov možno znamenite strieľať, keď máš   klinec a dobré zápalky...
      </tei:p>
      <tei:p>
       Jerguš nevedel, čo sú korčule, ale sa neopýtal, aby sa nezdal   neumnejším od Štefana. Tušil, že tu ide o nejaké nástroje, ktorými   možno po snehu loziť. Zamyslel sa a povedal:
      </tei:p>
      <tei:p>
       — Dedina... Tam som ešte nebol. Pôjdem, keď narastiem...
      </tei:p>
      <tei:p>
       — Je tam veľa domov, — doložil Štefan, — a chlapcov-zbojníkov, ani   by si sa nenazdal... Poďme pozrieť zajace!
      </tei:p>
      <tei:p>
       Jerguš priniesol z drevárne lopatu a začal čistiť cestičku k   zajačím klietkam. Bol chlapcom mimoriadne silným, obracal ťažkú   lopatu so snehom s istou húževnatosťou. Napínal sa, zdýmal, pridlhá   štica belavých vlasov padala mu do tvári.
      </tei:p>
      <tei:p>
       Klietky zajacov poukladané boli povedľa seba na doštenej   mostovinke. Cez drôtené dvercia vykukávali strieborné a biele zajace   s červenými očkami, s čiernymi ušami a škvrnami na ňucháčikoch,   porozdeľované po jednom, po dvoch. Tu dupotali zadnými nohami, akoby   boli chceli neznámeho im Štefana odplašiť, tu skrývali sa za chlpy   suchej hrachoviny, ktorou Jerguš vystlal klietky, aby im nebolo   zima.
      </tei:p>
      <tei:p>
       — Nechcú sa kotiť, — povedal Jerguš s nechuťou. — Iste preto, aby   im mladé nepomrzli. Ale na jar, to potom bude inšie... Prinesiem   sena.
      </tei:p>
      <tei:p>
       Vyšiel cez dreváreň na povalu naplniť malý košík senom. Na povale   pri komíne, na hromade handár, spal samopašný Chvostík. Skrútený do   klbka, ňucháč až po samé oči skrýval si pod zadnú lopatku. Nepohol sa   z miesta, gúľal očami a šibalským pohľadom pozoroval široké Jergušove   pohyby.
      </tei:p>
      <tei:p>
       — Glin-gáč, — povedal mu Jerguš, — za čo ťa platia?
      </tei:p>
      <tei:p>
       Chvostík, pes nie urážlivý, poklepal chvostom po starom kabáte, na   ktorom ležal, a prižmúriac oči, pokračoval pokojne v spánku.
      </tei:p>
      <tei:p>
       Jerguš zbehol s košíkom do dvora. Zajace stali sa živšími, začali   prudko pohybovať ňucháčikmi, podišli k dverciam klietok a   zaškrabotali labkami po pletenom drôte. Súrili Jerguša, aby sa lepšie   obracal.
      </tei:p>
      <tei:p>
       Jerguš podal im po chĺpku sena, priniesol vedro vody, vychlopil   zašpinený ľad z mištičiek a ponapĺňal ich čerstvou vodou.
      </tei:p>
      <tei:p>
       — Dal bych ti, na moj dušu, tie korčule — za túto mladú samicu, —   ohlásil sa Štefan Fašanga, hľadiac zaľúbene na bieleho ušiaka s   čiernou škvrnkou na papuli.
      </tei:p>
      <tei:p>
       — To je drahá samica, — povedal Jerguš. — Rád ju mám, najradšej zo   všetkých. Prines korčule, uvidíme. Mamky sa opýtam...
      </tei:p>
     </tei:div>
     <tei:div type="chapter">
      <tei:head>
       DIVÉ KAČKY
      </tei:head>
      <tei:p>
       Sneh sa trochu uľahol, slabý južný vetrík sfúkol ho zo stromov.   Bolo vidieť už aj na cestu.
      </tei:p>
      <tei:p>
       Nebom preleteli divé kačky, zakrúžili nad Jelšovou vodou a   spustili sa na Hať, do ľavého ramena riečky. Voda tam bystro tiekla a   nebola zamrznutá.
      </tei:p>
      <tei:p>
       Prišiel Štefan s korčuľami a povedal:
      </tei:p>
      <tei:p>
       — Kačky sú na vode. Idem zavolať pána horára!
      </tei:p>
      <tei:p>
       Položil korčule v kuchyni pod oblok a odbehol. Jerguš pozrel za   ním cez oblôčik. Videl ho utekať dolu vykĺzanou cestou. Ďaleko dolu,   za murovaným mostom, červenala sa škridlová strecha domu. Jerguš   nevedel, kto v tom dome býva. Ale Štefan k nemu zahýnal, mohol to byť   teda dom pána horára.
      </tei:p>
      <tei:p>
       Jerguš začal obzerať korčule. Obracal ich, prezeral a chápal, na   čo ich možno upotrebiť.
      </tei:p>
      <tei:p>
       — Tie železá, — povedal, obrátiac sa k mame, — sú korčule...
      </tei:p>
      <tei:p>
       — Len polám na tom nohy! — povedala mama, plátajúc potrhané   šaty.
      </tei:p>
      <tei:p>
       Jerguš pochopil, že korčule patria na nohy. Sprobúval prikladať   ich na topánky, ale — zdalo sa — boli mu priveľké.
      </tei:p>
      <tei:p>
       Cez oblok bolo vidieť prichádzať pána horára s puškou. Za ním   drobčil Štefan, baranicu mal zatiahnutú hlboko na oči. Aby dovidel na   cestu, hlavu klonil nazad a prehýnal sa v páse. Ruky ohrieval si vo   vreckách nohavíc.
      </tei:p>
      <tei:p>
       — Už idú! — povedal Jerguš, zapäl si kožuštek a vyšiel na   dvor.
      </tei:p>
      <tei:p>
       Za ním vyšiel aj Rudko v kožúšku a v súkenných kapčekoch.   Bojazlivo pozeral na Jerguša, akoby bol chcel z jeho tvári vyčítať,   či ho pojme, ak pôjde za pánom horárom? Ale Jerguš, hľadiac na   fúzatého pána horára s puškou, Rudka si nevšímal.
      </tei:p>
      <tei:p>
       Pán horár sa zastavil, Štefan ukázal mu na Hať, na miesto, kde asi   kačky môžu byť. Zakýval na Jerguša, aby išiel na cestu. Všetko toto   dialo sa ticho a tajomne.
      </tei:p>
      <tei:p>
       Pán horár spustil sa popri mostíku na vodu. Vyproboval ľad, či ho   udrží, a prešiel pozorným krokom na Hať. Štefan s Jergušom   predrobčili po jeho stopách. Za nimi, s rukami vo vreckách, s bruškom   vypučeným, preťarbal sa malý Rudko. V polovici Hate dobehol ich   zvedavý Chvostík, zahadzujúc sa po hlbokom snehu.
      </tei:p>
      <tei:p>
       Ale tu sa fúzatý pán horár obrátil, naznačil chlapcom posunkami,   aby zostali stáť, psovi päsťou pohrozil a prestupujúc pomaly z nohy   na nohu, sám sa približoval k zurčiacej riečke.
      </tei:p>
      <tei:p>
       Chlapci stáli nehybne a napäto pozorovali pána horára. Chvostík   motal sa okolo, ňucháč dvíhal do výšky. Vetril smerom k pánu horárovi   a uši zaostroval. Chvíľami bolo počuť zakačkať kačku.
      </tei:p>
      <tei:p>
       — Pozor! — povedal tíško Štefan.
      </tei:p>
      <tei:p>
       Pán horár sa prikrčil — bol už blízko riečky, urobil krok-dva,   zdvihol pušku k lícu... Kŕdeľ kačíc vyletel, výstrel zahučal.   Chvostík, nezvyknutý na streľbu, podesil sa a náhlym skokom hodil sa   medzi chlapcov. Nehľadiac pred seba — sprosták — podrazil kolená   malému Rudkovi, Rudko spadol, žalostne zajajkal.
      </tei:p>
      <tei:p>
       — Nič je z toho, — zvolal pán horár, vracajúci sa k chlapcom po   vlastných stopách. — Jednu trochu šiblo bokom, istotne dostala — ale   broky sú primalé.
      </tei:p>
      <tei:p>
       Chvostík nevyčkal pána horára. Nedôverčivo pokukal na pušku,   stiahol chvost pod seba, tíško si zaštekal a šibol domov. Kačky,   roztratené na tri malé kŕdliky, rozlietali sa nebom na všetky   strany.
      </tei:p>
      <tei:p>
       — Bol by si dostal pekné pierce, keby kačka bola naša, — povedal   pán horár Štefanovi. — Ak ich ešte niekde zočíš, príď mi povedať.   Majú krásne krídla i chvosty, ani mäso nie je najhoršie...
      </tei:p>
     </tei:div>
     <tei:div type="chapter">
      <tei:head>
       TAJOMNÁ VÝPRAVA
      </tei:head>
      <tei:p>
       Večierkom, pri mesačnom svite vytratil sa Jerguš z domu. Tak sa mu   zazdalo, že Štefan Fašanga zahvízdal na ceste.
      </tei:p>
      <tei:p>
       Nad okrajom rozťahovali sa priesvitné pary ako jemná pavučina,   blikali jagavé hviezdičky snehu. Mesiac, zdalo sa, stojí nehybne, a   krajec mu ktosi odkrojil.
      </tei:p>
      <tei:p>
       Na ceste čakal Števo Fašanga s baranicou na očiach. Ruky mal vo   vreckách, nohy podlomené a prehýnal sa dozadu. Biela para vlnila sa   mu okolo nosa.
      </tei:p>
      <tei:p>
       — Kde máš čakan? — povedal. — Pôjdeme!
      </tei:p>
      <tei:p>
       Jerguš sa tíško prešmykol podstienkom do drevárne, nahmatal čakan,   ktorý si bol pri dverách prichystal, a vrátil sa k Štefanovi.
      </tei:p>
      <tei:p>
       Pohli sa popri mostíku, cez zamrznutú riečku, na Hať. Húpali   hlboko do snehu.
      </tei:p>
      <tei:p>
       — Nie je to ďaleko, — rozprával Štefan, zaťahujúc rukávom popod   nos. — Žumpa je zamrznutá, prejdeme ju ľahko. Potom cez Katrenu, a   sme na Voliarke... Či sa bojíš?
      </tei:p>
      <tei:p>
       — Nebojím sa ničoho, — povedal Jerguš neobratne, lebo mu tuhý mráz   sťahoval ústa.
      </tei:p>
      <tei:p>
       Katrena bola záhrada ovocných stromov pozdĺž ľavého ramena riečky.   Chlapci prešli cez zamrznutú žumpu, prebrodili sa medzi stromami   záhrady a zastali pri vrbinách na kraji širokej lúky. Bola to   Voliarka, lúka rovnušká ako dlaň. I po nej sa snovali striebristé   pary a na druhom konci černel sa lesík veľkých stromov, zvaný   Horička.
      </tei:p>
      <tei:p>
       — Či počuješ, ako hrkoce? — opýtal sa Štefan Jerguša, upozorňujúc   ho na čurčanie potoka, skrytého pod ľadom medzi vrbinami. — Vytneme   žliabok a odrazíme ho na lúku. A zajtra budeme mať ľad až hen pod   Horičku!
      </tei:p>
      <tei:p>
       Poodhŕňali sneh a chytili sa prekopávať jarček od lúky po potok.   Zem bola tvrdá, čakan odskakoval, spod záseku fŕkali kúsky   zľadovatenej hliny... Štefan a Jerguš zamieňali sa pri tejto robote.   Zatínali schuti, a keď sa rozhorúčili, zhodili kožúšky a pracovali v   košeliach.
      </tei:p>
      <tei:p>
       Pod vrchnou kôrou hliny bola zem mäkšia, poddajnejšia. Čakan sa   hlbšie zatínal, odvaľovali sa väčšie kusy zeme. Tak Jerguš, ako i   Štefan, chcel sa prvý prekopať k potôčku.
      </tei:p>
      <tei:p>
       V prekopanom jarčeku zablyšťal sa tenký pásik presiaknutej   vody.
      </tei:p>
      <tei:p>
       — Nevládzeš, daj! — povedal Jerguš ustatému Štefanovi, ktorý sa   prplal už pri samom potoku.
      </tei:p>
      <tei:p>
       Vzal mu z ruky čakan a niekoľkými zásekmi prelomil medzu, deliacu   jarček od potoka. Voda sa s tichým šumotom rozbehla po novom korýtku.   Rozliala sa na lúku, začala podmývať spodné vrstvy snehu. Sneh   tmavel, prepadúval sa, voda presakovala až na povrch.
      </tei:p>
      <tei:p>
       Chlapci odkryli potok, zahatali mu starý jarček ľadom, hlinou a   snehom, odrazili ho celý na lúku.
      </tei:p>
      <tei:p>
       Voda teraz hlasno zaklokotala, valila sa jarčekom kopcovite, sneh   šuchotal, začal sa pohybovať a klesať. Na lúke zjavovali sa menšie i   väčšie zrkadlá, v nich odrážal sa naštrbený mesiac. Chlapci sa   zasnili a mĺkvo pozerali na náhlu premenu snehom pokrytej lúky.
      </tei:p>
      <tei:p>
       „Vyhrešia ma,“ pomyslel si Jerguš a volal Štefana domov.
      </tei:p>
     </tei:div>
     <tei:div type="chapter">
      <tei:head>
       ŠKVRNA NA ĽADE
      </tei:head>
      <tei:p>
       Na mrku druhého dňa sedelo sa v teplej kuchyni. Mama varila   zemiaky a prihadzovala raždie na oheň. Anna hrala sa s bábikou, ktorú   si spravila sama: zavinula handričky do bieleho plátna, uhlíkom   nakreslila oči, nos, krivé ústočká, zakrútila vec do mamkinej šatky a   tešila sa s ňou:
      </tei:p>
      <tei:p>
       — Prečo len nespíš? Veď mám s tebou trápenia — ani noci ani   dňa!
      </tei:p>
      <tei:p>
       Jerguš so Štefanom reparovali korčule, odkrúcali skrutky   kliešťami, prispôsobovali na nohy. Rudko stál pri nich, palec mal v   ústach, fučal a pozorne sa díval.
      </tei:p>
      <tei:p>
       Korčule dobre chytali, Jerguš len tak ukradomky šibol po mame   očami, či náhodou nezbadala ostré zárezy od korčule na topánke.
      </tei:p>
      <tei:p>
       Štefan radil zásobiť sa špagátom, ak by korčule náhodou popúšťali.   Jerguš pošepol, že špagát má vo vrecku. Pozreli na seba významne a   akoby nič — vytratili sa z kuchyne.
      </tei:p>
      <tei:p>
       — Bežme, — povedal Jerguš, — aby nás Anna nezbadala. Lebo bude   pyskovať...
      </tei:p>
      <tei:p>
       Útekom zahli na Voliarku po chodníčku, vyšliapanom včerajšieho   dňa.
      </tei:p>
      <tei:p>
       Tmilo sa. Voliarka bola pokrytá tmavou a veľkou tablou ľadu.   Tajomná polotma ležala na ňom, mŕtva a nehybná...
      </tei:p>
      <tei:p>
       Chlapci zastali pri vŕbach, pozreli si navzájom do tvárí, či sú   ozaj tí istí. Či cestou sem nejakým záhadným spôsobom nezmizol z nich   jeden alebo druhý a na jeho miesto nenastúpil neznámy, tajomný, nikdy   nevidený človek...
      </tei:p>
      <tei:p>
       — Tma je, — povedal Jerguš. — Nevidím ani nášho domu. — Vykročil   na ľad, pokĺzol sa a spadol. — Ja už sedím, môžeme si pripäť...
      </tei:p>
      <tei:p>
       Korčule pripäli — každý po jednej — priviazali špagátom a   bojazlivo, neisto začali sa podávať na prostriedok ľadu.
      </tei:p>
      <tei:p>
       Držali sa blízko vedľa seba. V studenej tme ustrnutá čierna tabla   ľadu, krpaté a hrubé vŕby pri potôčku a ďaleko za lúkou tmavý chlp   Horičky, to všetko pôsobilo veľmi tiesnivo. Jerguš si ticho pískal,   aby posmelil seba i svojho druha.
      </tei:p>
      <tei:p>
       Ľad bol skraja hrboľatý, naprostriedku hladký ani sklo. Tupé   korčule kĺzali sa na ňom, chlapci padali. Bolo treba vydrať ho, aby   sa korčule nešmýkali bokom.
      </tei:p>
      <tei:p>
       — Budeme sa hrať, že tento ľad je more, — povedal Štefan Fašanga.   — Hen pri Horičke bude Amerika...
      </tei:p>
      <tei:p>
       — Nedbám, — súhlasil Jerguš. — Ideme do Ameriky...
      </tei:p>
      <tei:p>
       Odsotil sa ľavou nohou a podarilo sa mu viezť sa na korčuli   niekoľko metrov. Štefan urobil tak isto. Začali sa pretekať, kto sa   prevezie na väčšom kuse jedným dúškom. Tieseň prestala.
      </tei:p>
      <tei:p>
       Za Horičkou začervenalo sa nebo. Mesiac vyšiel — naštrbenejší ako   včera. Chlapci ho vítali baranicami, vyhadzujúc ich do výšky.
      </tei:p>
      <tei:p>
       Pri samej Horičke, ležmo na ľade, sa čosi začernelo. Neveľké,   nehybné.
      </tei:p>
      <tei:p>
       — Pozriže, — povedal Štefan, — v Amerike je akoby čiapka... Poďme   pozrieť...
      </tei:p>
      <tei:p>
       Rozohnali sa k tmavej škvrnke. Na ľade, primrznutá, s vytrčeným   zobáčikom a natiahnutými labkami, ležala divá kačka, meravá a   studená. Chlapci sa mĺkvo sklonili nad ňu.
      </tei:p>
      <tei:p>
       — Chuderka, už nežije, — povedal Jerguš. — Ona to bude, čo ju pán   horár podstrelili. Zanesme im ju!
      </tei:p>
      <tei:p>
       Za Voliarkou a za Jelšovou vodou bolo vidieť niekoľko osvetlených   oblôčkov. Štefan hovoril, že je to horárovie dom. Chlapci korčuľami   vysekali z ľadu primrznutú kačku a pobrali sa s ňou k horárovie   domu.
      </tei:p>
     </tei:div>
     <tei:div type="chapter">
      <tei:head>
       ZNÁMOSŤ
      </tei:head>
      <tei:p>
       Poľovnícki psi vybehli z drevárne, doskakovali do chlapcov.   Jerguš, odchovanec vrchovskej samoty, priateľ a krotiteľ psov,   nepoznal príčiny, prečo by sa mal psa báť. Cítil čosi v rukách a v   obrvách, čomu sa doteraz korili všetci psi, s ktorými sa postretal.   Povedal sebavedome, spevavým hrdelným hlasom:
      </tei:p>
      <tei:p>
       — Neboj sa, neboj, ja ti nič nespravím!
      </tei:p>
      <tei:p>
       Pohladil psa po šiji, zahladil mu na chrbte naježenú srsť. Pes sa   porozháňal chvostom doširoka, tenkým, priateľským zaštekaním ho   privítal. Druhý, ešte šteniatko, priplazil sa k nemu a pošibal ho   chvostom po nohách.
      </tei:p>
      <tei:p>
       Na horárni vrzli dvere. Vyšiel bradatý pán horár s fajkou na dlhej   trúbeľke:
      </tei:p>
      <tei:p>
       — Čo je, chlapci, čo je?
      </tei:p>
      <tei:p>
       — Kačku sme našli, — povedal Jerguš, — na Voliarke.
      </tei:p>
      <tei:p>
       — Kačku? Nebodaj — včerajšiu! Hneď som vedel, že dostala. Poďteže   s ňou dnuká!
      </tei:p>
      <tei:p>
       Všetci vošli do horárne. Psov pán horár dnu nevpustil, aby sa vraj   nerozmaznali a navykli na zimu.
      </tei:p>
      <tei:p>
       Vo veľkej, dobre vykúrenej izbe pri stole sedela pani horárka,   čítala obrázkový kalendár. Pri peci sedel chlapec s veľkou mačkou v   lone. Stískal jej konček chvosta; mačka fučala a mrnčala.
      </tei:p>
      <tei:p>
       — Kačku doniesli, — povedal horár, berúc ju Štefanovi z ruky. — Tú   istú, čo som včera podstrelil. Pekná je. Tieto pekné pierka budú   vaše, — ukazoval na krídla a chvostík. — Príďte si zajtra...
      </tei:p>
      <tei:p>
       Chlapec s mačkou natiahol hrdlo, obzeral kačku. Zahľadel sa, ústa   otvoril, nič nepovedal.
      </tei:p>
      <tei:p>
       — Zanesiem ju do chladna, — povedal pán horár a vyšiel s kačkou do   pitvora.
      </tei:p>
      <tei:p>
       Pani horárka sa usmiala:
      </tei:p>
      <tei:p>
       — Sadnite si, chlapci, a zohrejte sa. A zajtra večer príďte   okoštovať kačičku. Môžete sa aj s naším Náckom skamarátiť.
      </tei:p>
      <tei:p>
       Nácko, dívajúc sa veľkými očami na chlapcov, mocne stisol mačke   chvost. Potom ju pustil. Sfučala, zamraukala a šibla pod posteľ.
      </tei:p>
      <tei:p>
       Chlapci podišli k peci a zastali pred Náckom s rukami vo   vreckách.
      </tei:p>
      <tei:p>
       — Rád máš mačky, — povedal mu Jerguš vážne.
      </tei:p>
      <tei:p>
       — Mačky nemáme, — povedal Nácko, — iba kocúra. Lenivý je ako pes.   Myši nechytá, iba čo mi holuby vydrhol.
      </tei:p>
      <tei:p>
       — Ja nemám rád mačky, — povedal Števo Fašanga, — sú falošné. Máme   jednu takú starú — volá sa Klára — nemôžem ju ani vidieť. Nedávno mi   mlieko zožrala, musel som piť čiernu kávu...
      </tei:p>
      <tei:p>
       Jergušovi zaškŕkalo v žalúdku. Pocítil jemnú vôňu vareného mlieka   a dráždivú chuť kávy.
      </tei:p>
      <tei:p>
       — Poďme už, — pošepol Štefanovi a zabočil k dverám.
      </tei:p>
      <tei:p>
       — Či už idete? — opýtala sa pani horárka.
      </tei:p>
      <tei:p>
       — Už sme sa zohriali, — odpovedal Števo Fašanga.
      </tei:p>
      <tei:p>
       — Dobrú noc!
      </tei:p>
      <tei:p>
       V pitvore stretli pána horára.
      </tei:p>
      <tei:p>
       — Zajtra isto príďte, — povedal potichu.
      </tei:p>
      <tei:p>
       Horárski psi vyprevadili ich až za bránu, samopašne skákali a   skučali. Noc bola veľmi studená.
      </tei:p>
     </tei:div>
     <tei:div type="chapter">
      <tei:head>
       VEČERA
      </tei:head>
      <tei:p>
       Jerguš sa vyumýval, vlasy začesal cez pol čela, na pravé ucho.   Mamka mu dala košeľu a povedala:
      </tei:p>
      <tei:p>
       — Mnoho nejedz, to sa nepatrí. Nemliaskaj pri jedení. Ústa i nos   neutieraj rukávom. Vezmi do kešene čistú šatôčku a drž sa   pekne...
      </tei:p>
      <tei:p>
       — Viem, — povedal Jerguš, — čo sa patrí! Veď som nie malý   chlapec!
      </tei:p>
      <tei:p>
       Malý Rudko, skrčený na stolčeku, skackal po kuchyni ako jazdec na   koni. Anna podkladala mu nohu a hnevala sa, že v izbe lomozí.
      </tei:p>
      <tei:p>
       — Čuš, — povedal Rudko, zamračil sa a lomozil ďalej.
      </tei:p>
      <tei:p>
       Bol už večer, tmilo sa, pred domom zahvízdal Štefan. — Zbohom! —   povedal Jerguš mame a utekal za ním.
      </tei:p>
      <tei:p>
       Von podúval južný vietor. Po nebi vandrovali čierne oblaky a   presvitalo tmavobelasé nebo. Povetrie bolo vlažné, sneh navlhnutý.   Nad Lapinovie domom, v kroviskách Pasekou zvaných, ťahavo a smutne   zavýjal lišiak.
      </tei:p>
      <tei:p>
       — Hladný je, — povedal Števo Fašanga pohnuto a pohol sa s Jergušom   dolu cestou.
      </tei:p>
      <tei:p>
       Zo stromov, z vysokých jelší a vŕb, čo postávali okolo vody a   klonili sa nad cestu, šúchal sa namoknutý sneh. Chlapci sa stŕhali.   Bolo to tajomné a desivé...
      </tei:p>
      <tei:p>
       — Odmäk je, — povedal Jerguš. — Dajú sa dobre hrudy šúľať. — Boli   pri horárovie záhradke. — Počkaj, zapískam na psov.
      </tei:p>
      <tei:p>
       Jerguš zapískal na palcoch, psi vybehli, pozdravili sa: Haf, haf!   Priateľsky obskakovali.
      </tei:p>
      <tei:p>
       Vyšla pani horárka, uviedla chlapcov do izby a odišla. Akiste do   kuchyne. V izbe, pri peci, sedel Nácko, kreslil — anjelov i vojakov   na tvrdú lepenku. Všetkých s puškami a fúziskami.
      </tei:p>
      <tei:p>
       — Idem robiť betlehem, — povedal. — Vystrihnem týchto pajácov a   prilepím na dosku. Potom ich budem cvičiť! — Zasmial sa.
      </tei:p>
      <tei:p>
       — Anjeli nemajú pušky, — povedal Jerguš.
      </tei:p>
      <tei:p>
       — To je nič, — namietal Nácko, — puška sa aj anjelovi zíde. — Vzal   nožnice a strihal. Pomáhal si ústami, postonával ťažko. — Môžete si   zajaca zastreliť... Nožnice sú tupé ako kôl!
      </tei:p>
      <tei:p>
       Prišla pani horárka, prikryla malý stolík, pritiahla ho bližšie k   peci a povedala:
      </tei:p>
      <tei:p>
       — Tu budete večerať.
      </tei:p>
      <tei:p>
       Cez otvorené dvere — akiste z kuchyne — zaváňala vôňa pečeného   mäsa. Nácko prežieral sliny, päsťou si pritláčal na žalúdok a   vravel.
      </tei:p>
      <tei:p>
       — Hladný som ako pes. Na obed sme mali kyslé zemiaky s chlebom.   Dve misiská zješ, ide ťa roztrhnúť. A o minútu už by si zas   jedol...
      </tei:p>
      <tei:p>
       Pani horárka priniesla nakrájaný chlieb. Čakalo sa. Potom prišli   tri taniere s mäsom. Rozsadila chlapcov okolo stolíka.
      </tei:p>
      <tei:p>
       — Jedzte, — povedala. — Na kosti dajte pozor, aby ste sa   nezadrhli.
      </tei:p>
      <tei:p>
       Jerguš a Štefan dostali krídla a prsia, Nácko hlavu a dlhé hrdlo.   Objedol ho chytro, šťavu z neho vyťahal a priložiac ho k ústam, hrubo   ako káčer zakačkal.
      </tei:p>
      <tei:p>
       — Ocko išli do mesta, — povedal. — Potom budú jesť, keď prídu.   Najradšej majú laby. A ja mám najradšej hlavu. Mozog je dobrý a   človeku rastie od neho rozum.
      </tei:p>
      <tei:p>
       Jerguš si utrel ústa šatôčkou a povedal:
      </tei:p>
      <tei:p>
       — Mne raz mama dali glingu, rastú vraj od nej vlasy. Zjedol som   ju, a také vlasy mi narástli! — Ukazoval po plecia.
      </tei:p>
      <tei:p>
       Štefan prehltol jedlo, očistil si hlas a doložil:
      </tei:p>
      <tei:p>
       — A mne dedo povedal, aby som jedol len suché kôrky z chleba, že   budem červený. A taký som bol červený ako rak...
      </tei:p>
      <tei:p>
       Potom sa dlho mlčalo. Chlapci mliaskali ústami, vyciciavali kosti.   Ak sa priblížil k nim kocúr, o nohy sa im pootieral, zapriadol a   zamraukal, Nácko odháňal ho čiapkou:
      </tei:p>
      <tei:p>
       — Ideš ho! Holuby si zhltal, vlkolak!
      </tei:p>
      <tei:p>
       Chlapci sa najedli, posadali okolo pece, sýti a mlčanliví.   Chystali sa všetci kresliť a vystrihúvať pajácov pre betlehem.
      </tei:p>
      <tei:p>
       Na dvore pod oblokmi postávala zima, zachuchlená v bielom páperí   až po uši. A v Paseke ešte vždy žalostne ujúkal úbohý starý   lišiak...
      </tei:p>
     </tei:div>
     <tei:div type="chapter">
      <tei:head>
       OBYVATELIA PRI POTÔČKU
      </tei:head>
      <tei:p>
       Jerguš stál pri ceste na mostíku. Ráno bolo a hukotal teplý južný   vietor. Nebo fialovosivé. Stromy v záhrade tancovali, nahýbali sa   zboka nabok a vyhrážali sa haluzami jelšinám pri Jelšovej vode. Sneh   mokrý, vpíjal sa do zeme a stekal zelenkavými potôčkami dolu   dvorom.
      </tei:p>
      <tei:p>
       Po ceste pobehúvali pipíšky na tenučkých dlhých nožičkách. Od   hŕbky k hŕbke konského trusu. Hľadali nestrávené zrniečka ovsa.   Tešili sa, pišťali, potriasali chocholkami.
      </tei:p>
      <tei:p>
       Pod mostíkom pretekala zvlášť čistučká voda. Vyvierala povyše   domu, pri samej ceste, v studnici vykladanej drevom. Na dne studnice   bol piesok, voda nanášala ho kopcovite. Večne sa hrala, zápasila s   ním. Potom tíško putovala popri ceste vedľa Lapinovie záhrady.
      </tei:p>
      <tei:p>
       Hovorilo sa, že voda v studnici je znamenitá. Prediera sa vraj z   hlbokých hĺbok, cez tvrdé kremenné vrstvy a nikdy nezamŕza. Preto ju   nazvali teplicou. Jerguš chodieva ráno k studnici s peknými drevenými   ročkami, načrie vody doplna a ponáhľa sa domov.
      </tei:p>
      <tei:p>
       Hľadel Jerguš do potôčka a premýšľal o ňom:
      </tei:p>
      <tei:p>
       Za tuhej zimy vystupuje z neho hustá biela para. Zo dna a briežkov   vyrastá sviežozelená jemná tráva, voda ju sčesáva ako dlhé vlasy.   Miestami stelie sa v jarčeku drobný bôbovník, špenát alebo bujný   sviežovec. Prilietajú čierne drozdy, najmä keď je tuhá zima. Pokutajú   zobákmi medzi korienkami rastlín a odletia. Najčastejšie vídať vtáčka   drobného ako palec, s krátkym, nahor vyhnutým chvostíkom. Števo   Fašanga povedal, že je to cárašník.\footnote{Vtáčik, nazývaný aj   králikom.} Každé božie ráno, vždy v ten istý čas, vandruje proti   jarčeku. Hlávku obracia, kuká sem i tam. Kde-tu si zazobká, zarapoce   a poletí...
      </tei:p>
      <tei:p>
       Pod mostíkom zdržiava sa veľmi dlho. Vždy samučičký sám. Zájde až   po studienku a odtiaľ zase návratom, popri jarčeku, odletí do   neznáma...
      </tei:p>
      <tei:p>
       Niekedy vidno preletieť ponad teplicu krásneho zeleného či   beláskavého vtáka. Má dlhý zobáčik. Za letu temer sa dotýka vody.   Prudko lieta a málokde sa zastaví. Števo Fašanga povedal, že je to   rybárik.
      </tei:p>
      <tei:p>
       Zjari zase spievajú v potôčku zelené a brnavé žaby. Tenuško i   chrapľavo. Jerguš vtedy dlho nespí. Rád ich počúva.
      </tei:p>
      <tei:p>
       Drobný cárašník, ako každé ráno, i teraz poletúval nad potôčkom.   Jerguš, aby vtáčika nezastrašil, pobral sa hore dvorom k zajačím   klietkam.
      </tei:p>
      <tei:p>
       Z kozieho chlievika bolo počuť bliakať kozu. Mala sa okotiť, preto   bliakala. Možno od radosti, možno od strachu.
      </tei:p>
      <tei:p>
       Zajace v klietkach boli čulé, pobehúvali dookola, škrabotali a   ohrýzali dosky. Chceli sa z klietok vyslobodiť.
      </tei:p>
      <tei:p>
       Samice dupotali zadnými nohami. Prehrabávali hrachovinu, strihali   ju zubami a ukladali do kúta. Pripravovali si lôžka. Niektoré šklbali   si srsť na prsiach a starostlivo vystielali hniezda. Bolo to   znamením, že sa budú kotiť a že jar už nie je ďaleko.
      </tei:p>
      <tei:p>
       Na ceste ozývali sa výkriky. Jerguš videl kŕdeľ ženičiek s   batôžkami utekať hore cestou. Za nimi zahadzoval sa vychudnutý pes   čiernej srsti. Poslednú zo ženičiek dochytil, potrhal ju za sukne.   Ženička zjajkala, odhodila batôžtek a pobehla bystrejšie. Pes   zaostal, klesol, znova sa pozbieral, znova utekal za ženičkami.
      </tei:p>
      <tei:p>
       Jerguš kedysi počul rozprávať o besných psoch. Besný pes, ak   pohryzie iného psa, aj ten sa zbesnie. Pre ľudí je tiež veľmi   nebezpečný...
      </tei:p>
      <tei:p>
       Skočil Jerguš k drevárni, zavrel vráta, aby sa Chvostík, spiaci na   povale, von nedostal. Utekal na cestu.
      </tei:p>
      <tei:p>
       Ženičky vbehli do Lapinovie dvora. Z košíkov na chrbte vytekalo im   v meste nepredané mlieko. Kričali a božekali. Jerguš zavrel za nimi   bráničku, vybehol na cestu. Pes bol už pri mostíku. Zastal, zahľadel   sa krvavými očami na Jerguša, rozohnal sa a skočil. Jerguš, akoby v   tejto chvíli opanovaný prasilou svojich predkov, hodil sa bokom, pes   skočil do prázdna. Útok sa opakoval; Jerguš nastavil topánku, psa   obratne odkopol. Ľutoval, že nič nemá v rukách. S besným psom ešte   nezápasil, teraz nachytro nevedel, ako sa mu ubrániť. Postupoval   chrbtom k mostu na Hať. Sám nevediac prečo. Len tak, bez rozmyslu.   Uhýbal sa a odskakoval pred novými útokmi zvieraťa. Peny fŕkali z   odškerenej papule chorého psa, krvavé oči blyšťali sa prenikavým   zeleným leskom. Ženičky horekovali, pokrikovali na Jerguša, aby sa   nedal uhryznúť.
      </tei:p>
      <tei:p>
       Jerguš mihom hodil sa na okraj latkovej brány, prudkým rozmachom   preniesol sa ponad vodu a bol na druhej strane. Zúrivé zviera skočilo   naň, ale udrelo už len do prázdnych latiek — zošmyklo sa a spadlo do   vody.
      </tei:p>
      <tei:p>
       Prebúdzajúca sa Jelšová voda zhltla ho a skryla pod ľadom.
      </tei:p>
      <tei:p>
       Smutne pozeral Jerguš do trhliny v ľade. Ľúto mu bolo chorého   zvieraťa, ktoré zmizlo vo vode. Vrátil sa na cestu poblednutý a   rozochvený.
      </tei:p>
      <tei:p>
       Ženičky vychádzali už zo dvora aj s Jergušovou ustaranou a   preľaknutou mamkou. Chválili jeho odvahu a obratnosť. Jerguš vošiel   do kuchyne, sadol si k sporáku na lavičku a tíško plakal...
      </tei:p>
      <tei:p>
       — Prečo plačeš? — opýtala sa ho šeptom Anna.
      </tei:p>
      <tei:p>
       — Psík sa utopil, — odpovedal ticho a hanbiac sa za slzy, ktoré   chlapcom nepristanú, vytratil sa do dvora...
      </tei:p>
     </tei:div>
     <tei:div type="chapter">
      <tei:head>
       PLAVBA
      </tei:head>
      <tei:p>
       Priehybina bola neveľká lúčka v úbočí nad Lapinovie domom. Z   jedného boku hraničilo s ňou husté krovie Paseky, z druhého strážila   ju horička mladých dubov. Nadol bola lúčka otvorená a podobala sa   zúženému jazýčku, v hornej časti bola preliačená v neveľké sedlo.
      </tei:p>
      <tei:p>
       Sedlo bolo zázračným kútikom tepla. Vystavené slnku a chránené   proti vetrom, okopnelo ešte za zimy. V predjarí, keď ešte sneh   pokrýval všetky polia, už sa zazelenalo drobnou trávičkou.
      </tei:p>
      <tei:p>
       Jerguš prvý raz v živote rozbehol sa hore Priehybinou na zelené   sedielko. Fialky tam rástli, drobné, krehké, ale milé a voňavé. Popri   nich ružové i biele sedmokrásky. Rozprávali Jergušovi, že príde jar a   bude veselo...
      </tei:p>
      <tei:p>
       Rozhľadel sa Jerguš po doline a zadivil sa. Konča doliny, na oboch   brehoch Jelšovej vody, videl mnoho domov s drevenými strechami. Bola   to dedina, o ktorej aj Števo Fašanga rozprával. Aj mamka ta   chodievali po cukor, múku a petrolej. Z komína sa dymilo a okolo   domov rozlievalo sa žlté svetlo slnka.
      </tei:p>
      <tei:p>
       Odtrhol niekoľko kvetov a veselo si pospevujúc, vrátil sa   domov.
      </tei:p>
      <tei:p>
       Štefan i Nácko prišli, čakali pri zajacoch na dvore.
      </tei:p>
      <tei:p>
       — Mám už veľa anjelov i vojakov, — povedal Nácko, chytajúc sa za   vrecko, — môžeme si spraviť betlehem.
      </tei:p>
      <tei:p>
       — A ja zase vravím, — doložil Števo Fašanga, — že žumpa je ešte   zamrznutá a visia tam veľké ciagle. Môžeme anjelov tam popriliepať,   budeme mať pekný betlehem.
      </tei:p>
      <tei:p>
       — Ja nedbám, — povedal Jerguš.
      </tei:p>
      <tei:p>
       Vzal z drevárne sekeru a pohli sa k žumpe.
      </tei:p>
      <tei:p>
       Vodopád žumpy bol ešte zamrznutý. Viseli z neho mohutné ciagle a   tvorili rozprávkové biele a zelené jaskynky. Chlapci priblížili sa im   opatrne, lebo ľad na žumpe sa prehýnal a prašťal. Umiestnili mnoho   papierových anjelov a vojakov po jaskynkách, namierili ich puškami   proti sebe a tešiac sa nevídanému betlehemu, šantili po ľade.
      </tei:p>
      <tei:p>
       — Viem, čo urobíme! — povedal Jerguš tajomne.
      </tei:p>
      <tei:p>
       — Odtneme kus ľadu a spustíme sa na ňom dolu! Ja pôjdem prvý!
      </tei:p>
      <tei:p>
       Ľad prestieral sa iba nad žumpou. Odtok žumpy bol už slobodný.   Chlapci pri odtoku obrátili kus ľadu, Jerguš skočil naň, voda ho   odnášala.
      </tei:p>
      <tei:p>
       — Zbohom! — zvolal veselo, kývajúc baranicou. — Idem do   Ameriky!
      </tei:p>
      <tei:p>
       Nácko a Štefan chvíľku pozerali za ním so závisťou, hneď obsekali   ešte väčšiu tablu a spustili sa na nej obaja. Nácko kričal, bál sa.   Jerguš už bol ďaleko, na prudkej vode. Jeho ľad nabehol na koreň,   Jerguš sa skĺzol. Zachytil sa rukami vŕby, vyskočil na breh, iba nohy   si omočil.
      </tei:p>
      <tei:p>
       Štefanova tabla sa prelomila, padol do vody i s Náckom. Kričali   prenikavo a chytro zoskakovali na breh.
      </tei:p>
      <tei:p>
       — Poďme ešte raz! — volal na nich Jerguš.
      </tei:p>
      <tei:p>
       Spustili sa ešte raz, ešte dva razy.
      </tei:p>
      <tei:p>
       Pred večerom sa nebo vyjasnilo, začalo priťahovať. Mokré topánky i   nohavice primŕzali a tvrdli ako roh.
      </tei:p>
      <tei:p>
       — Nezraďte, — povedal Štefan, — čo sme robili. Musíme ísť domov,   voda je už celkom čierna...
      </tei:p>
      <tei:p>
       Anjeli a vojaci zostali v ľadovom betleheme. Fúzatí, zabudnutí,   opustení. Cielili na seba dlhými puškami...
      </tei:p>
     </tei:div>
     <tei:div type="chapter">
      <tei:head>
       ROZŠÍRENÝ MOSTÍK
      </tei:head>
      <tei:p>
       Zima sa chcela rozlúčiť. Ukázala sa, aká je pekná. Najprv stmavelo   nebo, akoby slnko bolo vyhaslo. Potom začali padať chumáčiky, veľké   ako baranice. Od večera až do rána. Z plota trčali len malé latôčky.   Stromy boli bielušké, na telefónne drôty nalepili sa dlhé pásiky   snehu; obťažkané odvisli hlboko.
      </tei:p>
      <tei:p>
       Ráno prerástli slnečné lúče cez oblaky ako dlžizné steblá zrelej   slamy. Sýkorky zaštebotali: Cucu-daj cu-cu-daj! — Ohlášali sa   postupne: jedna v záhrade, druhá na jelšinách pri Jelšovej vode. Prvá   prestala, druhá začala. A tá tretia, kdesi za Katrenou, tenučko   zakončila.
      </tei:p>
      <tei:p>
       Sneh sa lepil na nohy, premáčal topánky. Ženičky s batôžkami   poberali sa do mesta, cupkali, brodili sa po mokrom snehu. Dlhé   sukne, aby sa im nenamáčali, zakasali si za pásy. Išli nahrbené,   chôdza bola ťažká.
      </tei:p>
      <tei:p>
       Okolo jarčeka, kde tiekla teplica, čurkotala voda. Stekala tenkými   prúdikmi zo všetkých strán. Drozdy prileteli, povŕtali žltými   zobáčikmi medzi korienkami rastlín a odleteli. Hore, do Paseky...   Cárašník privandroval veselší ako inokedy. Zacŕkal pri Lapinovie   dome, vošiel pod mostík, ale dlho nevydržal. Ktosi zdupotal na   mostíku, musel chytro popchnúť.
      </tei:p>
      <tei:p>
       Na mostík pribehol Jerguš, poobzeral cestu i polia, potôčky i   stromy. Utekal do dvora, zaklopal na kuchynský oblok:
      </tei:p>
      <tei:p>
       — Rudko, poď! Ideme sa hrať!
      </tei:p>
      <tei:p>
       Rudko vyšiel, usmieval sa, jasno mu bolo na tvári.
      </tei:p>
      <tei:p>
       Jerguš priniesol z drevárne dve lopaty: Rudkovi menšiu, sebe   väčšiu, a povedal:
      </tei:p>
      <tei:p>
       — Odhádžeme sneh zo dvora a budeme mať leto. Zem vyschne, budeme   sa hrať o gombičky.
      </tei:p>
      <tei:p>
       Rudko si utrel nos rukávom, chytil lopatku a začal čiarať po   snehu. Fučal a brucho vypúčal; robota mu nešla.
      </tei:p>
      <tei:p>
       — Nevládzeš, — povedal Jerguš, — ešte si maličký. To sa musíš   takto obracať!
      </tei:p>
      <tei:p>
       Začieral Jerguš, naberal, prehadzoval do záhrady. Rudko sprobúval   tiež, ale nedočiahol na plot. Išiel teda na mostík a odhŕňal sneh do   jarčeka.
      </tei:p>
      <tei:p>
       Kým sa Jerguš prebrázdil až k mostíku, blížilo sa poludnie.   Ženičky s batôžkami vracali sa z mesta. Niekedy doháňali ich zvlače   alebo korba a tu štebotavé starenky, aby sa nemuseli vystupovať do   hlbokého snehu, pobehli pred zvlačami a hľadali ušliapané   miestečko.
      </tei:p>
      <tei:p>
       Jerguš pozeral na ne, cupkajúce hore cestou. Smial sa.
      </tei:p>
      <tei:p>
       — Rozšírime mostík, — povedal, — lepšie sa pomestia... — Pomáhal   Rudkovi odhŕňať sneh z mostíka do jarku.
      </tei:p>
      <tei:p>
       Jarok sa zapĺňal, mostík zdal sa už širší. Chlapci donášali sneh   zo dvora, jarček vyplnili, s mostíkom zarovnali.
      </tei:p>
      <tei:p>
       — Idú ženy a sane za nimi! Ujdime! — Chytil Jerguš Rudka za ruku,   vtiahol ho do dvora.
      </tei:p>
      <tei:p>
       Ženičky utekali pred zvlačami. Dobehli na mostík, zastali,   obrátili sa, pozerali na furmana. Či nie je známy, či ich na zvlače   nezavolá. Krôčik bokom, krôčik nazad — a hneď veľký krik. Preborili   sa. Zostali po nich len tmavé diery v snehu.
      </tei:p>
      <tei:p>
       — Poďme do drevárne! — ťahal Jerguš Rudka za ruku.
      </tei:p>
      <tei:p>
       — Ty loptoš! Ty priemen priezorčivý! Aby ťa Pán Boh netrpel! —   vykrikovali ženičky, pomáhajúc dvom družkám vytiahnuť sa z   jarčeka.
      </tei:p>
      <tei:p>
       Na preddomie vyšla Jergušova mama, pozerala, čo sa stalo.
      </tei:p>
      <tei:p>
       — Máte vy to syna-zbojníka! — zakričala starenka na mostíku tenkým   hlasom. — Lepšie si ho vychovajte.
      </tei:p>
      <tei:p>
       Odišli, mostík zostal prázdny.
      </tei:p>
      <tei:p>
       Mamka išla na mostík, poobzerala, pokrútila hlavou. Nakukla do   drevárne a tichým, vážnym hlasom povedala:
      </tei:p>
      <tei:p>
       — Zle si vykonal! Starých ľudí si nevážiš. — Vrátila sa do   kuchyne.
      </tei:p>
      <tei:p>
       Jerguš v smiechu zosmutnel. Vtiahol sa do kuchyne kajúci a   mlčanlivý. Smial sa i smútil. Chcelo sa mu plakať i smiať. Dusilo ho.   Aby sa potrestal za priestupok, presedel v kúte a neobedoval.
      </tei:p>
     </tei:div>
     <tei:div type="chapter">
      <tei:head>
       ČERVENÁK NASTUPUJE
      </tei:head>
      <tei:p>
       Jarné slnko malo veľký tanec. Rozveselené žiarilo zlatým plameňom.   Jeho lúče tancovali po snehu niekoľko dní.
      </tei:p>
      <tei:p>
       Sneh tento tanec nevydržal. Rozlial sa a vtiahol do zeme. Púpavky   sa prebudili, rozvinuli čiapočky. Bolo ich na tisíce. Obzerali, čo sa   robí. Žltučkými šticami pokyvovali a zdobili sa zelenými kabátikmi   listov.
      </tei:p>
      <tei:p>
       Na Priehybine, zo strmého boku vybuchol tuhý prameň vody.   Vyhladzoval sa kopcovite, bublal a spieval. Bielučký ako z mramoru.   Iste dlho vandroval v hlbokých hlbinách a teraz sa tešil novému   slnku.
      </tei:p>
      <tei:p>
       Jerguš pojal Rudka za ruku, preniesol ho okrajom brány — ponad   vodu — k Hati. Hať bola ako velikánska púpava, veľká ako desať   dvorov. Zelenkavá voda ju obehúvala, ponáhľajúc sa do neznámych   krajov. Žumpa hučala ako šialená. Voda skákala do nej zvysoka,   krbáľala a krútila sa v bielych penách. Striekala na brehy, zmáčala   nové dáždniky podbeľov a lopúchov.
      </tei:p>
      <tei:p>
       Povyše žumpy, nad potokom, visela úzka lavička. Jerguš doteraz o   nej nevedel. Kam len vedie, kto po nej chodieva?
      </tei:p>
      <tei:p>
       Chytil Rudka mocne za ruku, viedol ho cez lavičku a kričal:
      </tei:p>
      <tei:p>
       — Nedívaj sa do vody! — V hukote vody sotva ho bolo počuť. — Dívaj   sa pred nohy, hlava sa nezakrúti.
      </tei:p>
      <tei:p>
       Pod lavičkou kĺzala sa voda náhlivo a hladko ako zelenkavá   hodvábna stuha.
      </tei:p>
      <tei:p>
       Vpravo, medzi stromami záhrady, viedol chodníček. Jerguš so   Štefanom boli tade prešli, keď chodievali na Voliarku. Vtedy bola   tuhá zima, na Voliarke veľká tabla snehu. Žumpa bola zamrznutá, snehu   po kolená. Teraz je to všetko inak. Pod stromami čvŕka voda, tráva   šibe spod padnutého lístia.
      </tei:p>
      <tei:p>
       Od chodníčka vľavo černeli sa oráčiny sypkej zeme. Zdali sa už   osušené, čakali na oráčov. Za oráčinami, kdesi ďaleko, ležala dedina.   Bolo by treba ísť povedľa vody nahor... Nadišlo by sa na domy, teplé   priestranstvá medzi nimi — s kŕdľami chlapcov...
      </tei:p>
      <tei:p>
       Jerguš hľadel tým smerom, dlaňou zacláňal oči. Za oráčinami zazrel   nízke kriaky vrbín, medzi nimi motali sa tmavé postavy. Nohy od   kolien sa im beleli, boli bosé.
      </tei:p>
      <tei:p>
       — A tamto sa chlapci hrajú, — ukazoval Rudkovi. — Poďme bežať!
      </tei:p>
      <tei:p>
       Vychytil sa. Rudka vliekol za ruku. Rudko fučal, potkýnal sa a   bakal. Utekali dlho, zadychčali sa, potom šli krokom a zas utekali.   Pri vŕbových kroviskách zastali.
      </tei:p>
      <tei:p>
       Medzi vrbinami prestieral sa močiar. Brodilo sa tam niekoľko   chlapcov. Prechádzali povedľa brehov, norili ruky do vody až po   plecia. Hľadali vodné diery. Vyťahovali žaby, obyčajne spárené,   vyhadzovali na breh. Pokrikovali:
      </tei:p>
      <tei:p>
       — Tu ich máš! Potvory!
      </tei:p>
      <tei:p>
       Na trávniku postávali ich druhovia s otvorenými nožíkmi. Zabíjali   žaby, odrezávali im zadné nôžky a vyzliekali z kože.
      </tei:p>
      <tei:p>
       — Načo vám to bude? — opýtal sa ich Jerguš. — Hubíte zvieratá, to   je hriech!
      </tei:p>
      <tei:p>
       — Čo tu chceš? Odkiaľ si? — obrátil sa na Jerguša starší   červenovlasý chlapec. — Ber sa domov!
      </tei:p>
      <tei:p>
       — Červenák, daj mu! — zvolali niekoľkí naraz. — Zatni mu!
      </tei:p>
      <tei:p>
       Červenák zdvihol niekoľko odrezaných žiab a hádzal ich do Jerguša.   Jedna udrela Rudkovi do líca, rozplakal sa.
      </tei:p>
      <tei:p>
       — Počkaj, škuláň, rozdrapuj sa, — povedal mu Jerguš cez zuby, —   pôjdeš ty popred nás!
      </tei:p>
      <tei:p>
       Pojal plačúceho Rudka a ťahal ho preč od močiara. Chlapci   vykrikovali:
      </tei:p>
      <tei:p>
       — Sopliak! Všivák! Žaby sa bojí! Poď sem, nech ťa vyobšívam!
      </tei:p>
      <tei:p>
       Jerguš si ich nevšímal.
      </tei:p>
      <tei:p>
       — Neplač, — povedal Rudkovi. — Toho červeného si zachovám, a keď   pôjde popred nás, vyšibem ho prútom.
      </tei:p>
      <tei:p>
       Rudko sa utíšil a usmieval sa cez slzy. Páčila sa mu myšlienka   vyšibať Červenáka prútom po holých nohách.
      </tei:p>
     </tei:div>
     <tei:div type="chapter">
      <tei:head>
       ZÁZRAČNÉ NETOPIERE
      </tei:head>
      <tei:p>
       V bútľavých stromoch Horičky privčas sa prebudili netopiere. Zima   bola mimoriadne dlhá, preto vyleteli už za jarného podvečera.   Zakrúžili nad Voliarkou, cinkotali, klepkali ostrými zúbkami.
      </tei:p>
      <tei:p>
       Na Voliarke šibala už tráva. Z veľkej tably ľadu zostal iba   neveľký koláč. V tôni hrubizných líp, pri samej Horičke. Netopiere,   zaplašené jasom západu, utiahli sa k stromom a krúžili nad ľadovým   koláčom.
      </tei:p>
      <tei:p>
       Nácko ich zbadal. Obzeral veľké havranie hniezda po stromoch, keď   zacinkotal netopier. Netopier prekĺzol medzi haluzami, zbočil na lúku   a pripojil sa k ostatným. Bolo to záhadné, mrazilo po chrbte...
      </tei:p>
      <tei:p>
       Nácko utekal po Jerguša.
      </tei:p>
      <tei:p>
       — Veľké sú, — povedal, — ako vrany. Uši majú ako lopúchy...   Lietajú nízko, môžeme ich lapať.
      </tei:p>
      <tei:p>
       — Ak chytím dva, — uisťoval Jerguš, — jedného dám tebe.
      </tei:p>
      <tei:p>
       Utekali. Jerguš popredu. Nácko za mím. Prebehli Haťou, potom cez   lavičku, cez Katrenu pomedzi ovocné stromy. Krížom cez Voliarku k   Horičke.
      </tei:p>
      <tei:p>
       Netopiere poletúvali vo výške piatich až desiatich metrov. Uši im   Jerguš nevidel a o nič neboli väčšie od okrídlených myší. „Nácko ma   ošialil,“ myslel si, ale mu prepáčil toto malé klamstvo. Premýšľal,   ako dostať netopiera do hrsti.
      </tei:p>
      <tei:p>
       — Nalámeme ľadu a budeme ho vyhadzovať, — pošepkal Náckovi.
      </tei:p>
      <tei:p>
       Ľad bol krehký, voda sa spod neho stratila. Ľahko sa lámal pod   pätami topánok. Chlapci zdupotali, nazbierali úlomky, vyhadzovali ich   celou silou do výšky.
      </tei:p>
      <tei:p>
       Úlomky ľadu sipeli a bzučali ako veľké biele ovady. Hladné   netopiere metali sa za nimi, zachytávajúc menšie úlomky ľadu do   pyskov. Sekali zubami.
      </tei:p>
      <tei:p>
       Ak bol úlomok väčší, náraz mocnejší, netopier sa zakolísal, padol   k zemi. Nad zemou strepotal krídlami a odletel.
      </tei:p>
      <tei:p>
       — Hádžte hustejšie! — pobádal Jerguš.
      </tei:p>
      <tei:p>
       Nahotovili hŕbky ľadu a metali ho priehrštím medzi netopiere.   Niektoré sa zviezli s padajúcim ľadom až k zemi. A tu Jerguš   doskočil, pochytal ich baranicou.
      </tei:p>
      <tei:p>
       — Jeden je malý a dva veľké. Tohto veľkého ti dám, — ponúkal   Jerguš Náckovi.
      </tei:p>
      <tei:p>
       Úbohé zvieratká, plazili sa po ľade, nemohli vzlietnuť do výšky.   Jergušovi ich bolo ľúto. Vyňal z kešene kúsok chleba, rozdrobil ho,   nakŕmil svojho netopiera.
      </tei:p>
      <tei:p>
       — Uhryzol ma! — skríkol Nácko.
      </tei:p>
      <tei:p>
       Skákal, rukou otriasal a sipel.
      </tei:p>
      <tei:p>
       — Jedol by, — povedal Jerguš, — dáme mu chleba. Obratne vsunul   niekoľko kúskov medzi cvakotavé zúbky zvieraťa.
      </tei:p>
      <tei:p>
       Na mrku sa rozhodli chlapci zaniesť myšiakov do bútľavej lipy.   Vzali ich do čiapok, dieru vystlali suchým lístím, netopiere uložili.   Odchádzali tichí a spokojní. Podarilo sa rukou ohmatať a zblízka   pozrieť záhadné zvieratko. Možno nikto ho ešte v ruke nemal... Lieta   iba v tmách, tajomne cinkoce. Ženy a dievčatá sa boja, že sa im hodí   do vlasov, vlasy vyšklbe. Jerguš a Nácko sa ho veru neboja...
      </tei:p>
      <tei:p>
       „Možno je to stará myš,“ hútal Jerguš cestou. „Krídla jej   narástli, a teraz lieta. Aj ja by som lietal, keby som mal   krídla...“
      </tei:p>
     </tei:div>
     <tei:div type="chapter">
      <tei:head>
       KÚPAČI
      </tei:head>
      <tei:p>
       Sviatočne bolo v celej doline. Prekrásne krákorili sliepky,   obstávali okolo kuchynských dverí, kde-tu zobákmi na ne   zaklopkali.
      </tei:p>
      <tei:p>
       Vyšla mama, nasypala im zrna. Sliepky zbierali zrno opreteky,   opálali podbradkami a len zriedkavejšie prehodili slovko-dve. To — že   je zrno dobré alebo že nesluší sa veľmi náhlivo zobať.
      </tei:p>
      <tei:p>
       Deti posedúvali v kuchyni, oblečené v kostolných šatách. Jergušovi   kúpila mama nový klobúk zelenkavej farby. Anna povedala, že je klobúk   pekný. Jerguš nezložil ho z hlavy ani v izbe.
      </tei:p>
      <tei:p>
       Rudko dostal nové krpčeky. Anna peknú kvetovanú zásteru.
      </tei:p>
      <tei:p>
       Biele kozliatko Cilka, mladé, na slabých, podlomených nôžkach,   skákalo a tackalo sa okolo stola. Stará Rohačka, jeho matka, jediná   dojka Lapinovie rodiny, plakala za ním v chlieviku za zajačími   klietkami.
      </tei:p>
      <tei:p>
       V zavretej drevárni zaštekal Chvostík. Na dvore, po kameňoch,   zaškrípali klince veľa topánok.
      </tei:p>
      <tei:p>
       — Kúpači idú! — povedala Anna úzkostlivo, pobehla k dverám,   pozerala do dvora a náhlivo šmykla do zadnej izby.
      </tei:p>
      <tei:p>
       Zaklopali a vošli. Hanblivo zastali pri dverách. Najväčší medzi   nimi bol Červenák, s ním ešte traja menší. Jerguš ho hneď poznal,   hľadel na neho spod klobúka, nepovedal ani slovo.
      </tei:p>
      <tei:p>
       — Kúpať ste prišli? — povedala mama vľúdne.
      </tei:p>
      <tei:p>
       — Áno, — povedal Červenák.
      </tei:p>
      <tei:p>
       Vytiahol fľaštičku s mútnou vodou, s bielou handričkou na hrdle.   Prikradol sa k sporáku, Rudka ofŕkal. Voda voňala mydlom, ale bola   studená, Rudko sa rozplakal.
      </tei:p>
      <tei:p>
       — Veď je to chlapec! — povedala mama. — Počkajte, Anku   zavolám.
      </tei:p>
      <tei:p>
       Anna vošla, zastala hanblivo, ruky si mädlila a skryla pod   zásterku. Chlapci pristúpili, potriasli fľaštičkami Anne ponad hlavu   a okolo tvári. Premáčali jej vlasy, tvár i novú zásteru.
      </tei:p>
      <tei:p>
       — Dosť už, chlapci, — povedala mama, — nechajte si vodičku aj pre   iné dievčatá.
      </tei:p>
      <tei:p>
       — Už nám netreba, — ohlásil sa najmenší. — Táto nám zvýšila,   môžeme všetku vyfŕkať. — Polievali ďalej.
      </tei:p>
      <tei:p>
       — Ja už dosť voniam, — povedala Anna, — teraz okúpte našu Cilku. —   Ukázala na kozliatko.
      </tei:p>
      <tei:p>
       Chlapci poslúchli. Koza zaprskala, vtiahla sa pod stôl. Chlapci   liezli za ňou, fŕkali, kým vodička stačila.
      </tei:p>
      <tei:p>
       Anna priniesla zo zadnej izby maľované vajíčka, rozdala ich   chlapcom. Poďakovali sa a odišli. Rudko ešte vždy tíško plakal.
      </tei:p>
      <tei:p>
       — Neskuč, — povedal mu Jerguš mrzuto. — Ja ho aj tak vyšibem, ale   teraz sa nepatrí...
      </tei:p>
     </tei:div>
     <tei:div type="chapter">
      <tei:head>
       SVINSKÝ ZUB
      </tei:head>
      <tei:p>
       Popoludní toho dňa stretol sa Jerguš so Štefanom Fašangom. Stáli   na moste pred Haťou. Jelšová voda bola rozvodnená, napĺňala brehy.   Hladinou olizovala priečne brvná mosta. Svitala nažltlou farbou,   šumela a hukotala.
      </tei:p>
      <tei:p>
       — Mali by sme ísť do dediny, — narádzal Štefan. — Chlapci sú tam   bitkári, sedia na brvnách pred fabrikou.
      </tei:p>
      <tei:p>
       — Zadierajú bez príčiny, — povedal Jerguš. — Nedávno, hen pri   močiari, hádzali do mňa žaby.
      </tei:p>
      <tei:p>
       Štefan vytiahol z vrecka zakrivený svinský zub:
      </tei:p>
      <tei:p>
       — Týmto ho štuchneš, — povedal, — do rebier; bude mať dosť...
      </tei:p>
      <tei:p>
       Jerguš poobzeral zub, postískal v pravej ruke, sprobúval, ako ho   treba držať, vopchal do vrecka.
      </tei:p>
      <tei:p>
       — Nedbám, — povedal Štefanovi.
      </tei:p>
      <tei:p>
       Pobrali sa. Chodníčkami cez Katrenu. Povedľa Jelšovej vody.   Miestami vybehla voda na chodník, prehryzla ho cez brucho, pokĺzala   sa po trávniku a zas sa vrátila do korýtka. Chlapci skákali cez   bludné odtôčky rieky.
      </tei:p>
      <tei:p>
       — Náš dedo, — nadhodil Štefan, otriasajúc si vodu z topánok, —   vravia, že na vrchoch bolo veľa snehu. To preto sa voda besnie. V   noci nám udrela do kurína...
      </tei:p>
      <tei:p>
       Prechádzali naproti domu, kde býval Štefan Fašanga. Dom stál na   druhej strane Jelšovej vody. Pri vode čupeli drevené chlieviky,   zakrývali dom. Prečnievala iba stará šindľová strecha. O chlieviky   otierala sa voda, vpíjala sa do strieborných dosák, farbila ich na   čierno.
      </tei:p>
      <tei:p>
       Prostriedkom rieky plávali kusy dreva i staré koše. Čupli pod vodu   a znova sa vynorili.
      </tei:p>
      <tei:p>
       — Hrajú sa na schovávanku, — mienil Jerguš.
      </tei:p>
      <tei:p>
       Chlapci obišli močiar, priblížili sa k dedine.
      </tei:p>
      <tei:p>
       — Naberme si skál, — povedal Štefan, — psi budú do nás   dojedať.
      </tei:p>
      <tei:p>
       Jerguš nechcel skaly. Obzeral drevené, na bielo i nebovo zafarbené   domce. Z dvora vybiehali psi hladkej i strapatej srsti. Skákali do   Štefana. Pobehol vopred, skalami sa oháňal.
      </tei:p>
      <tei:p>
       — Poď sem, poď, môj milý! — volal na psov Jerguš.
      </tei:p>
      <tei:p>
       Pribehli, pohádzali chvostami, oňuchali, odprevádzali Jerguša od   dvora k dvoru. Prijímali ho za priateľa.
      </tei:p>
     </tei:div>
     <tei:div type="chapter">
      <tei:head>
       SYN MÔJ MILENÝ
      </tei:head>
      <tei:p>
       Naprostred dediny stála fabrika. Voda valila sa vedľa nej úzkym   kanálom. Pred fabrikou veľké priestranstvo zavalené bolo brvnami. Na   brvnách sedelo mnoho chlapcov, medzi nimi Červenák. Opálali nohami,   rozprávali sa. Števo Fašanga zamiešal sa medzi nich, Jerguš zastal   neďaleko, hľadel do kanála.
      </tei:p>
      <tei:p>
       — Čí je to chlapec? — spytovali sa.
      </tei:p>
      <tei:p>
       — Pokoj s ním! — strašil Štefan. — Má veľký svinský zub vo vrecku,   ľahko môže aj rebro zlomiť...
      </tei:p>
      <tei:p>
       Chlapci ukradomky kukali na Jerguša.
      </tei:p>
      <tei:p>
       — Mocný je? — spytoval sa Červenák.
      </tei:p>
      <tei:p>
       — Mocný, — povedal Štefan. — Premôže ťa ako nič.
      </tei:p>
      <tei:p>
       Červenák bol úplná sirota, ani otca už nemal. Jeho mať bola   najhoršia macocha v dedine, s chlapcom zle nakladala. Bol chudý,   biedny, ošklbaný. Bedárik na zaplakanie. Díval sa na Jerguša ponad   plece, odhadoval jeho silu a zavolal:
      </tei:p>
      <tei:p>
       — Hej, ty, čo sa žaby bojíš, poď sa pasovať!
      </tei:p>
      <tei:p>
       Jerguš sa obrátil, usmial:
      </tei:p>
      <tei:p>
       — Nechce sa mi, — povedal nedbalo. A zas len pozeral do vody.
      </tei:p>
      <tei:p>
       Z druhej strany kanála, na drevených schodíkoch, podmývaných   vodou, zahorekovalo malé dievčatko. Chytalo sa za tvár, kričalo,   nahýbalo sa nad vodou. Pred chvíľou stál pri nej tučný malý chlapček   so zelenou zásterkou. Teraz ho už tam nebolo. Jerguš šibol očami dolu   kanálom. Zdalo sa mu, že vidí malú rúčku vynoriť sa z vody. Ďaleko od   schodíkov. Len na chvíľku. Rúčka zmizla, viac sa neukázala.
      </tei:p>
      <tei:p>
       Jerguš sa rozbehol okrajom kanála, pokiaľ mu najbližší dom   nezahatal cestu. Necítil zeme pod nohami. Najskôr letel ako vták. Bez   rozmyslu, slepo, živelne. Ďalekým skokom švihol do kanála, ponoril   sa, vyšvihol celou silou. Predháňal plávajúce drevo a smeti. S   jedinou myšlienkou: zazrieť v mútnej vode zelenú zásterku. Chvatnúť   ju mocne, na breh vytiahnuť...
      </tei:p>
      <tei:p>
       Prúd hnal na koreň starej jelše, Jerguš zaťal sa doň nechtami.   Vynoril sa z vody do pása, zaostril zrak, napäto hľadel do prúdu. Kde   je zelená zásterka?
      </tei:p>
      <tei:p>
       Zasvietila, mihla sa hlboko pod hladinou. Jerguš hodil sa strmhlav   a chytil mocne, kŕčovite zaboril kostnaté prsty do mäkkého bruška.   Vyhodil hlavu nad vodu, nadniesol zásterku. Okrúhla tvár malého   chlapčeka vykukla z vody.
      </tei:p>
      <tei:p>
       Zachytil sa Jerguš brehu, vyliezol z vody, mäkké bruško nepustil.   Položil malého chlapčeka na trávu, sadol si a oddychoval. Hľadel naň,   chytil ho za noštek. Chlapček bol teplý, ale nedýchal. Jerguš obracal   ho dolu tvárou, nohy mu dvíhal do výšky. Na sinej, poblednutej   tváričke nechceli sa ukázať známky života...
      </tei:p>
      <tei:p>
       Schytil Jerguš dieťa do náručia, ponáhľal sa do dediny. Chlapci z   brván, so Štefanom Fašangom popredku, utekali mu naproti.
      </tei:p>
      <tei:p>
       — Ta utekaj s ním, — povedali, — na horný koniec! To je Vilko od   Halajov!
      </tei:p>
      <tei:p>
       Sypali sa pred Jergušom, ukazovali mu cestu.
      </tei:p>
      <tei:p>
       Vilko Halaj sa pohýbal, voda vyšpľachla mu z úst, zaplakal   slabučko a kašlal.
      </tei:p>
      <tei:p>
       — Žije! — vykríkol Jerguš veselo a bežkom zahol do Halajovie   dvora.
      </tei:p>
      <tei:p>
       Vilkova mama bývala vo veľkej, pritmavej izbe. Začala božekať,   vyzliekla Vilka z mokrých šiat. Položila ho na prípecok, pozakrývala.   Vilko hneď tvrdo zaspal, na líčka sadol mu krvavý rumenec.
      </tei:p>
      <tei:p>
       — Vyzleč sa, syn môj milený, osuš si šaty, — prihovárala sa   Jergušovi.
      </tei:p>
      <tei:p>
       Jerguš povedal, že mu nebude zima. Domov ide, tam sa osuší.
      </tei:p>
      <tei:p>
       — Dobre sa mávajte! — pozdravil a rozbehol sa dolu dvorom.
      </tei:p>
      <tei:p>
       Vilkova sestrička, prestrašená a uplakaná, so sklonenou hlavou   prichádzala domov. Na Jerguša uprela obdivujúce okále.
      </tei:p>
      <tei:p>
       — Neboj sa, žije, — povedal jej ticho. — Ale druhý raz nechoď s   ním k vode.
      </tei:p>
      <tei:p>
       Chlapcov už pred domom nebolo, iba Števo Fašanga sám vyčkával.
      </tei:p>
      <tei:p>
       — Kde ti je klobúk? — opýtal sa.
      </tei:p>
      <tei:p>
       — Voda mi ho vzala, — odpovedal Jerguš. — Neviem, čo mama   povedia...
      </tei:p>
      <tei:p>
       Vracali sa domov popri vode, vyzerali utopený klobúk. Voda hučala,   niesla smeti i brvná, rozprávala o všeličom, len o Jergušovom klobúku   ani slova...
      </tei:p>
     </tei:div>
     <tei:div type="chapter">
      <tei:head>
       ČO POVEDALA MAMA
      </tei:head>
      <tei:p>
       Jerguš, aby predišiel nedorozumeniam, hneď odo dverí začal   rozprávať:
      </tei:p>
      <tei:p>
       — Chlapec sa topil. Volá sa Vilko Halaj. Skočil som za ním a   vytiahol som ho!
      </tei:p>
      <tei:p>
       Mama s podivením pozrela na mokré Jergušove šľapaje.
      </tei:p>
      <tei:p>
       — Veď si celý mokrý! — povedala rozčúlená. — Už sa aj   vyzliekaj!
      </tei:p>
      <tei:p>
       Jerguš postavil sa k sporáku, začal zhadzovať mokré šaty, vyzúvať   topánky. Zima ho potriasala. Rudko díval sa na neho s otvorenými   ústami. Anna sa potajomky usmievala; mokrý Jerguš bol veľmi smiešny.   Mama priniesla suché šaty, Jerguš sa preobliekol a rozprával:
      </tei:p>
      <tei:p>
       — Spadol do kanála. Skočil som za ním a pod koreňom som ho   zdrapil. Voda bola hlboká, len ma tak brala. A studená, juj! — Jerguš   sa zatriasol.
      </tei:p>
      <tei:p>
       Anna tíško pošepla:
      </tei:p>
      <tei:p>
       — Mama, klobúk vám skántril!
      </tei:p>
      <tei:p>
       A Jerguš na to:
      </tei:p>
      <tei:p>
       — Ťažký bol ani brav. Tučný, s takýmto bruchom! Chcel som vyliať z   neho vodu, staval som ho na hlavu, nič z neho nevyšlo...
      </tei:p>
      <tei:p>
       Anna pošepla:
      </tei:p>
      <tei:p>
       — Nový klobúk — iste ho utopil...
      </tei:p>
      <tei:p>
       — Celkom nič nedýchal! — pokračoval Jerguš veľmi hlasno. — Vzal   som ho na ruky, ťarcha ani cent. A tu odrazu začne škriekať. „Tu si   ho máte,“ povedal som jeho mame. Dali ho spať na pec. Očervenel ani   karmazín!
      </tei:p>
      <tei:p>
       Mama dívala sa pozorne na Jerguša, počúvala, mlčala. Po chvíli   povedala:
      </tei:p>
      <tei:p>
       — Mal si sa usušiť u Halajov. Budeš odŕhať. Choď si ľahnúť do   postele.
      </tei:p>
      <tei:p>
       Jerguš poslúchol. Prebehol zadnou izbou a pitvorom do prednej,   zaboril sa do perín. Mrkalo, priadlo čierne nite po izbe. V hlavnici   hučala voda, besná, spenená. Niesla drevo a smeti, udierala do   jelšového koreňa. Jagala sa kávovou farbou, spievala o sihotiach:   „Sihote, sihote, zelené sihote...“ Jerguš, zachytený na jelšovom   koreni, nakláňal sa hlboko. Dočahoval zelenú zásterku v hlbokej vode.   Usínal.
      </tei:p>
      <tei:p>
       Mama zamyslená sedela v kuchyni, rozprávala deťom pomaly,   rozvážne:
      </tei:p>
      <tei:p>
       — Jerguš je smelý chlapec. Nebojí sa ničoho. Ale, bože, ako slepý   letí do nešťastia. Ľahko sa mohol aj on utopiť.
      </tei:p>
      <tei:p>
       Rozosmiala sa a povedala:
      </tei:p>
      <tei:p>
       — A teraz sa bude parádiť v starom klobúku!
      </tei:p>
      <tei:p>
       Priložila na oheň a postavila vodu na lipový čaj pre Jerguša.
      </tei:p>
     </tei:div>
     <tei:div type="chapter">
      <tei:head>
       JAR A DIEŤA
      </tei:head>
      <tei:p>
       Lúky zakvitli kvetmi. Beleli sa králiky, belaseli zvonce. Púpava   ešte vždy sa roztekala žltou záplavou. Po úbočiach a záhradách.
      </tei:p>
      <tei:p>
       V záhrade spieval posmievač. Najprv ako pinka, potom ako   lastovička. Povysmieval sa sýkorke, vrabcovi i škovránkovi. Urobil sa   drozdom aj skálnikom. Zaškriekal ako strakoš, hneď zaťukal ako   muchár. Drobný, prefíkaný zlodej pesničiek. Čo počuje, trochu   prekrúti, trochu prikrášli. Spieva a spieva od svitu do mrku.
      </tei:p>
      <tei:p>
       Jerguš sa započúval do spevu, tíško sa prikradol pod orech.   Posmievač, neveľký šedivý vtáčik, sedel na vrchovci; na belasé nebo a   do slnka pozeral. Jeho spev patril slnku a nebu, stromom, životu a   lúkam, začareným v kvetoch.
      </tei:p>
      <tei:p>
       Blažene bolo žiť. Jerguš bosý, v krátkych nohaviciach, s púpavkou   za starým klobúkom, hľadal si miesto pod nebom. Kde ísť? K Jelšovej   vode, či do krovia Paseky? Chytať motýle s krásnymi, cifrovanými   krídlami, či hľadať vtáčie hniezda po húštinách? Všetko je také   radostné, také zaujímavé.
      </tei:p>
      <tei:p>
       Postávajúci, z nohy na nohu, so sklonenou hlavou, preplnenou   sladkými myšlienkami, prešiel Haťou k žumpe. Bola tichá, vodopádom   len tenušký prúdik zurkotal. Kolesá zvlnenej vody váľali sa po tichej   hladine.
      </tei:p>
      <tei:p>
       Vošiel do vody, hmatal rukami pod skalami v brehu, chytal malé   pstrúžiky. Spravil si priepravku skraja vody, rybky do nej popúšťal.   Na piesočnom nánose našiel veľkú plechovicu, vodou ju naplnil, ryby v   nej preniesol do jarčeka teplice, čo tiekla pod záhradou. Videl ich,   skrývali sa v tráve, v bôbovníku. Radoval sa, že ich preniesol do   čistej vody a krajšieho jarčeka.
      </tei:p>
      <tei:p>
       Slnko sa dvíhalo nad Priehybinu. Kavky metali sa na konáre klena v   úbočí. Klen sa šušoril mladým, žltozeleným lístím.
      </tei:p>
      <tei:p>
       Vyšiel Jerguš pod Priehybinu, predieral sa krovinami Paseky.   Pomedzi liesky, zastreté nepriesvitnou záclonou lyka. Našiel hniezdo   čierneho drozda. Načítal päť vajíčok, nedotkol sa ich, aby sa stará   neodsmútila.
      </tei:p>
      <tei:p>
       Paseka bola široká kružina. Jerguš prešiel ju proti vrchu. Ponad   kružinu, s úlomkami starých ostrých skál, spúšťal sa zjarčený závoz k   dedine. Za závozom, hore strminou, zelenali sa široké pásy drobnej   trávy, ovenčené hlohom, kysličím a šípom. Boli to Medze, obecný   majetok dediny. Jerguš prebehol prvou, druhou, treťou lúčkou, zastal,   pozeral do diaľok doliny.
      </tei:p>
      <tei:p>
       Pod strminami vľavo ležala dedina, kde býva Červenák a Vilko   Halaj. Videl fabriku i brvná pri kanáli. Ale opodiaľ, spoza okrúhleho   hrbu, kde slnko ráno vychodí, trčali strechy inej dediny. Iste veľmi   ďalekej. Jerguš nevedel, ako dedinu zovú.
      </tei:p>
      <tei:p>
       Najväčší div bolo vidieť na tej strane, kam vedie biela cesta a   všetky vody, riečka i jarčeky sa ponáhľajú. Trčali tam končité veže   medzi veľkými domami. Domov bolo mnoho. Okolo vysoké komíny fajčili   čiernym dymom. Priesvitná pavučina ležala na strechách.
      </tei:p>
      <tei:p>
       — Mesto! — uhádol Jerguš radostne.
      </tei:p>
      <tei:p>
       Zazvonili na obed: cingi-ling, cingi-ling. V dedine, kde Červenák   býval, prosto za fabrikou, trčala malá drevená zvonica. Odtiaľ sa   niesol tenučký hlas zvona.
      </tei:p>
      <tei:p>
       Jerguš sa rozbehol, akoby letkom, dolu strminou. Keď odchádzal z   domu, mama škrabala zemiaky. Možno budú na obed bryndzové   halušky...
      </tei:p>
     </tei:div>
     <tei:div type="chapter">
      <tei:head>
       SLÁVIK A ROPUCHA
      </tei:head>
      <tei:p>
       Povyše drevárne a kozieho chlieva husto rástli stromy. Vysoká   čerešňa prečnievala cez ne, chcela sa slnku zapáčiť. Veľké a šťastné   plody rumenili sa hanblivo. Prilietali čierne drozdy, obštipkávali   ich a odlietali.
      </tei:p>
      <tei:p>
       Jerguš vyšiel na čerešňu, na vysokom vrchovci sa zakolísal.   Potajomky oberal tie najčervenšie. Zaniesol aj mame. Mama nechcela   jesť. Povedala, že kedysi dávno, keď ešte Jerguš nebol na svete,   umrelo im dieťatko. Dieťatko je v nebi. Keby mama jedla ovocie, kým   neprejde deň svätého Jána, dieťatko v nebi nedostalo by za celý rok   nijakého ovocia. Čerešne dala Rudkovi a Anne.
      </tei:p>
      <tei:p>
       Jerguš ľutoval mamu, lebo čerešne boli veľmi sladké. Ľutoval aj   nebohé dieťatko. Musí žiť, chúďa, v nebi, kde sú také podivné   poriadky...
      </tei:p>
      <tei:p>
       Súmračilo sa. Chrústy púšťali sa na krídla. Jerguš sedel na   podstienku, díval sa: chrúst, nahnevane bzučiac, opisoval krivku   ponad dvor. Zabelela sa mu stena domu, chcel sa do nej hlavou   zapichnúť. Stena bola tvrdá, kloplo, zbŕkalo, padlo na podstienok.   Omráčený poležal chrúst na chrbte. Zapriadol nohami, prevrátil sa a   mrzuto prechádzal popri múre. Mäkké priesvitné krídelká trčali mu   spod žltých pancierov. Zastal, strihal fúzmi. Krídla sa zachveli,   vzniesol sa. Šibol ponad vrchovce stromov, kde nebo červenavo   presvitalo.
      </tei:p>
      <tei:p>
       Chrústy utíchli, prileteli netopiere. Pohadzovali čiernymi   plachtičkami, plávali v povetrí: cin, cin, cin... Nebo černelo,   cvrčky si pískali na steblách trávy...
      </tei:p>
      <tei:p>
       V jarčeku teplice zanôtili žaby: A tá | naša | Karolína, | čo hľa   — | dala, | to si | našla, | ú, | ú, | ú, | ú... — spievali zborom. V   záhrade, v hustej tráve, zvonila rosnička: Pa-pa | pa-pa | pa-pa |   pa! — volala na svoju družku, ona sa jej neozvala.
      </tei:p>
      <tei:p>
       Kdesi ďaleko, pod Priehybinou, pod dubovou horičkou, vržďala   neznáma ropucha. Hrubým, mocným hlasom. Možno na base. Možno vozila   sa na vrátach starej stodoly. Alebo — aj to môže byť — chodí po tráve   a vrždia jej presušené čižmy...
      </tei:p>
      <tei:p>
       Tajomný je jarný večer, tajomnejšia noc. Zakabaní sa čiernym   súknom, ticho sedí, ani sa nepohne. Keď tu spoza Voliarky vygúli sa   mesiac. Plnučký plný, nič z neho nechýba. Narástlo a zahojilo sa, čo   mu boli odrezali. Žeravý je ako platňa na sporáku. Presvitá ružovým   smiechom medzi stromami.
      </tei:p>
      <tei:p>
       Jerguš ide spať. V prednej izbe, na dlážke, tancujú listy vo svite   mesiaca. — Štydiri, štydiri, — začína slávik svoju nočnú pieseň.   Hľadá ju, sprobúva. Bude to iste jedna z najkrajších. Sedí na Hati,   na vysokej jelši, šteboce, prelieva striebro a zlato, kamienky i   drobné peniažky, hustejšie a hustejšie. Jerguš hodí sa do perín,   počúva otvoreným oblokom.
      </tei:p>
      <tei:p>
       Slávikovi odpovedá neznáma ropucha spod dubovej horičky. Mieša sa   mu do spevu, hrubo prisviedča. Možno prechladla, je veľmi   zachrípnutá...
      </tei:p>
      <tei:p>
       Jerguš položí hlavu, usína. Hlavnica je iste čarodejná. Prižmúria   sa oči, hneď sa svetlo v hlave rozleje. Také teplušké,   zelenkavo-ružové. Vidieť Hať, veľké jelše, na jednej z nich spieva   slávik. Žltá ropucha, tá čo vrždí — sedí pod jelšou, chrapľavo   rozpráva: Prechladla som, kašeľ mám a chripím... A tam cez dubovú   horičku vedie chodník — chodievajú po ňom zbojníci...
      </tei:p>
      <tei:p>
       Slávik sa smeje, prelieva, šteboce. Medzi stromami dubovej   horičky, na samom bruchu Priehybiny, kníšu sa, kníšu biele kabane   zbojníkov...
      </tei:p>
     </tei:div>
     <tei:div type="chapter">
      <tei:head>
       POLAHODA
      </tei:head>
      <tei:p>
       Na konci záhrady, zo strany Paseky, roztiahlo sa lyko. V rohu   plota zosnovalo zelenú chalúpku; človek do nej vošiel a nebolo   ho.
      </tei:p>
      <tei:p>
       Jerguš vyplel zelinu pod lykovou strechou. Prehrabal hlinu,   upratal izbičku. V izbičke bol chládok, slnko len málo presvitalo.   Vrabce sa zavŕtali do lyka, povadili sa, zbili nekresťansky, Jerguša   nezbadali. Jerguš ležal nehybne, smial sa potajomky. Na vtákov možno   hľadieť celkom zblízka, počúvať ich zvadu a spev.
      </tei:p>
      <tei:p>
       Ak sa mu zažiadalo, mohol ísť na čerešňu, odtrhnúť tie najkrajšie.   Drozdy odohnať.
      </tei:p>
      <tei:p>
       Poležal a išiel. Čerešňa šuchotala konármi, kôstky padali. „Mnoho   drozdov,“ myslel Jerguš. Dlaňami oblapil strom, oprel doň bosé šľapy,   rukami prechytával, nohami preberal. Liezol na strom po spôsobe opíc.   Strom sa kyvotal.
      </tei:p>
      <tei:p>
       — Zrútiš ma! — zakričal zhora Rudko. — Strom sa zlomí,   neudrží!
      </tei:p>
      <tei:p>
       Jerguš sa začudoval a namrzel. Už aj ten malý papľuh bude liezť na   čerešne! Obžerie ich za zelena. Brucho má veľké, mnoho sa doň   zmestí...
      </tei:p>
      <tei:p>
       — Nech sa zlomí, — povedal, — či ja dbám?
      </tei:p>
      <tei:p>
       Rudko, nezvyknutý ešte loziť po stromoch, spúšťal sa na spodné   konáre, triasli sa mu nohy i ruky.
      </tei:p>
      <tei:p>
       — Mame ti poviem! — zamrnkal plačlivo.
      </tei:p>
      <tei:p>
       — Povedz, keď sa ti páči, — odsekol Jerguš. — Zelené oberáš a   konáre polámeš.
      </tei:p>
      <tei:p>
       Rudko objal nohami strom pod najspodnejšími konármi, spúšťal sa   klzky ako medvieďa. Hundral pod nosom:
      </tei:p>
      <tei:p>
       — Vlkolak, všetko by sám pohltal!
      </tei:p>
      <tei:p>
       Jerguš popremýšľal a povedal:
      </tei:p>
      <tei:p>
       — Dohovorme sa! Ani ty ani ja nepôjdeme na strom, len keď čerešne   dozrejú.
      </tei:p>
      <tei:p>
       Rudko zliezol z čerešne, posadil sa pod stromom a zašomral:
      </tei:p>
      <tei:p>
       — Ja nepôjdem, ale ty pôjdeš. Veď ja hádam viem!
      </tei:p>
      <tei:p>
       — Ak ty nepôjdeš, nepôjdem ani ja! — odpovedal Jerguš   presvedčivo.
      </tei:p>
      <tei:p>
       Rudko uspokojený odišiel do kuchyne, Jerguš vrátil sa do lykovej   džungle. Ležal.
      </tei:p>
      <tei:p>
       Záhrada spievala hrdlami premnohých vtákov. Čvirikali vrabce,   štebotali lastovičky. Pinky pinkali, peničky ohlášali sa večnými   otázkami: Kde si? Kde si? ... — Zvonkali konôpky, stehlíky   pozdravovali slnko...
      </tei:p>
      <tei:p>
       Tak spievala záhrada, rovnomerne, tlmeno. Narádzala k driemotám. —   Čo tu robiť? — Jerguš sprobúval sa obrátiť horeznačky, pozerať cez   dieročky lyka na čisté belasé nebo. — Čerešne, čerešne... — Čerešne   vábili, zapálené, šťavnaté.
      </tei:p>
      <tei:p>
       — Potíšku pôjdem, — rozhodol, — nezbadá ma. — A šiel.
      </tei:p>
      <tei:p>
       Kôstky padali, lístie šuchotalo. — Vrabčiaky, vlkolaky, všetko   požerú, — hundral potichu. — Liezol na strom ľahučko ako opica.
      </tei:p>
      <tei:p>
       — Čo nedáš pokoj, mamke ti poviem! — zaplakalo zhora.
      </tei:p>
      <tei:p>
       Jerguš sa zadivil. Ten papľuh je zase na strome! Slovo nedrží,   klamať vie, potmehúd!
      </tei:p>
      <tei:p>
       — Počkaj, ty maškara! — povedal. — Teraz rozkývam strom, nech   spadne aj s tebou! Naučím ťa klamať!
      </tei:p>
      <tei:p>
       Jerguš liezol na vrchovec, rozkolísal sa ako vták, Rudko ponáhľal   sa dolu, úzkostlivo smrkal a fučal.
      </tei:p>
      <tei:p>
       Bežal do kuchyne povedať mame, že mu Jerguš nedovolí jesť čerešne.   Plakal.
      </tei:p>
      <tei:p>
       — Neplač, — povedala mama, — vyhreším ho.
      </tei:p>
      <tei:p>
       Blažene je na čerešni. Slabý vetrík povieva, čechrá vlasy do čela.   Jemnuško hladí. Prilietajú vrabce ako na svoje, zasadnú na vrchovci,   blízko Jerguša. Zobnú do najkrajších, a vtom zazrú chlapčiska.   Spištia, zbŕknu, hodia sa medzi konáre stromov.
      </tei:p>
      <tei:p>
       Od predošlého dňa zapálilo sa na vrchovci mnoho čerešní.
      </tei:p>
      <tei:p>
       Rudko ich neobral, neodvážil sa tak vysoko, babrák. Bolo ich za   pol klobúka, znamenité, šťavnaté, ružové. Oči treba prižmúriť,   položiť ich do úst hrsťou... Zavrieť ústa, pomaly stískať zubami...   Šťava, sladušká a voňavá, strieka po ďasnách, rozlieva sa po jazyku,   ústa naplní. A potom: glg — do brucha, aj s kôstkami...
      </tei:p>
      <tei:p>
       Občerstvený vrátil sa do lykovej džungle, prevalil sa horeznačky,   premýšľal. Poľutoval Rudka, že ho chcel fígľom pripraviť o čerešne. —   Nech si zapapká, chudáčik maličký. Veď aj on ich má rád...
      </tei:p>
      <tei:p>
       — Zlato moje, poď už papať! — zvolala rozosmiata mama na Jerguša   spred zajačích klietok.
      </tei:p>
      <tei:p>
       Jerguš zacítil výsmech. Bodlo ho na srdci. Mamka takto nevravieva,   chce sa mu vysmiať. To iste ten škrčok niečo navravel...
      </tei:p>
      <tei:p>
       Krv sa mu zbehla v tvári, hlavu z džungle vystrčil a zavolal:
      </tei:p>
      <tei:p>
       — Dajte pokoj!
      </tei:p>
      <tei:p>
       — Poď len, poď, — opakovala mama, teraz už bez výsmechu.
      </tei:p>
      <tei:p>
       Trpko mu bolo, ale jednako len išiel. Pomaly, z nohy na nohu. Ústa   našpúlené, hlava sklonená a mračná trpkosti na tvári.
      </tei:p>
      <tei:p>
       Na stole, v plechovej mištičke, čakal voňavý štiarc. Čo bolí,   ľahko sa štiarcom zahojí...
      </tei:p>
     </tei:div>
     <tei:div type="chapter">
      <tei:head>
       PASTIERIK PAĽO A MAŤO KLIEŠŤ   HORÚCI
      </tei:head>
      <tei:p>
       Rohačka bola biela koza, ktorej sa každý rok narodilo jedno alebo   dve mláďatá. Mláďatá pridájala štyri-päť týždňov, potom ich mama   vzala do košíčka a išla predať do mesta na rínok. Za utŕžené peniaze   nakúpila živnosti.
      </tei:p>
      <tei:p>
       Rohačka začala dávať mlieko rodine. Plakávala za deťmi mnoho nocí.   Pomaly zabudla, utíšila sa.
      </tei:p>
      <tei:p>
       Keď sa zazelenali chotáre, zaháňala ju mama do dediny, pod ochranu   obecného pastiera. Pred súkennou fabrikou, na priestranstve pri   brvnách, zháňali sa kŕdliky oviec a kôz. Len čo sa noc zdvihla na   krídla a bojazlivo zasvitalo.
      </tei:p>
      <tei:p>
       A keď vyšlo slnko, zatrepotali zvonce, zaštekal pastierov korbáč.   Kŕdeľ oviec s kozami popredku pohol sa poľnou cestou k cintorínu.   Prešiel okolo, stúpal hore závozom ponad Paseku. Ďaleko, do neznámych   obecných grúňov...
      </tei:p>
      <tei:p>
       Jerguš pozoroval ovce najprv len z vrchovca čerešne. Ťahali sa   ponad Paseku v lenivom neporiadku. Ovce biele i čierne. Bliakali   hrubým hlasom. Zvonce veselo hrkali.
      </tei:p>
      <tei:p>
       Pred ovcami pobehúvali kozy, biele i strakaté. Rohaté i bezrohé   šuty. Po strmých chodníčkoch ponad cestu. V dlhých husích radoch.   Tancovali na zadných nohách okolo kríčkov. Odbočovali naprotiveň.
      </tei:p>
      <tei:p>
       Malý pastierik s kabanicou na pleci, s dlhým korbáčom na krátkom   porisku, pobehúval za kŕdľom. Pokrikoval, skaly hádzal. Ak sa   zastavil, zahľadel do doliny, ružová žiara slnka obliala mu tvár.   Švihol korbáčom — prasklo. Prenieslo sa dolinou a prasklo ešte raz   kdesi na druhej strane. Bolo to veľmi radostné.
      </tei:p>
      <tei:p>
       Keď už rastlinstvo celkom vyhúklo, naplnilo sa tmavou farbou, jar   prechádzala do leta. Jerguš prestal hľadieť z čerešne na Paseku.   Ponúkol sa mame, že on bude zaháňať Rohačku do dediny. Každého dňa na   svitaní. Nech si mama oddýchne.
      </tei:p>
      <tei:p>
       Koza vybehla z dvora vydojená a ľahká. Jerguš zaháňal ju klobúkom.   Klobúk bol končitý, stuhy už dávno nemal, bolo možno zošúľať ho do   skrutky a kozu ním pošváckať. Utekať za ňou ako na krídlach.
      </tei:p>
      <tei:p>
       Stromy sa nehýbali. V hustom lístí a nadurenej tráve prebúdzal sa   pokoj z tvrdého spánku. Lenivo a nedbale.
      </tei:p>
      <tei:p>
       Všade pokoj, všade utíšenie. Lúky už nespievajú každý deň inou   farbou. Kvety sa nemenia. Je ich tak mnoho, že sa zlievajú v tichú,   radostnú zátoku...
      </tei:p>
      <tei:p>
       Hukot vody ledva počuť. Hvizd vtáctva zastavuje sa v húšťave   lístia, spev cvrčkov zadusila hustá tráva. Zbojnícky Tanec, drahá   samota, teraz odpočíva. Čaká na horúce slnko. Chce sa pokojne   vyhrievať. Jerguš, že je nepokojný ako vietor, musí ju opustiť.
      </tei:p>
      <tei:p>
       Vbehli do dediny, zbočili z cesty napravo. Pred súkennou fabrikou   čakalo niekoľko oviec a kôz. Rohačka, keď ich zazrela, zbliakala.   Potriasla chvostíkom. Stíšila krok a pripojila sa ku kozám.
      </tei:p>
      <tei:p>
       V plytkej vode, rozliatej doširoka konča kanála, stálo mnoho kráv.   Červených, bielych i strakatých. Niektoré ručali za teľcami, šibali   chvostami.
      </tei:p>
      <tei:p>
       Okolo kráv po brehu postával pastier v čistých bielych gatiach a   kávovej kabanici. Tvár mal zdravú, červenú, čierne fúzy pod nosom,   práskal dlhým korbáčom, pokrikoval na kravy:
      </tei:p>
      <tei:p>
       — Soboňa! Cukrína! Kde ta ideš! Či ideš sem?!
      </tei:p>
      <tei:p>
       Jerguš obzrel sa k fabrike. Pri veľkých oblokoch, poskladaných z   drobných tabličiek v železných rámcoch, stálo niekoľko chlapcov.   Rozprávali sa. Medzi nimi pastierik s kabanicou na pleci. V ľavej   ruke držal veľkú trúbu z volieho rohu, v pravej dlhý korbáč na   krátkom porisku. Tajomne rozprával, pokukával na Jerguša. Potom sa k   nemu obrátil, pohodil kabanicu z pleca na chrbát a zvolal:
      </tei:p>
      <tei:p>
       — Chlapec, poď sem! Povedz nám, kto si!
      </tei:p>
      <tei:p>
       Jerguš priblížil sa voľným krokom a povedal:
      </tei:p>
      <tei:p>
       — Volám sa Jerguš Lapin. Bývam tamdolu, na Zbojníckom Tanci, —   ukázal rukou.
      </tei:p>
      <tei:p>
       Pastierik si ho obzrel, usmial sa.
      </tei:p>
      <tei:p>
       — Zatrúb si! — podal mu roh.
      </tei:p>
      <tei:p>
       Chlapci pozerali so závisťou.
      </tei:p>
      <tei:p>
       Jerguš priložil roh k ústam, zatrúbil mocne. Najprv tenko, potom   hrubšie. Ozývalo sa, počuli v celej dedine. Otvárali ovčiarne,   vyháňali ovce zo dvora. Vrátil roh, poďakoval a opýtal sa:
      </tei:p>
      <tei:p>
       — Ako ťa volajú?
      </tei:p>
      <tei:p>
       — Volám sa Paľo, — odpovedal pastierik, — Paľo Stieranka. Máš veľa   pary, dobre trúbiš. Poď, ideme na jahody.
      </tei:p>
      <tei:p>
       Paľo Stieranka sa rozbehol, krpčekmi preberal cez mostík ponad   kanál, Jerguš za ním. Skrútili sa nahor popri vode. Stál tam veľký   mlyn, pred ním podivné stromy. Veľmi podivné, Jerguš také nikdy   nevidel. Rástli na nich čierne i biele pršteky. Sladké a dobré. Paľo   hovoril, že sú to drevené jahody.
      </tei:p>
      <tei:p>
       Ráňali kameňmi, chytro zbierali. Paľo sa nepokojne obzeral k   mlynu.
      </tei:p>
      <tei:p>
       — Pozor treba dávať, — povedal, — aby nás nechytili. Vytnú ťa a   vezmú klobúk!
      </tei:p>
      <tei:p>
       Hodil, netrafil. Jerguš zdvihol kameň ako päsť, namieril do   vrchovca. Padlo mnoho. Hodil druhý raz — Jerguš a Paľo prikrčili sa k   zemi, pozreli smerom, kde kameň mohol padnúť. Na malom domčeku, od   mlyna bokom, ukázal sa vybitý oblok. Z domu vybehla starenka,   obzerala sa, vykrikovala.
      </tei:p>
      <tei:p>
       — Poďme, zle je! — povedal Paľo Stieranka polohlasne a šibol úzkou   cestou popri mlyne.
      </tei:p>
      <tei:p>
       Cesta bola krytá z jednej strany mlynom, z druhej stenou   odrezaného kopca. Stenu porastalo husté krovie.
      </tei:p>
      <tei:p>
       Povyše mlyna, nad kanálom, ležala lavička. Voda pod ňou tiekla   prudko, valila sa na mlyn. Chlapci prešli lavičkou, kruhom obehli   mlyn i fabriku.
      </tei:p>
      <tei:p>
       Paľo Stieranka zastal a povedal:
      </tei:p>
      <tei:p>
       — Tamto ten chlap pri kravách sú môj otec. Nesmú zvedieť, že sme   boli na jahodách. Vyťali by ma. Sú strašne mocný!
      </tei:p>
      <tei:p>
       Pomalým krokom, akoby sa nič nebolo stalo, približoval sa k   chlapcom pri oblokoch Jerguš s planým svedomím, s klobúkom na očiach,   zastal opodiaľ.
      </tei:p>
      <tei:p>
       Oviec a kôz už bolo mnoho. Aj potok sa už naplnil kravami. Paľo   povedal, že ešte chvíľu počká a pohne sa na vrchy.
      </tei:p>
      <tei:p>
       K oblokom poprichodili noví chlapci, medzi nimi Červenák a ešte   jeden známy. Práve ten, čo pri močiari najmrzkejšie vykrikoval na   Jerguša. Bol malej postavy, čulý, pichľavých, drobných očiek. Obracal   sa, smial sa jedovato, do všetkých zadieral. Volali ho Maťo Kliešť   Horúci. Ustupovali mu všetci. Zdalo sa, nechcú sa s ním   zapodievať.
      </tei:p>
      <tei:p>
       Červenák zakričal:
      </tei:p>
      <tei:p>
       — Tu máme toho, čo sa žaby bojí! Maťo, chyť mi ho! — ukázal na   Jerguša.
      </tei:p>
      <tei:p>
       Maťo Kliešť Horúci zahľadel sa na Jerguša pichľavo, jedovato sa   pousmieval, pobral sa k nemu, Jerguš sa mu postavil a povedal:
      </tei:p>
      <tei:p>
       — Daj si so mnou pokoj, lebo ma nepoznáš!
      </tei:p>
      <tei:p>
       — Maťo, neboj sa, tu som ja! — zvolal Červenák znova.
      </tei:p>
      <tei:p>
       Maťo Kliešť zdvihol ruku, akoby na Jerguša. Jerguš sa uhol. Maťo,   nahnevane sa škeriac, pretiahol si rukou pod nosom a povedal:
      </tei:p>
      <tei:p>
       — Neboj sa, maličký! Len nos si utieram! — vysmial sa   Jergušovi.
      </tei:p>
      <tei:p>
       Jerguš sa urazil. Pristúpil k Paľovi Stierankovi a povedal:
      </tei:p>
      <tei:p>
       — Idem už domov. Nejdem sa s ním zapodievať.
      </tei:p>
      <tei:p>
       Paľo Stieranka hľadel na Jerguša očami, ktoré ľutovali, že Jerguš   Maťa Kliešťa nepochytil. Paľove oči hovorili, že sú tu, keď treba,   hotové páliť toho, kto by ublížil Jergušovi.
      </tei:p>
      <tei:p>
       — Nechoď, — povedal, — bez príčiny si nedovoľ. Môžeš tu byť tak   ako oni...
      </tei:p>
      <tei:p>
       Maťo Kliešť zas pristúpil, zahnal sa, rukou si pod nosom   pretiahol. Jerguš sa teraz už neuhol. Chytil Kliešťa za prsia,   rozkrútil, odhodil. Maťo Kliešť padol medzi ovce; splašili sa,   zdupotali, ušli.
      </tei:p>
      <tei:p>
       — Ty si tiež daj pozor! — pristúpil Jerguš k Červenákovi. — Len   raz sa nahnevám! — Oči mu iskrili.
      </tei:p>
      <tei:p>
       — Pozor tam! Odstúpte! — kričal Maťo Kliešť od brván, v hrsti   držal skaly.
      </tei:p>
      <tei:p>
       Chlapci sa náhle rozstúpili, odbehli od Jerguša.
      </tei:p>
      <tei:p>
       — Maťo, nehádž, lebo potom ja začnem! — zvolal Paľo Stieranka a   zastal medzi nepriateľmi. — Ty sa už priveľmi rozdrapuješ!
      </tei:p>
      <tei:p>
       Išla okolo stará teta, zamiešala sa:
      </tei:p>
      <tei:p>
       — Krásne, veľmi krásne! Mládenci, bijú sa, až hanba! Aby si sa   neopovážil! — pohrozila Kliešťovi. — A ty poď! So mnou! Uvidíme, či   hodí aspoň jednu!
      </tei:p>
      <tei:p>
       Jerguš, akokoľvek nespokojný, hanbil sa za nedokončený boj,   ochotný bol poslúchnuť. Slová starenky zneli ako materské rozkazy;   zatratený, života nehoden, kto by ich neposlúchol. Chytila ho za   ruku, viedla na cestu a dolu cestou.
      </tei:p>
      <tei:p>
       — Zbohom, Paľo! — zakričal na pastierika.
      </tei:p>
      <tei:p>
       Paľo mu klobúkom zakýval a začal zaháňať svoj kŕdeľ na pašu. Za   ním podával sa jeho otec s kravami. Vyháňal kravy z vody, pokrikoval.   Maťo Kliešť, od zúrivosti červený, vyhrážal sa Jergušovi skalou:
      </tei:p>
      <tei:p>
       — Počkaj, ty ropucha! Ešte sa stretneme!
      </tei:p>
      <tei:p>
       Ostatní, zhromaždení pri tom istom obloku, sklonili hlavy do kruhu   a rokovali o udalosti...
      </tei:p>
     </tei:div>
     <tei:div type="chapter">
      <tei:head>
       V BUDÁČOVIE DVORE
      </tei:head>
      <tei:p>
       — Nezapodievaj sa s loptošmi, — dohovárala teta. — Maťo Kliešť —   to je stonoha. Nemá matky, nemá citu ani srdca. Macocha ho   vychováva.
      </tei:p>
      <tei:p>
       — Ja sa ho nebojím, — povedal Jerguš pod nosom.
      </tei:p>
      <tei:p>
       — Viem, — odsekla. — Ruval by si sa, ale či sa to oddá s trhanom?   A číže si?
      </tei:p>
      <tei:p>
       — Od Lapinov. Bývame tamdolu. Volajú ma Jergušom.
      </tei:p>
      <tei:p>
       — Táák? Syn mojej krstnej? No, počkaj, budem ti žalovať! Pekná si   mi ty rodina! — Zbočila do dvora, ťahala Jerguša za ruku: — Poď,   napiješ sa mlieka!
      </tei:p>
      <tei:p>
       Jerguš išiel. Vo dvore privítalo ich ozrutné psisko, valach   popolavej srsti. Volali ho Kazanom. Oňuchal Jerguša, Jerguš ho   poškrabkal za ušami. Kazan šibol chvostom, čelom posotil Jerguša do   kolena. Bol to prejav priateľstva.
      </tei:p>
      <tei:p>
       — Daj pozor, zlý je, — povedala teta. Uviedla Jerguša do pitvora,   posadila na lavičku. Priniesla mliečnik kyslého mlieka: — Nastreb sa!   — a vyšla do dvora.
      </tei:p>
      <tei:p>
       Jerguš rád mal kyslé mlieko. Popíjal, koľko sa zmestilo. Psisko   posadilo sa vedľa, zboku, vážne a vznešene. Ukradomky gúľalo okom po   Jergušovi.
      </tei:p>
      <tei:p>
       Jerguš vyšiel, keď už piť nevládal.
      </tei:p>
      <tei:p>
       Na širokom dvore stáli dva vozy. Doštenák i rebrinák. Voňalo ovčím   hnojom. Pozdĺž dvora, zľava, stáli ovčiarne, teraz prázdne. Sprava   ťahali sa múry po celej dlžine dvora. V zadnej časti boli stajne —   osobitne pre kravy a kone. Veľké drevené humno uzatváralo dvor.
      </tei:p>
      <tei:p>
       Po dvore krákorili sliepky, knísali sa kačky, prestupovali z labky   na labku. Kačkali zachrípnuto, tajomne. Omáčali zobáčiky do mláčok   hnojnice, bublinkovali, dulovali, hľadali neprestajne.
      </tei:p>
      <tei:p>
       V kravskej stajni ležalo teliatko samo. Biele, s červenými   škvrnkami. Kravy už boli na paši. Hľadelo na Jerguša vodnatými,   smutnými očami. Stál v otvorených dverách, prihováral sa. Teliatko   tlmene bučalo.
      </tei:p>
      <tei:p>
       V koniarni dva tučné žltkasté kone prežúvali sečku. Fŕkali,   udierali nohami o mostovinu. Jerguš videl: stajňa je veľká, má mnoho   priečok. Iste býva v nej mnoho koní, ibaže sú nie doma.
      </tei:p>
      <tei:p>
       Z humna bolo počuť podivné zvuky: čak-čak-čak... Nepravidelné,   bezvládne. Jerguš odchýlil vráta, vkĺzol do humna. Bola tam teta.   Krútila koleso sečkovice, slamu rezala. Išlo jej to ťažko.
      </tei:p>
      <tei:p>
       Jerguš bez slova postavil sa k stroju z druhej strany, k veľkému   kolesu. Chytil kľuku, začal krútiť chytro, húževnate. Teta nestačila,   pustila kľuku a povedala:
      </tei:p>
      <tei:p>
       — Máš ty silu za chlapa, bude z teba dobrý robotník. Ťahaj!
      </tei:p>
      <tei:p>
       Jerguš zhodil kabát, chytil sa kolesa. Nože sečkovice zaštekotali   husto a pravidelne. Teta rýchle rozväzovala snopy, ukladala a   stláčala slamu do žľabu. Žliabkom spod nožov valila sa drobná zlatá   sečka.
      </tei:p>
     </tei:div>
     <tei:div type="chapter">
      <tei:head>
       TRAJA SYNOVIA
      </tei:head>
      <tei:p>
       Na obed vtiahli do dvora dva páry koní. Zapriahnuté do holých   vozov, bez dosák a rebrín. Jeden pár bol tmavý, druhý jasnožltý. Kone   mali biele lysiny na hlavách.
      </tei:p>
      <tei:p>
       Na vozoch sedeli traja synovia Budáčovie tety so starým paholkom.   Vypriahli kone, zaviedli do koniarne, išli obedovať.
      </tei:p>
      <tei:p>
       Teta napĺňala misky haluškami. Jerguša nepustila domov, podala mu   misku a drevenú lyžicu. Jedlo sa, škrabotalo lyžicami. Sedelo sa na   laviciach pri veľkom stole. Paholok Tomáš sedel na malom stolčeku pri   dverách. Mal najväčšiu misku. Hrbil sa nad ňou a stonal.
      </tei:p>
      <tei:p>
       Pri Tomášovi trápil sa s misou Kazan. Vyprázdnil ju nachytro,   olizoval boky, krútil ju jazykom ako gápeľ. Zdvihol hlavu, nachýlil   nabok, kukol do nej jedným okom. Poškrabal dno jazykom; nič tam už   nebolo. Natiahol hrdlo, zazíval a pomalým krokom vyvliekol sa do   dvora. Spať do tône pod vozom.
      </tei:p>
      <tei:p>
       Nikto nepovedal ani slova. Synovia obzerali Jerguša, spytovali sa   ho očami na všeličo. On tiež mlčal, škrabotal lyžicou a ukradomky   pokukával na chlapov. Akí sú, akí môžu byť mocní...
      </tei:p>
      <tei:p>
       Najstarší, Ondrej, mal pod nosom krátke tmavé fúzy. Mračil sa.   Starý mládenec. Akiste bol veľmi mocný, najmocnejší zo všetkých.   Prsia mal široké a ťažko chodil.
      </tei:p>
      <tei:p>
       Mladší bol Jano, usmiaty, s dobrými očami. Tvár mal oholenú, nos   dlhý a zahnutý. Pozeral na Jerguša prívetivo.
      </tei:p>
      <tei:p>
       Najmladší, Jožo, bol parádny mládenec. Čižmy vyleštené, košeľa ako   sneh. Chcel sa páčiť dievkam, Jerguša si skoro nevšímal, bol pyšný   ako parádny kôň.
      </tei:p>
      <tei:p>
       Jano s dlhým nosom zjedol prvý a povedal:
      </tei:p>
      <tei:p>
       — Drevo sme stiahli až pod samú horu. Poobede ideme kone kúpať. —   Obrátil sa k Jergušovi: — Pôjdeš pomáhať?
      </tei:p>
      <tei:p>
       — Hej! — povedal Jerguš.
      </tei:p>
      <tei:p>
       Teta sa obrátila k synom:
      </tei:p>
      <tei:p>
       — To je chlapec mojej krstnej. Pomáhal mi slamu rezať, dobrý   robotník.
      </tei:p>
      <tei:p>
       Jerguš sa začervenal od chvály. A teta doložila:
      </tei:p>
      <tei:p>
       — Nepúšťajte ho k Pejovi, aby ho nekopol...
      </tei:p>
      <tei:p>
       Všetci vstali. Jano s dlhým nosom pojal Jerguša.
      </tei:p>
      <tei:p>
       — Poď, — povedal, — ideme na potok.
      </tei:p>
     </tei:div>
     <tei:div type="chapter">
      <tei:head>
       PRVÁ JAZDA
      </tei:head>
      <tei:p>
       Jano vyviedol zo stajne pár žltákov s lyskami na čelách a   povedal:
      </tei:p>
      <tei:p>
       — Toto sú moje kone. Fero a Mišo. Chyť sa hrivy, vyskoč a drž sa   dobre.
      </tei:p>
      <tei:p>
       Jerguš zachytil sa ľavou rukou Ferovej hrivy, nadhodil sa,   prevážil cez koňa, rozhodil nohy a sedel. Jano vzal šechtár, položil   doň kefu a česák, chytil Fera a Miša za ohlávky, viedol zo dvora.   Pískal si veselo.
      </tei:p>
      <tei:p>
       Kone, tučné ako kláty, valili sa ťarbavo. Mišo kde-tu pritrel sa   bokom o Fera, Jergušovi pritisol nohu. Jerguš strpel, nič nepovedal.   Myslel si: rozohnať by bolo treba, cvalom, len by sa tak prášilo...   Letieť ako víchor...
      </tei:p>
      <tei:p>
       Chrbát koňa bol široký, museli sa veľmi rozšíriť nohy. „Aj spať by   sa dalo,“ hútal Jerguš, „ako na posteli...“
      </tei:p>
      <tei:p>
       Prešli vedľa brván pred fabrikou, zastali pri kanáli. Jano   vyskočil na Miša, pohnal kone do kanála. Vzpierali sa, jednako vošli.   Skaly zhrkotali pod ťažkými kopytami. Voda bola neveľká, siahala   koňom pod brucho.
      </tei:p>
      <tei:p>
       Jano spieval, zvrtol kone dolu tokom. Vyšli z kanála, potok   rozlial sa do šírky. Voda bola menšia. Obišli hlbočinu pod jelšou,   kde Jerguš zachytil zelenú zásterku Vilka Halaja, zbočili k brehu,   zastali. Jano si vyhrnul nohavice nad kolená, zoskočil do vody.   Jerguš zošuchol sa za ním. Jano priviazal ohlávky koní ku koreňu a   vykrikoval:
      </tei:p>
      <tei:p>
       — Otcu-materi, studená je ako ľad! — Podal Jergušovi šechtár:
      </tei:p>
      <tei:p>
       — Polievaj, len nie na hlavy. Kone to nestrpia.
      </tei:p>
      <tei:p>
       Jerguš čliapal vodu šechtárom na kone. Potriasali sa, fŕkali,   dupotali nohami.
      </tei:p>
      <tei:p>
       Okolo koní zakrúžili ovady. Sadali na nohy a slabiny zvierat.   Ovadmi napadnuté svaly sa zachvievali. Jerguš zabíjal ovady dlaňou. —   Čľap! Čľap! — Ovad, udretý, padol do vody, odnášala ho. Poniže zbŕkol   krídelcami, vzniesol sa nad vodu, poletoval, kým nezabudol, čo sa s   ním stalo. A vrátil sa znova ku koňom.
      </tei:p>
      <tei:p>
       Kôň Mišo kde-tu zahrabkal prednou nohou.
      </tei:p>
      <tei:p>
       — Nó! — okríkol ho Jano. — Chce sa prevaliť, daromník! Jerguš   čliapkal, polieval. Jemná srsť zvierat chlpila sa a skrúcala pod   stekajúcou vodou. Jano sčesával ju kefou a česákom. Napokon vyleštil   dlaňou ako zrkadlo.
      </tei:p>
      <tei:p>
       Okúpané kone odviazal, vysadli na ne a brodili s nimi po potoku.   Cestou od fabriky k dvoru Jano rozohnal Miša, Fero začal zaskakovať   za ním. Jerguša nadhadzovalo, zuby mu drkotali. Dych sa staval,   popichávalo v obličkách. Zaťal zuby, držal sa, mlčal hlavato. Jano   pozeral na neho, smial sa veselo:
      </tei:p>
      <tei:p>
       — Nebojíš sa? Dušu ti vytrasie...
      </tei:p>
      <tei:p>
       — Nie, — povedal Jerguš a usmial sa nasilu.
      </tei:p>
      <tei:p>
       Zaviedli kone do stajne, nasledoval odpočinok. Jerguš stal sa   nepotrebným. Poďakoval sa tete za obed a pustil sa bežkom dolu   cestou, na Zbojnícky Tanec.
      </tei:p>
     </tei:div>
     <tei:div type="chapter">
      <tei:head>
       ČIERNE PRASIATKO
      </tei:head>
      <tei:p>
       Mama sa hnevala:
      </tei:p>
      <tei:p>
       — Kto to kedy slýchal? Od rána zháňa, neukáže sa ani na obed!   Bludár!
      </tei:p>
      <tei:p>
       Jerguš vysvetlil: Budáčovie teta ho zachytila. Nevládala slamu   rezať. Pomáhal jej. Dala mu mlieka aj za misu halušiek. Halušky boli   dobré, s bryndzou a oškvarkami.
      </tei:p>
      <tei:p>
       Anna sa usmievala protivne, obzerala Jerguša, nohy i ruky. Motala   sa okolo a povedala:
      </tei:p>
      <tei:p>
       — Smrdí hnojom! Môže ísť za paholka!
      </tei:p>
      <tei:p>
       Jerguš zaškúlil, zuby stisol, nič nepovedal. Nepochopený a mrzutý   prevalil sa na lavici horeznačky.
      </tei:p>
      <tei:p>
       Rudko sedel medzi dverami. Strúhal prútik tupým nožíkom, smrkal a   usmieval sa rovnako protivne. Tešilo ho, že Jerguš dostáva.
      </tei:p>
      <tei:p>
       Mama nabrala zelenej fazule na mištičku, položila na lavicu.
      </tei:p>
      <tei:p>
       — Jedz, — povedala. — Krstnej matke môžeš pomáhať aj druhý   raz...
      </tei:p>
      <tei:p>
       — Aj na koňoch sme boli, — pokračoval Jerguš ležiačky, hľadiac na   vybielenú povalu. — Koniská majú tučné ako bravy. Sedel som na   Ferovi, takto som sa musel rozkročiť! — ukazoval. Omočil pätu do   fazule. Fazuľa bola horúca, popálila, Jerguš vyskočil.
      </tei:p>
      <tei:p>
       — Čo to sem dávate! — kričal plačlivo. — Celú nohu som si   obaril!
      </tei:p>
      <tei:p>
       Mama sa potriasala, zadúšala smiech. Vedela, že fazuľa nie je taká   teplá, aby ublížila. Anna sa smiala nahlas, malý Rudko od radosti   podskakoval.
      </tei:p>
      <tei:p>
       — Nerehoc sa! — zvolal Jerguš nahnevano. Schytil fazuľu a hltavo   ju zjedol.
      </tei:p>
      <tei:p>
       V kuchyni sa stmievalo. Od juhu blížili sa ťažké oblaky, vietor   lomcoval po stromoch.
      </tei:p>
      <tei:p>
       — Príde búrka, — povedala mama.
      </tei:p>
      <tei:p>
       Jerguš vyšiel do záhrady. Teplý víchor začieral do vlasov, fúkal   na holé prsia, pod rozopätú košeľu. Košeľa sa nadúvala ako balón. Zo   stromov padali odlomené halúzky. Vtáky sa ukryli, nikde ich nebolo.   Spŕchlo riedko, veľkými kvapkami. Hneď sa zošuchlo, prudko ako z   vrecka. Jerguš skryl sa do drevárne, pozeral na zátopu dažďa.
      </tei:p>
      <tei:p>
       Kúrňava hrala zelenkavými farbami. Hromy udierali, blýskalo sa   dlhými bičmi. Na dvore tancovali malé klobúčiky pod kvapkami   vody.
      </tei:p>
      <tei:p>
       Stekalo, zurčalo, hukotalo. Preblesklo sa, znova sa zotmilo. Pri   Jelšovej vode blesk odčesol veľkú haluz z vŕby. Lejak ešte mocnejšie   zatrepotal. Tráva na poliach poľahla, potôčky špinavej vody hadili sa   dolu dvorom. Mama zažala v kuchyni hromničnú sviečku, modlila sa   potichu.
      </tei:p>
      <tei:p>
       Búrka chytro preletela, stratila sa medzi vrchmi. Jasné nebo   zabelaselo sa v mláčkach, zem voňala chlebom. V pokosenej záhrade   ožila drobná tráva, zasvietila novým životom.
      </tei:p>
      <tei:p>
       Jerguš zazrel čosi v záhrade. Motalo sa v mladej tráve medzi   stromami. Veľmi podivné, čierne ako zamat. „Možno drozd,“ myslel si.   „Namokli mu krídla, nemôže lietať...
       <tei:emph>
        “
       </tei:emph>
      </tei:p>
      <tei:p>
       Preskočil plot, skrýval sa poza stromy, z kroka na krok sa   približoval. Klobúk chytil do oboch rúk, skočil, hodil sa na brucho.   Zmrvilo sa pod klobúkom, vzpieralo mocne. Mocné a svalnaté. Jerguš   nechápal, čo to môže byť. Vták nemôže mať toľko sily...
      </tei:p>
      <tei:p>
       Začrel rukou pod klobúk, nahmatal. Teplé bolo. Obopäl prstami cez   polu — mrvilo sa, skrúcalo, labkami škriabalo. Vyňal spod klobúka —   prasiatko. V čiernom zamatovom kožúšku. Fučí, nôžkami brúsi, pýta sa   na zem. Rypáčik má tvrdý, okrúhly, oči mu ani nevidieť. Utekal do   kuchyne, položil na dlážku. Anna zjajkala, vyskočila na lavicu. Rudko   sa rozplakal.
      </tei:p>
      <tei:p>
       — Pusť ho, nech sa živí, — povedala mama, — to je krt. Chytá   chrobáčikov a červíčkov, je osožný.
      </tei:p>
      <tei:p>
       Jerguš vyniesol krta do záhrady, položil do trávy. Zabrúsilo   labkami, rypáčikom poštúralo a vrylo sa do zeme. Zostala po ňom iba   neveľká diera.
      </tei:p>
     </tei:div>
     <tei:div type="chapter">
      <tei:head>
       BITKA
      </tei:head>
      <tei:p>
       Po daždi pribehol Nácko zadychčaný a netrpezlivý.
      </tei:p>
      <tei:p>
       — Zbadal som, — povedal, — veľké ako mýtovnica hniezdo! Budú v ňom   jastraby.
      </tei:p>
      <tei:p>
       Utekali, čliapkali po blate bosými nohami. Prosto cez Hať i cez   lavičku povyše žumpy. Cez Katrenu záhradou, lúkou Voliarkou, priamo k   Horičke.
      </tei:p>
      <tei:p>
       Na obrovskej lipe, vysoko, vo vidlici, tmavelo sa okrúhle,   tajomné... Jastraby ho neobletúvali.
      </tei:p>
      <tei:p>
       — Možno sedia na hniezde, — povedal Nácko šeptom. — Choď k nemu,   ja sa jastrabov bojím.
      </tei:p>
      <tei:p>
       Jerguš nedôveroval. Ostro pozrel do vidlice, hniezdo zdalo sa mu   falošným. Lipa bola mokrá a studená, kĺzali sa nohy i ruky. Nemal   chuti liezť na hrubú opachu.
      </tei:p>
      <tei:p>
       Nácko povedal odovzdane:
      </tei:p>
      <tei:p>
       — Pôjdem ja. Ale ak ma napadnú, ty budeš na vine...
      </tei:p>
      <tei:p>
       A šiel. Stonajúc a božekajúc. Z konára na konár. Ako mladá opica.   Blížil sa k hniezdu, zavolal: — Ak sú mladé, dám ti iba jedno. Ja som   ich zbadal!
      </tei:p>
      <tei:p>
       Pozrel hore, zamračil sa. Posedel bezradne na konári a   nezrozumiteľne šomrajúc, pomaly sa začal kĺzať nadol.
      </tei:p>
      <tei:p>
       — Bojíš sa? — opýtal sa Jerguš.
      </tei:p>
      <tei:p>
       — Nebojím, — odpovedal Nácko, — ale to je hrča!
      </tei:p>
      <tei:p>
       Vidlica bola vydutá nádorom rakoviny.
      </tei:p>
      <tei:p>
       Jerguš sa smial, furtácky vysmieval. Podchytil Nácka, pomohol mu   na zem.
      </tei:p>
      <tei:p>
       Zahvižďalo v povetrí, udrelo do konárov, padlo na zem. Pozreli, čo   to bolo: okrúhly, ako slepačie vajce, kameň.
      </tei:p>
      <tei:p>
       — Kto hádže? — obzrel sa Jerguš.
      </tei:p>
      <tei:p>
       Zahučalo znova, kameň udrel medzi stromy, tupo padol, zaryl sa do   zeme, Nácko zošúľal klobúk, chytil do hrsti, chcel zutekať.
      </tei:p>
      <tei:p>
       — Nebež, — zadržal ho Jerguš. — Opáčime, kto hádže. Naučíme ho   móresu! — Vybehli z Horičky.
      </tei:p>
      <tei:p>
       Za Voliarkou, ďaleko, až hen pri Jelšovej vode, blízo samej Hate,   zohýnal a vystieral sa chlapec. Krútil rukou, stočil sa, vyhodil;   nový kameň letel na Horičku s mocným hukotom.
      </tei:p>
      <tei:p>
       — Už ho vidím! — povedal Jerguš a schytil sa cez lúku. Nácko   poskakoval za ním.
      </tei:p>
      <tei:p>
       Blížil sa — chlapec prestal hádzať. Čakal, jedovato sa usmievajúc.   Jerguš ho hneď poznal: Maťo Kliešť Horúci. Chlapec bez matky a bez   srdca...
      </tei:p>
      <tei:p>
       — Do koho hádžeš? — opýtal sa ho Jerguš dôrazne.
      </tei:p>
      <tei:p>
       — Do múch! — odsekol Maťo Kliešť a uškeril sa jedovato.
      </tei:p>
      <tei:p>
       Zastali pred ním a hľadeli. Motal sa, postával. Zdvihol okrúhly   kameň, položil do praku. Rozkrútil, zvrtol sa, vyhodil do vzduchu,   švihol rukou. Kameň zafučal v povetrí, letel nad Horičkou v ohromnej   výške, drobný ako muška.
      </tei:p>
      <tei:p>
       — Poď, ty, čo sa žaby bojíš, — obrátil sa Kliešť k Jergušovi, —   naučím ťa hádzať z praku!
      </tei:p>
      <tei:p>
       Jerguš šiel, zastal bokom, na dva kroky. Nácko nedôveroval,   nepriblížil sa.
      </tei:p>
      <tei:p>
       — Sem sa dívaj! — ukazoval Maťo. — Vezmeš kameň, sem ho položíš,   do praku. Rozkrútiš a hodíš. — Rozmotal prak, vložil doň veľký kameň,   krútil. — Ta pozeraj, do neba!
      </tei:p>
      <tei:p>
       Jerguš sa zahľadel do výšky, čakal. Maťo Kliešť rozkrútil prak,   obrátil sa k Jergušovi, udrel ho kameňom, Jerguš spadol, zatmilo sa   mu
       <tei:emph>
        v
       </tei:emph>
       očiach. Precítil sa, chytil sa za lakeť ľavej ruky.   Bolelo na umretie, vstať nevládal, ležal. Okolo neho poskakoval   Nácko, božekal a plakal. Zazrel aj Maťa Kliešťa s jedovatým úsmevom,   s pichľavými očami. Načieral vodu do klobúka, priblížil sa k   Jergušovi, nalial mu na tvár. Škeril sa, až škrelo a jedovalo.
      </tei:p>
      <tei:p>
       — Povedal som ti, že sa ešte stretneme, — vravel. — So mnou si   nezačínaj!
      </tei:p>
      <tei:p>
       Jerguš mlčal.
      </tei:p>
      <tei:p>
       Maťo chytil ho pod pazuchami, dvíhal. Nácko prestal plakať, začal   pomáhať. Postavili Jerguša na nohy, viedli okrajom lúky vedia   záhrady. Nevládal Jerguš, nohy sa mu potriasali v kolenách.
      </tei:p>
      <tei:p>
       — Ty si možno mocný, — rozprával Maťo Kliešť Horúci uštipačne, —   ale ja som zlostnejší. Nič nehľadím, aj zabijem.
      </tei:p>
      <tei:p>
       Jerguš mlčal, sprobúval nohy. Prestávali sa triasť, mocneli.   Sprobúval ruky — sila sa do nich vracala. Strácala sa aj bolesť v   lakti. Blížili sa k vrbinám, kde v zime so Štefanom Fašangom odrážali   vodu na lúku. Jerguš sa vytrhol, zlosť v ňom zovrela, chytil Maťa   Kliešťa, zdvihol, hodil do jarčeka. Maťo zaryl sa hlavou do hlineného   múľu. Nácko zaplakal, zabožekal, skákal okolo jarčeka.
      </tei:p>
      <tei:p>
       Maťo Kliešť vyhodil sa z jarku na lúku. Tvár mal zalepenú hlinou,   len pichľavé oči sa iskrili a biele zuby cvakotali. Ryčal neľudským   hlasom. Rútil sa k záhrade, z murovaného plôtika vytiahol ako hlava   veľký kameň. Ryk stupňoval, letel na Jerguša, zastavil sa na dva   kroky. Prikrčil sa, zahnal kameňom, nehodil. Chcel oklamať Jerguša,   aby sa uhol, a trafiť ho. Hľadel mu do očí strašne dravo.
      </tei:p>
      <tei:p>
       Jerguš, trochu poblednutý, díval sa na kameň. Nehýbal sa. Uhne sa   len vtedy, keď kameň vyletí... V poslednej chvíli. Skôr nie, bola by   to chyba.
      </tei:p>
      <tei:p>
       Maťo Kliešť zareval najmocnejšie, hlasom chrapľavým. Prikrčil sa,   skočil dopredu, hodil.
      </tei:p>
      <tei:p>
       Jerguš zazrel veľký kameň pred samými očami, mihom si ľahol na   tvár. Kameň netrafil, Maťo Kliešť dal sa na útek. Jerguš vyšvihol sa   ako strela, skočil, chytil Maťa za plecia.
      </tei:p>
      <tei:p>
       — Zabijem ťa! — kričal Maťo prerývaným hlasom.
      </tei:p>
      <tei:p>
       — Nie! — povedal Jerguš pokojne. — Nezabiješ! — Chvíľu mlčal a   doložil: — Neublížim ti, macochu máš! — Pustil Kliešťa, vrátil sa k   Náckovi.
      </tei:p>
      <tei:p>
       Maťo Kliešť zastal, zvesil hlavu, zahľadel sa do zeme. Prudko sa   rozplakal, pobral sa cez Katrenu. Skučal. Zbočil k potoku, umýval sa.   Potom zatíchol. Chvíľu sedel na kameni, vrátil sa k vŕbam s vážnou,   meravou tvárou. Jerguš a Nácko umývali si nohy v jarčeku.
      </tei:p>
      <tei:p>
       — Buďme kamaráti, — priblížil sa Maťo Kliešť k Jergušovi. Zlostný   úsmev už nemal na tvári. Podával Jergušovi ruku.
      </tei:p>
      <tei:p>
       — Už ti neverím, — povedal Jerguš ticho. — Udieraš od chrbta.
      </tei:p>
      <tei:p>
       — Zaprisahám sa, že nie! — presviedčal Maťo. — Budeme dobrí   kamaráti, nebudeme sa báť nikoho...
      </tei:p>
      <tei:p>
       Jerguš ruku prijal.
      </tei:p>
      <tei:p>
       Večerilo sa. Súmrak líhal na mokrú trávu. Bojovníci sa   odprevádzali. Pohvizdovali a smiali sa, ako smiešne sa poklbčili. Už   sa to nikdy nestane...
      </tei:p>
     </tei:div>
     <tei:div type="chapter">
      <tei:head>
       HUSIE LABKY
      </tei:head>
      <tei:p>
       Maťo Kliešť Horúci hvízdal pod záhradou. Mal podivný hvizd, kúsok   zbojníckej pesničky. Trilkovanej, prevíjanej. Ťažko ho bolo   napodobniť.
      </tei:p>
      <tei:p>
       Jerguš vyšiel na cestu, rozprávali sa tajomne.
      </tei:p>
      <tei:p>
       — Zabil som dve husi, — hovoril Maťo dôverne, — nikomu nepovedz...   Plávali na vode, celý kŕdeľ. Vytiahol som z fazule palicu, a po nich!   Rozpŕchli sa, akoby strelil. Iba dve rozostreli krídla, natiahli   hrdlá, voda ich brala... — Rukami hádzal, ukazoval. Usmieval sa   jedovato.
      </tei:p>
      <tei:p>
       Jerguš díval sa na neho nechápavo.
      </tei:p>
      <tei:p>
       — Viem, čie boli, — pokračoval Maťo. — Sklepníkove! Nedávno hodil   som mu kameň na strechu, nenazdajky. Vybehol, odroň, vyťal ma   poriskom. Tak som sa mu odplatil...
      </tei:p>
      <tei:p>
       — Hus je nevinná, — namietal Jerguš, — škoda ublížiť.
      </tei:p>
      <tei:p>
       — Aspoň má škodu, — povedal a zahľadel sa dolu cestou. — Zajtra je   Božieho tela, môžeme ísť do mesta.
      </tei:p>
      <tei:p>
       — Pôjdeme! — povedal Jerguš, — vypýtam sa doma.
      </tei:p>
      <tei:p>
       Maťo odbehol domov, do dediny. Večierkom sa vrátil, zahvízdal pod   záhradou. Známy, podivný hvizd. Zopakoval tri razy, Jerguša   vyvolal.
      </tei:p>
      <tei:p>
       — Zle je, — šeptal preľaknute. Bledá tvár svietila mu v sklonku   večera. — Sklepníčka videla, keď som zabil husi. Išla popri vode,   husi vytiahla. Zaniesla mojej macoche...
      </tei:p>
      <tei:p>
       — A čo... ?
      </tei:p>
      <tei:p>
       — Nič, — uškieral sa Maťo Kliešť. — Povedal som, že boli v   ostredku, škody narobili... Poď so mnou! Striga macocha, žrať mi   nedá, ani keď budem pašie spievať.
      </tei:p>
      <tei:p>
       Jerguš si predstavil strigu-macochu, chudú, s dlhočizným nosom.   Zuby jej trčia z hornej čeľuste a očiská má ako cibule. Gúľa nimi,   sype blesky, pri kotle stojí, kašu varí. Maťa treba ratovať... Obzrel   sa, či na dvore nieto nikoho. Išiel. Prekĺzli vedľa brány na Hať,   lavičkou povyše žumpy, hore popri vode. Za Katrenu. Hľadali   ostredok.
      </tei:p>
      <tei:p>
       — Toto je náš! — zisťoval Maťo. — Rozšír tri prsty, povytláčaj   labky. Ja obštipkám, čo sa dá...
      </tei:p>
      <tei:p>
       Jerguš vytláčal husie labky do mäkkej zeme. Maťo ošklbával lístie   mladej fazule. Pracovali. Chvíľami sa zobzerali, či sa niečo nevynorí   z tmy.
      </tei:p>
      <tei:p>
       — Dosť bude, odprevadím ťa, — vystrel sa Maťo Kliešť. Vrátili sa   tou istou cestou. — A ráno sa prichystaj. Zapískam tak isto.
      </tei:p>
      <tei:p>
       Zopakoval hvizd, trilkovaný, podivný. Prepadol sa v tme.
      </tei:p>
     </tei:div>
     <tei:div type="chapter">
      <tei:head>
       ROKOVANIE PRED FABRIKOU
      </tei:head>
      <tei:p>
       Toho istého večera poschádzali sa chlapci pred fabrikou. Medzi   nimi Rudo Červenák aj Paľo Stieranka, malý pastierik. Maťo Kliešť   Horúci nebol. Števo Fašanga pribehol neskoro, vzrušene rozprával:
      </tei:p>
      <tei:p>
       — Videl som, — hovorí, — strašnú bitku... Jerguš Lapin bil sa s   Maťom Kliešťom. Jednou rukou ho premohol a do jarku zapichol hlavou.   Len čo nohy trčali...
      </tei:p>
      <tei:p>
       Chlapci zhíkli. Neslýchaná udalosť...
      </tei:p>
      <tei:p>
       Števo Fašanga pokračoval:
      </tei:p>
      <tei:p>
       — Nie, vravím, stál som za vŕbami — nezbadali ma. Ale myksľovalo   ma od strachu...
      </tei:p>
      <tei:p>
       Chlapci uvažovali: Maťo Kliešť Horúci je nebezpečný človek. Možno   ani nie je veľmi mocný, iba slepý od zlosti. Ľahko môže aj zabiť, nik   si s ním nezačne.... Ale Jerguš Lapin je iste mocný. Možno   najmocnejší.
      </tei:p>
      <tei:p>
       Dobre urastený a pehavý chlapec Jožo Košaľkuľa z horného konca   neuznával Jergušovu prevahu.
      </tei:p>
      <tei:p>
       — Jerguš Lapin? — povedal. — Nech sa mi sprobuje! Tak ho tresknem   o zem, rozum mu vyletí!
      </tei:p>
      <tei:p>
       Starší chlapec drobnej postavy, Imro Trjeska Kľavoš, požmurkal   očami a povedal:
      </tei:p>
      <tei:p>
       — Čo sa rozdrapuješ? Či ťa vari nepoznám, bojko hubatý? — Chytil   Joža Košaľkuľu za nos, skrútil a pomykal.
      </tei:p>
      <tei:p>
       Chlapci sa smiali, Jožo Košaľkuľa smrkal. Pomaly, ako tôňa,   vliekol sa preč. Nezjavne, bez slova. Na moste nad kanálom znáhlil   krok, zmizol vo večernej tme.
      </tei:p>
      <tei:p>
       — Nemôžem zniesť, — povedal Imro Trjeska Kľavoš, žmurkajúc očami,   — bojí sa to chrústa, a rozdrapuje sa...!
      </tei:p>
      <tei:p>
       Vtom udrel kameň do obloka fabriky. Práve nad hlavami chlapcov. Za   ním hneď druhý odrazil sa od múra, tretí skackal po zemi, skotúľal sa   okolo.
      </tei:p>
      <tei:p>
       — Skaly hádže! — povedal Červenák a zakričal do tmy:
      </tei:p>
      <tei:p>
       — Počkaj, šteňa, toto si zachovaj!
      </tei:p>
      <tei:p>
       Jožo Košaľkuľa prestal hádzať, zutekal smerom na horný koniec.
      </tei:p>
     </tei:div>
     <tei:div type="chapter">
      <tei:head>
       MESTO A JEHO TVÁR
      </tei:head>
      <tei:p>
       Rudko tiež chcel ísť do mesta. Plakal a žaloval sa, hľadiac na   Jerguša.
      </tei:p>
      <tei:p>
       — Nikde ma nevezme. A ja by som vládal. Aj kamienky by som mu dal,   čo som nazbieral pri vode... — Smrkal. Bolo mu žalostne.
      </tei:p>
      <tei:p>
       — Ja nedbám, — povedal Jerguš, — vezmem ho! Ale až nebude vládať,   nechám ho na ceste, nech ho muchy zožerú...
      </tei:p>
      <tei:p>
       Mama obliekla Rudka, utrela mu tvár mokrým uterákom, pričesala   žlté vlásky.
      </tei:p>
      <tei:p>
       — Držte sa za ruky, — povedala. — Dnes bude v meste mnoho národa,   procesie, aby ste sa nestratili.
      </tei:p>
      <tei:p>
       Maťo Kliešť zapískal pod záhradou, Jerguš pojal Rudka za ruku,   vyšli na cestu.
      </tei:p>
      <tei:p>
       — Neber ho, — ukazoval Maťo na Rudka, — bude zavadzať.
      </tei:p>
      <tei:p>
       — Ech, škľabí sa od rána, skrčok sopľavý, — hneval sa Jerguš. —   Nech len ide, ale ho preženiem!
      </tei:p>
      <tei:p>
       Rudko sa nedal zastrašiť. Pohli sa. Slnko svietilo, rosa žmurkala   na tráve. Odrážala lúče, šprihali do očú. V čistom rannom povetrí   krúžilo a štebotalo mnoho lastovičiek.
      </tei:p>
      <tei:p>
       — Nejedol som od včera obeda, — rozprával Maťo Kliešť Horúci. —   Macocha nedala. A spal som v kuríne, medzi sliepkami...
      </tei:p>
      <tei:p>
       Jerguš pozrel na Maťa; mal ošúchané, špinavé šaty. Bolo mu ho   ľúto. Zastal.
      </tei:p>
      <tei:p>
       — Naša mama, — povedal, — dajú ti kávy!
      </tei:p>
      <tei:p>
       Maťo sa usmial, hodil rukou:
      </tei:p>
      <tei:p>
       — Netreba! Ukradol som kaleráb, veľký ako hlava. Celý som   zjedol... A na všetko ti príde, — pokračoval. — Bola pozrieť ostredok   a povedala, že husi fazuľu nežerú, že som to znivočil ja. Sklepníčke   musela zaplatiť za husi celé tri zlatky. Musím ich zarobiť, vrátiť,   povedala. Nedá mi žrať...
      </tei:p>
      <tei:p>
       — Odíď z domu, choď do služby, — radil Jerguš.
      </tei:p>
      <tei:p>
       — Pôjdem, ale teraz ešte nemôžem, — ponosoval sa Maťo, — ešte nie   som súci za chlapa.
      </tei:p>
      <tei:p>
       Predchádzali ich ľudia, chlapi i ženy, vyobliekaní do kostola. Za   nimi, ďaleko, ozýval sa spev dedinskej procesie. V kúrňave prachu   valili sa veriaci, mierili do mesta. Červené a žlté zástavy čneli do   neba.
      </tei:p>
      <tei:p>
       — Sponáhľajme sa! — povedal Maťo, aby nás nedohonili. Budú nás   ohovárať...
      </tei:p>
      <tei:p>
       Chlapci pokročili, Rudka vzali medzi seba, ťahali za obe ruky.   Drobčil, namáhal sa, nežaloval. A cesta bola dlhá. Ustali nohy, ruky   bezvládne ovisli. Pomaly sa priblížili k mestu.
      </tei:p>
      <tei:p>
       — Toto je Hámor, — povedal Maťo. — Bývajú tu čaptaví učni, radi sa   bijú. So mnou si nikto nezačne...
      </tei:p>
      <tei:p>
       Špinavé domy, zaprášené obloky klonili sa do ulice. Chodníky   vydláždené žulovými kockami, tvrdé a hrboľaté. Zamúčení učni   postávali okolo brán, fajčili opalky. Krivé nôžky, poblednuté   tváričky.
      </tei:p>
      <tei:p>
       — To sú pekári, — povedal Maťo, — majú čaptavé nohy.
      </tei:p>
      <tei:p>
       Za Hámrom nasledovala úzka ulica s vysokými domami. Čistá a hladká   ako dlaň. Vydláždená smolou. Ľudia mleli sa tam hore-dolu ako   pochabí. Kráčalo sa hladko, pekne klopkali podkovičky.
      </tei:p>
      <tei:p>
       — Toto je mesto, — povedal Maťo. — Pôjdeme na promenádu dívať sa   na vojakov.
      </tei:p>
      <tei:p>
       Maťo Kliešť, hoci ešte mladý, dobre poznal mesto. Nemal doma   útulku, túlal sa od malička kdekade. Parády na Božie telo boli mu   známe už z predošlých rokov.
      </tei:p>
      <tei:p>
       Zbočil úzkou uličkou, previedol chlapcov do parku.
      </tei:p>
      <tei:p>
       Pod tôňami starých líp stáli vojaci v dlhom rade. Vyšnurovaní,   čistí, v belasých šatách. Pušky pri nohách, pravé nohy dopredu o   štvrť krôčka. Okolo nich nespokojne chodil vojak tenký ako lata s   vysokou čiernou čiapkou a šabľou pri boku. Fajčil, zlostne pozeral.   Maťo Kliešť povedal, že je to oficier.
      </tei:p>
      <tei:p>
       Okolo vojakov mnoho chlapcov. Šantili, naháňali sa. Niektorí hrali   o grajciare, udierali na ne skalami. Ak sa grajciar obrátil, vyhrali   ho.
      </tei:p>
      <tei:p>
       Po laviciach sedeli starší ľudia, ženy a malé dievčatá.
      </tei:p>
      <tei:p>
       Oficier zastal a skričal. Vojaci stiahli nohy, klopli pätami.   Skričal znova; pušky, všetky odrazu — šmyk, šmyk — už boli na   pleciach. Krik a ešte krik: pušky sňali sa z pliec, naklonili,   zdvihli k lícam — tresk!
      </tei:p>
      <tei:p>
       Jerguša trhlo, Rudko spadol na chrbát. Zaplakal.
      </tei:p>
      <tei:p>
       — Ako som sa zľakol! — smial sa Jerguš, vŕtajúc si prstami v   ušiach. — Tresklo, skoro ma ohlušilo. — Dvíhal Rudka. — Čo sa váľaš,   ty bravčo! Povedal som ti, že nesmieš plakať...
      </tei:p>
      <tei:p>
       Rudko stiahol tvár, neplakal. Ustrašenými očami hľadel na vojakov.   Striasol sa pri každom pohybe pušiek. Ak strelia, zase spadne...   Dlaňami si zapchával uši.
      </tei:p>
      <tei:p>
       Pri parku z jednej strany stáli veľké dva kostoly. Z druhej vysoké   domy s veľkými bránami. Od kostolov pohli sa zástupy ľudí, spievali,   zástavy niesli. Vo vežiach ťažko hučali zvony.
      </tei:p>
      <tei:p>
       Vojaci vystrelili znova. A to dva razy. Potom strieľali častejšie.   Rudko prehýnal sa v chrbte, šklbalo ho, potrhávalo, nespadol. Bál sa   plakať, trpel. Nával ľudí vábil chlapcov na rínok.
      </tei:p>
      <tei:p>
       Popri domoch stálo mnoho oltárov, pri nich modlili sa kňazi.   Procesia, dlhá — bez konca — stáčala sa kruhom, pri každom oltári sa   zastavila. Popredku šli kňazi, starí pod prenosným šiatrom, mladší, s   hrkálkami a kadidlami, dymili a kropili svätenou vodou. Cesta   zasypaná bola kvetmi.
      </tei:p>
      <tei:p>
       Všetko to bolo zaujímavé, hurhaj i nepokoj, ale nebolo v tom   nijakej radosti. Chýbali pokojné polia samoty, kde možno bosými   nohami brodiť po kvetnatej tráve. Ľahnúť si horeznačky, zahľadieť sa   do neba, vysoko, hlboko. Hlava nezahučí, nohy sú ako krídla, ani   necítiš....
      </tei:p>
      <tei:p>
       A tu ľudia všetci obutí. Tmolia sa, postávajú, kričia — nevieš   prečo. A nemáš sa kde ani prevaliť.
      </tei:p>
      <tei:p>
       Chlapci bez dohovoru, sami od seba, krok za krokom vybočili z   námestia. Krivkali, vliekli sa. Nohy, nezvyknuté na obuv, nabiehali a   boleli. Bolo treba vyzuť sa hneď za mestom.
      </tei:p>
      <tei:p>
       Cez Hámor vracali sa bosí, po kamennej dlažbe tľapkali podošvami.   Topánky šnúrami zviazané, prehodené cez plecia. Únava sa stratila   razom. Akoby ťarcha bola spadla z celého tela.
      </tei:p>
      <tei:p>
       Z brány vybehol veľkohlavý chlpatý valach, pes smiešneho vidu.   Nasivastá srsť visela mu do očú. Opálal ušami, srsť z očú odhadzoval,   zacláňala mu. Na bicykli šiel pekársky učeň. Valach skočil do   bicykla, žartovne zaštekal. Išlo mu do samopaše.
      </tei:p>
      <tei:p>
       Učeň namieril, klepol psa košom poza uši. Chlpáň hodil hlavou,   zaopálal, až uši odskakovali ako handry, divne zaskuvíňal. Od hanby   šmykol pod bránu.
      </tei:p>
      <tei:p>
       Maťo sa rozosmial nepríjemným, štekotavým smiechom. Jeho drobné   oči iskrili zlou radosťou. Podskakoval, krčil sa. Pobehol k bráne,   smial sa hlasno, výsmešne, urážlivo.
      </tei:p>
      <tei:p>
       Chlpáň plačlivo zaštekal, skočil na Maťa, zuby vyceril.
      </tei:p>
      <tei:p>
       Jerguš natiahol ruku:
      </tei:p>
      <tei:p>
       — Domov! — zvolal, ukázal na bránu. — Treba ťa vyšibať, zlostniak   strapatý! — Pozrel ostro, oči sa mu blýskali.
      </tei:p>
      <tei:p>
       Pes sa odvrátil, stiahol chvost, bokom pozrel na Jerguša, hanblivo   sa vliekol pod bránu. Jerguš zašiel za ním, káral ho:
      </tei:p>
      <tei:p>
       — Hanba! Do ľudí skáčeš ako pochabý!
      </tei:p>
      <tei:p>
       Pes sedel na zadných nohách, sklonil hlavu, krotko pozeral na   Jerguša.
      </tei:p>
      <tei:p>
       — Poď sem.
      </tei:p>
      <tei:p>
       Pes podišiel k Jergušovi, povedal čosi hrdelným hlasom, že je   nevinný, ibaže mu ubližujú. Jerguš ho pohladil, poškrabal poza   uši:
      </tei:p>
      <tei:p>
       — Ty si môj, môj, chlapík ušatý... — Potľapkal ho po hrive a   odišiel.
      </tei:p>
      <tei:p>
       Pes vyšiel pred bránu, zasadol na zadných nohách, hľadel a hľadel,   kým dovidel, za Jergušom.
      </tei:p>
      <tei:p>
       — Neslobodno sa psovi vysmievať, — rozprával Jerguš Maťovi. —   Nemôže to zniesť. Urazí sa a najeduje...
      </tei:p>
      <tei:p>
       — Kameňom ho zraziť! — povedal Maťo Kliešť.
      </tei:p>
      <tei:p>
       Jerguš nesúhlasil.
      </tei:p>
      <tei:p>
       — Škoda ublížiť bez príčiny...
      </tei:p>
      <tei:p>
       Došli na koniec Hámru. Stála tam kováčska vyhňa. Zahľadeli sa,   pozerali na ohniská. Studené, vyhasnuté.
      </tei:p>
      <tei:p>
       Na dvore pred vyhňou pobili sa kováči: majster ubil učňa-mládenca.   Dlaňou po tvári — nevedieť prečo. Majster, červený od hnevu, zašiel   za vyhňu.
      </tei:p>
      <tei:p>
       Mládenec stál na dvore, mračil sa nahnevane, zazeral a fučal.   Utieral si nos.
      </tei:p>
      <tei:p>
       — Nedám sa biť ani Bohovi! — vykríkol zúrivo. — Nie som sopľavý   chlapec!
      </tei:p>
      <tei:p>
       — Majster ho ubili, — pošepol Maťo Kliešť Jergušovi a zlý úsmev   znova zahral mu na tvári.
      </tei:p>
      <tei:p>
       — Čo sa dívaš, trhan! — obrátil sa mládenec k chlapcom.
      </tei:p>
      <tei:p>
       Maťo dal sa na útek. Mládenec pribehol, udrel Jerguša päsťou po   nose.
      </tei:p>
      <tei:p>
       Jergušovi sa zatmilo v očiach. Oprel sa o stĺp, nevedel, kde je.   Otvoril oči, pozeral okolo — mládenec už nebol na dvore. Maťo, bledý   od rozrušenia, stál pri stĺpe, Rudko pri ňom triasol sa od   strachu.
      </tei:p>
      <tei:p>
       — Poznám ho, — povedal Maťo Kliešť, hlas sa mu zachvieval. — To je   kováč Martin. Majstra nepočúva, bijú ho...
      </tei:p>
      <tei:p>
       Jerguš ohmatal nos; krvi ani kvapka. Iba čo kosť blčala a   bolela.
      </tei:p>
      <tei:p>
       — Veď on raz pôjde popred nás, — povedal výhražne. — Nehodno ísť   do mesta, — doložil ticho a vykročil domov.
      </tei:p>
     </tei:div>
     <tei:div type="chapter">
      <tei:head>
       NOVÉ ZNÁMOSTI
      </tei:head>
      <tei:p>
       Popoludní zišli sa chlapci pred fabrikou. Rudo Červenák   rozprával:
      </tei:p>
      <tei:p>
       — Pôjdeme k cintorínu hrať sa o starú, — ukazoval remennú loptu.   Sám ju ušil a vypchal konskou srsťou; tvrdá bola ako kameň.
      </tei:p>
      <tei:p>
       Chlapec drobnej postavy, Imro Trjeska Kľavoš, čo bol Joža   Košaľkuľu za nos pomykal, priniesol drúčik z tvrdého dreva. Rúčku zo   starej metly. Znamenité na zarážanie lopty. Žmurkal spod klobúčika a   povedal:
      </tei:p>
      <tei:p>
       — Málo nás je. Dvaja budeme vyberať, a týchto neocicaných je iba   päť. Zarážať nevedia a sú ťarbáci.
      </tei:p>
      <tei:p>
       Kľavošom prezývali ho preto, lebo všetko robil ľavou rukou.   Obzeral sa, či niekto neprichádza.
      </tei:p>
      <tei:p>
       Jožo Košaľkuľa, pehavý, ten, čo ho mykal za nos a on potom skaly   hádzal, preglgol sliny a povedal:
      </tei:p>
      <tei:p>
       — Náš otec, keď vezmú latu a tresnú na loptu, vyletí až do neba.   Potom už ani nespadne... — Prezývali ho Greňom, nik nevedel   prečo.
      </tei:p>
      <tei:p>
       Imro Trjeska a Červenák pozreli na neho opovržlivo.
      </tei:p>
      <tei:p>
       — Ty somár! — povedal Jano Kaľamár, jachtavý a tučný. Líca mal   naduté ako balón. Prezývali ho Dunčom a Bravčovou hlavou.
      </tei:p>
      <tei:p>
       Števo Fašanga, Jergušov sused, odpľul a doložil:
      </tei:p>
      <tei:p>
       — To som ešte nepočul! — Vysmieval sa. — Sprostý je, ako   treba.
      </tei:p>
      <tei:p>
       Štefana prezývali Cengáčom, lebo bol známym zlodejom zvoncov.   Kradol ich náruživo, v dedine i na poli, kde sa dalo.
      </tei:p>
      <tei:p>
       Jožo Košaľkuľa nepovedal nič. Vyvaľoval oči, pregĺgal sliny. Ako   sprostý.
      </tei:p>
      <tei:p>
       Adam Telúch, krčmárov syn, bol chlapec chudorľavý, iba brucho mal   vyduté. Pozrel k hornému koncu a vykríkol:
      </tei:p>
      <tei:p>
       — Ide Maťo Kliešť!
      </tei:p>
      <tei:p>
       Všetci sa obzreli, ale Maťo Kliešť Horúci zbočil za mlyn. Odľudný   chlapec, samotár. Nenávidel. Ak prišiel medzi šuhajcov, iba zadieral   a ubližoval.
      </tei:p>
      <tei:p>
       — Dajme si s ním pokoj, — povedal Imro Trjeska vážne. Gusto   Peknušiak, zdravý chlapec červených líc, bol najmladší. Utiahnutý a   nedôverčivý. Motal sa okolo, počúval iba jedným uchom. Zbieral   tľapkavé kamienky, vyhadzoval do výšky. Prezývali ho Packošom.
      </tei:p>
      <tei:p>
       Pred pastierňou — za vodou — zahučala trúba a zapraskal bič.   Vydojené a odpočinuté kravy prichádzali lenivo, tmolili sa pred   fabrikou. Prišiel Paľov otec, ujo Stieranka, zaháňal ich do   potoka.
      </tei:p>
      <tei:p>
       Zacvendžali liatovce, mdlo a ospanlivo. Kŕdliky oviec, zbité do   kôpok, vliekli sa k brvnám pred fabrikou. Skláňali hlavy hlboko k   zemi, dychčali, zastávali. Uspávala ich horúčosť, hľadali osvieženie   vo vlastnej tôni.
      </tei:p>
      <tei:p>
       Spoza vody ukázal sa slúžik Paľo Stieranka v okrúhlom malom   klobúčku, v krpčekoch a kabanici. Biele široké gate odrážali sa v   tuhom slnku. Trúbil na rohu, korbáčom práskal, ovce zaháňal pred   fabriku.
      </tei:p>
      <tei:p>
       Z domu popri ceste vyšiel Jakub Fekiač Škuliba. Územčistý chlapec   istých pohybov. Rozbehol sa k fabrike.
      </tei:p>
      <tei:p>
       — Škuliba ide! Škuliba! — povedali chlapci ticho medzi sebou.
      </tei:p>
      <tei:p>
       Škuliba bol najstarší medzi všetkými. Hovorilo sa, že je   najmocnejší a veľmi nebezpečný. Tiež má zlú macochu. Nehodno sa s ním   chytať do bitky. Nebojí sa ani Maťa Kliešťa. Bíja sa s ním na život a   na smrť. A do macochy hodil nedávno džber s pomyjami. Matka mu   umrela, keď bol ešte malý. Otec ho bíjava a je vždy opitý. Jakub   Fekiač pribehol, prižmúril pravé oko:
      </tei:p>
      <tei:p>
       — Daj Boh šťastia! — povedal. — Ideme? ...
      </tei:p>
      <tei:p>
       — Môžeme, — povedal Červenák, — len ešte chvíľu počkajme.
      </tei:p>
      <tei:p>
       Hore cestou utekala biela Rohačka. Jerguš za ňou, bosý, s klobúkom   v ruke. Zahnal ju pred fabriku, s Paľom Stierankom sa zahovoril.
      </tei:p>
      <tei:p>
       — Hej, ty, čo sa žaby bojíš, — zavolal Červenák, — poď sa hrať o   loptu!
      </tei:p>
      <tei:p>
       Jerguš pribehol veselo.
      </tei:p>
      <tei:p>
       Jakub Fekiač Škuliba prižmúril pravé oko, pozrel na Jerguša.
      </tei:p>
      <tei:p>
       — Poďme! — povedal.
      </tei:p>
      <tei:p>
       Pohli sa k cintorínu. Paľo Stieranka s ľútosťou pozeral za   nimi.
      </tei:p>
     </tei:div>
     <tei:div type="chapter">
      <tei:head>
       HRA
      </tei:head>
      <tei:p>
       Medzi starým a novým cintorínom bola priehlbeň, vymytá možno dávno   povodňou. Dno rovné, trochu naklonené k dedine, pokryté hustou   drobnou trávou. V robotných dňoch deti tam pásavali husi.
      </tei:p>
      <tei:p>
       Chlapci zastali v kruhu skraja priehlbne, Jakub Fekiač Škuliba   vyhodil grajciar:
      </tei:p>
      <tei:p>
       — Písmo či koruna?
      </tei:p>
      <tei:p>
       Červenák volil písmo. Uhádol. Vybral si Imra Trjesku Kľavoša,   Fekiač zas Joža Košaľkuľu.
      </tei:p>
      <tei:p>
       Vyhadzovali, volili. Všetkých, po najmenšieho Gusta Peknušiaka.   Jerguš dostal sa Jakubovi Fekiačovi ako posledný. Nepoznali ho.   Fekiač Škuliba vyhodil grajciar ešte raz. Červenák neuhádol, musel   ísť pásť.
      </tei:p>
      <tei:p>
       Hra sa začala. Jerguš chytil drúčik, loptu nadhodil, udrel.   Vyletela do výšky, ďaleko za lúku, do úbočia, kotúľala sa. Chlapci   pozerali, divili sa. Jerguš obišiel métu voľným behom, vrátil sa.   Červenákovci ešte vždy hľadali loptu. Fekiač Škuliba prižmúril jedno   oko, usmial sa priateľsky.
      </tei:p>
      <tei:p>
       — Mocný si, — povedal, — budeš zarážať trojku...
      </tei:p>
      <tei:p>
       — Podaj! Udri! Utekaj! — ozývali sa výkriky. Jakub Fekiač zarážal   len na koniec lúčky, pod briežok. A bolo to najďalej zo všetkých.   Jerguš zarážal dva razy tak ďaleko. Červenák sa hneval, nemohol   dochytiť loptu.
      </tei:p>
      <tei:p>
       Zarážal Adam Telúch Brušman, krčmárov syn. Lopta padla Červenákovi   do rúk, Jerguš mal obehnúť métu, nedať sa trafiť. Metal sa po zemi,   odskakoval, kľučkoval — netrafil ho.
      </tei:p>
      <tei:p>
       — Nehrám sa! — zvolal Červenák zlostne. — Nebudem do noci pásť.   Vybral si si najlepších! — vyčítal Jakubovi Fekiačovi.
      </tei:p>
      <tei:p>
       — Znova vyberať! Znova voliť! — pokrikovala Červenákova   skupina.
      </tei:p>
      <tei:p>
       Jerguš stal sa vodcom namiesto Červenáka. Vyberal s Jakubom   Fekiačom. Zarážal tuho, behal ako vták, nebolo možno trafiť ho. Ak   skríkol na chlapcov: bežať! — leteli opreteky ako slepí. Báli sa,   počúvali. Aj Fekiač Škuliba, ktorý sa nikoho nebál, pozeral na neho   krotko. Pásol trpezlivo, nič nevravel. Červenák, ktorý bol pri   Jergušovi, držal sa úctivo. Zarážal loptu ledva za métu.
      </tei:p>
      <tei:p>
       Na poľnej ceste, poza cintorín, zaháňal pastierik Paľo Stieranka   svoje ovce a kozy. S ľútosťou pozeral na rozihraných chlapcov.   Zakýval Jergušovi klobúčikom, zmizol v závoze za cintorínom.
      </tei:p>
     </tei:div>
     <tei:div type="chapter">
      <tei:head>
       DRUHÉ ROKOVANIE
      </tei:head>
      <tei:p>
       Na dedinu ľahlo večerné ticho. Chlapci už postávali pred fabrikou.   Opierali sa chrbtami o slnkom prehriaty múr, rokovali o novších   udalostiach. Ako kto zaráža loptu, aký je vrtký, ako uteká. Najďalej   zaráža Jerguš, aj bežať vie najlepšie. Ale nevedieť, či je Jakub   Fekiač Škuliba nie mocnejší. Možno, že je najmocnejší...
      </tei:p>
      <tei:p>
       Jakub Fekiač nebol medzi chlapcami. Ani Maťo Kliešť Horúci.   Pastierik Paľo Stieranka takto vyslovil svoju mienku:
      </tei:p>
      <tei:p>
       — Jerguš je možno najmocnejší. Jakub Fekiač nie je taký mocný, ale   prudký ako čert. Keď sa napajedí, oko prižmúri a hneď bije, kade   zachytí. A Maťo Kliešť Horúci? Slabý je ako mucha. Ibaže je zlostný   ako pajeď. Poriadny človek sa nerád s ním zapodieva...
      </tei:p>
      <tei:p>
       Jožo Košaľkuľa Greňo nesúhlasil. Odpľul a povedal:
      </tei:p>
      <tei:p>
       — Jerguš Lapin sa len rozdrapuje. Keby som chcel, premôžem ho ako   nič. Aj loptu môžem zarážať ako náš otec. Lenže ma brucho bolí. Aj   tej noci ma tak bolelo, že som musel na rukách chodiť...
      </tei:p>
      <tei:p>
       — Už zase cigáni, Greňo! — Šťuchol ho hánkami do pŕs. Jožo   Košaľkuľa z nohy na nohu, pomaly zbočil, odišiel. O chvíľu priletelo   niekoľko skál, zahrčali obločné sklá na fabrike.
      </tei:p>
      <tei:p>
       — Greňo hádže! — povedal Imro Trjeska. — No, počkaj!
      </tei:p>
      <tei:p>
       Rozbehli sa, koľkí boli, za Jožom Košaľkuľom. Zahnali ho na horný   koniec.
      </tei:p>
     </tei:div>
     <tei:div type="chapter">
      <tei:head>
       V HORÚCOM DNI
      </tei:head>
      <tei:p>
       Mama navarila kaše, poslala Jerguša po mlieko. Do dediny, ku   krstnej matke. Jerguš pojal aj malého Rudka.
      </tei:p>
      <tei:p>
       — Držte sa za ruky, ponáhľajte sa, — nakazovala. — Povedzte, že   dám prosiť...
      </tei:p>
      <tei:p>
       — Viem, čo sa patrí, — povedal Jerguš, — veď som nie malý   chlapec...
      </tei:p>
      <tei:p>
       Išli, tľapkali po bielom prachu bosými nohami. Slnko pálilo, prach   bol ako pahreba. Konča dediny, okolo krčmy, kde býval Adam Telúch   Brušman, bol príjemný chládok. Obrovské jasene, rozrastené lipy   hádzali na cestu širokú tôňu. Lipy voňali medom, včely bzučali v   sladkej tôni.
      </tei:p>
      <tei:p>
       U Budáčov na mostíku ležal Kazan, veľké psisko dlhej srsti. Hlava   na predných labkách, spal, odfukoval do prachu. Jamku vyfúkal.   Pootvoril oči, zazrel Jerguša, zazíval, chvostom pošibal. Pobehol k   Jergušovi, predné labky položil mu na plecia, lizol ho na líce.
      </tei:p>
      <tei:p>
       — Daj pokoj, prediva, — káral ho Jerguš, utierajúc si tvár; Kazan   mal dlhé fúzy, poomáčané v kyslom mlieku.
      </tei:p>
      <tei:p>
       Rudko sa bál Kazana, nechcel ísť do dvora. Počká, povedal, na   ceste. Jerguš vošiel, krstná matka bola v kuchyni.
      </tei:p>
      <tei:p>
       — Nemáme mlieka, dieťa moje, — povedala. — Minulo sa.
      </tei:p>
      <tei:p>
       Jerguš chcel odísť.
      </tei:p>
      <tei:p>
       — Počkaj, — zadržala ho, — napiješ sa kyslej žinčice.
      </tei:p>
      <tei:p>
       Pojala Jerguša. Pri mostíku stál Rudko, zavolala aj jeho. Otvorila   železné dvere do sypárne. Príjemný chládok, polotma. V drevenom súdku   kyslá žinčica, voňala, šteklila v ústach a v žalúdku.
      </tei:p>
      <tei:p>
       — Toto je psiarka, — povedala krstná mama. — Dobrá od smädu...
      </tei:p>
      <tei:p>
       Pomiešala ju varechou, šumela, penila sa. Naplnila črpáky, podala   chlapcom. Jerguš vypil na dúštek. Tuhá bola, slzy vypadli. Rudko   fučal, pasoval sa s črpákom, pomaly vyprázdnil.
      </tei:p>
      <tei:p>
       — Zavediem toho chlapca, — povedal Jerguš, — a prídem poobede   slamu rezať.
      </tei:p>
      <tei:p>
       — Dobre, syn môj, — vyprevádzala krstná mama chlapcov zo   dvora.
      </tei:p>
      <tei:p>
       Horúčosť bola dusivejšia, prach pálil na podošvy. Lipy pri krčme   voňali ťažko, včely bzučali tlmenejšie. Pobehli, aby boli skoro   doma.
      </tei:p>
      <tei:p>
       — Nemajú mlieka, — povedal Jerguš mame.
      </tei:p>
      <tei:p>
       — Nepravda! — zahundral Rudko. — Pes Kazan má fúziská samé kyslé   mlieko!
      </tei:p>
     </tei:div>
     <tei:div type="chapter">
      <tei:head>
       ROBOTA
      </tei:head>
      <tei:p>
       Dobre bolo u Budáčov. Krstná mať nakladala slamu do sečkovice,   Jerguš krútil. Ak sa rozohrial, povedala mu, aby zaskočil do sypárne   a napil sa kyslej žinčice. Jerguš popíjal psiarku, remeň na páse   popúšťal.
      </tei:p>
      <tei:p>
       Večer prišli synovia i Tomáš. Jerguš pomáhal kone vypriahnuť. Jano   s dlhým nosom vysadil ho na tučného Fera, chytil kone za uzdy,   pískal, viedol ich napojiť do potoka. Keď sa vrátili, Jerguš pomáhal   Janovi stajňu čistiť, sečku namiešať s otrubami, opariť horúcou   vodou. Jano zamiešal sečku svojim koňom, vychránil do válova. Napchal   sena za rebrinu, aby sa kone mali čím cez noc zabávať. Potľapkal koňa   Fera, vyšiel si sadnúť na podstienok.
      </tei:p>
      <tei:p>
       Za súmraku zdupotali ovce na mostíku, vhrnuli sa do dvora.   Bliakali, boleli ich mliekom naplnené vemená. Pozerali na Jana, zvali   ho: Poď dojiť, gazda nosatý, máme zdurené vemienka... Vtisli sa do   ovčiarne. Jahnence a škopce sa oddelili, vošli do dverí povedľa.
      </tei:p>
      <tei:p>
       Jano zašiel po džberík, sadol si na prahu ovčiarne. Zavolal na   Jerguša:
      </tei:p>
      <tei:p>
       — Poď podávať!
      </tei:p>
      <tei:p>
       Jerguš chytil ovcu, priviedol k Janovi, obrátil k nemu zadkom a   držal. Jano chytil vemä, naddvihol ovcu, rozložil jej nohy. Namieril   cecky do džberíka, stískal. Džberík pridržiaval nohami — ovca kopne,   mlieko ľahko vyleje. Ovca zabliakala, bolelo. Mlieko čurčalo,   striekalo. Zdvihla chvost. Jano ju odstrčil, aby guľôčky nepadli do   džberíka.
      </tei:p>
      <tei:p>
       — Hlupaňa! — zvolal, hneval sa. Jerguš ju chytil o chvíľu znovu,   Jano dojil. Vemä odmäklo, nebolelo. Ovca nebliakala, trpezlivo   stála.
      </tei:p>
      <tei:p>
       V ovčiarni bolo už tma. Jerguš musel opačovať, ktorá ovca nie je   ešte vydojená. Podával radom.
      </tei:p>
      <tei:p>
       — Nájdi ešte jednu, — povedal Jano. — Bude posledná, tridsiata.   Podojili sme dvadsaťdeväť.
      </tei:p>
      <tei:p>
       Jerguš nahmatal vemä, chytil, ťahal. Vzpieralo sa, prskalo. Jerguš   sa oboril mocne, zvrtol neposlušné stvorenie, dovliekol k Janovi.   Jano pomacal po vemene, odsotil, zasmial sa:
      </tei:p>
      <tei:p>
       — To je baran, — povedal, — toho si môžeš podojiť ty. — Vstal a   našiel si poslednú ovcu sám.
      </tei:p>
      <tei:p>
       Na večeru boli zemiaky, omastené slaninou. Zapíjal ich kyslým   mliekom. Chlapi si zajedli aj údenej slaniny, Jerguš dostal hrudku   sladkého syra.
      </tei:p>
      <tei:p>
       — Môžeš so mnou spať, — povedal nosatý Jano Jergušovi. — Dobre nám   bude v humne ako v panskej posteli...
      </tei:p>
      <tei:p>
       Jano vstal. — Dobrú noc! — povedal všetkým. Jerguš sa poďakoval za   večeru, pozdravil sa a išiel s Janom.
      </tei:p>
      <tei:p>
       Otvorili vráta na humne, posedeli pred spaním na prahu. Jano   zaspieval ticho, žalostne:
      </tei:p>
      <tei:p>
       <tei:emph>
        Ej, otvor, milá, dvere,
       </tei:emph>
      </tei:p>
      <tei:p>
       <tei:emph>
        studený vetríčok do tváre mi veje..
       </tei:emph>
       .
      </tei:p>
      <tei:p>
       A spieval ešte dlho o milej a zbojníkovi. Po dvore plazila sa noc   tichá a tmavá. Komáre bzučali, cinkotali netopiere. Biela mačka   prekĺzla pod vozom, vybehla hore rebríkom na povalu.
      </tei:p>
      <tei:p>
       — Poďme nocovať, — povedal Jano, — ráno treba vstávať...
      </tei:p>
      <tei:p>
       Obišiel sečkovicu, vyškriabali sa na slamu pod samučičkú strechu.   Jano podal Jergušovi pokrovec, hniezdil sa, šuchotal. Jerguš zakrútil   sa do pokrovca, zavŕtal do slamy, oči prižmúril...
      </tei:p>
      <tei:p>
       Nad humnom cinkotali netopiere, bzučali komáre. Plazila sa tichá   noc.
      </tei:p>
     </tei:div>
     <tei:div type="chapter">
      <tei:head>
       KROTITEĽ
      </tei:head>
      <tei:p>
       Zvedavé oči svitania žmurkali do stodoly. Cez škáry na vrátach i   cez šindľovú strechu.
      </tei:p>
      <tei:p>
       Jano zašuchotal slamou, vymotal sa z hniezda, prebudil   Jerguša.
      </tei:p>
      <tei:p>
       — Vstávajte, mladý pán, — povedal, — ak chcete byť sedliakom!
      </tei:p>
      <tei:p>
       Skĺzli zo slamy, vytriasli stebielka spoza košieľ. A ako Jano, aj   Jerguš zašiel do potoka umyť sa v studenej vode. Zhodili košele,   vošli po kolená. Brhlili sa do pása, brodili potokom.
      </tei:p>
      <tei:p>
       — Ľahký budeš ako vták, keď sa dobre vypľačkáš, — vravel Jano,   začesávajúc si mokré vlasy dlaňou. — Poďme kŕmiť.
      </tei:p>
      <tei:p>
       Kone dostali ovsa, aby mali silu do roboty. Jerguš čistil stajňu,   zhŕňal hnoj, vynášal na hnojisko. Stajňu vyzametal, posypal suchou   rezinou. Jano česal kone škrabákom, leštil krátkosrstou kefou. Veľkým   hrebeňom česal žltobiele hrivy i chvosty. Kone stáli trpezlivo.
      </tei:p>
      <tei:p>
       Krstná mať volala na dvore:
      </tei:p>
      <tei:p>
       — Poďte jesť, statok treba vyhnať na pašu.
      </tei:p>
      <tei:p>
       — Hneď, — zvolal Jano hrubým hlasom. Kone sa trhli, pohodili   hlavami, udivene pozerali na svojho gazdu. Nechápali, prečo   kričí.
      </tei:p>
      <tei:p>
       V izbe na stole rozvoniavala už priškvarená slanina a nakrojený   peceň chleba. Neprevarené mlieko v mliečniku, okolo neho niekoľko   čistých hrnkov. Chlapi sa poschádzali, jedli slaninu s chlebom,   zapíjali mliekom — od smädu. Tomáš mal oddelenú najväčšiu porciu.
      </tei:p>
      <tei:p>
       Na dvore hrkotali plechové hrkáče kráv, zvonkali liatovce   oviec.
      </tei:p>
      <tei:p>
       — Soboňa, ta sa na pašu! — kričala krstná matka, zaháňala statok   do dediny.
      </tei:p>
      <tei:p>
       Pastierova trúba znela, bič práskal netrpezlivo, počuť bolo až do   izby.
      </tei:p>
      <tei:p>
       — Takto spravíme, — nadhodil najstarší syn Ondrej, — Jerguš, dobrý   robotník, nech ide s Tomášom na Jamky zemiaky ohŕňať. Ostatní pôjdeme   po drevo, dovezieme ho domov.
      </tei:p>
      <tei:p>
       Jano zahľadel sa na Jerguša:
      </tei:p>
      <tei:p>
       — Nebudú ťa mama hrešiť?
      </tei:p>
      <tei:p>
       — Nebudú!
      </tei:p>
      <tei:p>
       — A pôjdeš?
      </tei:p>
      <tei:p>
       — Čoby nie?
      </tei:p>
      <tei:p>
       Jano pristal.
      </tei:p>
      <tei:p>
       — A vy, starý, dajte pozor, aby sa mu nič nestalo, — prihovoril sa   Tomášovi.
      </tei:p>
      <tei:p>
       Tomáš zahundral čosi pod nosom.
      </tei:p>
      <tei:p>
       Sýti a mocní, začali zapriahať. Tomáš do ľahkého doštenáka.   Položil naň pluh, sečku, ovos, vrecko sena. Krstná mať sa vrátila,   podala Tomášovi v šatôčke zakrútenú poživeň.
      </tei:p>
      <tei:p>
       — Tu máte pre oboch. Zajedzte si na desiatu. S obedom prídem sama.   A na chlapca dajte pozor.
      </tei:p>
      <tei:p>
       Tomáš, nahrbený starý obor, mrzko pozeral, nič nepovedal. Obracal   sa ťarbavo, bol lenivý.
      </tei:p>
      <tei:p>
       Sadli na voz, Tomáš napredku, Jerguš za ním. Jano ich vyprevádzal   očami:
      </tei:p>
      <tei:p>
       — Dobre sa drž, robotník, — smial sa, klobúkom hrozil   Jergušovi.
      </tei:p>
      <tei:p>
       Vybehli zo dvora, kúsok cestou, zbočili k cintorínu, vystupovali   hore závozom. Strmá poľná cesta, zjarčená hlboko. Hore ponad Paseku.   Jerguš videl dedinu, pred fabrikou ovce a kozy, v potoku čriedu kráv.   Ovce sa pohýnali, pastierik Paľo ich zaháňal.
      </tei:p>
      <tei:p>
       V hlbokej doline, ďaleko od dediny, belel sa dom v záhrade veľkých   stromov. Dymilo sa z komína. Jerguš si predstavoval: mama stojí pri   sporáku, v svetlej šatôčke a takej zásterke, varí kávu. Káva vonia a   na dvore krákoria sliepky. Mama sa mraští, premýšľa: Kde len môže   byť? Tulák naničhodný... — Jergušovi je ľúto, že nemôže zakričať, aby   počula: Tu som! Idem s Tomášom zemiaky ohŕňať! Až hen na Jamky!
      </tei:p>
      <tei:p>
       Išli strmou cestou, Tomáš a Jerguš zoskočili z voza. Kone sa   vzpierali, dýchali ťažko, napínali svalstvo na tučných stehnách.
      </tei:p>
      <tei:p>
       — Hio, Pejko! Erža, ty stará potvora! — pokrikoval Tomáš.
      </tei:p>
      <tei:p>
       Erža, tmavohnedá kobyla, klamala, ako mohla. Prepletala nohami,   drobčila, ale jej bočnice sa nenapli. Bilnica pri samom kolese. Tomáš   ju niekedy aj bičom pretiahol.
      </tei:p>
      <tei:p>
       — Stará je, — začal Tomáš, rozviazal sa mu jazyk. — Kúpili sme ju   z tamtej dediny, — ukazoval do hlbokej doliny na sever, k hustým,   tmavým horám. — Mriha skazuvziata, nechce ťahať. Hio, daromnica! — a   zas ju pošibal.
      </tei:p>
      <tei:p>
       Vystúpili na Jamky: skalnatá púšť s hlbokými výmoľmi. Prudké dažde   ju tak spustošili. Miestami, na malých rovinkách, hustá, tmavozelená   tráva. Roztratené kry hlohu a šípov, chlpy drieňov a kysličia,   omotávalo ich kvitnúce lyko.
      </tei:p>
      <tei:p>
       Hore, proti brehu, chudobné polia, ohradené raždím. Zo žltej   hlinačky vyrastala tenká vňať zemiakov. Tomáš zatiahol k plotu,   odhádzal raždie, pohnal kone cez ohradu na trávnik. Zastavil, kameňmi   podložil kolesá.
      </tei:p>
      <tei:p>
       — Tu sme, — povedal, zložil klobúk, pot si poutieral z čela. —   Vypriahajme!
      </tei:p>
      <tei:p>
       Vypriahli, nech sa kone popasú po trávniku. Kone sklonili hlavy,   chomúty sa im skĺzli na uši. Podhadzovali ich, šklbali trávu.
      </tei:p>
      <tei:p>
       Tomáš vzal batôžtek s desiatou, sadol si, rozviazal a jedol. Syr i   slaninu s chlebom. Žviakal, mlčal, hľadel do prázdna.
      </tei:p>
      <tei:p>
       Pod Jamkami, v hlbine, spalo mesto v rannom slnku. Hmla a dym   snovali sa nad červenými strechami. Kríže a pozlátené gule na vežiach   žiarili ako hviezdy.
      </tei:p>
      <tei:p>
       — Budeš? — spýtal sa Tomáš Jerguša. Už nič nemal, dojedal   posledné.
      </tei:p>
      <tei:p>
       — Nie som hladný, — povedal Jerguš. — Len si zajedzte.
      </tei:p>
      <tei:p>
       — Erža! — skričal Tomáš na kobylu. — Pasieš sa ho!
      </tei:p>
      <tei:p>
       Nepásla sa. Dvíhala hlavu, strihala ušami, nozdry sa jej   zachvievali. Fŕkala, obrátená k tmavým horám, k dedine, odkiaľ ju   kúpili. Zavieval odtiaľ slabý vetrík...
      </tei:p>
      <tei:p>
       — Erža!
      </tei:p>
      <tei:p>
       Zahržala tenko, skočila, odtrhla liace. Dlhými skokmi preletela   medzou, preskočila plot, kmitla sa lúčinkami a zmizla za   kroviskami.
      </tei:p>
      <tei:p>
       — Hóu! Hóu! — reval Tomáš, vyprázdnenú šatôčku odhodil, utekal za   ňou. Hlinu vyhadzoval pätami do výšky.
      </tei:p>
      <tei:p>
       Nadarmo. Kobyla ušla. Tomáš sa vrátil namrzený, nazlostený.
      </tei:p>
      <tei:p>
       — Zahluším ju! — povedal. — Zavoňala svoju stajňu, daromnica.   Musím ísť za ňou až do druhej dediny, priviesť ju. — Blýskal očami,   sliny mu fŕkali.
      </tei:p>
      <tei:p>
       — Ty choď napojiť Peja — hore do Studenej jamy. Popas ho, kým sa   vrátim. Nesadaj na neho, je šteklivý, — povedal Jergušovi.
      </tei:p>
      <tei:p>
       Klobúk stiahol na oči a odišiel. Za stopami kobyly. Proti   vandrujúcim prúdom ranného vetra.
      </tei:p>
      <tei:p>
       Jerguš pomyslel, čo sa stalo. Smial sa. Lenivý Tomáš, sám si   narobí robotu. Večne by jedol, sedel, o nič sa nestaral. Studená   jama... Kde len môže byť? Nikdy o nej nepočul. Azda ju len   nájde...
      </tei:p>
      <tei:p>
       Pejo sa pokojne pásol, nestaral sa o bláznivú Eržu. Jerguš ho   chytil, potľapkal po šiji. Zložil z neho riad, nechal mu iba ohlávku.   Riad ukryl do krovia, viedol koňa z ohrady, na skalnaté chodníčky,   hore úbočím.
      </tei:p>
      <tei:p>
       Chodníčky viedli do dlhej, válovitej priehlbiny. Prostriedkom   tmavela sa tráva, ťahali sa kroviská ako dlžizné vence. Z bokov   priehlbiny trčali veľké bralá, šibala riedka tráva cez úlomky   skálčia. Mnoho bolo chodníčkov, úzkych, zohýbaných. Posiatych kozími   a ovčími bobkami. Pustota, samota. Kde-tu skálnik posedel na skale,   zapišťal, odletel. Skaly sa šudrovali pod kopytami koňa, ťukala   ozvena.
      </tei:p>
      <tei:p>
       Jerguš podlamoval nohy v kolenách. Ostré kamienky rezali, pálili   podošvy i päty. Zastal pri veľkej skale, premýšľal, koňa obzeral.   „Šteklivý je,“ hútal, „sprobujem...“ Vystúpil na skalu do pol koňa,   chytil hrivu, prilepil sa Pejkovi na chrbát.
      </tei:p>
      <tei:p>
       Pejo sa zatriasol, zadrobčil, nazad sa podával. Zahržal, vstal na   zadné nohy, prednými preberal v povetrí!
      </tei:p>
      <tei:p>
       — Hio! — skríkol Jerguš, dlaňou plesol Peja po šiji, držal sa   hrivy rukou, mocne, kŕčovite, nohami obopínal boky zvieraťa.
      </tei:p>
      <tei:p>
       Pejo tancoval, skákal bokom, skrúcal sa, hržal. Jerguš sa nedal   zhodiť. Pejo sprobúval hrýzť, chytiť Jerguša za nohu. Jerguš udrel ho   dlaňou po ňucháči: — Hio!
      </tei:p>
      <tei:p>
       Pejo ešte raz sa zdvihol na zadné nohy, potom zahržal, skočil   dopredu, utekal ako víchor. Úzkym chodníčkom do priehlbiny. Kĺzal sa   — nespadol. Skaly fŕkali, splašené skálniky odleteli ďaleko.
      </tei:p>
      <tei:p>
       Jerguš sa držal, bolo mu radostne. Vlasy lietali, vietor zavieval   do tvári. Letieť, tuhšie, rýchlejšie... Hnal Peja, dlaňou ho plieskal   po šiji.
      </tei:p>
      <tei:p>
       Dobehli k dreveným válovom, naplneným čistou vodou. Priehlbeň bola   teda Studená jama. Zatiahol za ohlávku, Pejo zastal. Ťažko dýchal.   Oňuchal vodu, hrabal prednou nohou, prskal. Prichytil sa piť, pritom   potriasal svalstvom. Váha Jergušovho tela šteklila ho na chrbte.
      </tei:p>
      <tei:p>
       Do válovov stekala voda menšími žľabmi. Mocné prúdy čistučkej   vody. Žľaby osadené boli do chalúpky z kamenia, ktorá nemala dverí.   Bola to tajomná studňa vody...
      </tei:p>
      <tei:p>
       Pejo pil, stával sa pokojnejším. Potriasal chrbtom zriedkavejšie,   privykal na jazdca.
      </tei:p>
      <tei:p>
       Jerguš sa zobzeral dookola. V tomto tichom kraji, kdesi nad   priehlbinou alebo bokom od nej, akiste sa pasú ovce. Zaháňa ich   kamarát Paľo Stieranka. Bolo by nájsť ho, porozprávať sa s ním...
      </tei:p>
      <tei:p>
       Zvrtol koňa.
      </tei:p>
      <tei:p>
       — Poďme! — povedal.
      </tei:p>
      <tei:p>
       Hnal ho krokom po chodníku. Von zo Studenej jamy, svahu naproti.   Kôň sa namáhal, potil, ale šiel.
      </tei:p>
      <tei:p>
       Nad Studenou jamou ležali lúky, široké a rovné ako dlaň. Belaseli   sa a žltli kvetmi výšinných bylín. Osamotené poľné čerešne postávali,   kyvotali halúzkami. Ďaleko od seba. Za lúkami buková hora hltala   slnko.
      </tei:p>
      <tei:p>
       — Kým sa Tomáš vráti, lietajme, — povedal Jerguš Pejovi a pohnal   ho cez lúky. Vedľa čerešní, k bukovej hore. Povedľa hory vpravo. Kôň   ustával, tíšil, krokom šiel. Z hory vialo tichom, prebudený chládok   plazil sa po tráve.
      </tei:p>
      <tei:p>
       Po kuse cesty zmenila sa hora na ihličnatú. Staré jedle,   lišajníkmi oblepené smreky zapájali sa haluzami, šumeli, rozprávali.   Legendy o zbojníkoch. O koňoch vraných, okrídlených. O pokladoch,   zakopaných v zemi a zarastených machom...
      </tei:p>
      <tei:p>
       Lúky tu boli zvlnené, počiarané pruhmi vysokého krovia. Liesky,   hraby, hlohy. Bledozelené mukyne zamatového lístia. Z medze na medzu   prelietali straky. V oblúčkoch klesali, kormidlovali dlhými   chvostami, rapotali. V hore škriekala sojka-orešnica. Nikde   človeka...
      </tei:p>
      <tei:p>
       Trávnaté plešiny končili sa v hore. Klin lúčok vystupoval na   končitý vrch. Jerguš zastavil Peja, premrazilo ho. Tajomné hory   konca-kraja nemajú... Človeka nevidíš, nepočuješ jeho hlasu. Večné   ticho, iba divé vtáky vreštia, nadávajú, zlostia sa na Jerguša, že   nedá pokoja starým, odpočívajúcim horám...
      </tei:p>
      <tei:p>
       Obrátil, cvalom pustil Peja naspäť. Obzrel sa, nič sa nerútilo za   mím. A keby aj, nech si oprobuje dohoniť Jerguša...
      </tei:p>
      <tei:p>
       — Hio, Pejko! Leť, ako vládzeš! — kričal.
      </tei:p>
      <tei:p>
       Pejo zahržal, zdupotal, natiahol sa, že Jerguš cítil blízkosť   zeme. Stromy šibali vedľa, zem, vyhodená kopytami, lietala do   výšky.
      </tei:p>
      <tei:p>
       Nad Studenou jamou stíšil, obchádzal kotlinu zľava. Lúky tu   prestali, zamenili ich krpaté hlohy, riedka trávička, úlomky skálčia.   Strmina; bolo treba ísť opatrne.
      </tei:p>
      <tei:p>
       Kôň zafŕkal, zastal, vyhodil hlavu, trhol sa.
      </tei:p>
      <tei:p>
       — No-no, Pejko! — potľapkal ho po šiji. Zvonkalo, bliakalo medzi   kríčkami. Kozie rožky trčali, hýbali sa. — Hio! — Pejo pokročil,   nadišiel na ovce; scupotali, šibli medzi kríčky, nebolo ich...
      </tei:p>
      <tei:p>
       — Kornuta pochabá, ja tvoje ďahe! — ozval sa Paľov hlas neďaleko,   — či ideš sem!
      </tei:p>
      <tei:p>
       Jerguš pocítil, ako mu radosť zaspievala v prsiach. Zoskočil z   koňa, viedol ho za Paľovým hlasom náhlivo, nedočkavo. Nedbal na ostré   kamene a bosé nohy.
      </tei:p>
      <tei:p>
       Paľo postával medzi kríčkami, nožíkom vyrezával cifry na porisko   biča. Zazrel Jerguša, rozosmial sa naširoko, klobúk vyhodil do výšky   v tuhej radosti. Divo zavýskal. Ovce a kozy sa podesili vyhodeného   klobúka.
      </tei:p>
      <tei:p>
       — Jerguš, čo tu robíš?! — pribehol k nemu a stisol mu ruku.
      </tei:p>
      <tei:p>
       — Koňa som bol napojiť a hľadám ťa. A nikde ťa nebolo! — rozprával   Jerguš.
      </tei:p>
      <tei:p>
       O Tomášovi vravel, ako šli ohŕňať zemiaky. Ale Tomáš, lenivý ako   klát, iba jedol a jedol, kým mu Erža neušla...
      </tei:p>
      <tei:p>
       Paľo sa smial, skákal, klobúk vyhadzoval.
      </tei:p>
      <tei:p>
       — Ak budeš na Jamkách, — povedal, — prepasiem sa nahor a vrátim   sa. O hodinu budem tam. Zbohom!
      </tei:p>
      <tei:p>
       Jerguš sa pobral dolu. Viedol koňa za ohlávku. A premýšľal o   priateľstve. Čudná vec: Maťo Kliešť Horúci, úbohý chlapec, čo má zlú   macochu, chcel by ho za priateľa. A Jerguš vďačne prijme, lebo mu je   Maťa ľúto. Ale s Maťom nie je dobre byť. Tak cítiš, akoby pri tebe   kráčal priečny človek...
      </tei:p>
      <tei:p>
       S pastierikom Paľom celkom inak. Zahľadíš sa naňho, zahľadíš, on   zase na teba. Nič nevravíš, a dobre ti je. Tak dobre ako v   nebi...
      </tei:p>
      <tei:p>
       Na Jamkách nebolo nikoho. Jerguš pásol koňa, čistil a česal ho   vechťom trávy. Pejo mal srsť zlepenú od potu.
      </tei:p>
      <tei:p>
       Napoludnie prišiel Tomáš na kobyle. Nahnevaný a mrzutý. Nohy mu   viseli, hrbil sa. Kobyla, preliačená pod ťarchou jeho tela, ťažko   dýchala.
      </tei:p>
      <tei:p>
       — Tam bola, mriha, v stajni! — zašomral hrubo, päsťou sa zahnal na   ňu: trhla sa, hlavou vyhodila.
      </tei:p>
      <tei:p>
       Chytro zapriahli do pluhu, ohŕňali. Jerguš poháňal, Tomáš šiel za   pluhom.
      </tei:p>
      <tei:p>
       Paľo prešiel okolo s ovcami, zakýval Jergušovi. Videl ho v robote,   zmizol za kopcom. Nechcel zabávať.
      </tei:p>
      <tei:p>
       Slnko sa už blížilo k vrchom, keď prišla krstná mať s košíkom na   chrbte. Hrbila sa, liezla namáhavo. Priniesla dve veľké misky   strapačiek, kus chleba, slaninu a plnú krpku kyslého mlieka. Tomáš   hneď vyhnal kone na trávnik, z pluhu nevypriahol, ponáhľal sa   jesť.
      </tei:p>
      <tei:p>
       — Ako sa vám robí? — opýtala sa krstná mať s úsmevom.
      </tei:p>
      <tei:p>
       — Dobre! — povedal Jerguš a zaťal drevenú lyžicu do halušiek.
      </tei:p>
      <tei:p>
       Tomáš pozrel na neho spod bŕv, akoby ukazoval päsť. O pochabej   Erži nepadlo ani slovo...
      </tei:p>
     </tei:div>
     <tei:div type="chapter">
      <tei:head>
       NA PAŠI
      </tei:head>
      <tei:p>
       Krstná mať doniesla mame múku a slaninu.
      </tei:p>
      <tei:p>
       — Len pošli chlapca, — povedala, — dobre nám pomôže. Naučí sa   robiť...
      </tei:p>
      <tei:p>
       Jerguša nebolo doma. Odišiel na svite s psiskom Chvostíkom zahnať   Rohačku do dediny. Nevrátil sa.
      </tei:p>
      <tei:p>
       — Neviem, kde zháňa! — povedala mama. — Veľmi sa rozblúdil.
      </tei:p>
      <tei:p>
       Jerguš, obutý v starých topánkach, pobral sa s Paľom Stierankom na   vrchy. Zachytili aj Chvostíka, nech sa prebehne. Bude statok   zavracať.
      </tei:p>
      <tei:p>
       Paše bolo málo, ovce mali menej mlieka, dojili ich iba ráno a   večer. Zostávali preto na paši cez celý deň. Paľo mal v rukách obed,   chlieb a slaninu. Núkal ho Jergušovi celý, aby vraj nebol hladný; on   sa zaobíde. Jerguš poďakoval, neprijal.
      </tei:p>
      <tei:p>
       — Keď sme dvaja, — povedal Paľo, — môžeme ísť na Záhroby. Sám   nemôžem, ovce sa potratia. Dobrá paša je tam a mnoho vtákov.
      </tei:p>
      <tei:p>
       Hnali. Nie cez Jamky, ale rovno cez strmé Medze, naproti   cintorínu. Bokom popri dlhej, úzkej záhrade. Za ňou, povyše, dvíhal   sa okrúhly vrch Záhroby. V hustej kabani liesok, drieňov a hrabov.   Strmý a nedotknutý. S černuškou a trávou medzi krami, vysoko po   kolená.
      </tei:p>
      <tei:p>
       Ovce a kozy stratili sa v húští, mlčali, nebliakali. Nebolo času:   paša ako hostina. Chvostík zatúlal sa s nimi.
      </tei:p>
      <tei:p>
       — Máme času, môžeme si odfúknuť, — povedal Paľo konča záhrady.
      </tei:p>
      <tei:p>
       Sadli si pod došteným plotom do chládku. Chrupkalo, šuchotalo.   Kukli cez škáry: v záhrade zajac, veľký ušiak. Pojedal púpavu, riedku   ďatelinu, ušami pohadzoval.
      </tei:p>
      <tei:p>
       — Chytaj! Zadrž! — skričal Paľo Stieranka celou silou.
      </tei:p>
      <tei:p>
       Preskočili plot, zajaca prehnali. Prešmykol záhradou na Záhroby,   ušiel.
      </tei:p>
      <tei:p>
       V záhrade nikoho. Tajomné ticho. Slabučko mrazí pod rebrami,   zaostruje sluch i zrak. Príjemne znepokojuje. Treba mlčať, iba   posunkami značiť. Pohybovať sa tíško ako tôňa.
      </tei:p>
      <tei:p>
       Stromy staré, hrbaté. Porastené machom, lišajníkom. Niektoré   vyschýnajú, niektoré sú bútľavé. Na jabloni, naklonenej z brehu,   černie sa diera. Na tri metre vysoko. Čistá, vykĺzaná. Čo by v nej   mohlo byť?
      </tei:p>
      <tei:p>
       — Možno vtáky, — šepne Paľo Stieranka. — Keď je diera čistá, bez   pavučín, môžu v nej byť vtáky...
      </tei:p>
      <tei:p>
       Ide na jabloň stojmo, ako po chodníku. Hrbatá je, naklonená šikmo.   Ľahne na brucho, ucho priloží k diere. Počúva a nazerá. Zbledne,   zľakne sa.
      </tei:p>
      <tei:p>
       — Hady! — povie rozrušene a skĺzne z jablone. Ide Jerguš, ľahne,   načúva, nazerá. Ruku vopchá, hmatá...
      </tei:p>
      <tei:p>
       — Nerob! — vytne Paľo cez zuby, — uštipne ťa!
      </tei:p>
      <tei:p>
       Jerguš sa usmieva, vytiahne ruku. Drží hnedopopolavého čudného   vtáka. Vták krúti hlavou, upiera na Jerguša splašené očká: „Nie, nie,   nepáči sa mi táto robota...“ chcel by povedať.
      </tei:p>
      <tei:p>
       — Krutohlavec! — raduje sa Paľo. — Potvora! Tak sipel ako had!
      </tei:p>
      <tei:p>
       Poobzerajú vtáka, pohladia, vypustia. Nazrú do diery; v prítmí   belie sa päť vajíčok.
      </tei:p>
      <tei:p>
       — Sprobujeme, či sa vráti, — narádza Paľo.
      </tei:p>
      <tei:p>
       Spustia sa záhradou, ľahnú si k plotu. Pozorujú dieru na jabloni.   O chvíľu priletí krutohlavec, sadne pri diere, obzerá, hlavou krúti:   „Niet ich tu, niet ich tu...“ chcel by pošepnúť. Vkĺzne do   dutiny.
      </tei:p>
      <tei:p>
       — Necháme ho na pokoji, — povie Jerguš, — aby sa neodsmútil.
      </tei:p>
      <tei:p>
       Vprostred záhrady stojí drevená búdka. Čo v nej môže byť? ... Pred   búdkou ostredok. Zemiaky, fazuľa a kapusta živoria v tôni stromov.   Nad ostredkom kloní sa obťažkaná hruška. Žlté ovocie, podlhovasté ako   osličky, visí vo vencoch. Najzrelšie popadali na zem.
      </tei:p>
      <tei:p>
       — Zrelé hrušky! — šepne Paľo.
      </tei:p>
      <tei:p>
       Podídu ako tône. Tichučko, opatrne. Ochutnajú. Hrušky sú   znamenité.
      </tei:p>
      <tei:p>
       — Vyjdem a trochu potrasiem, — povie Jerguš a vyšvihne sa na   strom.
      </tei:p>
      <tei:p>
       Najkrajšie sú vo vrchovci. Treba vystúpiť na najvyšší konár,   pozorne, aby sa konárik nezlomil. Potriasť jemne, aby zelené   nepadali... Ešte krôčik...
      </tei:p>
      <tei:p>
       Na drevenej búdke vrzli dvere. Vybehla stará žena s hrabľami.
      </tei:p>
      <tei:p>
       — Idú! — skričal Paľo a ušiel.
      </tei:p>
      <tei:p>
       Jerguš cítil, ako mu tajomná sila vstúpila do každej žilky. Napla   všetky svaly. Doista bol kedysi vtákom, cítil to. Prebudil sa v ňom   dávny vták. Skočil, ruky rozostrel, letel...
      </tei:p>
      <tei:p>
       — Ježiš Mária! — zahorekovala stará žena.
      </tei:p>
      <tei:p>
       Hup! Prstami sa dotkol mäkkej zeme, posadil sa, vyskočil,   utekal.
      </tei:p>
      <tei:p>
       — Zabiješ sa, ty prediva! — kričala za ním starká.
      </tei:p>
      <tei:p>
       Jerguš zastal pri plote:
      </tei:p>
      <tei:p>
       — Nehnevajte sa, tetka! Už vám neprídem! — Prehodil sa cez plot,   zmizol.
      </tei:p>
      <tei:p>
       Konča záhrady čakal Paľo, zdesený, nepokojný. Chvostík sedel vedľa   neho.
      </tei:p>
      <tei:p>
       — Skáčeš ako zver, — povedal Paľo. — To som ešte nevidel. Striehla   na nás v búde, stará pšocha! Musíme odkapať...
      </tei:p>
      <tei:p>
       Šuchli do kružiny, zháňali roztratené ovce a kozy. Chvostík   pochopil, čo treba robiť. Predieral sa húštinami, štekal, zaháňal.   Vystupovali nahor.
      </tei:p>
      <tei:p>
       Nad Záhrobmi bola plocha rovnejšia. Prieloh pri prielohu, oddelený   medzami vysokého krovia.
      </tei:p>
      <tei:p>
       — Tu nesmieme pásť, — povedal Paľo Stieranka, — prielohy si   vypásajú sami gazdovia.
      </tei:p>
      <tei:p>
       Prehnali kŕdeľ prielohmi, zahli na východ, priblížili sa k   Studenej jame. Tráva na skalnatej zemi bola biedna, ovce bliakali a   behali, nechceli sa pásť. Slnko pripekalo, rozpálené povetrie   tancovalo, vlnilo sa nad zemou.
      </tei:p>
      <tei:p>
       — Pohneme ovce k válovom, — povedal Paľo. — Napijú sa a políhajú.   A môžeme ísť na salaš.
      </tei:p>
      <tei:p>
       Ovce zacítili vodu, zbehli do priehlbne k válovom. Omočili pysky,   neodtrhli, sŕkavo pili. Kozy omáčali briadky, vťahovali, pregĺgali;   veľké hlty vody, ako päste, preskakovali im cez hltany.
      </tei:p>
      <tei:p>
       Celý kŕdeľ spustil sa do tône jelšín na dne Studenej jamy. Ovce   sklonili hlavy, zbili sa dokopy. Kozy, krok za krokom, vedľa seba,   každá osobitne, políhali a žviakali. Pokyvovali briadkami, žmurkali   ospanlivo.
      </tei:p>
      <tei:p>
       — Tamtým ďahom je salaš, — ukazoval Paľo Stieranka na druhú   stranu. — Bačujú tam môj vlastný strýc a radi ma majú. Pôjdeme! Dajú   nám žinčice.
      </tei:p>
      <tei:p>
       Chvostíka priviazali Paľovým korbáčom o válov. Môže si poležať v   tôni aj napiť sa vody, ak mu zachutí. Na salaš nemôže; potrhal by sa   so psami.
      </tei:p>
      <tei:p>
       Paľo poobzeral ovce a viedol Jerguša von zo Studenej jamy.
      </tei:p>
      <tei:p>
       Pasienky za Studenou jamou už neboli majetkom dediny. Patrili   bohatému pánovi z mesta, ktorý mal mnoho oviec a mnoho salašov na   všetkých stranách. Tráva bola hustá, poznať bolo veľké štvorce po   košarovaní. Zelenali sa bledo i tmavo.
      </tei:p>
      <tei:p>
       Na lúkach, pri vysokých javoroch, stál salaš, pri ňom veľký   košiar.
      </tei:p>
      <tei:p>
       — Ovce sú v košiari, je poludnie, — povedal Paľo Stieranka.
      </tei:p>
      <tei:p>
       Psi vybehli, traja chlpatí a veľkí valasi. Štekali, blížili sa.   Paľo vyvolával ich po mene, udieral dlaňou na koleno.
      </tei:p>
      <tei:p>
       — Drž sa za mnou, — povedal Jergušovi, — aby ťa Morgóš nechytil.   Veľmi zlý je.
      </tei:p>
      <tei:p>
       Jerguš zahľadel sa na psov, zaštekal podivne, prerývaným hrdelným   hlasom. Stala sa nečakaná vec. Psi naježili chrbty, zjačali plačlivo,   akoby im šlo o život. Stiahli chvosty, utekali opreteky ku kolibe. A   ako sa Jerguš s Paľom blížili, odbehli psi od koliby ďaleko do   poľa.
      </tei:p>
      <tei:p>
       — Čo si im povedal? ... — spytoval sa Paľo tajomne. — Vieš sa so   psami rozprávať; to nie je žart!
      </tei:p>
      <tei:p>
       Jerguš sa usmieval, mlčal.
      </tei:p>
      <tei:p>
       Pred kolibu vyšiel bača, brat Paľovho otca, uja Stieranku.   Chlapčisko s čiernymi fúzikmi, líca ako dve ruže. Usmievavý,   láskavý.
      </tei:p>
      <tei:p>
       — Poď, chlapče, — povedal, — dávno si nebol.
      </tei:p>
      <tei:p>
       — To je môj najlepší kamarát, — predstavoval Paľo Jerguša, položil   mu ruku na plece.
      </tei:p>
      <tei:p>
       — Posadajte do chládku, ukázal bača do koliby. Nabral žinčice,   ponúkol, pozeral. Páčilo sa mu, ako chlapcom chutí.
      </tei:p>
      <tei:p>
       — Či ešte vypijete?
      </tei:p>
      <tei:p>
       — Dosť bolo.
      </tei:p>
      <tei:p>
       Chlapci obzerali zadymenú strechu koliby, bačovo nocľažisko na   prični. Sekeru, zaťatú do kláta pri ohnisku. Vyumývané medené kotly.   Geletky i črpáky na smrekových rázsochách. Hrnce i naberačky, všetko   voňalo dymom.
      </tei:p>
      <tei:p>
       Hore pod povalou dupľovka. Bača povedal, že je nabitá. A tam, na   hrade — podivná vec — ďateľ v beláskavom kabátiku. Taký istý, ako   býva v starej slivke v Lapinovie záhrade. Pozeral na chlapcov, zvŕtal   sa, klopal zobáčikom.
      </tei:p>
      <tei:p>
       — Náš Kujon, — povedal bača. — Krotký je. — Odrezal kúsok syra,   ponúkol na dlani. — Tu máš, bitkár!
      </tei:p>
      <tei:p>
       Ďateľ zliezol, sadol na dlaň, jedol, čurikal, cŕkal trhavo. Ďateľ   je vták jachtavý...
      </tei:p>
      <tei:p>
       — Rád sa bíja, — rozprával bača. — Ak priletí iný ďateľ hen na   javory, hneď sa ide kečkovať s ním. Je žiarlivý. Bojí sa, že sa sem   aj iní nanosia a bude im tak dobre ako jemu.
      </tei:p>
      <tei:p>
       Chlapci sa dopytovali, odkedy ho bača má.
      </tei:p>
      <tei:p>
       — Na jar priletel, — odpovedal. — Naháňal ho krahulec, šibol pred   ním do koliby. Prekutal kúty, preklepával. Ležal som, nevšímal som si   ho. Odletel a zas prišiel. A teraz ho tu mám na krku. Len čo zavše   vyletí do hory, zas sa vráti. Krvavý napodiv. Bitkár prebíjaný. Hľa,   ako ho dorúbali! — Bača natiahol krídlo vtáčaťa, chytilo ho zobáčikom   za prst: „Nerobte, bolí,“ chcelo povedať. Na krídelci bola rana,   hojila sa.
      </tei:p>
      <tei:p>
       — Vezmem ho dolu, — doložil, — so mnou prezimuje.
      </tei:p>
      <tei:p>
       Vzal džberík, zberal sa dojiť.
      </tei:p>
      <tei:p>
       Chlapcom tiež bolo treba ísť. Ovce sa môžu roztúlať, Chvostíkovi   sa niečo stane... Náhlili sa.
      </tei:p>
      <tei:p>
       — Príďte večer, — povedal bača, — bude sladká. Prebehnete, máte   ľahké nohy.
      </tei:p>
      <tei:p>
       — Prídeme, — sľúbili, vracali sa k Studenej jame. Obchádzali   košiar. Pod strieškou pri košiari polihúvali valasi. Malý honelník,   chlapec ako Paľo Stieranka, chytal koníky po lúke. Psi boli pri   košiari; zazreli Jerguša, obehli kruhom placho, utekali ku   kolibe.
      </tei:p>
     </tei:div>
     <tei:div type="chapter">
      <tei:head>
       ROZHOVORY
      </tei:head>
      <tei:p>
       Odviazali Chvostíka, vyhnali ovce zo Studenej jamy. Vpustili kúsok   na kosienky, ktorými Jerguš cválal na šteklivom Pejovi.
      </tei:p>
      <tei:p>
       Nech si ovce zamaškrtia, majú preliačené boky...
      </tei:p>
      <tei:p>
       Ľahli si na lúku pred kŕdľom do páperia kvetov, aby statok   nezašiel prihlboko do trávy. Ovce šklbali trávu, kozy bočili, hľadali   kroviská. Nechutí im lúčna tráva. Chvostík sliedil po lúkach, až k   osamoteným poľným čerešniam. Hľadal neznámu korisť. Chlapci, ležiačky   na bruchu, sa rozprávali.
      </tei:p>
      <tei:p>
       — Na jeseň budeme pásť až po tamtú horu, — ukazoval Paľo na bučinu   za lúkami. — Je zakliata, ňanko povedali...
      </tei:p>
      <tei:p>
       Jerguš sa divil, nechápal.
      </tei:p>
      <tei:p>
       — Pravdu ti vravím, — pokračoval Paľo. — Vyhárajú v nej peniaze, —   podal sa bližšie k Jergušovi. — Zlaté dukáty — ňanko vravia. Videli   ich na vlastné oči...
      </tei:p>
      <tei:p>
       Obzrel sa po ovciach. Niekoľko z nich zašlo prihlboko na lúku;   viedla ich peknohlavá biela valaška.
      </tei:p>
      <tei:p>
       — Belica, — skričal Paľo, — pahltnica pahltná!
      </tei:p>
      <tei:p>
       Rozbehol sa, korbáčom ju chcel začiahnuť. Nedochytil. Pomohol mu   Chvostík: dobehol Belicu, zaštekal jej do ucha, pošklbal ju za   chvost. Paľo sa vrátil k Jergušovi, ľahol si a pokračoval:
      </tei:p>
      <tei:p>
       — Pozri, ak neveríš: to je pravda. Fialové plamene vyblkujú zo   zeme. Len raz do roka, v noci na Všechsvätých... A sypú sa dukáty.   Zbojnícke peniaze, zakopané hlboko v zemi...
      </tei:p>
      <tei:p>
       Niekoľko kôz odlúčilo sa od kŕdľa. Pobrali sa hľadať krovie, listy   i mladé výhonky.
      </tei:p>
      <tei:p>
       — Šuta pažravá, — kričal Paľo a rozbehol sa. Nebolo treba.   Chvostík scupotal labkami, preletel ako strela ku kozám: haf! haf! —   zavrátil ich, pošklbal za chvostíky. — Drž ju, čerticu, — pokrikoval   za ním Paľo.
      </tei:p>
      <tei:p>
       Po osamotených poľných čerešniach vandroval kŕdlik sýkoriek.   Drobné mlynárky s dlhými chvostami. Paľo povedal, že sú to cicúne.   Medzi nimi bolo niekoľko zelenkavých a belasistých s krátkymi   chvostami. Rozličné druhy na vandrovke pospolu. Poletúvali z čerešne   na čerešňu, vyvolávali sa radostne, aby sa nikto nestratil,   nezaostal.
      </tei:p>
      <tei:p>
       — Keby som chcel, chytil by som aj vtáča... — povedal Jerguš.
      </tei:p>
      <tei:p>
       Paľo si neuvedomil, čo Jerguš vraví.
      </tei:p>
      <tei:p>
       — Aj náš ňanko vedia chytať, — doložil. — Nedávno vybrali z hniezd   mladé straky.
      </tei:p>
      <tei:p>
       Jerguš sa zamyslel. Idú, nevedia kam. Slobodné a veselé sýkorky. Z   kríka na krík, zo stromu na strom. Preletia lúkami, horami, kde   vyhárajú zlaté peniaze... Fialové plamene blkocú... V noci...   Neľakajú sa. Skryjú sa medzí lístím až na samom vrchovci stromu.   Peniaze... Načo sú sýkorkám peniaze? Slnko vyjde, letia ďalej.   Vandrujú až hen na najvyšší vrch, kde je nebo už celkom nízko. Iste   sa ho možno dotknúť rukami...
      </tei:p>
      <tei:p>
       Slnko zaihralo červenkavým zlatom. Naznačovalo Paľovi, že sa už   možno prepásť k dedine, nadol. Kým sa prepasú, bude mrkať. A dnes   treba ísť trochu skorej, pôjdu s Jergušom na salaš...
      </tei:p>
      <tei:p>
       Zapráskal bičom, zaťukalo v bukovej hore. Zavrátil ovce na   dolinu.
      </tei:p>
     </tei:div>
     <tei:div type="chapter">
      <tei:head>
       VEČER
      </tei:head>
      <tei:p>
       Pusté sú polia večernej tmy. Vtáky spia, zvieratá chodia tôňami   bojazlivo, nezbadá ich ľudské oko.
      </tei:p>
      <tei:p>
       A nebo zakvitnuté hviezdami. Jagá sa rozsypané práchno Mliečnej   cesty. Kde uviazol mesiac? Niet ho. Ktosi možno stál tam na čiernom   vrchu, kde mesiac vychodí. Tajomný človek, chodák nocí a hôr. Chytil   mesiac do klobúka. Tma bude panovať, kým ho nevypustí...
      </tei:p>
      <tei:p>
       V starom chotári dediny belejú sa iba skalnaté, kozími paprčkami   vykresané chodníčky a prívalmi zjarčený závoz. Trávniky zlievajú sa s   tmou, z kružín dýcha tajomná temrava.
      </tei:p>
      <tei:p>
       A chlapci psa poslali domov a teraz idú hore závozom. Cez výmole a   jamy. Pastierske očí dobré sú aj v noci. Skalčie hrkoce, šudí sa,   straší... Rozprávajú sa ticho...
      </tei:p>
      <tei:p>
       — Červenák a Fekiač Škuliba sú najhorší v dedine, — hovorí Paľo   Stieranka. — Lebo majú macochy. A Maťo Kliešť Horúci je tiež   najhorší. Zlostný je, že má macochu. Najmocnejší je možno Fekiač   Škuliba. Všetkých premôže. Ale keď sa chytíme za pasy, hodím ho ako   nič...
      </tei:p>
      <tei:p>
       — Aj ja ho hodím, keď chcem, — doložil Jerguš.
      </tei:p>
      <tei:p>
       — A ja spomedzi všetkých najďalej zapľujem, — povedal Paľo. Šmykol   sa, skĺzol do výmoľa. — Ech, tvoje ďahe, — povedal, — vozím sa.
      </tei:p>
      <tei:p>
       Boli na Jamkách.
      </tei:p>
      <tei:p>
       Blízo pred nimi, nad zaokrúhleným obzorom, presvitalo nebo.   Osamotené čierne kry akoby sa boli motali po pastvinách. Pomaličky,   vlečkom, krôčik za krôčikom.
      </tei:p>
      <tei:p>
       — Chodia, — povedal slúžik Paľo. — Zájdu ti ďaleko, ani by si   neveril... Nudno je stáť na jednom mieste. Ale ráno ich nájdeš zase   tam, kde boli večer...
      </tei:p>
      <tei:p>
       Jerguš zastal, hľadel na kry, obrátil sa k Paľovi zoči-voči a   povedal:
      </tei:p>
      <tei:p>
       — Toto jedno už neverím! Nemôžu chodiť, keď nemajú nohy. A korene   ich nepustia.
      </tei:p>
      <tei:p>
       — Zabožím sa, ak neveríš, — uisťoval Paľo. — Náš ňanko videli na   vlastné oči... — Podal sa k Jergušovi, chytil ho okolo hrdla. —   Nevravme už o tom, — povedal, — noc má svoju moc, môže sa všeličo   prihodiť...
      </tei:p>
      <tei:p>
       Mlčali, viedli sa.
      </tei:p>
      <tei:p>
       Prešmykli cez Jamky, kotlinou pod Studenou jamou, neúrodnými   prielohmi. Zazreli oheň, presvital škárami koliby. Cez strechu i cez   steny. Húpali do jám, potkýnali sa na hrbolcoch.
      </tei:p>
      <tei:p>
       — Klobúk stiahni na oči, — povedal Paľo Stieranka, — oheň   oslepuje.
      </tei:p>
      <tei:p>
       Tíško prikvitli, nezbadali ich ani psi.
      </tei:p>
      <tei:p>
       — Dajbože...
      </tei:p>
      <tei:p>
       — Tu ste, huncúti? — chytil bača Paľa za plece. — Sadnite!
      </tei:p>
      <tei:p>
       Bača odváral, valasi sedeli pred kolibou. Nevravní, mlčanliví.   Honelník, ako stratené jahniatko, postával opodiaľ. Na hrade,   zachytený pazúrikmi a chvostom podopretý, sedel ďateľ. Hlava   zastrčená pod krídlo, spal v teplej žiare ohňa.
      </tei:p>
      <tei:p>
       Bača sproboval, či je mlieko teplé. Nalial doň kľagu, šťavy z   teľacieho žalúdka, rozriedenej vodou. Zamiešal. Mlieko zhustlo ako   huspenina.
      </tei:p>
      <tei:p>
       Vysúkal rukávy, vyumýval ruky a stláčal bielu hustotu mlieka   dlaňami na dno kotla. Zelenkavá vodička vystupovala na povrch, bielej   hustoty bolo vždy menej a menej.
      </tei:p>
      <tei:p>
       Zlial tekutinu do menšieho kotla, bielu hustotu vyklopil do   obrúska, zavesil na hradu. Stekalo, čurčalo. Podložil geletku.
      </tei:p>
      <tei:p>
       — To je syr, sladký syr, — povedal, — a z tohto bude žinčica!
      </tei:p>
      <tei:p>
       Postavil kotlík s tekutinou na ohnisko, priložil dreva. Kotol   zaspieval, hrali v ňom, zuneli nečúvané struny. Zelenkavá vodička   začala sa krútiť, veselo šantiť dokola. Pustila sa do skoku.   Chochlovala, vyfukovala bielu paru. Na povrch zdvihla sa hrubá vrstva   bielych guľôčok a voňavej peny. Zrnká sladkého syra. Bača odstavil   kotol, vzal naberačku, zberal bielu pokrývku do džberíka. Bola to   dobrá sladká žinčica. V kotle zostala priesvitná, zelenkavá   srvátka.
      </tei:p>
      <tei:p>
       — To je psiarka, — ukázal bača do kotla. — Skysne, dobrá je od   smädu.
      </tei:p>
      <tei:p>
       Ponaberal do črpákov, podal chlapcom. Zavolal valachov i honelníka   na večeru. Syr, slaninu, chlieb zajedali valasi s honelníkom,   zapíjali sladkou žinčicou. Mliaskali, chlípali, stonali. Ticho ako v   kostole...
      </tei:p>
     </tei:div>
     <tei:div type="chapter">
      <tei:head>
       TUROŇ ZBOJNÍK
      </tei:head>
      <tei:p>
       — Daj Boh šťastia! — zareval chlap vo dverách. V kabanici a   krpcoch. S valaškou a veľkou fujarou. Prestupoval z nohy na nohu,   žmurkal úzkymi očami, usmieval sa.
      </tei:p>
      <tei:p>
       — Poďte ďalej, — povedal bača, — vitajte.
      </tei:p>
      <tei:p>
       Sadol si na prah, oprel fujaru o stenu. Bača mu dal chleba, syra i   žinčice. Nič nevravel. Obzeral valachov, chlapcov i honelníka. Valasi   zazerali spod klobúčikov hnevom.
      </tei:p>
      <tei:p>
       Najedol sa, vzal fujaru.
      </tei:p>
      <tei:p>
       — Ej, aby nám bolo veselšie, — povedal.
      </tei:p>
      <tei:p>
       Zafúkal jemne, cifrovane. Tichučko, kde-tu akoby vykríkol.   Zdudlalo, strilkovalo, prelievali sa hlásky ako vodička po jarčekoch   v Studenej jame. Pohyboval čeľusťami, vydychoval, ukladal do cecúľa   slová ústami. Mrazilo vo vlasoch i oči zalievalo akousi teplou rosou,   lebo krásne bolo. Prestal fúkať, spieval:
      </tei:p>
      <tei:p>
       <tei:emph>
        Ej, nigde nič, nigde nič,
       </tei:emph>
      </tei:p>
      <tei:p>
       <tei:emph>
        všetko voda zala,
       </tei:emph>
      </tei:p>
      <tei:p>
       <tei:emph>
        iba mňa smutnieho
       </tei:emph>
      </tei:p>
      <tei:p>
       <tei:emph>
        na brehu nehala, na brehu nehala...
       </tei:emph>
      </tei:p>
      <tei:p>
       <tei:emph>
        Ej, čieže to ovečky
       </tei:emph>
      </tei:p>
      <tei:p>
       <tei:emph>
        po hore bliakajú?
       </tei:emph>
      </tei:p>
      <tei:p>
       <tei:emph>
        To sa Janíčkove,
       </tei:emph>
      </tei:p>
      <tei:p>
       <tei:emph>
        vodenku hľadajú, vodenku hľadajú...
       </tei:emph>
      </tei:p>
      <tei:p>
       Fúkal i spieval. O ovciach a zbojníkoch. O mesiaci a Poľane.   Žalostne. Dlho do večernej tmy. Zatíchol, vstal a povedal:
      </tei:p>
      <tei:p>
       — Nepôjdem ďaleko, len trochu si zdriemnem pri košiari. Dobrú   noc!
      </tei:p>
      <tei:p>
       — Dajbože, — povedal bača, vyšiel za ním pred kolibu, vrátil sa. —   Turoň zbojník, — pošepol. — Hľadajú ho žandári. Nikomu nevravte, že   tu bol...
      </tei:p>
      <tei:p>
       — Prečo ho nevyženiete? — ohlásil sa nevľúdne starší valach.
      </tei:p>
      <tei:p>
       — Lepšie s ním byť zadobre, — odpovedal. — Je pomstivý. Ovce by   nám vyšikoval. Očaruje ich očami, idú za ním ako sprosté. Čertov   človek, očí má ako sova. Vo dne je slepý, nevidí, skrýva sa v horách.   Ale zato v noci našiel by ťa aj pod zemou...
      </tei:p>
      <tei:p>
       Chlapci, zamyslení a mlčanliví, plné hlavy nepokojných myšlienok,   pozreli na seba a vstali. Chcelo sa im bežať dúškom rovno do dediny.   Chodníčkami po strminách. Ako nohy vystačia. Stúliť sa doma do kúta,   zavŕtať do postele a skryť sa pred nocou.
      </tei:p>
      <tei:p>
       — Ďakujeme, strýco, my už pôjdeme, — povedal Paľo. Aj Jerguš sa   poďakoval. — Dobrú noc!
      </tei:p>
      <tei:p>
       — No, dobre, chlapci, — povedal bača, — choďte zbohom.
      </tei:p>
      <tei:p>
       Večer bol tmavší, o mesiaci ani slychu. Vykročíš, úzko ti je.   Rozhľadíš sa, rozoznávaš kry a stromy. Slabo, neurčito. Tma ťa   oblapí, šepká ti do ucha: Neboj sa. Zakryjem ťa, nikto ťa neuvidí.   Ani sám slepý Turoň, čo má oči ako sova. Môžeš vykonať, čo sa ti   zapáči. Nikto sa nedozvie...
      </tei:p>
      <tei:p>
       Chytili sa za ruky a bolo im veselo. Rozosmiali sa, nevedeli   prečo.
      </tei:p>
      <tei:p>
       — Poďme pozrieť, — povedal Paľo, — slepého Turoňa!
      </tei:p>
      <tei:p>
       Prikradli sa ku košiaru, obchádzali, hľadali. Zabeleli sa nohavice   celkom pri plote.
      </tei:p>
      <tei:p>
       — Ujo Turoň, — oslovil ho Paľo polohlasne.
      </tei:p>
      <tei:p>
       Nijaká odpoveď. Turoň spal, dýchal pravidelne, chrápal.
      </tei:p>
      <tei:p>
       Paľo priblížil tvár k Jergušovým očiam, usmiatu a šibalskú, prst   položil na ústa, skrčil sa, hmatal. Rukou pochodil po rukávoch   Turoňovej kabanice. Vytiahol čosi. Natrhal trávy ako vecheť.
      </tei:p>
      <tei:p>
       — Fúzy mu spravíme, — pošepol a položil Turoňovi pod nos.
      </tei:p>
      <tei:p>
       Schytil Jerguša za ruku, utekali dúškom, vytrvale. Na Jamkách si   oddýchli, posedeli, smiali sa. Na Turoňových fúzoch z dlhej trávy.   Paľo povedal:
      </tei:p>
      <tei:p>
       — Vzal som mu nožík a píšťalu. Ja nožík mám, nechám si píšťalu. —   Nožík dal Jergušovi.
      </tei:p>
      <tei:p>
       Podali sa k dedine rezko a veselo. Hvízdali ako Turoň na fujare.   Spievali jeho pesničky.
      </tei:p>
      <tei:p>
       — Stojte! — zastal im cestu pri cintoríne v kabanici, v bielych   nohaviciach. Zbojník Turoň. — Sem nožík i píšťalu!
      </tei:p>
      <tei:p>
       Dali bez slova.
      </tei:p>
      <tei:p>
       — Budú z vás zbojníci! — zvolal a bral sa hore závozom.
      </tei:p>
      <tei:p>
       Stáli, pozerali. On to bol, videli na vlastné oči. Možno prebudil   sa, zbadal, čo mu chýba. Nadbehol ich, vzal si svoje. Čertov človek,   ako povedal bača...
      </tei:p>
      <tei:p>
       Spustili sa behom do dediny.
      </tei:p>
      <tei:p>
       — Zbohom!
      </tei:p>
      <tei:p>
       — Zbohom!
      </tei:p>
      <tei:p>
       Rozišli sa.
      </tei:p>
      <tei:p>
       Jerguš zahol na Zbojnícky Tanec. Šiel, premýšľal. Len teraz si   začal uvedomovať, že je zle. Od svitu sa neukázal doma. Čo povie   mama...?
      </tei:p>
      <tei:p>
       Vkĺzol do kuchyne, sadol na lavičku, mlčal. Mama nepovedala nič,   večeru nenúkala. Anna zberala sa spať, Rudko driemal, opretý o   stôl.
      </tei:p>
      <tei:p>
       — Pomodli sa a choď spať, — budila ho mama.
      </tei:p>
      <tei:p>
       — Pánbožko teraz spia! — odvrkol Rudko mrzuto a driemal ďalej.
      </tei:p>
      <tei:p>
       Jerguš sa prevalil. Bol ukonaný. Zaspal.
      </tei:p>
      <tei:p>
       — Tu máte váš nožík, — zavravel zo spania, — ja vám ho   nechcem!
      </tei:p>
      <tei:p>
       Anna podišla k nemu, ovoniavala ho.
      </tei:p>
      <tei:p>
       — Smrdí, — povedala, — hnojnicou. Bude z neho paholok... — Ohrnula   nos.
      </tei:p>
      <tei:p>
       Mama potriasla Jerguša.
      </tei:p>
      <tei:p>
       — Choď si ľahnúť, — povedala, — či si večeral?
      </tei:p>
      <tei:p>
       Jerguš prisvedčil a šiel. Dobrá mati, nevyhrešila ho. A to je zle.   Bolo by mu aspoň ľahšie. Teraz mu je ľúto, sťažuje hrdlo i prsia   pritláča.
      </tei:p>
      <tei:p>
       S vedomím viny hodil sa do perín...
      </tei:p>
     </tei:div>
     <tei:div type="chapter">
      <tei:head>
       TRETIE ROKOVANIE
      </tei:head>
      <tei:p>
       Druhého dňa večierkom, ako obyčajne, dedina zdala sa v tichom   spánku, len pred fabrikou černeli sa postavy chlapcov-zbojníkov.   Všetci — okrem Jerguša — boli spolu, aj najstarší medzi nimi, Jakub   Fekiač Škuliba. Aj Števo Fašanga Cengáč prišiel, hoci býval ďaleko.   Chýbal Maťo Kliešť Horúci, a chlapci neľutovali. Jednako len zadiera,   nespratné chlapčisko.
      </tei:p>
      <tei:p>
       Pastierik Paľo Stieranka rozprával:
      </tei:p>
      <tei:p>
       — Jerguš Lapin vie aj lietať. Videl som na vlastné oči! Skočil zo   stromu, zo samého vrchovca, a nič sa mu nestalo!...
      </tei:p>
      <tei:p>
       Jožo Košaľkuľa čistil si hlas, chcel niečo povedať. Ale Paľo   Stieranka nedal si skočiť do reči.
      </tei:p>
      <tei:p>
       — Aj so psami sa vie rozprávať, — dokladal. — Morgóšovi na salaši   povedal také slovo, že sa psisko malo zblázniť od strachu...
      </tei:p>
      <tei:p>
       Jožo Košaľkuľa neuznával.
      </tei:p>
      <tei:p>
       — To je nič! — povedal. — Aj náš otec sa vedia. Raz boli stretli v   hore medveďa a povedali mu: Daj Boh šťastia! A medveď išiel   spánombohom...
      </tei:p>
      <tei:p>
       — Sprostý je! — povedal Števo Fašanga Cengáč, — niet mu   pomoci!
      </tei:p>
      <tei:p>
       A Imro Trjeska Kľavoš doložil:
      </tei:p>
      <tei:p>
       — Chytil by som ho za nos, ale bude plakať a skaly hádzať. Mame   bude žalovať...
      </tei:p>
      <tei:p>
       Jožko Košaľkuľa popregĺgal sliny, nič nepovedal. Iba sa odtiahol   od posmeškárov na päť krokov a zboku počúval ich mudrovanie. Rokujúci   jednohlasne zistili, že Jerguš Lapin je čudný, veľmi čudný   chlapec...
      </tei:p>
     </tei:div>
     <tei:div type="chapter">
      <tei:head>
       ZUZKA KOŠAĽKUĽA
      </tei:head>
      <tei:p>
       Aj Anna si našla kamarátku. Zuzku Košaľkuľu, Jožovu sestru z   dediny. Schádzali sa denne, ak ich len mamky doma neprivreli k   robote.
      </tei:p>
      <tei:p>
       Prišla ráno v bielych plátenných šatočkách. Dva vrkôčiky   gaštanových vlasov viseli jej do tyla.
      </tei:p>
      <tei:p>
       — Poďme kačky pásť, — povedala Anne.
      </tei:p>
      <tei:p>
       Kačky, vysedené starou kvočkou, boli už odrastené. Chovali sa   samostatne. Knísali sa po dvore, kačkali, macochu-kvočku si   nevšímali. Ak sa im zamiešala do jedenia, dovalil sa k nej ťažký   káčer s prstienkovým pierkom na chvoste, oslovil ju hrubým hlasom a   hanbu jej spravil. Zachytil sa jej zobákom do peria a krútil ju po   dvore do omrzenia.
      </tei:p>
      <tei:p>
       — Tak-tak-tak, — ponosovala sa sliepka. — Tak je to, — chcela   povedať, — keď vychováš nevďačné deti...
      </tei:p>
      <tei:p>
       Zuzka ukázala Anne čosi neobyčajné: zelenú žabu z gumy, ktorá mala   na zadku dieročku. Mama ju kúpila v meste na jarmoku.
      </tei:p>
      <tei:p>
       — Naplníme ju vodou, — povedala, — a budeme striekať.
      </tei:p>
      <tei:p>
       Vyhnali kačky do jarčeka teplice, zabávali sa. Vytlačili z gumovej   žaby povetrie, ponorili do jarčeka, aby sa naplnila vodou. Striekali   do výšky, jedna druhej do tvárí, jačali prenikavo.
      </tei:p>
      <tei:p>
       Jerguš, ktorý si bol zaumienil zostať na čas doma, aby mamka   zabudla na jeho tuláctvo a netrápila sa, vyšiel na mostík, hľadel a   hľadel.
      </tei:p>
      <tei:p>
       — Čo len majú, čertice? Pištia ako spochabené...
      </tei:p>
      <tei:p>
       Sadol si na mostík, nohy spustil nad vodu, opálal. Chvostík   zasadol pri ňom. Čakal, kedy sa už pohnú na vrchy...
      </tei:p>
      <tei:p>
       Kačky gniavili sa po jarčeku, prekutávali trávu. Opáčili rastlinku   pri korienku a pochodili po nej zobáčikom až do konca.
      </tei:p>
      <tei:p>
       — Páč! Páč! — povedala kačka kačke a obe kukli pod vodu. Len zadky   im trčali. Chvostíky ježili sa dohora, nohy sa bicyklovali v   povetrí.
      </tei:p>
      <tei:p>
       — Páč! Páč! — povedali ostatné a tiež hľadali to tajomné na dne   potôčka.
      </tei:p>
      <tei:p>
       Zuzka podišla k Jergušovi, ponúkla mu gumovú žabu:
      </tei:p>
      <tei:p>
       — Môžeš sa aj ty pohrať, žaba sa neskazí... — Usmialala sa   hanblivo, hlávku schýlila nabok.
      </tei:p>
      <tei:p>
       Jerguš mlčal. Hľadel na Zuzku nepohnute, bez slova, žabu nebral.   Tvár mal vážnu, skrývali sa za ňou mnohé myšlienky. Salaš, ovce na   vrchoch s Paľom Stierankom samým, Turoň zbojník a tma, ktorá človeka   ukryje — len nie pred Turoňovým zrakom.
      </tei:p>
      <tei:p>
       — Nechcem, — povedal, — hrajte sa.
      </tei:p>
      <tei:p>
       Zuzka sa zahanbila. Sčervenená a urazená pristúpila k Anne a   opýtala sa tíško:
      </tei:p>
      <tei:p>
       — Čo mu je? Nechce sa hrať...
      </tei:p>
      <tei:p>
       Anna ju odtiahla ďalej, aby Jerguš nepočul, pozrela naňho, usmiala   sa uštipačne a povedala:
      </tei:p>
      <tei:p>
       — Ľúto mu, že nemôže ku koňom... Hi-hi-hi! — smiala sa.
      </tei:p>
      <tei:p>
       Jerguš pobadal, že je o ňom reč. Nehanebne šibol očami po Anne,   mlčal, premohol sa. Prečo ho ohovárajú? Už vie prečo. Dievčatisko z   dediny sa nahnevalo, že si nevzal žabu. Nerozumná... Nebolo to z   pýchy — len tak — nechcelo sa mu. A teraz sa hnevá. Bez príčiny... A   Jergušovi bolo trochu ľúto.
      </tei:p>
      <tei:p>
       Hľadel na biele šatočky, na dva gaštanové vrkôčiky v tyle,   zapletené červenou stužtičkou. Zuzka pozrela na neho ukradomky — mala   hnedé očká, ako niektoré jahniatka mávajú...
      </tei:p>
      <tei:p>
       Priblížil sa k dievčatám a povedal:
      </tei:p>
      <tei:p>
       — Ak chcem, môžem chytiť aj vtáka...
      </tei:p>
      <tei:p>
       Dievčatá pozreli na neho nechápavo.
      </tei:p>
      <tei:p>
       — Môžeme ísť na Hať, — pokračoval, — budeme sa spolu hrať.
      </tei:p>
      <tei:p>
       Anna zrazu stala sa vľúdnou. Takto sa jej páčil Jerguš. Nie, keď   si ju nevšimne alebo domov sa neukáže po celé dni a smrdí   hnojnicou.
      </tei:p>
      <tei:p>
       — No, poďme, — povedala. — Poď, Zuzka, Jerguš nás naučí   všeličo.
      </tei:p>
      <tei:p>
       Dievčatá nemohli prejsť okrajom zatvorenej brány. Báli sa   prekĺznuť ponad vodu. Jerguš chytil Zuzku cez pás, zdvihol pod pravú   pazuchu, prešvihol sa s ňou za bránu na druhú stranu. Spišťala,   triasla sa.
      </tei:p>
      <tei:p>
       Anna sa nechcela dať chytiť. Bola ťažšia a bojazlivejšia. Jerguš   jej ukázal, ako stúpiť, ako sa zachytiť, pridržal ju a pomaly   previedol za bránu. Chvostík oňuchal bránu, zdrobčil, scupotal z   mosta, spustil sa do jarku a preplával cez vodu. Nečakane vyskočil   medzi vrbinami, zastal, otriasol vodu na bosé nohy dievčat. Spišťali   a utekali.
      </tei:p>
      <tei:p>
       Jerguš našiel na Hati piesočnaté miesto a povedal:
      </tei:p>
      <tei:p>
       — Tu sa budeme hrať. Spravíme si jarky, napustíme vodou...
      </tei:p>
      <tei:p>
       Dlabali rukami. Od potoka priamo i haditými zákrutami. Voda   udrela, hadila sa v jarčekoch. Jerguš prehrabával ďalej, zviedol ju   opodiaľ zase do potoka.
      </tei:p>
      <tei:p>
       — Pusť žabu! — zavolal Zuzke.
      </tei:p>
      <tei:p>
       Položil žabu do jarčeka, voda ju krútila, odnášala. Jerguš chytil   ju na konci jarčeka. Zuzke zahodil. A žaba šla znova dolu vodou.   Nudná, taká nijaká hra. Jerguš sa zamýšľal.
      </tei:p>
      <tei:p>
       Chvostík, tak sa zdalo, tiež sa zamýšľal. Polihúval v chládku,   jazyk vyplazoval, prudko dýchal. Niekedy zašiel k vode, nachleptal sa   a vrátil sa ľahnúť si do chládočku.
      </tei:p>
      <tei:p>
       Na dvore zjavila sa mama, zavolala na Annu:
      </tei:p>
      <tei:p>
       — Zemiaky škrabať! — kričala.
      </tei:p>
      <tei:p>
       Iné nebolo počuť, iba mrmlanie vody.
      </tei:p>
      <tei:p>
       — A ja ešte trošku zostanem, — povedala Zuzka, — pohrám sa s   Jergušom.
      </tei:p>
      <tei:p>
       Jerguš previedol sestru cez bránu, vrátil sa.
      </tei:p>
      <tei:p>
       — Zbierajme kamienky, — povedala Zuzka.
      </tei:p>
      <tei:p>
       Jerguš prehŕňal skalčie, vyberal biele, okrúhle ako vajíčka,   ukladal Zuzke do sukničky.
      </tei:p>
      <tei:p>
       — To sú ešte mladé skaly, — povedal. — Keď narastú budú veľké ako   dom. Ako sú na vrchoch, v Studenej jame. Ťažké a velikánske. Iste   rástli aj milión rokov... — Poobzeral sa a doložil veselo: — Poďme do   Horičky!
      </tei:p>
      <tei:p>
       Zuzka nič nemala proti tomu. Viedol ju cez druhé rameno vody,   plytkým jarkom konca žumpy. Skaly boli klzké, musel ju pridŕžať za   ruku. Pokĺzla sa, vysypala kamienky.
      </tei:p>
      <tei:p>
       — Nič to, — povedal Jerguš, — nazbierame krajšie.
      </tei:p>
      <tei:p>
       Chvostík prefrngol cez potok, šibol na Voliarku, krbáľal sa po   tráve.
      </tei:p>
      <tei:p>
       Voda tu už nešomrala, bolo ticho, len lúčne koníky brúsili tenké   mečíky trávy. Dalo sa hladko hovoriť, pokojne premýšľať.
      </tei:p>
      <tei:p>
       — Chcelo by sa ísť ďaleko, — povedal, — nepustia ťa. Vždy aby si   doma sedel. — Vzdychol. — A nikoho nemáš: ani na slovo, ani na   hračku...
      </tei:p>
      <tei:p>
       — A my sme včera jedli maliny, — povedala Zuzka. — Dobré boli,   sladké ako cukor. Rád máš maliny?
      </tei:p>
      <tei:p>
       — Rád, — prisvedčil. — Pôjdeme raz na ne s mojím kamarátom   Paľom.
      </tei:p>
      <tei:p>
       — Aj ja by som tiež išla... — povedala Zuzka prosebne. Zastala,   smutne pozrela Jergušovi do očú:
      </tei:p>
      <tei:p>
       — A mňa nechceš za kamarátku? A ja som si myslela... Dobre... mňa   nikto nechce... — Bola veľmi smutná.
      </tei:p>
      <tei:p>
       — Chcem ťa, — povedal Jerguš, — vezmem ťa aj na maliny, aj ťa   nikomu nedám...
      </tei:p>
      <tei:p>
       Rozosmiala sa veselo, podskakovala, vrkôčiky jej tancovali v tyle,   oči svietili. Jerguš hľadel na ňu, ako kráča vedľa neho po trávnatom   chodníčku. Preberá bosými drobnými nôžkami. Ružové hlávky   rozkvitnutej ďateliny pchajú sa jej medzi prsty. Kročí, hlávka sa   odšklbne, zasekne medzi prstami, šteklí. Zuzka vyberie kvet spomedzi   prstov, odhodí, ide ďalej. A Chvostík behá po lúke. Žerie trávu, aby   ľahšie vydávil, čo zostalo nestrávené v žalúdku.
      </tei:p>
      <tei:p>
       Za širokou Voliarkou, za malým potôčikom, čo kreslí lúke hranicu   striebornou čiarou až k Horičke, vlní sa veľká tabla žita. Slabý   vetrík dýcha na ňu. Idú okrajom. Chvostík zabieha, nevidieť ho. Len   žito šuští, kyvoce sa.
      </tei:p>
      <tei:p>
       — Chvostík, von! — volá Jerguš. — Žito polámeš!
      </tei:p>
      <tei:p>
       Vykĺzol, ide okrajom pred Zuzkou. Za Zuzkou Jerguš. Žito nedá   Chvostíkovi pokoja. Zastáva, dvíha prednú labu, ňuchá medzi steblami.   Podskočí vysoko, nad žito, hlavu vyhodí, šibne zrakom ponad rozvlnené   klasy. Zopakuje niekoľko ráz, nadnáša sa, jastrí.
      </tei:p>
      <tei:p>
       — Hi-hi! — zjačí ukrutne, strepoce krídlami, akoby strelil.
      </tei:p>
      <tei:p>
       Chvostík skočí, vták vyletí, veľký a podivný. Trhlo aj   Jerguša.
      </tei:p>
      <tei:p>
       — Jarabica! — povedal náhle, ale nepomohlo. Zuzka si od ľaku   sadla, zbledla, srdce jej trepotalo i cez šatočky.
      </tei:p>
      <tei:p>
       — Neboj sa, neboj, Zuzička, — dvíhal ju Jerguš, pohladil po líci.   — Bol to iba vtáčik, ako nás naľakal! — smial sa. — Zľakla si sa   veľmi?
      </tei:p>
      <tei:p>
       — Zľakla, — povedala tíško, vstala a šla. Jerguš pridŕžal ju za   plecia:
      </tei:p>
      <tei:p>
       — Smej sa, Zuzička, neboj sa ničoho, tu som s tebou... — Prečo len   takto hovorí, hlúpo, maznavo...? Veď je predsa chlap, nepatrí sa... A   Zuzička je slabá a ľakovitá. Jeho nová kamarátka... Čo by jej len   dal, aby ho tak rada mala, ako sa radi majú s Paľom...?
      </tei:p>
      <tei:p>
       Skraja Horičky, na malom pníku, sedel muchár. Chvíľami hodil sa   bokom, pozvŕtal sa v povetrí, scvakotal pyštekom. Krídelce mušky   trčalo mu na kraji zobáka.
      </tei:p>
      <tei:p>
       — Chceš toho vtáčika? — povedal Jerguš, pokročil, na muchára sa   zadíval.
      </tei:p>
      <tei:p>
       Oči prilepili sa na vtáča, ťahali ho neodolateľne, vpíjali do   seba. Prikrčil sa, hlávku skrivil, pyštek vystrčil. Jerguš voľným   krokom zašiel k nemu, na dlaň si ho položil a podával Zuzke.
      </tei:p>
      <tei:p>
       — Tu máš!
      </tei:p>
      <tei:p>
       Zuzka vtáčatko pohladila, pofúkala mu na hlávku, láskavo a   radostne, pustila ho na slobodu.
      </tei:p>
     </tei:div>
     <tei:div type="chapter">
      <tei:head>
       ŠTVRTÉ ROKOVANIE
      </tei:head>
      <tei:p>
       Večer pred fabrikou, ako obyčajne, zase sa rozprávali chlapci o   podivných, neobyčajných veciach. Jožo Košaľkuľa rozprával:
      </tei:p>
      <tei:p>
       — Prst som si odrezal a narástol mi nový...
      </tei:p>
      <tei:p>
       Obzerali prst, neverili. Potme nebolo možné rozoznať, či je nový   alebo starý. Jožo Košaľkuľa preskočil v myšlienkach a doložil:
      </tei:p>
      <tei:p>
       — A naša Zuza povedala, že ten Jerguš Lapin vie vtákov chytať   očami...
      </tei:p>
      <tei:p>
       Nechceli veriť, lebo to hovoril známy klamár. Jožo Košaľkuľa   Greňo. Presviedčal, prisahal sa:
      </tei:p>
      <tei:p>
       — Zuzka videla, — povedal, — na vlastné oči. Aj sa zadušila.   Jerguš Lapin má oči ako kolomaž, vtáka o strom prilepí...
      </tei:p>
      <tei:p>
       Paľo Stieranka povedal, že to môže byť. Jerguš má oči ako iskry.   Možno, že aj v noci vidí, svieti si nimi na cestu...
      </tei:p>
      <tei:p>
       Rokujúci vyslovili mienku, že Jerguš Lapin je jednako len veľmi   čudný chlapec. Bude možno zbojníkom, ako bol jeho otec...
      </tei:p>
     </tei:div>
     <tei:div type="chapter">
      <tei:head>
       KRIVONOS
      </tei:head>
      <tei:p>
       Horúce popoludnie bolo. Zuzka sa už dva dni neukázala. Ktovie, čo   sa s ňou stalo...
      </tei:p>
      <tei:p>
       Jerguš snil v lykovej džungli, hľadiac do prázdna.
      </tei:p>
      <tei:p>
       Povyše Studenej jamy, skraja bukovej hory, postavili kolibku.   Uplietli ju z konárov. Bývajú v nej Paľo Stieranka, Jerguš a Zuzka   Košaľkuľa. Je noc, ovce v košiari bliakajú. Z ohniska šľahá plameň,   olizuje kotlík s mliekom. Zuzka stojí pri kotlíku, pozerá do tmavej   hory a vraví:
      </tei:p>
      <tei:p>
       — Bojím sa.
      </tei:p>
      <tei:p>
       V hlbokej tme pod veľkými stromami šľahajú lilavé plamene.   Vyhárajú peniaze...
      </tei:p>
      <tei:p>
       Jerguš sedí s Paľom na prični. Vstane, zberá sa pozrieť tajomné   plamene zblízka.
      </tei:p>
      <tei:p>
       — Nechoď, — zdržiava ho Paľo, — lebo zahynieš.
      </tei:p>
      <tei:p>
       A Zuzka so slzami v očiach prosí Jerguša, aby sa neopovážil   vykročiť...
      </tei:p>
      <tei:p>
       — Nič sa nebojte, — povedal im, — mne sa nič nestane.
      </tei:p>
      <tei:p>
       Vzal valašku a šiel. Strmým brehom dolu, medzi starými deravými   bukmi. Rovno k Hlavým jazykom. Približuje sa, stíska valašku...
      </tei:p>
      <tei:p>
       Lilavé jazyky doň sa obrátia, šľahajú do tváre, pália a oslepujú.   Sipia ako hady a šepocú:
      </tei:p>
      <tei:p>
       — Ustúp, lebo zahynieš...
      </tei:p>
      <tei:p>
       Jerguš zakryje si klobúkom tvár, rozoženie sa valaškou, rúbe a   rúbe. Tne okolo seba, stína, šliape. Odťaté padajú na zem a hasnú.   Zašliape ich, rozrúbe, rozmece.
      </tei:p>
      <tei:p>
       Zem na tom mieste je puknutá, v trhline dukátov ani smetí. Svietia   ako pahreba. Jerguš naberie plný klobúk, napchá za košeľu, koľko sa   zmestí, a zanesie Zuzke:
      </tei:p>
      <tei:p>
       — Tu máš, môžeš si kúpiť, čo sa ti zapáči...
      </tei:p>
      <tei:p>
       Potom nosí dukáty, vysýpa pod pričňu, aj Paľovi dá za päť   plnučičkých klobúkov. A dobre je v chalúpke, teplo a radostne...
      </tei:p>
      <tei:p>
       Zrazu príde Turoň zbojník. Zjaví sa pri vchode, žmurká, usmieva sa   a vraví:
      </tei:p>
      <tei:p>
       — Po dievča som prišiel, — ukáže na Zuzku.
      </tei:p>
      <tei:p>
       Zuzka sa podesí, skrýva sa za Jergušov chrbát.
      </tei:p>
      <tei:p>
       — Bisťubohu, — povie Jerguš a postaví sa s valaškou, — odíďte,   lebo začnem rúbať!...
      </tei:p>
      <tei:p>
       Turoň zbojník sa naľaká, zberá sa preč. Ale Jerguš ho poľutuje.   Naberie plný klobúk dukátov, vybehne a dá ich Turoňovi:
      </tei:p>
      <tei:p>
       — Tu máte! A nepokúšajte!
      </tei:p>
      <tei:p>
       Turoň sa poďakuje, odíde do noci...
      </tei:p>
      <tei:p>
       Jerguš bol s týmto riešením spokojný.
      </tei:p>
      <tei:p>
       Okolo lykovej džungle obšmietal sa slabý vetrík.
      </tei:p>
      <tei:p>
       Pofúkal na lesík starej žihľavy. Kvitla šušorinkou. V kvetoch sa   zakudlilo, jemné práchno vetrík uchytil, odniesol nevedieť kam.   Žihľava fajčila.
      </tei:p>
      <tei:p>
       — Škrie ťa, že neprišla, — ohlásila sa Anna zboku. — Si celý   pobláznený! — škerila sa urážlivo.
      </tei:p>
      <tei:p>
       — Ty! — vyskočil, — nezačínaj! Lebo zle pochodíš!
      </tei:p>
      <tei:p>
       Anna šibla do dvora. Chichotala sa ako pipíška. Jerguš bol   dotknutý: také niečo povie!... Hlúposť, nepravdu. Ako to len mohla   vymyslieť? Aká protivná! Nechce ju ani pred oči. Radšej sa stratí,   nedá do seba zapárať!
      </tei:p>
      <tei:p>
       Obišiel poza dom, ani ho nezbadali; zamieril k dedine. Nech sa   doma zlostia. Bude sa túlať, keď nedajú pokoja.
      </tei:p>
      <tei:p>
       U krčmára Telúcha, na širokom dvore, pod obrovskými lipami   pokrikujú chlapci. Je tam Rudo Červenák, Imro Trjeska Kľavoš aj   Zuzkin brat Jožo Košaľkuľa, Jakub Fekiač Škuliba a Števo Fašanga   Cengáč, Gusto Peknušiak aj Jano Kaľamár Dunčo. Adam Telúch Brušman,   krčmárov syn, stojí medzi chlapcami, drží drôtenú klietku. V klietke   mece sa akési vtáča.
      </tei:p>
      <tei:p>
       Chlapci zbadajú Jerguša.
      </tei:p>
      <tei:p>
       — Poď sem, — volá Červenák, — či poznáš tohto vtáka?
      </tei:p>
      <tei:p>
       Jerguš pribehne, vtáka nepozná. Darmo je, také niečo nikdy   nevidel. Zobáčik prekrútený ako šraubička. Perie kávové s   červenkastými ozdobami. Krásny vták. Jerguš by dal za neho aj párik   zajacov, keby mama dovolila...
      </tei:p>
      <tei:p>
       — To je krivonos, — povedal Adam Telúch Brušman, — ocko ho chytili   v hore.
      </tei:p>
      <tei:p>
       Klietku zavesili na stenu, odchádzali, všetci do jedného. Jerguš   stál pred klietkou, hľadel a hľadel. Nemohol sa s krivonosom   rozlúčiť.
      </tei:p>
      <tei:p>
       — Volaj ho, — povedali chlapci Števovi Fašangovi.
      </tei:p>
      <tei:p>
       — Poď s nami, — zavolal na Jerguša Štefan, — ideme sa kúpať.
      </tei:p>
      <tei:p>
       Jerguš pobehol, zamiešal sa medzi nich.
      </tei:p>
      <tei:p>
       — Vieš chytať vtákov očami, — vravel mu Števo Fašanga, — Zuzka,   Jožova sestra, prezradila... Mohol by si nachytať takých   krivonosov.
      </tei:p>
      <tei:p>
       — Nachytám, — povedal Jerguš, — len mi ich ukážte. Tie iste žijú   veľmi ďaleko...
      </tei:p>
      <tei:p>
       Chlapci ukradomky pozreli na Jerguša, divili sa. Aký čudný... So   psami sa rozpráva, Paľo povedal. Skáče zo stromov ako vták. A mocný   je, aj Maťa Kliešťa nabil. Zuzka zradila, že vie vtákov chytať očami.   Aj o loptu sa hrá znamenite... Možno pozná nejaké čary...
      </tei:p>
      <tei:p>
       Jerguš kukal do dvorov, tajne, nebadane. Nevedieť, koho vyzeral.   Prikradol sa k Jožovi Košaľkuľovi a opýtal sa ho ticho:
      </tei:p>
      <tei:p>
       — A kde vy bývate? ...
      </tei:p>
      <tei:p>
       — Až hen na hornom konci, — odpovedal Jožo Košaľkuľa nevrlo.
      </tei:p>
     </tei:div>
     <tei:div type="chapter">
      <tei:head>
       ZA MLYNOM
      </tei:head>
      <tei:p>
       Najlepšia kúpačka bola za mlynom. Voda, pristavená ťažkými   zástavami, zapĺňala rozšírené koryto a mocným, ale hladkým prúdom   podávala sa kanálom na mlyn. Brehy boli drevené, dno koryta doskami   vydláždené, aby uväznená voda nehľadala cestu do hĺbky.
      </tei:p>
      <tei:p>
       Chlapci náhle pozhadzovali šaty, košele i nohavice; zostali nahí.   Netreba sa hanbiť medzi sebou. Veď sú vari chlapci. A poza mlyn len   málo ľudí chodieva. Ľahko je prikrčiť sa za briežok alebo čľupnúť do   vody.
      </tei:p>
      <tei:p>
       — Raz-dva! Všetci za mnou! Ideme plávať zaradom, ako vojaci! —   vykrikoval Jakub Fekiač Škuliba.
      </tei:p>
      <tei:p>
       Zašli na kuse popri vode nahor, vkĺzli do prúdu, plávali. Pri   kanáli zachytili sa zástav, vykĺzli z vody. Voda stekala, čurčala,   telá zdali sa hladkými ako zo skla.
      </tei:p>
      <tei:p>
       — Plávať opreteky! — kričal Jakub Fekiač znova. Utekali nahor,   pustili sa odrazu. Jerguš úmyselne nenáhlil, aby chlapci nepovedali,   že vo všetkom chce byť prvý. Doplával s Fekiačom Škulibom naraz. Za   nimi Červenák. Ostatní pomáhali si aj po zemi, ale nedobehli.
      </tei:p>
      <tei:p>
       — A teraz, — pokračoval Fekiač Škuliba, — kto sa nebojí, nech ide   skákať.
      </tei:p>
      <tei:p>
       Vyškriabali sa na vysoké zástavy, skákali. Dolu hlavou. Fekiač   Škuliba, Jerguš a Červenák. Ostatní iba pozerali. Červenák, šuhajček   chudý ako drievce, samá kosť a koža, keď skočil, ponoril sa,   najdlhšie vydržal pod vodou. Pri brehu zmizol, vykukol pri samom   kanáli. Červené vlasy, inak strapaté, ulízala voda, leskli sa ako   krv.
      </tei:p>
      <tei:p>
       — A kto urobí toto? — povedal Červenák a ponoril sa. Pravú ruku   držal nad vodou a hrozil ukazovákom. Neukázal sa tak dlho, že   chlapcov už chytala nuda. Všetci povedali, že je pod vodou už iste   pol hodiny, ak nie viac.
      </tei:p>
      <tei:p>
       Jožo Košaľkuľa povedal:
      </tei:p>
      <tei:p>
       — Aj ja by som vydržal, lenže ma zub bolí. Mám v ňom červíka...   Vŕta a vŕta do zbesnenia...
      </tei:p>
      <tei:p>
       Po kúpeli nabehla husia koža, zimomriavky pochodili po chrbte.   Znamenite bolo prevaliť sa na briežku, ohrievať sa na slnku.
      </tei:p>
      <tei:p>
       — Pod vodou zostať, to je nie len tak, — prednášal Červenák. —   Musíš sa naučiť držať paru. Nos zacviknúť medzi prsty a nepustiť. Kto   chce, nech sprobuje!
      </tei:p>
      <tei:p>
       Ukazoval. Chytil si nos, ústa zavrel, nedýchal. Chlapci sprobúvali   tiež. Tváre im očerveneli, oči vydulo, sluchy nabehli. Nebolo nijakej   reči.
      </tei:p>
      <tei:p>
       Červenák sa ohlásil:
      </tei:p>
      <tei:p>
       — Ja každý deň dovlečiem nošu dreva. Pozrite, aké mám plecia   odreté.
      </tei:p>
      <tei:p>
       Chlapci pozerali bez záujmu. Červenák na chudých pleciach mal   krvavé odreniny.
      </tei:p>
      <tei:p>
       Na vodu spúšťali sa unavené lastovičky. Rozložili krídla, ľahli,   voda ich niesla. Iba chvíľočku. Potom nadskočili, strepotali   krídelcami a leteli ďalej nízko ponad vodu.
      </tei:p>
      <tei:p>
       Jerguš, zahľadiac sa na lastovičky, povedal:
      </tei:p>
      <tei:p>
       — U nás, na Hati, tiež sa kúpu lastovičky. A jedna sa skoro   utopila. Nevládala vyletieť, mala mokré krídla.
      </tei:p>
      <tei:p>
       — A naše husi, — ohlásil sa prudko Jožo Košaľkuľa, — vedia sa hrať   na schovávačku. Stará rozkáže a — čľup! — skryje sa pod vodou. A   mladé — čľup za ňou...
      </tei:p>
      <tei:p>
       Fekiač Škuliba pozrel na Červenáka a hodil okom na Jerguša. Usmial   sa, čo toľko znamenalo: Počuli ste? Kúpte si ho!...
      </tei:p>
      <tei:p>
       — Múdre husi, — povedal Červenák s potuteľným úsmevom.
      </tei:p>
      <tei:p>
       Smiali sa, rehotali. Jozef Košaľkuľa vyvalil oči, sliny pregĺgal.   Oprel bradu o kolená, mlčal.
      </tei:p>
     </tei:div>
     <tei:div type="chapter">
      <tei:head>
       BLÝSKAVICA
      </tei:head>
      <tei:p>
       Zuzka Košaľkuľa prišla k Anne a povedala:
      </tei:p>
      <tei:p>
       — Mama by dovolili ísť na maliny, keby si išla aj s Jergušom.
      </tei:p>
      <tei:p>
       Jerguš sa s Annou hneval. Prekárala ho so Zuzkou. Nebude sa   rozprávať — zaumienil si — ani Zuzke sa neukáže. Ale Zuzka našla ho v   záhrade a prehovorila:
      </tei:p>
      <tei:p>
       — Nerob sa taký, poď s nami. Ty si mi kamarát, a my sa bojíme...   Ak chceš, ani maliny nemusíš zbierať... — Pozerala na neho bokom,   prosebne, nedalo sa odolať.
      </tei:p>
      <tei:p>
       — Dobre, — povedal, — ale s tou čerticou sa nezhováram. Večne   zadiera, protivná, a nedá pokoja.
      </tei:p>
      <tei:p>
       Dohovorili sa a šli. Včasráno, ešte len svitalo. Na celý celučičký   deň. Anna niesla malé vedierko, vo vedierku batôžtek s chlebom a   varenými vajíčkami. Jerguš iba valašku. Zuzka čakala v dedine pred   fabrikou. Mala dva hlinené mliečniky.
      </tei:p>
      <tei:p>
       — Daj, Zuzka, — povedal Jerguš, — jeden mliečnik ti vezmem. — Vzal   jej z ruky, poobzeral sa nebom ponad vrchy. — Aby sme nezmokli!
      </tei:p>
      <tei:p>
       Anna a Zuzka pozreli na seba významne, uškerili sa. Jerguš to   zbadal. Obrátil sa k Zuzke, mliečnik položil jej k nohám.
      </tei:p>
      <tei:p>
       — Nes si sama, — povedal, — aby si si nemyslela...
      </tei:p>
      <tei:p>
       Zuzka sa zarazila:
      </tei:p>
      <tei:p>
       — Ale, čo sa ti robí, Jerguš? Aký si čudný... Veď ja ani nechcem,   ja si sama odnesiem, ale čo sa taký robíš...?
      </tei:p>
      <tei:p>
       — Smejete sa za chrbtom! — povedal. — Veď som azda nie slepý!
      </tei:p>
      <tei:p>
       — To nie na tebe, Jerguško, — zaštebotala, — no, povedz, Anna, to   sme sa my len tak...
      </tei:p>
      <tei:p>
       Anna potvrdila polohlasno:
      </tei:p>
      <tei:p>
       — Môžem sa aj zadušiť...
      </tei:p>
      <tei:p>
       Jerguš vzal Zuzke mliečnik z ruky, nič nepovedal, vykročil pred   dievčatami. Držali sa za ním.
      </tei:p>
      <tei:p>
       — Hnevá sa, — šepla Zuzka.
      </tei:p>
      <tei:p>
       — Zduteľ! — povedala Anna.
      </tei:p>
      <tei:p>
       Kráčal strmo, nevšímavo. Bol urazený.
      </tei:p>
      <tei:p>
       Najväčšie maliniská boli na Blýskavici. Jedna strana vrchu   zrúbaná, porástla bazou, malinčím a žihľavou. Kde-tu bralo trčalo zo   zárastu, svietili strieborné, slnkom a dažďom ošľahané pne.
      </tei:p>
      <tei:p>
       Po zdĺhavom mlčaní a kráčaní dostali sa na úpätie Blýskavice.   Vystupovali rúbaniskom. Po chodníčku i šmykom. Jerguš popredku, potom   Zuzka a Anna. Mlčali.
      </tei:p>
      <tei:p>
       V dolnej časti rúbaniska rástla vysoká baza, malinčia nemnoho,   maliny boli pooberané. Povyše už prevládalo malinčie a v polovici   brehu začína sa opravdivá malinová húšťava. Krík do kríka zapletený   červenel sa a klesal pod veľkými kápočkami ovocia.
      </tei:p>
      <tei:p>
       Dievčatá sa zastavili, začali oberať. Usilovne, prštekmi raz do   nádobky, zase do úst. Jerguš sadol si na peň, pozeral na dievčatá,   zadíval sa do doliny.
      </tei:p>
      <tei:p>
       „Nerozumné,“ hútal. „Bol by som pomáhal oberať — nech si robia...   Idú sa mi vysmievať za chrbtom...“
      </tei:p>
      <tei:p>
       Zuzka položila mliečnik na nízky peň, zbierala pri ňom maliny.   Skríkla. Chytila sa za tvár, chrbtom ustupovala. Zaplietla nohy do   malinčia, prevalila sa.
      </tei:p>
      <tei:p>
       Jerguš zaskočil až k nej, zdvihol ju, hľadel na ňu vydesenými   očami:
      </tei:p>
      <tei:p>
       — Čo je, Zuzička! Čo je?
      </tei:p>
      <tei:p>
       Aj Anna pribehla. Vedierko nechala v malinčí, triasla sa, ústa   otvárala. Bledá bola ako stena.
      </tei:p>
      <tei:p>
       — Had! Had! — ukazovala Zuzka na peň s mliečnikom.
      </tei:p>
      <tei:p>
       Jerguš sa priblížil k pňu, poobzeral: nič neobyčajné. Vretenica   gaštanovej farby, s tmavšou, červenkastou ozdobou na chrbte, pajedila   sa pod pníkom. Hlava zdvihnutá, krk zalomený — hľadela nehybnými,   prenikavými očami na Jerguša.
      </tei:p>
      <tei:p>
       — Tu si, moja krásna? — nahol sa, usmieval rozdráždenému zvieraťu.   Sklonilo hlavu, pokĺzlo sa, ponáhľalo útekom, hlasno sipiac. —   Schovaj sa, lebo ťa vyšibem, — povedal a začal prehľadávať peň.
      </tei:p>
      <tei:p>
       — Podivné... Za odškerenou kôrou odpočívali do klbiek zvinuté   mladé vretenice. Tam sa vyliahli z vajíčok — teraz istotne spali.   Odlúpil kôru; zmrvili sa, prebudené, preľaknuté, voslep sa metali do   krovia. Dievčatá začali prenikavo kričať.
      </tei:p>
      <tei:p>
       — Jerguš! Čo vystrájaš! Veď ty nemáš rozum! — vrešťala Anna   prerývane.
      </tei:p>
      <tei:p>
       Jerguš sa usmial. Bolo to veľmi zábavné, ako sa hádence naľakali.   Zahadzovali sa, akoby im šlo o život.
      </tei:p>
      <tei:p>
       — Hady vypúšťa, a nie aby ich pobil... — zašomrala Zuzka, ústa   nakrivila do plaču.
      </tei:p>
      <tei:p>
       — Načo pobiť? — divil sa Jerguš, podávajúc Zuzke mliečniček. —   Nech sa živia. Nikomu neublížili, nemám prečo...
      </tei:p>
      <tei:p>
       — Ale my sa bojíme! — hundrala Zuzka.
      </tei:p>
      <tei:p>
       Jerguš utišoval. Netreba sa báť. Hadík neublíži, zuteká. On už   nejedného videl na vrchoch. Netreba naň stúpať, neuštipne. Aj Paľo   Stieranka povedal, že je osožný. Chytá myši a chrobáky.
      </tei:p>
      <tei:p>
       Oberanie malín sa na chvíľu prerušilo. Dievčatá motali sa len   okolo Jerguša, neodvažovali sa medzi malinčie.
      </tei:p>
      <tei:p>
       — Nebojte sa, — povedal. — Pochodím pred vami a hady vyženiem.
      </tei:p>
      <tei:p>
       Brúsil zárastom sem a tam, poklepával valaškou, aby hady — ak   nejaké budú — odplašil. Anna sa pomaly osmelila, začala oberať, Zuzka   sa držala vedľa nej.
      </tei:p>
      <tei:p>
       Jerguš stúpal proti brehu. Vyššie a vyššie, medzi kríčkami, kde   bolo najviac malín. Kríčky boli čoraz menšie, maliny drobnejšie.   Dievčatá sa museli aj s takými uspokojiť, podrobiť sa Jergušovi.
      </tei:p>
      <tei:p>
       Slnko žiarilo, stálo vysoko na nebi. Nádoby sa napĺňali, ťaželi.   Neďaleko končila sa rúbaň a začínala jedľová hora. Boli pod hrebeňom   Blýskavice.
      </tei:p>
      <tei:p>
       — Tam v hore budeme obedovať, — ukázal Jerguš na hrebeň vrchu.
      </tei:p>
      <tei:p>
       Dievčatá sa pousilovali, doplnili nádoby a povedali:
      </tei:p>
      <tei:p>
       — Poďme!
      </tei:p>
      <tei:p>
       Jerguš našiel mäkké miesto na machu v tôni. Rovnušké ako dlaň.   Vidieť bolo do doliny široko-ďaleko. Dedinu, kde Zuzka býva, aj iné   dediny za ňou.
      </tei:p>
      <tei:p>
       — Náš dom nevidieť, — povedal Jerguš.
      </tei:p>
      <tei:p>
       — A ja na náš dobre vidím! — povedala Zuzka radostne. — Pozrite,   tam na hornom konci, strecha sa mu blyští...
      </tei:p>
      <tei:p>
       Jerguš si všimol domec, poplátaný novým šindlím.
      </tei:p>
      <tei:p>
       Posadali si a jedli. V hore, v brnavom tichu, poletúvali pavučiny   a spali tajomné pavúky... Slnko do nej nevošlo. Váľalo sa iba po   konároch veľkých stromov.
      </tei:p>
      <tei:p>
       — Strašne je tu, — povedala Zuzka, — hneď by som umrela... —   Striasla sa.
      </tei:p>
      <tei:p>
       Jerguš hľadel na ňu, hľadel, nič nepovedal. „Prečo má také malé   ústa?“ premýšľal. „Aj ruky aj nohy aj tvár. A prečo sa tak bojí? Keby   táto Anna tu nebola! Protivná!“
      </tei:p>
      <tei:p>
       Anna pozrela na neho, odvrátil hlavu. Prevalil sa horeznačky,   zadíval sa na vrchovce jedlíc, vyššie a ešte vyššie, do belasého   neba. „Chcel by ju za kamarátku,“ hútal, „aj by sa nemusela báť,   nedal by ju nikomu. Keby Anna nezadierala...“
      </tei:p>
      <tei:p>
       V hore zareval vietor, jedle zavržďali, sprašťali, zaplakali...   Slnko zmizlo, polotma pustila sa štvornožky okolo stromov, brnavé   oblaky pretekali sa nad horou.
      </tei:p>
      <tei:p>
       — Búrka príde! — povedal Jerguš a zdvihol sa.
      </tei:p>
      <tei:p>
       Zjajkala orešnica. Zúfalo, srdcelomne. Ani nie ďaleko — sotva na   sto krokov, pri končitom brale. Vyletela, stratila dve-tri pierka,   poletúvali v povetrí.
      </tei:p>
      <tei:p>
       — Tam musí niečo byť...! — povedal Jerguš ticho, oči sa mu   zablýskali, žilky zaihrali; schytil valašku.
      </tei:p>
      <tei:p>
       — A nás tu chceš nechať? — zaprosila Zuzka.
      </tei:p>
      <tei:p>
       — Hneď sa vrátim! — povedal a opatrne, po prstoch tichučko blížil   sa k bralu okľukou.
      </tei:p>
      <tei:p>
       Nič nevidel. Iba neveľká trhlina černela sa pod skalou. Hladká a   suchá. Vystlaná ihličím. Ale opodiaľ pohlo sa čosi. Ako sivý úlomok   skaly. Akoby mu ostré ušká trčali...
      </tei:p>
      <tei:p>
       Jerguš kročil, tichučko, opatrne. Zahľadel sa meravo — rozoznával:   mačiatko, odrastené, veľké. V sivom, trochu pruhovanom kožúšku.   Jastrilo do hory, sedelo nehybne. Stál mu za chrbtom.
      </tei:p>
      <tei:p>
       Odhadoval diaľku: tri kroky. Nemnoho. Oprel valašku o kameň,   skočil, prsami pritisol, rukami objal...
      </tei:p>
      <tei:p>
       Sfučalo a zasipelo. Zmetalo sa, hrýzlo, škriabalo. Nepustil.   Objímal a pritískal mocnejšie...
      </tei:p>
      <tei:p>
       <tei:emph>
        —
       </tei:emph>
       Škriabe, potvora! — povedal cez zuby, ucítiac   pazúry šelmy na prsiach. — Čo si počať...!
      </tei:p>
      <tei:p>
       Nahmatal zvieraťu krk, chytil ho za kožu, pošuchol k nohám,   pridržal kolenami. Zhodil kabát, mačku do neho mocne zamotal, len   hlava vyzerala. Zúrivé, zeleným iskriace oči, ostré zuby v   papuľke...
      </tei:p>
      <tei:p>
       — Tu si? — povedal, — malé dieťatko! — Vzal valašku, ponáhľal sa k   dievčatám. Radostne, víťazoslávne. — Mačku som chytil, — volal   zďaleka, — divú.
      </tei:p>
      <tei:p>
       Zhíkli a zbožekali. Jerguš bol krvavý. Košeľa rozšklbaná, po   hrudníku stekali tenké prúdiky krvi.
      </tei:p>
      <tei:p>
       — To je nič, — povedal, — zahojí sa. Aspoň mám krásnu mačku, divú!   Vychovám ju, bude myši chytať...
      </tei:p>
      <tei:p>
       Ukazoval hlávku mačaťa dievčencom. Zúrivo pofukovalo, dievčatá sa   báli, ustupovali.
      </tei:p>
      <tei:p>
       — Poďme, lebo nás búrka zachytí...
      </tei:p>
      <tei:p>
       Zahrmelo. Kdesi vysoko v oblakoch. Jerguš narádzal ísť chodníkom   po hrebeni, okrajom hory. Chodník iste vedie do dediny. Dievčatá   súhlasili. Pohli sa.
      </tei:p>
      <tei:p>
       Podivné: po hore, okolo stromov, štvornožky chodí brnavá polotma.   Akési neviditeľné šušťanie a pukanie. Dusnota — dýchať nemožno.   Rastliny sa hýbu a vlasy dupkom vstávajú, hoci Jerguš necíti nijakého   strachu. On sa nebojí, iba dievčatá sa prežehnávajú. A hľa, akoby   mravce liezli celým telom, chĺpky na tele sa ježia. Čo to môže   byť...? Spod železného okovania valašky fŕkajú iskry. Stúpiš na   kameň, oheň sa zablysne. Čo to môže byť...?
      </tei:p>
      <tei:p>
       — Anna, Zuzka, iskry vám fŕkajú z vlasov! — zvolal veselo   prekvapený.
      </tei:p>
      <tei:p>
       Obzreli sa na neho a začali sa hustejšie prežehnávať; Jergušovi vo   vlasoch tancovalo zlaté práchno! Povetrie bolo neobyčajne nabité   elektrinou. Zaštekalo, zapáralo, zahučalo...
      </tei:p>
      <tei:p>
       — Pokročme, hromy bijú, — zvolal, prihrbil sa a cupkal dolu   chodníkom. Dievčatá, prestrašené a zúfalé, drobčili za ním.
      </tei:p>
      <tei:p>
       Hora zašušťala. Spustil sa ukrutný lejak.
      </tei:p>
     </tei:div>
     <tei:div type="chapter">
      <tei:head>
       DIVÁ MAČKA
      </tei:head>
      <tei:p>
       Jerguš mal mnoho trápenia: pľuhavá divá mačka nechcela ani žrať.   Ponúkal syr, mlieko aj slaninu. Pozorne, cez odchýlené dvercia.   Chmatla po ruke, jedla sa nedotkla. Jerguš ľutoval: mal ju nechať v   hore. Neprístupná nátura. Ešte zhynie o hlade, bude mu ľúto...
      </tei:p>
      <tei:p>
       Bývala v zajačej klietke, metala sa a zúrila. Hrôzu vypúšťala z   očú. Len hrýzť a škriabať. Nebolo možno ruku vstrčiť do klietky.
      </tei:p>
      <tei:p>
       Zajaci-neboráci nemali ani noci, ani dňa. Dupotali, desili sa.   Chveli sa im ňucháčiky úzkosťou a nepokojom. Jerguš musel odniesť   klietku s mačkou až do lykovej džungle.
      </tei:p>
      <tei:p>
       Polihúval pri nej, hľadel. V hrsti oval chleba. Prežúval,   prežúval. Mačka pozerala uprene, nepohnute. Stále Jergušovi do očú.   Chcela ho očarovať. „Paľo Stieranka poradí,“ hútal. „Možno by žrala   živé myši... Ak nie, zaniesť ju naspäť do hory, ku končitej   skale....“
      </tei:p>
      <tei:p>
       Do klietky vletel komár, lomenou čiarou metal sa sem a tam, brúsil   dlhými nohami, akoby sedel na čertovom kolese. Bzučal smutnú pesničku   komárov. Mačke na žalosť.
      </tei:p>
      <tei:p>
       Ona si ho nevšímala.
      </tei:p>
      <tei:p>
       Z cesty doleteli hlasy:
      </tei:p>
      <tei:p>
       — Jerguško! Jerguško!
      </tei:p>
      <tei:p>
       Vykukol, pozeral. Na ceste chlapci. Poskakovali šantivo. Jakub   Fekiač Škuliba aj Červenák. Adam Telúch Brušman, Jožo Košaľkuľa, aj   Kaľamár. Imro Kľavoš aj Števo Fašanga Cengáč. Zhŕňali biely prach,   zakrúcali do papierov, vyhadzovali do výšky. Z papiera vyletel biely   kúdol prachu, vystrelila bomba... Jerguš pribehol:
      </tei:p>
      <tei:p>
       — Čo je?
      </tei:p>
      <tei:p>
       Chlapci ho obstali:
      </tei:p>
      <tei:p>
       — Poď chytro, ušiel krivonos!
      </tei:p>
      <tei:p>
       — Jerguško, Jerguško! — kričali, — chyť mám ho!
      </tei:p>
      <tei:p>
       — Idem, — povedal a rozbehol sa hore cestou. Chlapci bežali za   ním. Nestačili. Kde-tu v bežku prehodili slovko.
      </tei:p>
      <tei:p>
       — Je na veľkej lipe, — vravel Červenák. — U Telúchov, pred krčmou.   Nechce sa mu odletieť... Ty ho chyť, — doložil, — ak máš strigônske   oči...
      </tei:p>
      <tei:p>
       Dobehli, vošli do dvora. Červenák ukazoval:
      </tei:p>
      <tei:p>
       — Tam je! Či ho vidíš? Na konári! — chytil Jerguša, viedol. — Sem!   Odtiaľto...
      </tei:p>
      <tei:p>
       Jerguš hľadel na vysokú lipu, vtáka nevidel. Vyvaľoval oči;   nadarmo. Zrazu: hup! — Po kolená do hnojnice. Červenák a všetci   chlapci vnohy. Tam sa zaškrekotali na konci dvora. Šibli za roh domu.   Nebolo ich.
      </tei:p>
      <tei:p>
       Jerguš vyskočil z jamy: nohy zababrané. — Oklamali, sprostáci! Aj   ten Jožo Košaľkuľa, hlupák. Teraz povie Zuzke — bude posmech...
      </tei:p>
      <tei:p>
       Vo dvore stála pumpa. Jerguš naťahal vody, vyumýval nohy.
      </tei:p>
      <tei:p>
       Vracal sa rozhorčený domov. Hlavu klonil, hľadel pred seba.
      </tei:p>
      <tei:p>
       Na dvore postávala mama.
      </tei:p>
      <tei:p>
       — Krstná mať poslali mlieka, — oznamovala. — Zberajú sa seno   zvážať. Odkážu po teba...
      </tei:p>
      <tei:p>
       — Zdochne mi mačka, — povedal Jerguš utrápene. — Musím jej chytať   myši.
      </tei:p>
      <tei:p>
       — Pusť ju na povalu, — poradila mama. — Už je odrastená, veľká,   sama si nachytá. Na povale je ich mnoho.
      </tei:p>
      <tei:p>
       — Ujde mi! — nadhodil.
      </tei:p>
      <tei:p>
       — Ak ujde, bude na slobode, — povedala mama.
      </tei:p>
      <tei:p>
       Jerguš sa chytro rozhodol, vyniesol klietku na povalu, dvercia   otvoril. Mačka vybehla, zaprskala, stratila sa v tme medzi   hradami.
      </tei:p>
     </tei:div>
     <tei:div type="chapter">
      <tei:head>
       ZVÁŽANIE
      </tei:head>
      <tei:p>
       O niekoľko dní, včasráno, pohli sa na troch vozoch. Nosatý Jano   šiel prvý. Jerguš pripojil sa k nemu. Mal ho najradšej zo všetkých.   Rád mal jeho dobré oči, oči, aké mávajú mladé jalovičky. Aj dlhý   trčiaci nos — nuž, taký na smiech. Aj pesničky o ovciach — Jano ich   stále spieval.
      </tei:p>
      <tei:p>
       — Nič nebudeš robiť, — vravel Jasno, — iba koňom odháňať   muchy.
      </tei:p>
      <tei:p>
       Jerguš bol sklamaný. Nepáčilo sa. Volajú ho len na takú ledajakú   robotu.
      </tei:p>
      <tei:p>
       — Ak chceš, môžeš aj nakladať, — utešoval Jano. — Dovolím, vďačne   dovolím.
      </tei:p>
      <tei:p>
       Pod Jamkami obrátili vpravo, strmou poľnou cestou. Prielohmi i   kroviskami. Cez pokosené lúčiny, akoby nad Studenú jamu.
      </tei:p>
      <tei:p>
       Jerguš zbadal, že v neveľkej vzdialenosti za vozom ukradomky poza   ploty a kríčky skrýva sa šantivý pes Chvostík. Taký sa robil, akoby   sám išiel na prechádzku. Náhodou práve tade, kade Jerguš. Ľstivé   psisko. Aby ho neodohnali. Jerguš sa zadíval na neho, Chvostík   zbočil, ukryl sa. Časom sa zase ukáže...
      </tei:p>
      <tei:p>
       Na lúkach zrnila sa rosa. Lúčne koníky cŕkali, skákali, poletúvali   okolo. Štípali komáre, ovady bzučali a švihali slepé muchy. Letkom   takým bystrým, že ich oko ani nepostrehlo. Len keď kôň zafŕkal,   nepokojne zadrobčil, nosatý Jano nahmatal mu pod bruchom slepú muchu.   Neveľké zvieratko brnavej farby. Azda ani nie slepé, iba lieta, akoby   nemalo očú.
      </tei:p>
      <tei:p>
       Kone dupotali, kolesá išli hladko po machnatých kosienkach.   Zabárali sa na dva palce. Dolu briežkom, zas briežku naproti. Okolo   kružín, liesok, hrabov a hlohu. Kde-tu mukyňa, osamotená, v divom   kroví, a krásna, pokyvovala listami.
      </tei:p>
      <tei:p>
       — Hahó! — zakričal Jano, zapráskal bičom.
      </tei:p>
      <tei:p>
       Ozvalo sa kdesi ďaleko, akoby sa niekto posmieval. Prasklo, akoby   strelil. Na obzore ukázala sa buková hora, popri nej veľké kopy sena.   Kone zacítili, že už nepôjdu ďaleko, znáhlili sa. Jano zatiahol k   pravej kope, kone zastavil. Chceli si uchytiť chĺpok sena; nie,   nedovolil. Kôň musí vedieť poriadok. Nemaškrtiť samovoľne.
      </tei:p>
      <tei:p>
       Podložil kolesá, aby sa voz nepodával nadol. Jano vzal chĺpok   sena, rozhrnul ho, obzeral s láskou, ovoniaval. Chlpaté lístočky,   strapaté hviezdičky rozkvitnutých bylín žltli sa v sene.
      </tei:p>
      <tei:p>
       — Ovoňaj! — povedal a pridržal Jergušovi pri tvári. — Najlepšie   seno, znamenité na žväk! — Seno voňalo omamnou tužinou.
      </tei:p>
      <tei:p>
       Jano odzubadlil kone, pohodil im voňavého sena. Chutilo. Fŕkali,   zaberali po chlpe.
      </tei:p>
      <tei:p>
       Z hôr a lúčin zlietali sa komáre a ovady. Sadali na kone, na   brušné žily, cicali krv opreteky. Pchali sa do ušú a očú ľuďom i   zvieratám.
      </tei:p>
      <tei:p>
       Jerguš odlomil bukovú halúzku, pošibával kone po nohách, po   bruchu. Zabíjal krvopasný hmyz.
      </tei:p>
      <tei:p>
       Po koľajach Janovho voza dotiahol Ondrej, za ním Jožo so starým   Tomášom. Opatrili kone, založili malé ohníky. Trochu raždia a vlhkého   lístia. Biely a žltastý dym valil sa pod kone, zaháňal dotieravých   letúnov.
      </tei:p>
      <tei:p>
       — Jerguško, prikladaj! — zavolal Ondrej.
      </tei:p>
      <tei:p>
       Jerguš založil taký ohník aj pri Janových koňoch, vláčil raždie a   lístie z hory, prikladal, kde doháralo. Vážna a dôležitá robota.   Popáčila sa. Bolo sa treba obracať, chrániť zvieratá, aby netrpeli   muky. Bol spokojný, radostne veselý.
      </tei:p>
      <tei:p>
       Bratia s Tomášom nakladali. Dvaja a dvaja. Jeden nahadzoval   vidlami, druhý na voze ukladal a tlačil. Naložili na všetky tri vozy,   stlačili dlhými žrďami. Oddychovali pred cestou do doliny.
      </tei:p>
      <tei:p>
       — Vieš, milý, — chytil Jano Jerguša za plece, — počkáš nás tu   hore. Načo by si chodil, ďaleko je a cesta planá. Nahotuj raždia a   lístia na oheň a vartuj. Aby statok nerozvláčil seno. Obed ti   prinesiem. Ako chlapovi patrí! — usmial sa pod dlhým nosom.
      </tei:p>
      <tei:p>
       Jerguš pristal. Nech si idú, on počká. Aj nahotuje, čo treba.   Dobrých chlapov, ako je nosatý Jano, s radosťou počúvne.
      </tei:p>
      <tei:p>
       Pod kopcom, smerom od Studenej jamy, divo zazvonili trepáče. Kravy   vybehli, dvíhali chvosty, skákali ako pochabé. Za nimi pastier s   dlhým korbáčom. Predbiehal, zavracal, pokrikoval.
      </tei:p>
      <tei:p>
       — Badzgujú od rána, — zavolal Budáčovie synom, — neviem si   rady!
      </tei:p>
      <tei:p>
       Bol to Paľov ňanko, ujo Stieranka. Jerguš sa tajne potešil: Paľo   nemôže byť ďaleko...
      </tei:p>
      <tei:p>
       — Trýznia ich muchy, — povedal Jano.
      </tei:p>
      <tei:p>
       Bratia zahamovali zadné kolesá retiazkami, zazubadlili kone a   pohli sa. Vozy zaprašťali, kyvotali sa, zahamované kolesá písali dlhé   čiary na machnatý trávnik.
      </tei:p>
      <tei:p>
       Jerguš zostal pri hore sám.
      </tei:p>
     </tei:div>
     <tei:div type="chapter">
      <tei:head>
       NEPRIATEĽ
      </tei:head>
      <tei:p>
       Ku každej kope sena nahotovil suchého raždia a kôpku vlhkého   lístia. Kone zastanú, bude treba len podpáliť. Prevalil sa,   odpočíval.
      </tei:p>
      <tei:p>
       Spoza kopca vykukol Chvostík, pomaly sa blížil. Zastal pred   Jergušom, skúmal, hľadel, či sa Jerguš nehnevá. Či ho len neodoženie?   Či dovolí zostať tu pri hore — tichučko a slušne? Sekal zubami, lapal   štípavé muchy.
      </tei:p>
      <tei:p>
       — Poď, môj, poď! — zvolal Jerguš. Tešil sa, bude veselšie.
      </tei:p>
      <tei:p>
       Chvostík pribehol, chvostom poklepkal Jerguša, posadil sa pri   ňom.
      </tei:p>
      <tei:p>
       Z bukovej hory vyšiel mládenec. Ťažkým, ťarbavým krokom. Na pleci   niesol bukovú žŕdku. Chvostík zdvihol proti nemu nos, vtiahol   povetrie, tíško zašomral nepohol sa. On iba povedal:
      </tei:p>
      <tei:p>
       „Ide ktosi, nemotorný...“
      </tei:p>
      <tei:p>
       Jerguš poznával ťarbáka. Bol to kováč Martin, nepriateľ. Na Božie   telo udrel Jerguša päsťou po nose. V Hámri pri kováčoch. Pre nič a za   nič. Lebo ho majster vytrepal.
      </tei:p>
      <tei:p>
       Prebudila sa trpká zlosť, krv zovrela v tvári. Vyskočil, stal si   kováčovi do cesty, zahľadel sa na neho.
      </tei:p>
      <tei:p>
       — Či ma poznávaš...? — opýtal sa zlostne.
      </tei:p>
      <tei:p>
       Kováč pozrel na neho spod klobúka, nič nepovedal, šiel svojou   cestou.
      </tei:p>
      <tei:p>
       — Počkaj, — povedal Jerguš, chytil žŕdku, — tak ľahko to   nepôjde!
      </tei:p>
      <tei:p>
       Kováč zastal, položil žŕdku, obrátil sa k Jergušovi:
      </tei:p>
      <tei:p>
       — Nezadieraj, — povedal, — do poriadnych ľudí!
      </tei:p>
      <tei:p>
       Jerguš pristúpil k nemu:
      </tei:p>
      <tei:p>
       — Čo som ti urobil, keď si ma udrel? V meste sa rozdrapuješ, ale v   hore sa bojíš!
      </tei:p>
      <tei:p>
       — Daj pokoj, — povedal kováč, — ja som ťa nechcel tak tuho!
      </tei:p>
      <tei:p>
       Jerguš chytil kováča za kabát; kováč sa nebránil. Bol väčší a   mohutnejší, Jerguš ho nevládal zvrtnúť jednou rukou.
      </tei:p>
      <tei:p>
       — Keby si sa nebál, — povedal mu, — pobili by sme sa. Ale ja sa   neviem biť, keď stojíš ako drúk!
      </tei:p>
      <tei:p>
       Chvostíka si nikto nevšímal. Nevedelo sa, že ten ľstivý zver   prská, obstáva a chystá sa na kohosi. Keď Jerguš povedal: drúk! —   Chvostík zvrčal a skočil, zachytil sa kováčovi za kabát. Šklbol a   odskočil. Srsť mal zježenú ani veľká kefa, obehúval zákrutami,   grobianil kováčovi hrubým hlasom.
      </tei:p>
      <tei:p>
       Kováč sa naľakal, nohy sa mu triasli. Pozeral na Chvostíka s   hrôzou, zas na Jerguša prosebne a kajúco.
      </tei:p>
      <tei:p>
       — Ty sa nemiešaj! — zvolal Jerguš na Chvostíka.
      </tei:p>
      <tei:p>
       Pes pochopil, že sa nepatrí dvom napádať jedného, zašiel ku kope   sena, ľahol si a urážal kováča celkom potichu.
      </tei:p>
      <tei:p>
       — Nebi sa, — povedal kováč smutne, klobúk si stiahol hlboko na   oči, — majster ma bíjajú a hladujem. Možno aj ty budeš raz   kováčom...
      </tei:p>
      <tei:p>
       Jergušovi zadrhlo hlas. Odstúpil, na zem sa zahľadel. Kováč dvíhal   si žŕdku, Jerguš — sám nevedel ako — pomohol mu ju na plece. Kováč   zafňukal, odchádzal. Jerguš hľadel za ním s ťažkým smútkom. Ako   kráča, potackáva sa, mizne za kopcom, v jame. Do pása, po plecia a   pomaly aj hlava...
      </tei:p>
      <tei:p>
       Spoza kopca ukázali sa kozie rožky. Hlavy vykukli biele, bradaté.   Hľadeli na Jerguša, ešte viac na psa, meravo, nepohnute. Prichádzal   pastierik Paľo Stieranka.
      </tei:p>
     </tei:div>
     <tei:div type="chapter">
      <tei:head>
       SIROTA V TRAPIECH
      </tei:head>
      <tei:p>
       Paľo Stieranka daroval Jergušovi prak. Učil ho hádzať:
      </tei:p>
      <tei:p>
       — Rozkrútiš nad hlavou, mocne trhneš, jeden koniec pustíš...
      </tei:p>
      <tei:p>
       Jerguš hádzal. Naučil sa chytro. Kamene hvízdali, hučali, ovce a   kozy boli nepokojné.
      </tei:p>
      <tei:p>
       — Doma budem hádzať, — povedal, — na Hati. Kamene sú tam okrúhle   ako vajíčka... — Prak poskladal, zastrčil do vrecka.
      </tei:p>
      <tei:p>
       — A mne sa v noci snívalo, — hovoril Paľo, — že som lietal nad   dolinami. Ruky vystrieš a letíš. Vysoko, ponad stromy, ako sa zapáči.   Plávaš v povetrí. Ňanko povedali, že sa vtedy mocnie...
      </tei:p>
      <tei:p>
       Jerguš povedal:
      </tei:p>
      <tei:p>
       — A ja som nedávno chytil divú mačku. Naozajstnú. Nechce mi žrať,   iba by ruku hrýzla, pochabá. Musím jej nachytať živých myší.
      </tei:p>
      <tei:p>
       Paľo sa zadíval na neho, popremýšľal a hneď aj poradil:
      </tei:p>
      <tei:p>
       — Poďme chytať myši! — povedal ohnivo. — Červené, poľné i biele   dulovnice — aké chceš! — viedol Jerguša do krovia.
      </tei:p>
      <tei:p>
       Hľadali. V húštine na halúzke drieňa viselo hniezdo, okrúhle ako   lopata. Pozliepané z trávy a suchého lístia.
      </tei:p>
      <tei:p>
       — Červené myši, — povedal Paľo.
      </tei:p>
      <tei:p>
       Rozobrali hniezdo — bolo prázdne.
      </tei:p>
      <tei:p>
       Po konároch šuchotalo, cinkotalo... Chlapci sa prikrčili, ticho   vyčkávali. Červená myš s veľkými uškami a dlhým chvostíkom lozila po   konároch. Vracala sa k hniezdu — už ho tam nebolo. Paľo skočil, chcel   ju chytiť do klobúka. Cupla na zem, zavŕtala sa do raždia.
      </tei:p>
      <tei:p>
       — Ušla, — povedal. — Ťažko sa chytá. Poďme radšej pozrieť   dulovnice.
      </tei:p>
      <tei:p>
       Vyšli na lúku. Ovce i kozy pásli sa pokojne. Na pokosených lúkach   a krovinatých medziach mali novú pašu. Paľo nemusel zavracať, iba   strážiť kopy sena. Zaviedol Jerguša k hore, k hŕbe skália. Hrabáčky   ho ta znášajú, keď na jar čistia lúky. Poobzeral hŕbu a povedal:
      </tei:p>
      <tei:p>
       — Tu budú ozajstné dulovnice, myši s bielym bruškom a dlhým   chvostíkom. Treba skálie odhádzať.
      </tei:p>
      <tei:p>
       Chytili sa. Prehadzovali skálie bližšie k hore. Tvorila sa nová   hŕba. Robota zdĺhavá, ale radostná. Kameňov odbúda, odkrýva sa zem   hladká a suchá, s myšími cestičkami. Dvíhaš tľapkavý kameň, prilepený   k zemi, pomaly, pozorne. Či nie je pod ním dulovnica? Pozor! Nie,   nebola tam. Odhadzujú ďalej. Chlapci čušia, usilujú sa. Chvostík   stojí pri nich, díva sa, díva.
      </tei:p>
      <tei:p>
       — Ešte máme polovicu, — povie Paľo.
      </tei:p>
      <tei:p>
       — Ešte štvrtinu, — povie Jerguš.
      </tei:p>
      <tei:p>
       Potom už len hŕbočka skál, malá ako peceň chleba. Tú treba zvlášť   pozorne odhádzať...
      </tei:p>
      <tei:p>
       — Pozor!
      </tei:p>
      <tei:p>
       Paľo dvíha kamienok po kamienku, pomaly... Načúva, ucho pritíska o   skálie. Čosi tam šuchoce, nepokojne, zdá sa mu. A Chvostík sa len   díva a díva...
      </tei:p>
      <tei:p>
       Paľo zdvihne tľapkavý kameň: frk! — vyskočí dulovnica. Do výšky   ako zajac. Spiští, kosti jej zaprašťali. Chvostík prevaľuje okále,   žviaka, prehrýza. Iba myší chvost mu trčí z papule.
      </tei:p>
      <tei:p>
       — Ideš ho! — zaháňa ho Jerguš. — Pre teba tu robíme, nazdávaš sa,   daromník?!
      </tei:p>
      <tei:p>
       Chvostík sa zahanbí, odíde k senu, ľahne, tíši si svedomie.
      </tei:p>
      <tei:p>
       Zostali ešte tri hrste kameňov.
      </tei:p>
      <tei:p>
       — Tu už nebude nič, — povie Paľo a nachytro ich odhadzuje.
      </tei:p>
      <tei:p>
       Trhne sa. Spod posledného vyskočí druhá dulovnica. Na dva skoky je   pri hore, pri hŕbe rozhádzaného skália. Zavŕta sa, niet jej.
      </tei:p>
      <tei:p>
       — Naľakala ma, — vzdychne Paľo. — Skoro mi skočila do tvári. Ech,   prebitá maškara! Tú hŕbu už veru nejdeme odhadzovať...
      </tei:p>
      <tei:p>
       Pobehne za ovcami, pozháňa ich dokopy, vráti sa s vážnou   radou:
      </tei:p>
      <tei:p>
       — Poďme na poľné!
      </tei:p>
      <tei:p>
       Opodiaľ, bližšie k Studenej jame, je jačmenné strnisko. Myši si ho   prisvojili, vyhrabali chodníčky, pospájali ako panské ulice. Chlapci   ich šli navštíviť, zavolali aj Chvostíka.
      </tei:p>
      <tei:p>
       Paľovi boli myšie stavby známe. Presne uhádol, pokiaľ vedú ulice.   Na akom veľkom priestore býva jedna rodina, koľko má východov.   Zapchal všetky východy, od jedného začal rýpať. Ak diera išla hlboko,   zavolal na pomoc Chvostíka. Chvostík hrabal labami, ňuchal do zeme,   vťahoval povetrie. Zdvihol nos, povetrie vypustil, zase hrabal.   Pomáhal si aj zubami, odvaľoval zem.
      </tei:p>
      <tei:p>
       — Zavoňal ich, — zvolal Paľo radostne.
      </tei:p>
      <tei:p>
       Striehlo a čakalo sa.
      </tei:p>
      <tei:p>
       Od hory blížil sa chlapec s ťažkou nošou dreva. Nahrbený,   sklonený. Nohy podlamoval, pichalo strnisko a kamienky. Rudo   Červenák!
      </tei:p>
      <tei:p>
       Priblížil sa k chlapcom, zhodil nošu, sadol si bez slova. Ťažko   oddychoval. Zahľadel sa na chlapcov smutnými, krvou podbehnutými   očami.
      </tei:p>
      <tei:p>
       — Myši chytáte, — povedal ako v trapiech. — Aj ja viem myši   chytať. Nafúkam ich slamkou, potom pustím. Napuchnú ako guľky,   nezmestia sa do diery...
      </tei:p>
      <tei:p>
       Usmial sa smutne, utrápene. Päsť vtláčal do žalúdka.
      </tei:p>
      <tei:p>
       Paľo podvihol nošu, sproboval.
      </tei:p>
      <tei:p>
       — Ťažká je, — povedal, — mnoho naberáš.
      </tei:p>
      <tei:p>
       — Musím, — pozrel na neho Červenák, — nosiť a nosiť — na celú   zimu. A bolí ma brucho. Nedávno pil som mrzkú vodu z mláky... —   Stonal, hrbil sa. — Plávali v nej živé vlasy, dlhé — na meter.   Hrabáčky povedali, že sú to bandúry. A ja som bol veľmi smädný. Možno   žerú mi črevá...
      </tei:p>
      <tei:p>
       Zhrbený a naklonený k zemi, vyňal z vrecka drobné jadierka.
      </tei:p>
      <tei:p>
       — Bukva, — povedal. — Tu máte, jedzte. — Dal chlapcom po hrsti. —   Môžete sa aj opiť, tuhá je. Ako ja nedávno: žujem, prežúvam, na nič   nemyslím. A potom — akoby ma dvíhalo, nieslo do neba. Chytám sa   trávy, bojím sa, že sa odtrhne! — Usmial sa nakrivo.
      </tei:p>
      <tei:p>
       — Hlúposť! Bol som opitý...
      </tei:p>
      <tei:p>
       Paľo a Jerguš prisadli k nemu, prežúvali bukvu. A Červenák ešte   rozprával:
      </tei:p>
      <tei:p>
       — Možno umriem. Nežiada sa jesť. Ani lieskovce ani bukvu. A rád   som ju mal. Ani drienky ani mukyňa nechutí. Aj vlani som len na tom   žil. Doma nedajú, ak trochu zemiakov. Suchých, idú ťa zadrhnúť. Aj   hlôžky sú dobré. Šípky a trnky, keď ich trochu šibne mráz... —   Skrivil tvár, hlavu nachýlil, zastonal. — Už musím ísť. Bolí na   zdochnutie...
      </tei:p>
      <tei:p>
       Vstal, nemohol sa vystrieť. Chlapci pomohli mu nošu na plece.   Pohol sa pomaly, zhrbený, naklonený. Nohy podlamoval, tackal sa.   Jerguš a Paľo hľadeli za ním zamyslene.
      </tei:p>
      <tei:p>
       — Macochu má, — povedal Paľo Stieranka. — Najhoršiu v dedine. V   zime ho vyhnala z domu — v nočnej hodine. Div nezamrzol — bosý a v   košeli. Prenocoval za Katrenou na vŕbe. Ňanko rozprávali!
      </tei:p>
      <tei:p>
       Zjajkali, spišťali myši. Chlapci doskočili k Chvostíkovi — bolo   neskoro. Vyhrabal hniezdo, požral všetky — staré i mladé.
      </tei:p>
      <tei:p>
       Jerguš ho vyhrešil, pošibal Paľovým korbáčom. Chcel živé myši,   Chvostík to nechcel pochopiť.
      </tei:p>
      <tei:p>
       — Jerguškoo! — ozvalo sa od bukovej hory.
      </tei:p>
      <tei:p>
       Jano nosatý volal. Vrátil sa s vozom. V ruke držal batôžtek — obed   pre Jerguša.
      </tei:p>
      <tei:p>
       — Bežme! — povedal Jerguš. — Budeme spolu jesť!
      </tei:p>
      <tei:p>
       Utekali opreteky, Chvostík poskakoval za nimi.
      </tei:p>
     </tei:div>
     <tei:div type="chapter">
      <tei:head>
       POSLEDNÁ FÚRA
      </tei:head>
      <tei:p>
       Furmani odišli druhý raz a Paľo Stieranka povedal:
      </tei:p>
      <tei:p>
       — Ak chceš byť mocný, musíš cicať kozu. Ňanko hovorili, že je to   pre silu.
      </tei:p>
      <tei:p>
       Vzal korbáč, začal naháňať kozy. Utekali ako čerti. Aj Chvostík   pomáhal — nebolo možno chytiť ani jednu.
      </tei:p>
      <tei:p>
       — Tá s veľkým škurátom je naša, — ukazoval na kozu tehlovej farby.   — Keby som ju raz dostal do hrsti!
      </tei:p>
      <tei:p>
       Jerguš zaobišiel, Paľo švihol po nej korbáčom. Dlhý korbáč okrútil   sa jej okolo hrdla; Paľo šklbol poriskom, skočil, chytil kozu za   zadnú nohu. Kopala, vláčila ho, kĺzala sa po bruchu.
      </tei:p>
      <tei:p>
       — Pomáhaj! Zadrž! — volal cez zuby.
      </tei:p>
      <tei:p>
       Zajali ju, chytili, nemohla sa hnúť. Paľo podchytil jej nohy,   prevalil. Zaplakala ako dieťa.
      </tei:p>
      <tei:p>
       — Cecky má zababrané, — povedal, — nemožno ju cicať! Ústa otvoril,   namieril, stisol veľký cecok; mlieko striekalo ako zo striekačky.   Koza sa metala, šklbala, mlieko striekalo po tvári i za košeľu.
      </tei:p>
      <tei:p>
       — Dosť bude z jedného, — povedal, — mama by zbadali. Teraz ty   okoštuj!
      </tei:p>
      <tei:p>
       Jerguš otvoril ústa. Paľo nastriekal mu do tvári z druhého cecka.   Pustil kozu na slobodu. Vstala, utekala ku kŕdľu, rozsýpala čierne   guľôčky — iste od strachu.
      </tei:p>
      <tei:p>
       Občerstvení prevalili sa na seno. Paľo rozprával o pastierskom   živote:
      </tei:p>
      <tei:p>
       — Veľa sa natrápiš. Stratí sa ti ovca — hľadaj! Aj vlani — všivavá   Kornuta — ušla s jahňaťom. Hľadali sme s ňankom — nikde nič. Vyše dva   týždne! Potom zrazu: haf haf! — poľovnícki psi. Lietali po hore, raz   pod vrchom, zase v doline. Čo to? Vybehla z hory aj s jahňaťom. Tá   istá Kornuta, a hybaj do kŕdľa. A čierne psiská za ňou, ledva som ich   odohnal. Ňanko povedali, že už páchla divinou, preto ju psi   naháňali...
      </tei:p>
      <tei:p>
       — A my pôjdeme kosiť na Bludov vrch, — povedal Jerguš. — Krstná   mať Budáčovie tam majú kosienky — včera povedali. Budem koscom nosiť   vodu...
      </tei:p>
      <tei:p>
       Paľo Stieranka vstal a ukázal bičom:
      </tei:p>
      <tei:p>
       — Tam je Bludov vrch! Hore bokom a ešte vyššie. Odtiaľto nevidieť.   Len kúsok cez horu, a už si tam.
      </tei:p>
      <tei:p>
       Ukazoval na zúžený lúčny pás, vklinený do hory. Jerguš bol zabehol   blízko k nemu na šteklivom Pejovi.
      </tei:p>
      <tei:p>
       Slnko zapadalo, keď prišiel Jano nosatý s vozom. Sám, bez Tomáša a   bez bratov.
      </tei:p>
      <tei:p>
       — Zmestí sa, — povedal, — poberieme na jeden.
      </tei:p>
      <tei:p>
       Paľo a Jerguš chytili sa pomáhať. Ukladali a tlačili. Jano   podával. Zapichol vidly do sena, zastonal, vyhodil celý petrenec do   voza. Jerguš a Paľo vypchávali boky, stláčali na rebriny.
      </tei:p>
      <tei:p>
       Seno sa pomestilo, ale voz bol veľký ako dom. Jano očesal boky   voza, pohrabal roztrúsené seno, vyhodil na voz a zvolal:
      </tei:p>
      <tei:p>
       — Hajde!
      </tei:p>
      <tei:p>
       Stlačili žrď, priviazali o rázvoru, zahamovali kolesá. Jano takto   nakázal Jergušovi:
      </tei:p>
      <tei:p>
       — Choď za vozom a merkuj! Nachýli sa na jednu stranu — skoč na   druhú, chyť sa zadného lievča, zaváž! Aby sme sa neprevalili.
      </tei:p>
      <tei:p>
       Súmrak sa chystal na vandrovku. Práve sa vliekol okolo voza, keď   zavržďali kolesá a voz sa pohol dolu bokom. Jano držal liace, kone   poháňal. Jerguš šiel za vozom, pozoroval výkyvy. Chvostík lozil, ako   obyčajne, okolo koní a poza ploty.
      </tei:p>
      <tei:p>
       Paľo s ovcami držal sa za vozom.
      </tei:p>
      <tei:p>
       Priblížili sa k dedine, niže cintorína. Cesta bola rovná, voz šiel   ľahko. Jano zastavil kone, vyštveral sa na voz spredu, Jerguš hore   povrazom odzadu. Okolo voza práve prechádzal Paľo Stieranka s ovcami.   Zakýval Jergušovi klobúkom.
      </tei:p>
      <tei:p>
       — Dnes už nebudeme zhadzovať, — povedal Jano. — Tma je. Môžeme sa   na voze vyspať...
      </tei:p>
      <tei:p>
       Vtiahli do dvora.
      </tei:p>
      <tei:p>
       Chvostík zbočil domov, bál sa srditého Kazana. Kone vypriahli,   nakŕmili, opatrili. Krstná mať ponúkla večeru: halušky s bryndzou a   kyslé mlieko. Robotníci jedli. Ticho bolo, mlčalo sa. Mäkká únava   ohmatávala údy, láskavo a príjemne. Chytila horné mihalnice, ťahala   ich dolu. Nezbednica. Šteklila slabuško po krížoch i väzoch. Chcelo   sa ľahnúť, usmievať...
      </tei:p>
      <tei:p>
       Jano vstal, hodil hlavou, volal Jerguša. Zhodili žrď zo senného   voza, vyštverali sa, našli miesta vedľa seba. Dýchali, pískali nosmi   tenuško ako sláviky. Usínali.
      </tei:p>
      <tei:p>
       Jerguš hľadel do neba poloprivretými očami. Hviezdy blkocú — zdá   sa — veľkým plameňom. Zeleno i fialovo. Červeno i žlto. Horiac ako   fakle.
      </tei:p>
      <tei:p>
       Pod jasnými hviezdami bzučí komár. Spieva noci do ucha svoju   smutnú pieseň. Žaluje sa, ako mu biedne na svete. — Všade ťa len   odháňajú a nedajú ani trochu krvičky... Ne-mi-lo-srd-ní...
      </tei:p>
     </tei:div>
     <tei:div type="chapter">
      <tei:head>
       UJO KOŠAĽKUĽA
      </tei:head>
      <tei:p>
       V polovici augusta začína sa kosba na Blúdovom vrchu. Krstná mať   pochodila po domoch, vzala chlapov-koscov naslovovzatých — na   robotu.
      </tei:p>
      <tei:p>
       Prišla nedeľa. Chlapi sa schádzali pred fabrikou s kosami a   kosiskami, s kapsami na boku. Každý mal v kapse dohán a fajku, oslu v   oselníku. Okrem toho misku na varivo a lyžicu. Rátali sa: osem,   deväť, jedenásť... Ešte traja chýbajú. Čo už nejdú, glingáči... ?   Treba ešte čakať. — Aby nebolo dlho, vyčíňali smiechoty:
      </tei:p>
      <tei:p>
       — Ukážte misiská! — zakričal ujo Košaľkuľa, Jožov a Zuzkin ňanko,   čudný a figliarsky človek. Starigáň najstarší medzi všetkými, na   drevenej nohe. Krivká sa sem a tam, fujaru drží pod pazuchou, kosisko   na pleci. — Ukážte, vravím! — Tvár rozštiepená vráskami, klobúk ako   oselník, bez stužky. — Nech zvieme, kto koľko poprace! — usmieva sa   figliarsky, šprihá ohnivými očami.
      </tei:p>
      <tei:p>
       Chlapi sa smejú, vyberajú misky. Jerguš sedí bokom, pri múre   fabriky, díva sa, čo bude. Misky sú neveľké, sotva na tri taniere,   mnohé jednaké. Nemožno rozhodnúť, kto je najväčší jedák.
      </tei:p>
      <tei:p>
       Ujo Košaľkuľa pozrie na Jerguša bokom, spod klobúka.
      </tei:p>
      <tei:p>
       — To je protiveň, — vraví, — nenájdeš riadnej nádoby! — Dokríva sa   k Jergušovi, chytí ho za ruku: — Vstávaj! Ukáž svoju misku!
      </tei:p>
      <tei:p>
       Jerguš nemá kapsy, misku priviazal si na opasok. Ujo ju odviaže,   prirovnáva: Jergušova miska je najväčšia... Ujo sa škaredí:
      </tei:p>
      <tei:p>
       — Tu ho máš! Chlapa nevidíš, a misa ani vahan! Jerguš, Jerguš, na   otca si sa podal!
      </tei:p>
      <tei:p>
       Chlapi sa smejú, rehocú, ako keď búrka hučí. A Jerguš, stúlený pri   múre, červenie sa od hanby.
      </tei:p>
      <tei:p>
       Z Budáčovie dvora vyšli traja synovia na vozoch: Ondrej, Jožo a   Jano nosatý. Prvý a druhý voz je rebrinák. Vidieť na nich kotly,   kosiská, hrable a vrecia živnosti. Posledný voz je doštenák; na ňom   tri vyškopené barany bliakajú, plačú. Čosi ich strašne tiesni,   pritíska rozbúchané srdiečka... Mútnymi, vlhkými očami pozerajú na   pominuteľný svet... Za posledným vozom kráča Tomáš s tetou Nosáľkou   spoza mlyna. Vec je jasná ako deň: synovia idú tiež na Bludov vrch.   Budú kosiť. Na vozoch vezú živnosť. Teta Nosáľka v širokých sukniach,   v čepci a oplecku, znamenitá kuchárka — aj na svadbách varieva — bude   variť. Tomáš, lenivý robotník, bude nosiť drevo, prikladať pod   kotol.
      </tei:p>
      <tei:p>
       Jano nosatý zahvízdal na palcoch a zvolal:
      </tei:p>
      <tei:p>
       — Jerguškoo! Poď, môj, poď!
      </tei:p>
      <tei:p>
       Jerguš schytil misu — ujo Košaľkuľa sa ani nenazdal — utekal za   vozmi. Pripojil sa k Janovi.
      </tei:p>
      <tei:p>
       — Nečakaj na chlapov, — vravel Jano. — Kým sa poschádzajú, potrvá.   A možno budú tam pred nami. Pôjdu strmým chodníkom...
      </tei:p>
      <tei:p>
       Jerguš sa priblížil k vozu, pohladil barana. Každého osobitne, po   hlávke, po ňucháčiku. Prestali plakať, hľadeli na neho smutnými,   zasnenými očami. Iste snili. O tichých, nekonečných lúkach, kde niet   ľudí, niet ani pastierov. Rosa tam klupčí v zelenom presvitaní, kníšu   sa strapaté hlávočky kvetov. Dobrým pastierom je tam pokoj sám...
      </tei:p>
      <tei:p>
       — Jerguško! — schvátil ho Jano za rukáv, pritiahol k sebe, — čo ti   je, povedz mi... Čo si taký smutný, čo ti urobili...?
      </tei:p>
      <tei:p>
       Nemohol vravieť, hrdlo nechcelo. Pozrel na Jana s úsmevom trochu   skriveným. Kdesi dnu za očami tíško pršalo... Len zakýval hlavou,   jasne, záporne, že nie, nič mu nespravili.
      </tei:p>
      <tei:p>
       Jano, akoby mu obláčik sadol na tvár, iba na chvíľočku, vyzrel   spod klobúka.
      </tei:p>
      <tei:p>
       — Hio, Ferko — Miško...! — Bičom zapráskal.
      </tei:p>
      <tei:p>
       Vystupovali mlčky. Jerguš sa zamýšľal:
      </tei:p>
      <tei:p>
       „Vraveli, že môj ňanko... A veď som ja nemal ňanka — mamka nikdy   nevraveli...“
      </tei:p>
      <tei:p>
       A Jano ticho spieval pri zvonkaní liatovca, čo visel na chomúte   koňa:
      </tei:p>
      <tei:p>
       <tei:emph>
        Ej, nebudem roľníkom,
       </tei:emph>
      </tei:p>
      <tei:p>
       <tei:emph>
        len budem zbojníkom,
       </tei:emph>
      </tei:p>
      <tei:p>
       <tei:emph>
        budem si preháňať
       </tei:emph>
      </tei:p>
      <tei:p>
       <tei:emph>
        ovečky grúnikom, ovečky grúnikom...
       </tei:emph>
      </tei:p>
      <tei:p>
       <tei:emph>
        Ej, ovce aj barany,
       </tei:emph>
      </tei:p>
      <tei:p>
       <tei:emph>
        banujem za vami,
       </tei:emph>
      </tei:p>
      <tei:p>
       <tei:emph>
        že som od malička
       </tei:emph>
      </tei:p>
      <tei:p>
       <tei:emph>
        pri vás vychovaný, pri vás vychovaný...
       </tei:emph>
      </tei:p>
      <tei:p>
       Jerguš sa znova priblížil k vozu a hladil hlávky zasnených   baranov...
      </tei:p>
     </tei:div>
     <tei:div type="chapter">
      <tei:head>
       NA BLÚDOVOM VRCHU
      </tei:head>
      <tei:p>
       Vozy blížili sa k Blúdovmu vrchu posledným úsekom hory, cestou   ledva znateľnou. Bolo počuť cvenganie kôz a pokrikovanie chlapov.   Kosci vykášali priestor na táborenie. Pod temenom vrchu, okolo   ozrutných bukov. Svah tu bol preliačený, utvorila sa veľká, na dne   vodorovná priehlbeň. Vetry ju preskakovali, slnko vatrilo do nej len   cez stromy. Ľudia i zvieratá mohli sa v nej dobre uchýliť — vo dne či   v noci.
      </tei:p>
      <tei:p>
       Pri západe slnka už boli vozy v priehlbine. Chlapi pozhŕňali   pokosenú trávu, postavili kotol a pomáhali tete Nosáľke okolo   varenia. Doniesli vody, nahotovili dreva. Aby bolo na celú noc.   Opodiaľ spravili ohnisko z kameňov pod najširším bukom. Prichystali   hŕbu hrubého dreva. Budú ho prikladať po kuse, oheň bude svietiť i   hriať. Chlapi políhali do kruhu, zahovoria sa a zaspia do svitu.
      </tei:p>
      <tei:p>
       Jerguš nemal čo chytiť do ruky. Nikto mu nedal robotu, nik si ho   nevšímal. Pomáhal Budáčovie bratom vypriahať kone, sputnať na   predných nohách a pustiť na pašu. Bokom od priehlbne, kde tráva bola   chatrná, neoddalo sa ju skášať. Kone fŕkali, pásli sa, zahadzovali sa   na sputnaných nohách.
      </tei:p>
      <tei:p>
       Blúdov vrch bol zasnený, zadumaný v podvečernom slnku. Po lúkach,   rozbehaných na všetky strany, šibala červená tráva, teplý prievan ju   ohýbal. Kvety obracali hlávky za slnkom, ono sa spúšťalo dolu, do   hĺbky; kdesi na konci sveta... Zlatý prach poletúval, roztrúsený po   horách.
      </tei:p>
      <tei:p>
       A hory driemali, len tak jedným okom. Strážili zajaté lúky,   obstúpené dookola. Jerguš ich obchádzal tíško, bojazlivo, premýšľal o   mnohých tajomných veciach.
      </tei:p>
      <tei:p>
       Šumu niet. Slnko je červené, pomaly fialovie. Dlhé tône vyťahujú   sa z hory, líhajú priekom na lúky. Hory hluchnú, tvrdo zažmurujú oči.   Treba im dať pokoj... Spustil sa dolu, utekal, kríčky   preskakoval.
      </tei:p>
      <tei:p>
       Mrkalo. Pod stromami v priehlbine horeli dva ohne. Pri dolnom teta   Nosáľka dovárala večeru, Tomáš, nemotorný robotník, lenivo prikladal   na oheň.
      </tei:p>
      <tei:p>
       Okolo horného ležali chlapi, rozprávali veľmi vážne. Jerguš sa   pritiahol, ľahol si vedľa nosatého Jana.
      </tei:p>
      <tei:p>
       Ujo Košaľkuľa hovoril o mátohách:
      </tei:p>
      <tei:p>
       — Tak som vám ja, chlapáci moji, prišiel o nohu. Zlomila sa, keď   ma to mátalo. Hneď vám to rozpoviem...
      </tei:p>
      <tei:p>
       Jano nahol sa k Jergušovi, pošepol:
      </tei:p>
      <tei:p>
       — Počúvaj, ako vedia zohýnať!
      </tei:p>
      <tei:p>
       A ujo Košaľkuľa rozprával, ako bol na svadbe — na tretej dedine.   Vracal sa nocou poľným chodníčkom, a tu postretol človeka. V čiernom,   ako páni chodievajú. Posvietil lampášom, a tu vidí, že pánik nemá   hlavy! Takáto protiveň! Vychytil sa — nohy na plecia — a akosi vhupol   do jamy, podruždil nohu. Pokazila sa, museli ju doktori   odrezať...
      </tei:p>
      <tei:p>
       Jano štuchol do Jerguša lakťom, ukazoval šibalskú tvár. Chlapi   pokašlávali, neverili.
      </tei:p>
      <tei:p>
       — Človek bez hlavy! — nadhodil jeden. — Na každý prípad veľmi   čudná vec...!
      </tei:p>
      <tei:p>
       Rozosmiali sa. Ujo Košaľkuľa vyklepkal fajku a povedal:
      </tei:p>
      <tei:p>
       — Darmo je, sprostí ste, ničomu nerozumiete. Niet vám   pomoci...
      </tei:p>
      <tei:p>
       Teta Nosáľka zaklopala vareškou na kotol. Značilo to, že večera je   hotová. Chlapi sa pobrali ku kotlu s miskami, teta Nosáľka delila,   naberala. Jerguš sa hanbil za veľkú misu, obstával bokom.
      </tei:p>
      <tei:p>
       — Poď, syn môj, — volala teta, — veď si aj ty náš!
      </tei:p>
      <tei:p>
       Išiel, misu dlaňami zakrýval. — Ak sa teta vysmeje... — Nie, nič   nepovedala. Pozrela na neho vľúdne, ako matky robievajú, nabrala   plnučičkú plnú...
      </tei:p>
      <tei:p>
       — Príď ešte, máme dosť, — povedala.
      </tei:p>
      <tei:p>
       Jerguš vyzrel Jana, k nemu zabočil, sadol si, jedol. Guláš bol   znamenitý, samá masť, iba paprika trochu drela. Riadne jedlo pre   chlapov.
      </tei:p>
      <tei:p>
       Jano žviakal, krútil hlavou.
      </tei:p>
      <tei:p>
       — Ako remeň, — povedal, — nemôžem požuť! — Vybral z úst prstami,   obrátil k ohňu, prezeral. — Milá vec, — povedal, — ako sa skrútila do   kolieska. A tvrdá je ako guma.
      </tei:p>
      <tei:p>
       Krásnu húseničku ako zamat odhodil a jedol ďalej.
      </tei:p>
      <tei:p>
       Po večeri chlapi zamĺkli. Umiestnili sa okolo ohňa na nocľah. Teta   Nosáľka robila si posteľ na rebrinovom voze.
      </tei:p>
      <tei:p>
       Jerguš nepozorovane odbehol ku koňom. Stáli vedľa seba, driemali,   hlavy spolu stúlené. Zdalo sa, spia, alebo sa chystajú na spánok.   Pokojne, v bezpečnosti.
      </tei:p>
      <tei:p>
       V blízkej hore zahúkala sova. Medzi vrchovcami stromov   presvitajúce nebo zahaľovalo sa tmou. Noc putovala cez vrchy,   opriadala stromy čiernou pavučinou.
      </tei:p>
      <tei:p>
       Kone zafŕkali, zdupotali. Nepokojne začali sa hýbať, prestupovať.   Bili nohami do vzduchu. Hrôza ich obchádzala. Každý sa tisol do   stredu, každý chcel byť chránený druhmi, hľadal si bezpečnejšie   miesto.
      </tei:p>
      <tei:p>
       Noc doľahla plnou temnotou, kone sa utíšili. Jerguš nechápal, čo   im bolo.
      </tei:p>
      <tei:p>
       Od ohňa začala rozprávať fujara. Ujo Košaľkuľa spieval do nej.   Rozprávala vrchom i dolinám, stromom i machnatým skalám. A napokon aj   ľuďom. O slniečku, čo vychodí spoza Vrchpoľany a stretá sa s   mesiačikom. Slniečko je mládenec, mesiačik je deva. Fujara je z   tvrdého dreva, a predsa tak mäkko rozpráva.
      </tei:p>
      <tei:p>
       Ujo Košaľkuľa raz spieva a zase hrá. Fujaru má iste začarovanú.   Ukrytý je v nej celý svet. Len čo pofúkne, ústami akoby zavraví, a   fujara rozpráva. Tu o zbojníkoch, tu o milovaní. O materi — zlatom   korienku, o nešťastí jedného človeka.
      </tei:p>
      <tei:p>
       <tei:emph>
        Ej, veď som ja nekradou,
       </tei:emph>
      </tei:p>
      <tei:p>
       <tei:emph>
        ako iní kradli;
       </tei:emph>
      </tei:p>
      <tei:p>
       <tei:emph>
        keď ma išli vešať,
       </tei:emph>
      </tei:p>
      <tei:p>
       <tei:emph>
        šibeničke spadli, šibeničke spadli...
       </tei:emph>
      </tei:p>
      <tei:p>
       Počúvajú hory, počúvajú doliny, kone aj chlapi pritom pokojne   spia. Fujara neruší pokoj noci.
      </tei:p>
      <tei:p>
       Jerguš ležal horeznačky, hľadel na hviezdy, dlho, veľmi dlho. Snil   s otvorenými očami. O Zuzke Košaľkuli, o jej dvoch vrkôčikoch a   malých nôžkach. O Paľovi Stierankovi i o mamke a všetkých doma...   Fujara zatíchla, zaľahlo mŕtve ticho. Prerušilo sa Jergušovo snenie.   Vstal, údy povystieral, pobral sa k ohňu, tíško, po prstoch.
      </tei:p>
      <tei:p>
       Všetci spali, len ujo Košaľkuľa naprával horiace drevo, fajku   strkal medzi uhlíky.
      </tei:p>
      <tei:p>
       — Kde ty chodíš? — povedal šeptom. — Zdá sa mi, tiež si taká   víchrica...!
      </tei:p>
      <tei:p>
       — Pri koňoch, — povedal Jerguš, — báli sa, keď sa tmilo...
      </tei:p>
      <tei:p>
       — Nie je to čud, — povedal ujo Košaľkuľa. — Na mrku začnú ožívať   len šelmy, čo za dňa spali. Čert do nich vstúpi, idú si po zboji.   Kone a kravy sú pokojné stvorenia. Keď slnko zapadá, nájdu si zátuľu,   spúšťajú sa na kolená. Ale keď sa blíži noc, zakvačí ich nepokoj.   Ručia, kopú, hľadajú bezpečnosť, kde by sa ukryli.
      </tei:p>
      <tei:p>
       Boja sa šeliem, čo chodia nocou po zboji. A tak je to aj medzi   ľuďmi...
      </tei:p>
      <tei:p>
       Jerguš premýšľal, čo ujo povedal. Zahľadel sa na vráskavú, tvrdú,   pritom šibalsky veselú tvár a odhodlal sa na veľkú otázku:
      </tei:p>
      <tei:p>
       — Poznali ste môjho ňanka? — opýtal sa tvrdo.
      </tei:p>
      <tei:p>
       — Poznal, — povedal ujo, prisviedčal hlavou. — Len toľko ti   poviem, že znal každý planý chodník... Podaj sa bližšie, ak chceš   zvedieť...
      </tei:p>
      <tei:p>
       Urobil Jergušovi miesto pri ohni.
      </tei:p>
     </tei:div>
     <tei:div type="chapter">
      <tei:head>
       ŇANKO LAPIN
      </tei:head>
      <tei:p>
       — Poznal som ho, vravím, — vravel ujo Košaľkuľa. Všetci chlapi   spali, Jerguš počúval. — Dobrý človek, ale nerád v noci spával, ako   tie šelmy, čo o nich bola reč... Zdržiaval sa tu, na Blúdovom vrchu,   nikto nevedel, na ktorom mieste. Najskôr v skalách, ako strašidlo.   Hovorilo sa, že má sily za piatich...
      </tei:p>
      <tei:p>
       Zbíjal, kde bolo čo, nemohli ho chytiť ani ustriehnuť. Prichádzal   domov veľmi zriedka — v noci, keď deti spali. Ja nemôžem povedať, ale   vraví sa, že znášal tvojej materi peniaze...
      </tei:p>
      <tei:p>
       Mal troch kamarátov. Raz vyšikovali býčka z panského majera. Tvoj   otec obul mu bačkory, aby nezostali šľaky. A ako tak idú, tu zrazu   skočili traja kamaráti a otca ti zabili. Nemôžeš pamätať, bol si ešte   malý. Tak vypustil paru. Neľúbili ho pre jeho smelosť a veľkú   silu...
      </tei:p>
      <tei:p>
       Potom ho našli rubači a pochovali sme ho. V starom cintoríne, v   samom kúte. Preč od ľudí, lebo bol odľudný človek... Poznám aj pieseň   — nevedieť, kto ju zložil — zachováva pamiatku po tvojom otcovi.
      </tei:p>
      <tei:p>
       A ujo Košaľkuľa ticho zaspieval o zradných kamarátoch. Ako zabili   toho spoza hory, čo býčkovi obul bačkory...
      </tei:p>
      <tei:p>
       Jerguš dlho, veľmi dlho mlčal. Akoby sa rozpamätával na tajomný   chlapský hlas, vkrádajúci sa mu do sna v dávnych nociach. Keď víchor   hvižďal a drúzgal konáre stromov. Lampa ledva žmurkala a popri   tajomnom chlapskom hlase mať sa ozývala bojazlivo, splašene...
      </tei:p>
      <tei:p>
       — A mamka nič nevraveli... — ohlásil sa, slzil...
      </tei:p>
      <tei:p>
       — Daj pokoj, škoda spomínať! — hodil rukou ujo Košaľkuľa. — Mať má   mnoho trápenia, ako deti vychovať. Máličko máte poľa, dva-tri pásiky,   sotva na výživu. — Pozrel Jergušovi zblízka do tváre: — Buď mi   poriadny človek, materi pomáhaj...!
      </tei:p>
      <tei:p>
       Prihodil dreva na ohnisko, prevalil sa — klobúk pod hlavu, dlane   na oči. Začal chrápavo dýchať. Jerguš nelíhal, neprestával hľadieť do   teplých plameňov, žeravých uhlíkov. Zasvitalo, akoby zlatozelenou   šatôčkou zakýval ktosi spoza vrchov. Objal si Jerguš prsia, ruky   zastrčil pod pazuchy, prevalil sa horeznačky, zaspal. O chvíľu sa   kosci prebúdzali.
      </tei:p>
     </tei:div>
     <tei:div type="chapter">
      <tei:head>
       VODENKA V HORE
      </tei:head>
      <tei:p>
       Jerguš sa prebudil so studenou rosou na tvári. Chlapi, v dlhom   rade za sebou, prekášali sa širokou lúkou, od ohniska na východ.
      </tei:p>
      <tei:p>
       Teta Nosáľa zavolala Jerguša k vozu, ponúkla slaniny i chleba.
      </tei:p>
      <tei:p>
       — Na vrchoch, — povedala, — jedáva sa po chlapsky. Kávu nevaríme.   A na obed bude baranina.
      </tei:p>
      <tei:p>
       Jerguš bol spokojný.
      </tei:p>
      <tei:p>
       Teta vzala ročky, pojala Jerguša na vodu. Spustili sa, kde sa   zvečera pásli kone. Teraz ich už tam nebolo, túlali sa až kdesi pod   hrebeňom.
      </tei:p>
      <tei:p>
       Teta vkročila do hory starých bukov, natrafila na chodník, vedúci   hlboko nadol.
      </tei:p>
      <tei:p>
       — Zamerkuj si, — povedala Jergušovi: — Tohto chodníka sa drž, keď   pôjdeš po vodu.
      </tei:p>
      <tei:p>
       Hora bola tichá, len čo švihanie a cveng kôs preskakoval po   stromoch.
      </tei:p>
      <tei:p>
       V hlbokom záseku, v strede hory, klokotala voda. Teta zastala,   naznačila ticho byť, ukazovala k prameňu. Srnka sivožltá, s bielou   škvrnou pod chvostom, stála nehybne. Hrdlo natiahnuté, pysk ponorený   dopoly, pomaly pila z prameňa. Zdvihla hlavu, kvapky vody čľupotali   jej od pysku. Pobrala sa voľne hore horou. Šuchotalo lístie, raždie   družďalo, šudila sa zem i kamienky.
      </tei:p>
      <tei:p>
       — Nechže sa pokojne napije, — povedala teta, — milé stvorenie!
      </tei:p>
      <tei:p>
       Prameň bol prehĺbený, dalo sa načrieť doplna. Jerguš vychytil tete   obe ročky, sám ich niesol hore vrchom. Ľahko a veselo. Darmo teta   dohovárala, že ju nechá ísť s prázdnymi rukami.
      </tei:p>
      <tei:p>
       Vodu preliali do väčšieho kotla, založili oheň. Tomáš prišiel s   drúkom suchého dreva na pleci. Mračil sa a fučal. Zhodil drevo,   pristúpil, roztínal sekerou. Zlostne pošomrával. Hneval sa, že je   drevo tvrdé.
      </tei:p>
      <tei:p>
       Vody bolo málo, Jerguš musel zbehnúť ešte raz a za úpalu napájal   aj koscov. Prinášal im vždy čerstvú vodu, obchádzal s ročkou a   hrnčekom, vďačne ponúkal. Chlapom sa páčilo, chválili Jerguša,   dobrého robotníka.
      </tei:p>
      <tei:p>
       — A či by si ty vedel kosiť? — opýtal sa ujo Košaľkuľa. Bol   posledný v rade, drevená noha hlboko húpala do machnatej trávy.   Zaostával a mal protiveň. Nebolo možno si ani zafajčiť.
      </tei:p>
      <tei:p>
       Jerguš chytil kosu; ujo ukázal, ako držať kosisko, kĺznuť kosou v   polkruhu. Zaberať nemnoho — človek sa unaví. Koniec kosy nedvíhať   priveľmi, ani nespúšťať, aby nešla do zeme.
      </tei:p>
      <tei:p>
       Sprobúval raz, dva razy — obstojne bolo, iba zostávala požviakaná   tráva.
      </tei:p>
      <tei:p>
       Jerguš zaťal kosou, ako kázali — dobre bolo. Kosa brala nahladko,   kĺzala sa ako po masle.
      </tei:p>
      <tei:p>
       Jerguš sa ponáhľal dohoniť koscov, kým ujo fajčil. Chvíľami mu   pretiahol kosu osličkou, usmieval sa, tľapkal robotníka po pleci.
      </tei:p>
      <tei:p>
       Od týchto čias ujo fajčil veľmi často a kosci už nepíjali takú   čerstvú vodu ako predtým.
      </tei:p>
     </tei:div>
     <tei:div type="chapter">
      <tei:head>
       MATKA
      </tei:head>
      <tei:p>
       V posledné dni kosby prišli hrabáčky. Roztriasali a zhrabávali   vysušené seno do veľkých kôp. Rozospievali sa radostne, len niekedy   zaznel v hlase ston alebo žaloba. Jerguš, spúšťajúc sa spod hrebeňa   od koscov s ročkami na vodu, natrafil na hrabáčky neďaleko ohniska.   Pokukával spoza kríka, ako sa zvŕtajú, obracajú radky sena. Medzi   nimi, v čiernej šatôčke, stiahnutej do tvári, nahnutá dopredu   ženička, pracovala bezvládne, ťažko. Nespievala...
      </tei:p>
      <tei:p>
       Jerguš sa rozbehol, hrdlo mal ľútosťou zovreté. Postavil sa pred   tvár zatônenú šatôčkou. Usmiali sa matkine oči, rozjasnilo sa   zachmúrené čelo a okolo úst dobroty úsmev sa zaihral.
      </tei:p>
      <tei:p>
       — Jerguš! — povedala, — dieťa moje, akože sa máš? — Neodložila   hrable, pracovala, nebolo času chytiť Jerguša za ruky.
      </tei:p>
      <tei:p>
       — A prečo ste prišli! — opýtal sa Jerguš hlbokým hlasom, —   nevládzete...
      </tei:p>
      <tei:p>
       — Musím, — povedala, — treba nám žiť. — A po chvíľke doložila: —   Večer sa mi nestrať, pôjdeme domov spolu.
      </tei:p>
      <tei:p>
       Jerguš išiel po svojom, nosil vodu koscom i zamieňal uja Košaľkuľu   pri robote, keď si chcel zafajčiť. Všetko bolo ako predtým, iba v   prsiach akosi neveselo.
      </tei:p>
      <tei:p>
       Kosci skončili robotu, pomáhali hrabáčkam ukladať seno do kôp. Ujo   Košaľkuľa podišiel k Jergušovej mamke a povedal:
      </tei:p>
      <tei:p>
       — Aj ty si prišla... Máš veru tiež dosť trápenia...
      </tei:p>
      <tei:p>
       Rozprávali sa, kúskami reči, ukradomky, o dávnych časoch. Keď   Jergušova mamka bola mladé, ako srnka pekné dievča. A ujo bol driečny   mládenec, bystrý ako jeleň. Jerguš potajomky zvedel, že ujo chcel to   mladé dievča za ženu. Ale radšej išlo za toho neznajboha...
      </tei:p>
      <tei:p>
       — Ktože ho tam vedel, aký je... — vzdychla mamka a zamĺkla.
      </tei:p>
      <tei:p>
       Na mraku pohli sa všetci, kosci i hrabáčky, dolu z Blúdovho vrchu.   Dva rebrináky, naložené senom, išli vpredu, za nimi Jano nosatý na   doštenáku s riadom a zvyškami živnosti. Kosci sa odrazili strmým   chodníkom, hrabáčky šli cestou za vozmi. Aj ujo Košaľkuľa. Lepšie mu   bolo na drevenej nohe po rovnejšej ceste.
      </tei:p>
      <tei:p>
       Jerguš kráčal povedľa mamky, počúval, ako hrabáčky ujúkajú a   spievajú:
      </tei:p>
      <tei:p>
       <tei:emph>
        Keď si sa zverbovau dobrovoľne,
       </tei:emph>
      </tei:p>
      <tei:p>
       <tei:emph>
        nech ťa tam čert vezme na tej vojne...
       </tei:emph>
      </tei:p>
      <tei:p>
       <tei:emph>
        Horko, ťažko u cudzej mamky —
       </tei:emph>
      </tei:p>
      <tei:p>
       <tei:emph>
        nemožno jej vyhoveti...
       </tei:emph>
      </tei:p>
      <tei:p>
       <tei:emph>
        Ani v chôdzi, ani v reči,
       </tei:emph>
      </tei:p>
      <tei:p>
       <tei:emph>
        ani v žiadnej márnej veci...
       </tei:emph>
      </tei:p>
      <tei:p>
       V speve, čo zarýval sa do súmraku ako ružový šíp svetla,   zachvievali sa stony i žaloby...
      </tei:p>
     </tei:div>
     <tei:div type="chapter">
      <tei:head>
       JESEŇ
      </tei:head>
      <tei:p>
       Jeseň a pustota. Lístie, ako kŕdeľ vtákov, šiblo sem, šiblo tam.   Tíško šuchorilo. Padli tri, deväť a jeden samotný. Ako vetrík zavial,   pochodil záhradou.
      </tei:p>
      <tei:p>
       Jergušovi bolo smutno. Pozeral na lietajúce vlákna bielych   pavučín, na ožltnuté a červené kroviská Paseky. Z vtákov zostali iba   drobné čížiky. Poletúvajú a prespevujú, ale nie radostne. Niekoľko   lastovičiek krúži pod belasým nebom a jediný párik stehlíkov s   mláďatami trepoce krídelkami po záhrade. Lastovičky tiež majú ešte   mláďatá. V hniezdach na podstení. Ich družky dávno odleteli, zostali   len matky a otcovia s oneskorenými deťmi. Lietajú usilovne ako strely   a zdá sa, hladujú. Mušiek je málo, len kde-tu jedna zabzučí. Jerguš   videl lastovičku, ktorá sa hodila na sklo kuchynského obloka. Za   oblokom v kuchyni bŕkala tučná mucha, lastovička chcela ju chytiť,   zaniesť deťom do hniezda. — Daromne. Sklo uchránilo muchu pred   hladným vtáčaťom.
      </tei:p>
      <tei:p>
       Mláďatá stehlíkov sú už odrastené. Tidlikajú neprestajne, lietajú   po záhrade. Rozmaznané deti panského rodu. Nie ako vrabčiaky,   prebíjaní, na svet súci bedári. Len čo sa z vajca vykotúlia, riedkym   ako strnisko perím sa oblečú, už sa vyhodia z hniezda učiť sa zápasu   a hltať vlastnými zobákmi. Stehlíci, krásni rozmaznanci, prerástli už   vlastných rodičov, ale nehnú sa, čakajú na konáriku, kedy im donesú   zrnko do zobáčika. Semiačko bodľačia i skorocelu. Pansky ďakujú:   tidli-tidli. Hladu nepoznajú.
      </tei:p>
      <tei:p>
       Na streche domu posedúva ešte aj žltochvostík. Spieva a muchy   chytá. Niekedy spustí sa za drňačkou i na podstienok, vráti sa na   štít domu a delikátne spieva. Aká bola drňačka mastná a chutná. Starý   maškrtník. Deti vychoval, odlúčil sa od ženy a žije si sám, svojmu   žalúdku, ako mládenec. Na jar si zase bude hľadať ženu.
      </tei:p>
      <tei:p>
       A to je všetko. Nič iné — pozoruhodné — na samote nenájdeš. Slnko   rýchle zapadá, muchy i vtáky akoby vymreli. Večer — ak príde vetrík   na návštevu do záhrady pozrieť sa, či všetko pokojne spí, zľaknú sa   ho orechy, scupkajú, padajú. Mama povie: „Počuješ? Ráno ich   pozbieraj“...
      </tei:p>
      <tei:p>
       Príde ráno v kabani z bielej pary. Jerguš zbiera orechy, žltučké a   hladké, akoby ich vyleštil. S vreckom ide na povalu, zavesí ich na   hradu. Dobré budú na Vianoce — pozlátiť a stromec ovešať. Aj jesť   možno, kým sánky nezbolia.
      </tei:p>
      <tei:p>
       Mama prišla z dediny a vraví:
      </tei:p>
      <tei:p>
       — Tej noci umrel biedny chlapec Rudko Červenák. Bandúra vypil,   vravia, trápil sa mnoho.
      </tei:p>
      <tei:p>
       Jerguš sa zadumá, smutno mu je za Červenákom. Myslí na jeho   nevlastnú mať — najhoršiu macochu v dedine — s opovržením. Hnala ho   na drevo, chudučkého a chorého Červenáka. Jesť mu nedávala a on,   neborák, musel umrieť. Tej noci, keď orechy cupkali. Iste sa zľakol   vetríka ako tie padajúce orechy. Vetrík mu zaklopal na oblôčik: „Či   dobre spíš, dieťa moje?“ a Červenák od ľaku vypustil dušu...
      </tei:p>
      <tei:p>
       Napoludnie prišiel Nácko a povedal:
      </tei:p>
      <tei:p>
       — Zbadal som hniezdo s blyskami. Sú v ňom mladé s toľkými   chvostami! — ukazoval po lakeť. — Poďme ich opáčiť!
      </tei:p>
      <tei:p>
       Išli, pojali aj Chvostíka. Cez Hať, na Voliarku. Zastali skraja   lúky, pri vode. Nácko ukázal hniezdo. Tri odrastené krásavčatá s   dlhými chvostami túlili sa k sebe. Sedeli nehybne, v jamke pri   koreni, na brehu rieky. Samica, ich mať, vadila sa, jajkala,   obletúvala. Jerguš povedal:
      </tei:p>
      <tei:p>
       — Môžeme sa s nimi pohrať, sprobovať, ako lietajú — hen na lúke.   Potom ich zasa dáme naspäť do hniezda.
      </tei:p>
      <tei:p>
       Nácko zobral blysky do klobúka. Dívali sa vážne okrúhlymi,   rozšírenými očkami. Neutekali, neprejavovali nijakého strachu.   Nevinné stvorenia, neznajúce nebezpečenstva.
      </tei:p>
      <tei:p>
       Po lúke behal Chvostík. Bláznil sa. Naháňal tône vrán, krúžiacich   nad Voliarkou. Štekal, klepotal zubami. Hneval sa, že tôňu nemôže   chytiť a okoštovať, či je dobrá.
      </tei:p>
      <tei:p>
       Vypustiť blysky bolo nebezpečné. Chvostík, pahltník, ľahko by ich   prehltol. Bolo rozhodnuté nechať ich pod Náckovým klobúkom a zbierať   lieskovce, kým si Chvostík pobehá. Potom ho uviazať na špagát, aby   bola istota.
      </tei:p>
      <tei:p>
       Okolo vody, medzi krovím tŕpok a jelšín, našli sa i liesky. Lístie   mali žlté ako zlato. Potrasieš, lístie: šu-šu-šu, cup-cup, cupkajú   oriešky. Treba lístie odhŕňať, pozorne hľadať. Do kávova nažltasté,   skoro červenkavé orechy s bielymi nedotknutými čiapočkami peľu na   hlávkach. Rozlúpiš: jadro je zdravé, tvrdé, chrupká pod zubami. Ale   chuť — nedá sa vypovedať! Slinky šantia pod jazykom ako radosťou   zjašené...
      </tei:p>
      <tei:p>
       — Chodím zase do školy, — vraví Nácko.
      </tei:p>
      <tei:p>
       Horáreň leží v chotári mesta, preto Nácko, ako mešťan, môže chodiť   aj do školy. V meste majú školu, na dedine nie. A dedinčanov do školy   neprijmú. Ale dedinčania sa o to ani neprosia. Veď nie sú páni!
      </tei:p>
      <tei:p>
       — Dnes nemáme školu, — pokračuje Nácko, — lebo je štvrtok. Ale   zajtra — už sa zase prac. Ber kapsu a stúpaj...
      </tei:p>
      <tei:p>
       Jerguš toľko vedel, že v škole učia písať a čítať.
      </tei:p>
      <tei:p>
       — Čo tam robíte? — opýtal sa nedbalo.
      </tei:p>
      <tei:p>
       — Nič, — povedal Nácko. — Náš pán učiteľ vedia čítať, akoby   hrachom sypal. A včera nám rozprávali, že neslobodno pchať tvrdé veci   do nosa. A ja som povedal, že si môžem vopchať aj cibuľu. Nadali mi   po maďarsky, nerozumel som. Chlapci mi prezradili, že som priezočivý.   A to je ani nie pravda...
      </tei:p>
      <tei:p>
       Cez vodu od Hate prešla Anna s košíčkom a hrabľami. Pozrela na   chlapcov, nič nepovedala. Zastavila sa pod opŕchajúcim krovím,   zhrabúvala opadané brnavé lístie.
      </tei:p>
      <tei:p>
       — Načo vám je? — zavolal na ňu Nácko.
      </tei:p>
      <tei:p>
       — Podsýpať, — povedala zdržanlivo, pritom zagánila na Jerguša.   Mala protiveň, že nejde pomáhať.
      </tei:p>
      <tei:p>
       Chvostík ešte vždy naháňal tône vrán, slnko zostupovalo, Nácko bol   netrpezlivý. Odokryl blysky, klobúk natiahol na hlavu. Sedeli,   stúlené hlávkami, hľadeli na chlapcov, akoby sa im čudovali.
      </tei:p>
      <tei:p>
       — Už je čas, — povedal Jerguš. — Vtáky pôjdu spať. Dajme ich do   hniezda.
      </tei:p>
      <tei:p>
       — Nedbám, — súhlasil Nácko, — ale ma — neviem, čo to môže byť... —   Škrabal sa vo vlasoch, krivil tvár, podozrivo kukal na vtáky. — Pozri   len, — naklonil sa, ukazoval. Ako práchno drobný hmyz mrvil sa mu vo   vlasoch.
      </tei:p>
      <tei:p>
       — Vši, — povedal Jerguš. — Od vtákov ich máš. Budú ťa žrať,   nevydržíš. Utekaj domov, natri hlavu smradom!
      </tei:p>
      <tei:p>
       Naoko zabožekal:
      </tei:p>
      <tei:p>
       — Jaj, žerú, žerú...!
      </tei:p>
      <tei:p>
       Rozbehol sa k potoku, hlavu škrabal, máčal v studenej vode. A ani   sa neobzrúc, pustil sa cez vodu, zutekal domov.
      </tei:p>
      <tei:p>
       Jerguš zaniesol vtákov do hniezda, vrátil sa k Anne, pomohol.   Napchávali lístie do košíčka. Mnoho sa zmestí, keď potlačíš   kolenom.
      </tei:p>
      <tei:p>
       Anna pozrela na neho vďačne, rozhovorila sa.
      </tei:p>
      <tei:p>
       — Keď jeseň pominie, prídu Vianoce. A potom zase jar, kvety a   potôčiky...
      </tei:p>
      <tei:p>
       Vetrík preskočil, mladý, podvečerný. Zlaté lístie, ako kŕdeľ   vtákov, šiblo sem, šiblo tam. Tíško šuchorilo o smútku jesene...
      </tei:p>
     </tei:div>
     <tei:div type="chapter">
      <tei:head>
       VOJNA
      </tei:head>
      <tei:p>
       V nedeľu ráno zašiel Jerguš do dediny. Žiadalo sa vidieť Paľa   Stieranku. Už dávno neboli spolu.
      </tei:p>
      <tei:p>
       Pred fabrikou zhromaždili sa všetci chlapci z dediny. Maťo Kliešť   Horúci ako obyčajne nebol medzi nimi. Zato bol tam Jakub Fekiač   Škuliba v novom novučičkom klobúku. Aj Jožo Košaľkuľa Greňo s Janom   Kaľamárom. Aj Gusto Peknušiak s Adamom Telúchom Brušmanom. Števo   Fašanga Cengáč a Imro Trjeska Kľavoš. A mnoho neznámych menších   behajov. Chýbal iba Rudo Červenák.
      </tei:p>
      <tei:p>
       — Dobre mu je, — povedali chlapci, — na cintoríne...
      </tei:p>
      <tei:p>
       Paľo Stieranka huckal chlapcov do Budáčovie barana:
      </tei:p>
      <tei:p>
       — Choď, — vravel Jožovi Košaľkuľovi, — a povedz mu: Stari-gáň!   Uvidíš, nazlostí sa. Bude si myslieť, že chceš ovce bantovať,   preženie ťa. Teraz, keď sa pári, nemôže zniesť človeka...
      </tei:p>
      <tei:p>
       Jožo Košaľkuľa Greňo požičal si korbáč, šiel medzi ovce.
      </tei:p>
      <tei:p>
       — Sta-ri-gáň! — zakričal, — buc-buc!
      </tei:p>
      <tei:p>
       Veľký čierny baran vymotal sa z kŕdľa oviec, zdvihol hlavu, kráčal   k Jožovi odhodlane. Jožo Košaľkuľa dal sa na útek. Baran pobehol,   skočil, prehodil Joža na brucho. Hrdo, ako víťaz, zavŕtal sa medzi   ovce.
      </tei:p>
      <tei:p>
       Smiali sa a radovali. Táto nová zábava bola smiešna a zaujímavá.   Možno vyprobovať, kto je obratnejší, kto zuteká pred baranom ako   vták.
      </tei:p>
      <tei:p>
       Šli radom: Jakub Fekiač, Kaľamár, Števo Fašanga. Baran všetkých   dochytil, prehodil, pováľal. Šiel Jerguš, premyslel, ako utekať.   Nazlostil barana:
      </tei:p>
      <tei:p>
       — Stari-gáň!
      </tei:p>
      <tei:p>
       Baran rozohnal sa za ním. Jerguš križľoval, metal sa okľukami,   krúžil zboka nabok. Baran dobehol za ním až k fabrike, napokon sa   vrátil, zúrivo prskajúc. Mnoho smiechu, strachu i radosti narobil   Budáčovie baran medzi chlapcami.
      </tei:p>
      <tei:p>
       S východom slnka Paľo podal chlapcom — čo starším — ruky, pohnal   ovce na pašu.
      </tei:p>
      <tei:p>
       — Len do Všechsvätých budem pásť, — povedal Jergušovi, — potom sa   už budeme vždy spolu kamarátiť.
      </tei:p>
      <tei:p>
       Chlapci sa radili. Treba vymyslieť novú hračku. Akú?
      </tei:p>
      <tei:p>
       Najlepšie ísť na oráčiny, naklásť ohňa, prehrabávať zemiačniská. A   piecť v pahrebe zemiaky. Zemiaky sú už vybraté, ale kde-tu jeden sa   ešte nájde.
      </tei:p>
      <tei:p>
       Možno zájsť až k druhej dedine, k Skliarovu. Prekárať   Skliarovčanov, začať s nimi vojnu. Nepoznajú praky, možno ich   nastrašiť, popreháňať. Zajatých vyšibať — každému päť vysoliť na   zadok. Bude veselo, ako vo vojne...
      </tei:p>
      <tei:p>
       — Ja budem katom! — povedal Fekiač Škuliba. — A musíme si vyvoliť   kapitána.
      </tei:p>
      <tei:p>
       Vyvolili Jerguša.
      </tei:p>
      <tei:p>
       — Dobre, — povedal Jerguš, — ale každý merkuj na seba. Najväčšie   oráčiny boli za dedinou na východ, ťahali sa až k chotáru Skliarova.   Bolo treba prejsť cez horný koniec, potom záhradami a chodníčkami cez   polia. Jerguš tajne kukol do dvora pri dome s polátanou šindľovou   strechou, ale nijakého dievčaťa s vrkôčikmi tam nebolo.
      </tei:p>
      <tei:p>
       — Robte praky, — povedal, — aby každý mal. Za cestou budeme sa   cvičiť hádzať.
      </tei:p>
      <tei:p>
       Chlapci — tí najmenší — povyťahovali špagáty, vymeriavali,   zväzovali. Starší všetci mali praky z mocnej šnúry starostlivo   poskladané vo vreckách.
      </tei:p>
      <tei:p>
       Za záhradami sa rozstúpili na tri-štyri kroky od seba, zbierali   kamene, hádzali do poľa. Najmenších rozostavil Jerguš na krídla.
      </tei:p>
      <tei:p>
       Na chotári dvoch dedín, pri rozsiahlych kroviskách, sa utáborili.   Založili oheň, vŕtali palicami v zemi, vyhrabávali zabudnuté zemiaky.   Na ohni utvorila sa hrubá vrstva popola a uhlíkov. Zemiaky zahrabali   do pahreby, posadali okolo.
      </tei:p>
      <tei:p>
       Jerguš povedal:
      </tei:p>
      <tei:p>
       — Treba ísť celkom k Skliarovu a vyvolať nepriateľa. Najmenší   pôjdu, budú Skliarovčanov prezývať. Ak sa nepriatelia zhŕknu,   utekajte sem. My tu počkáme a vyplatíme ich.
      </tei:p>
      <tei:p>
       Nebolo možno nesúhlasiť — Jerguš povedal po vôli. Najmenší,   štyria-piati, pobrali sa k druhej dedine.
      </tei:p>
      <tei:p>
       — Nadávajte im do ľoľkárov, — kričal za nimi Fekiač Škuliba. — Na   to sa najviac pajedia, — doložil potichu.
      </tei:p>
      <tei:p>
       Malí chlapci, hoci boli od Skliarova ešte veľmi ďaleko, hneď   začali vykrikovať zborom:
      </tei:p>
      <tei:p>
       — Ľoľ-kári! Ľoľ-kári! — Dráždivo a bojovne. O chvíľu zmizli v   priehlbine, aj krik s nimi zanikol.
      </tei:p>
      <tei:p>
       Oheň blkotal, praskalo, odskakovalo suché horiace raždie. Jožo   Košaľkuľa povedal:
      </tei:p>
      <tei:p>
       — Budeme sa biť ako čerti. Nič sa nebojte...
      </tei:p>
      <tei:p>
       Boli by ho zahriakli, ale zdalo sa, že niekomu horia šaty.
      </tei:p>
      <tei:p>
       — Čosi pritlieva, — povedal Jerguš, — handry smrdia...
      </tei:p>
      <tei:p>
       Všetci obzerali kabáty, nohavice. Nič nenašli.
      </tei:p>
      <tei:p>
       — Môžu pritlievať, — povedal Fekiač Škuliba spokojne, — mňa do   toho nič!
      </tei:p>
      <tei:p>
       Zadymilo sa mu z klobúka i uštiplo na hlavu. Sňal klobúk, oči   vyvalil, zahíkal: klobúk, novučičký nový, bol deravý. Uhlík odskočil,   prepálil dieru, i vlasy trocha oškvrkli...
      </tei:p>
      <tei:p>
       — Kto je tu na vine?! — skričal Fekiač Škuliba nebezpečne,   vychytil horiacu haluz s výhonkami ako metla, zamlátil od kraja.   Všetkých okrem Jerguša. Joža Košaľkuľu najviac. Chlapci sa rozpŕchli,   zutekali domov. Jerguš zostal sedieť pri ohni sám. Mlčal.
      </tei:p>
      <tei:p>
       Kat Fekiač Škuliba sa vrátil k ohňu, zúfalstvo horelo mu na   tvári.
      </tei:p>
      <tei:p>
       — Otec ma zabijú, — povedal, — nesmú dieru zbadať... — Sprobúval   zalepiť slinami — nedalo sa. — S macochou držia, — vravel, — zle mi   robia. Keď narastiem, ja sa im odslúžim! — Oči blýskali, padali z   nich slzy.
      </tei:p>
      <tei:p>
       Jerguš mlčal. Sprobúval zemiaky, vyhrabával, čo boli mäkké.
      </tei:p>
      <tei:p>
       — Jedz, — povedal, — už sú upečené.
      </tei:p>
      <tei:p>
       Rozlomili, jedli. Oškrabávali nožíkmi — pálilo. Podržali ústa   otvorené, vydychovali horúcu paru. Fekiač Škuliba zamyslene hľadel do   prázdna. Trápil sa nad deravým klobúkom.
      </tei:p>
      <tei:p>
       Od Skliarova ozval sa krik:
      </tei:p>
      <tei:p>
       — Ľoľ-kári! Ľoľ-kári!
      </tei:p>
      <tei:p>
       Malí chlapci vracali sa k ohňu behom, za nimi — ako mravcov —   mnoho neznámych chlapcov. Skliarovčania. Naháňali malých behajov,   triafali tvrdými hrudami. Kat Jakub Fekiač Škuliba prichystal prak,   zbieral na hŕbočku skaly...
      </tei:p>
      <tei:p>
       — Ech, — povedal Jerguš, — zabil by si, nezačínaj! Hádž hrudy,   netreba nám skál!
      </tei:p>
      <tei:p>
       Fekiač neodpovedal, usmial sa zlostne. Schytil kamene, vkladal do   praku, rozkrúcal, hádzal... Kamene bzučali, lietali medzi   Skliarovčanov. Skliarovčania sa zháčili, ale nezutekali. Zaútočili   hrudami na tábor.
      </tei:p>
      <tei:p>
       Vyvinul sa ostrý boj. Malí chlapci z Jergušovej strany dobehli k   ohňu, rozostavili sa v rade. Hádzali — ako Jerguš kázal — hrudami ako   vo vytržení. Fekiač Škuliba hádzal kamene. Jerguš odbehol poza   krovie, napadol Skliarovčanov zboku.
      </tei:p>
      <tei:p>
       Nepriateľ sa zmiatol, ustupoval. Utekali opreteky, padali,   prevaľovali sa. Víťazi ich prenasledovali. Jeden z nepriateľov,   neveľký, ťarbavý ako klát, navidomoči zaostával. Ťažké otcove čižmy   prekážali v behu, druhovia ho opustili. Padol a dostal sa nešťastne   do zajatia.
      </tei:p>
      <tei:p>
       Kat Fekiač Škuliba priskočil k nemu, vysolil mu lieskovicou, koľko   sa v náhlosti dalo, tuho a nemilosrdne.
      </tei:p>
      <tei:p>
       — Ja som kat! — povedal, — a ty si zajatý! Aby si vedel, s kým máš   do roboty!
      </tei:p>
      <tei:p>
       Šváckal, nechcel prestať. Zajatec ujúkal, metal sa, prosil, až   žalostne bolo dívať sa.
      </tei:p>
      <tei:p>
       — Maj rozum! — zamiešal sa Jerguš, vytrhol Fekiačovi palicu z   ruky, — neubližuj zajatým!
      </tei:p>
      <tei:p>
       Fekiač Škuliba sa trhnutím zatackal, urazil sa. Zagánil zlostne,   povedal niekoľko slov, ktoré len on sám počul, odišiel.
      </tei:p>
      <tei:p>
       Jerguša zamrzelo.
      </tei:p>
      <tei:p>
       — Nahneval sa, — povedal. — Ale ty sa nehnevaj, — prihovoril sa   plačúcemu zajatcovi, — on ťa to len tak, zo žartu...
      </tei:p>
      <tei:p>
       Zajatec zasmrkal, utrel si nos rukávom. Pokukal bojazlivo spod   starého klobúka, pobral sa ťarbavo k svojej dedine.
      </tei:p>
      <tei:p>
       Nad druhou dedinou, na kopci, zhromažďovali sa premožení.
      </tei:p>
      <tei:p>
       Vykrikovali:
      </tei:p>
      <tei:p>
       — Počkajte, všiváci! Dostaneme vás do rúk!
      </tei:p>
      <tei:p>
       — Ľoľ-kári! — zakričal Jerguš a bral sa so svojimi malými   domov.
      </tei:p>
      <tei:p>
       Rozbehli sa, o chvíľu boli v dedine.
      </tei:p>
      <tei:p>
       Z nízkeho domu, neďaleko od fabriky, ozýval sa bolestný, prenikavý   krik. Jerguš poznával hlas Fekiača Škulibu. Otec ho bil pre klobúk —   iste surovo a neľútostne...
      </tei:p>
     </tei:div>
     <tei:div type="chapter">
      <tei:head>
       VŠECHSVÄTÝCH
      </tei:head>
      <tei:p>
       Za hmlistého dňa zavolala mama Jerguša a povedala:
      </tei:p>
      <tei:p>
       — Je Všechsvätých. Treba ísť oriadiť otcov hrob do starého   cintorína.
      </tei:p>
      <tei:p>
       — Pôjdem, — povedal Jerguš.
      </tei:p>
      <tei:p>
       A šiel do cintorína s košíkom a rýľom na pleci.
      </tei:p>
      <tei:p>
       Otcov hrob, ako aj ujo Košaľkuľa hovoril, bol v rohu cintorína,   pri samom plote. Nájsť ho nebolo ťažko; vyčnieval vysoko. Ostatné,   iste veľmi staré hroby, boli preliačené, zarovnané so zemou.
      </tei:p>
      <tei:p>
       Poobtínal Jerguš šúplaty trávy, zeme navláčil, hrob upravil pekne,   na hranato. V kroviskách Záhrobov nabral veľké záplaty zeleného   machu, i kalinčia narezal; košík bol kopcom plný. Vrátil sa do   cintorína hrob obložil machom, okrášlil červenou kalinou.
      </tei:p>
      <tei:p>
       V podvečer doma zapálila mama štyri sviečky, postavila na stole a   povedala:
      </tei:p>
      <tei:p>
       — Dve sú mojich rodičov, jedna za vášho otca a tá štvrtá za naše   dieťatko, čo nám umrelo...
      </tei:p>
      <tei:p>
       Pokľakli, modlili sa.
      </tei:p>
      <tei:p>
       Jerguš počul od chlapov, že na Všechsvätých chodievajú do   cintorína a pália sviečky na hroboch. Opytoval sa, prečo mama páli   sviečky doma? Nepovedala. Pozrel do balíčka — bolo tam ešte mnoho   sviečok. Vytiahol jednu, šuchol do vrecka, vytratil sa.
      </tei:p>
      <tei:p>
       Na ceste k dedine stretol sa s Paľom Stierankom.
      </tei:p>
      <tei:p>
       — Idem po teba, — povedal Paľo. — Na cintoríne plno ľudí a sviečok   ako v kostole. Môžeme aj ukradnúť.
      </tei:p>
      <tei:p>
       Cintorín bolo vidieť už zďaleka. Svietil drobnými ohníkmi,   postavenými v poriadku, ako hviezdy na nebi. Chlapci sa   sponáhľali.
      </tei:p>
      <tei:p>
       — Ja už nepasiem, — nadhodil Paľo. — Včera som bol ostatný raz. A   na cintoríne nemám nikoho, lebo sme tu len nedávno. Našich, čo   pomreli, pochovali sme v Sielnici, keď sme tam bývali. A to je veľmi   ďaleko...
      </tei:p>
      <tei:p>
       Jerguš ľutoval Paľa. Neborák, nemá na cintoríne nikoho...
      </tei:p>
      <tei:p>
       — Ak chceš, — povedal, — môžeš ísť so mnou. Môj otec ležia v   starom cintoríne a ja mám sviečku. Zapálime ju a poležíme pri hrobe.   Môžeš ako pri svojom, nebude ti smutno...
      </tei:p>
      <tei:p>
       Paľo súhlasil, podskakoval od radosti.
      </tei:p>
      <tei:p>
       Najprv vošli do nového cintorína. Pri najnovšom, najčerstvejšom   hrobe kľačala mladá žena tučnej tváre, modlila sa, plakala,   zalamovala rukami. Paľo štuchol Jerguša lakťom a pošepol:
      </tei:p>
      <tei:p>
       — Macocha! Pozri, ako sa pretvaruje! Slinami plače! Najprv ho   skántrila, Rudka Červenáka, a teraz ruky lomí! Me-ge-ra!
      </tei:p>
      <tei:p>
       Vypýtal od Jerguša sviečku, priblížil sa k Červenákovmu hrobu,   pokľakol, prežehnal sa. Pripálil sviečku a vzdialil sa. Potučnastá   žena zagánila na neho ponad plece. Chránil sviečku dlaňou, aby ju   prúdenie povetria nezhasilo. Šiel, nevidel pod nohy, potkýnal sa.   Jerguš chytil ho pod pazuchou, viedol do starého cintorína.
      </tei:p>
      <tei:p>
       Tam, na zabudnutých a prepadnutých hroboch, nebolo jediného   svetla. Iba pod starým nahnitým veľkým krížom, naprostriedku pustej   záhrady, blikotalo svetielko v červenom kalichu. V kalichu bol čistý   olej, na ňom plával knôtik s korkovým kolieskom.
      </tei:p>
      <tei:p>
       — Tu ho máme, — povedal Jerguš, vedúc Paľa k plotu. — Ujo   Košaľkuľa hovorili, že bol mocný. A keď ukradol býčka, zabili ho   kamaráti... Ty by si nezabil kamaráta? — obrátil sa k Paľovi.
      </tei:p>
      <tei:p>
       Paľo zastal, obrátil sa tvárou k Jergušovi, sviečka ich osvietila   oboch.
      </tei:p>
      <tei:p>
       — Nie! — povedal dôrazne, rukou zadrapil si do pŕs, — na moj dušu,   nie!
      </tei:p>
      <tei:p>
       Sviečku zasadili na hrob, prevalili sa. Dumali a hovorili, kým   sviečka horela. O komediantoch, ktorí prišli do dediny a ukazujú   celkom malých človiečikov, čo vedia aj chodiť, aj rozprávať. Čudná   vec. Za dva grajciare ťa vpustia do krčmy. A možno sa dívať celý   večer. Zajtra je nedeľa, dobre by bolo nakuknúť...
      </tei:p>
      <tei:p>
       — Budem pýtať od mamky, — povedal Jerguš, — pôjdeme!
      </tei:p>
      <tei:p>
       Sviečka dohorela, odchádzali. Svetlom oslepené oči nevideli, nohy   húpali do jám, potkýnali sa. Bolo treba držať sa okolo hrdla.
      </tei:p>
      <tei:p>
       Krásny je večer Všechsvätých. Tak dobre je v prsiach; ani nie   smutno ani veselo, iba akosi ticho a pokojne...
      </tei:p>
     </tei:div>
     <tei:div type="chapter">
      <tei:head>
       FALOŠNÁ HRA
      </tei:head>
      <tei:p>
       Vo večerných hodinách druhého dňa tislo sa do krčmy množstvo   drobných i odrastených detí. Chlapcov i dievčat. Jerguš a Paľo   Stieranka — po dva grajciare peňazí v hrsti — tisli sa do dverí   prúdom štebotavých, smrkajúcich chalanov. Za dverami stál komediant,   vysoký a plecnatý chlap s fúzmi a s bradou, ako kozy mávajú. Vytŕčal   ruku. Peniaze mu bolo treba na dlaň položiť.
      </tei:p>
      <tei:p>
       — Sem peniaze! Peniaze, peniaze! — vykrikoval hrubým hlasom, —   zadarmo nevpustím ani farára!
      </tei:p>
      <tei:p>
       Paľo s Jergušom sadli si na prvú lavicu. Pred nimi biela plachta,   natiahnutá na latu. Za ňou — pánbohvie, čo môže byť... A v izbe plno   detí. Štebocú, chichocú sa, šarapatia ako potok po skalčí. A tam, hľa   — Zuzka Košaľkuľa s Gustom Peknušiakom — ako sa mu zalieča. Do očú mu   ide, nemajočnica! Na Jerguša len čo šibne zboku očami, hneď sa   odvráti, ani si ho nevšimne... A Gustovi ide oči vyžrať... No počkaj,   budeš sa ty chcieť rozprávať!... A Jergušovi bolo akosi neobyčajne.   Zadíval sa na bielu plachtu, prázdnu, nič na nej nebolo. Mlčal, tvár   mal skrivenú ako ranený človek.
      </tei:p>
      <tei:p>
       Paľo pobadal: dievčatisko je neverné, trápi Jerguša. Nahol sa k   nemu a povedal:
      </tei:p>
      <tei:p>
       — Falošná je, blcha strapatá! Nehodno sa obzrieť na ňu. Ale nech   si zapamätá — na Vianoce nepôjdeme jej spievať a na Veľkú noc ju ani   neokúpeme!
      </tei:p>
      <tei:p>
       Jerguš prisvedčil hlavou a mlčal. Zaumienil si neobzrieť sa viac   na falošnú Zuzku Košaľkuľu.
      </tei:p>
      <tei:p>
       Všetky deti už boli dnu, komediant zavrel dvere, vkĺzol za   plachtu. Zažal si za plachtou lampu, šramotil. Večerilo sa, v izbe   panovala polotma. Deti sa netrpezlivo hniezdili, klopkali nohami.
      </tei:p>
      <tei:p>
       Odrazu zaznel zvonec. Istotne za plachtou. Detí stíchli, napäto   pozerali...
      </tei:p>
      <tei:p>
       Spoza plachty — vrchom — vykukoval drobný človiečik v červených   šatočkách s podivnou čiapočkou na hlave. Uklonil sa, povedal tenkým,   veselým hlasom:
      </tei:p>
      <tei:p>
       — Dobrý večer, mládenci aj dievčatiská! Teraz uvidíte, ako to   bolo, keď čert prišiel po starú babu, a ona nechcela umrieť. Buďte   ticho a počúvajte! Čo tu uvidíte, to sa naozaj stalo...
      </tei:p>
      <tei:p>
       Deti sa zatriasli, zamrazilo v chrbtoch. Človiečik zmizol a začala   sa hra:
      </tei:p>
      <tei:p>
       Žila istá stará baba, ktorá nechcela umrieť. A tu prišiel po ňu   čert — s rohami a dlhým jazykom. Vidly mal také, ako u Budáčov hnoj   vyhadzujú.
      </tei:p>
      <tei:p>
       Stará baba sa naľakala čerta; skryla sa do suda s medom, odtiaľ do   periny a — chlpatá, oblepená perím, vyskočila.
      </tei:p>
      <tei:p>
       Čert zjajkal, nastrašil sa, ušiel. Potom prišiel k starej ten istý   človiečik, čo sa deťom pred hrou prihováral. Že ju bude ratovať, lebo   zvedel, že po babu ide si sama smrť...
      </tei:p>
      <tei:p>
       A smrť, kostra strašná v bielej košeli, s veľkou kosou na pleci,   skutočne prišla. Malý človiečik postavil sa jej do cesty, ona   dočiahla ho rukou. Odskočil a povedal:
      </tei:p>
      <tei:p>
       — Jaj, košeľa, neštekli ma!
      </tei:p>
      <tei:p>
       A tu práve prišiel Jerguš na neslýchané klamstvo: na plachte zočil   tône rúk, ktoré držali a pohybovali tak malým človiečikom, ako aj   smrťou! Aj hlava chlapa-komedianta kmitla sa niekedy a zdalo sa, že   to on vypúšťa z hrdla všakové hlasy, hovorí za človiečika i za babu,   za čerta i za kostnatú smrť! A všetci tí drobní ľudia nie sú živí —   sú možno pajáce z dreva... Jerguš vyskočil na lavicu a skričal:
      </tei:p>
      <tei:p>
       — Klamári! Rukou to robia! Dajte nazad peniaze!
      </tei:p>
      <tei:p>
       Medzi deťmi, ako keď sa husi pobijú, strhol sa krik, hurhaj,   smiech, dupotanie. Pajáce zmizli za plachtou, miesto nich vykukol   bokom fúzatý komediant.
      </tei:p>
      <tei:p>
       — Ktorý to bol?! — opýtal sa srdito, hodil očami po Jergušovi,   chytil ho za väzy, vystrčil na dvor.
      </tei:p>
      <tei:p>
       Deti vrieskali, jačali, chichotali sa do pretrhnutia — prerážalo   až na dvor. Jergušovi sa zdalo, že medzi hlasmi, čo sa mu vysmievajú,   celkom zjavne rozoznáva aj štebotavý smiech falošnej Zuzky   Košaľkule.
      </tei:p>
      <tei:p>
       — Ej, — povedal, — počkaj, toto ti nedarujem! — Chytala ho   neslýchaná zlosť. — Hanbu mi spraviť pred celým svetom. Ešte aj pred   tou... no, obanuješ!
      </tei:p>
      <tei:p>
       Hľadal kameň, nevedel, na čo mu bude. Možno len tak, na nič. Ale   ruky potrhávalo, prsia sa zdúvali, krv nedala pokoja. Chcelo sa biť,   mlátiť, zúriť proti veľkej neprávosti.
      </tei:p>
      <tei:p>
       Zo dverí vybehol Paľo, povedal:
      </tei:p>
      <tei:p>
       — To si nedovoľ! Niečo mu vykáž!
      </tei:p>
      <tei:p>
       Jerguš našiel kameň, neveľký, tľapkavý. Namieril, hodil. Sklo na   obloku zhrkotalo, ukázala sa diera. V izbe veľký krik, šanta ako na   jarmoku. Jerguš a Paľo schytili klobúčiky do hrsti, scupotali nohami,   leteli na Zbojnícky Tanec ako okrídlené, vystrelené tône.
      </tei:p>
     </tei:div>
     <tei:div type="chapter">
      <tei:head>
       VIANOČNÉ STROMČEKY
      </tei:head>
      <tei:p>
       Jerguš a Paľo poprosili pána horára o dovolenie a vybrali sa po   vianočné stromky. Vzali sekeru, píločku i po kuse chleba. Posťahovali   kabáty remencami, aby vietor neprefukoval, a zabrodili sa do veľkého   snehu.
      </tei:p>
      <tei:p>
       Na kopcoch labka pri labke, vytlačená v snehu. Tu stopy   ušiaka-zajaca, tam pazúriky líšky. Brúsili sem a tam iste celú   noc.
      </tei:p>
      <tei:p>
       Krovie počernasté, bez lístia, potriasalo sa vo vetre, pískal na   ňom studený severák. Hraby a krpaté duby šepotali suchými brnavými   listami. Šípky svietili červeno, scvrkli sa mrazom. Možno si z nich   aj zajesť, pochutia ako med. Dobré sú aj trnky, pripálené zimou.   Kaliny tiež nie sú najhoršie, iba trochu horkasté...
      </tei:p>
      <tei:p>
       Vyššie bol sneh hlbší, pustota meravejšia. K stopám líšok a   zajacov pribudli paprčky sŕn a jeleňov. Vietor hral sa so snehom,   kudlil a ukladal ho v tíšinkách. Hra jeho bola detská a radostná.
      </tei:p>
      <tei:p>
       — Odrežeme tri, — povedal Paľo Stieranka. — Tretí môžeme zaniesť   Zuzke. Falošná je, lebo je ešte maličká. Ale keď narastie, bude   lepšia...
      </tei:p>
      <tei:p>
       Zastavili sa pri mladine. Smrečky a jedlice, husto postískané,   spali v pokoji. Vietor ich obchádzal, neodvážil sa zabehnúť medzi ne.   V bludisku stromov, v úzkych a pritmavých uličkách, ľahko zablúdi.   Nenájde cestu von a ľahko umrie vysilením...
      </tei:p>
      <tei:p>
       Spiace stromky nutkali hovoriť ticho.
      </tei:p>
      <tei:p>
       — Odrežeme, — povedal Jerguš, — kde bude prihusto, ako pán horár   kázali. Nebude škoda. Jednako stromky vyschnú, keď im je málo   miesta.
      </tei:p>
      <tei:p>
       Pchali sa húštinou. Sneh zosypal sa z konárov, šudil sa na hrdlo.   Bolo to nepríjemné.
      </tei:p>
      <tei:p>
       Hlboko v mladine nadišli na kolibu. Stála na vyvýšenom bubne,   zaviata snehom dopoly.
      </tei:p>
      <tei:p>
       — Dobre bude, — povedal Paľo, — zohriať sa.
      </tei:p>
      <tei:p>
       Odhrabával sekerou sneh spred dverí.
      </tei:p>
      <tei:p>
       Dvere koliby neboli zamknuté. Chlapci vošli, obzerali. Bolo tam   všetko: lavička, pričňa a ohnisko. Pod lavičkou hŕba dreva, na prični   staré, roztrhané prikrývky. Pri ohnisku začadený hrniec, možno na   čaj.
      </tei:p>
      <tei:p>
       — Iste pán horár, — zisťoval Paľo, — chodia sem, keď ich dážď   zachytí. Čakajú a spia, kým sa nevyprší. Môžeme si osušiť onuce, —   doložil.
      </tei:p>
      <tei:p>
       Lámal triesky, rozkladal oheň. Oheň sa rozblčal, rezavý dym   udieral do očú. Bolo treba otvoriť dvere. V kolibe bolo jednako   teplo.
      </tei:p>
      <tei:p>
       Keď drevo prehorelo, prestalo dymiť. Žeravá pahreba uhlíkov hriala   pokojne. Chlapci prichlopili dvere, rozostreli onuce na lavičku, obuv   položili na kamene k ohňu. Prevalili sa na prične, nohy zamotali do   prikrývok. Ležalo sa príjemne.
      </tei:p>
      <tei:p>
       Nevedieť, ako sa stalo, čas sa premenil. Odmäk pochodil po snehu,   kvapky vody cupotali zo strechy koliby. Na spiacu horu zavalili sa   oblaky, prišli aj ku kolibe. Jerguš videl ich cez škáru na dverách:   kudlili sa ako hustá para z kotla, keď mama vyvára šaty. Prižmúril   oči: zaklopali na dvere, vošli. Zavoňal ich v povetrí, zapáchli   parou. A povedali: „Len sa trošku zohrejeme...“ Sedeli pri ohni,   treli si dlžizné ako špagáty ruky a potriasali krídlami z pavučín...   Plakali od zimy. Dážď pršal v kolibe. Oheň — ledva ho bolo vidieť —   bol prihasený... Jerguš premokol do kože.
      </tei:p>
      <tei:p>
       — Odmäk, — ohlásil sa Paľo.
      </tei:p>
      <tei:p>
       Jerguš, usínajúci, strhol sa, vyskočil. Na ohnisku doháral oheň,   zima sa rozmáhala po kolibe.
      </tei:p>
      <tei:p>
       Chlapci si omotali veľké a studené onuce, natiahli obuv a dupocúc   vyšli. Najprv dovliekli ku kolibe suché, dávno zoťaté stromy, aby   koliba nezostala bez dreva. Priniesli viac, ako spálili — tak sa   patrí na poriadnych ľudí. Drevo poroztínali, poukladali v kolibe pod   lavičkou.
      </tei:p>
      <tei:p>
       V podvečer vyhliadli tri stromky: pre Paľa, pre Jerguša a Zuzku   Košaľkuľu. Stromky — ako sa obidvaja na vlastné oči presvedčili —   zavadzajúce iným. Spílili ich a zavliekli do dediny.
      </tei:p>
      <tei:p>
       Za tmy, opatrne, po prstoch, vošli do dvora, kde bývala Zuzka   Košaľkuľa. Postavili stromec k dverám, potíšku odbehli.
      </tei:p>
     </tei:div>
     <tei:div type="chapter">
      <tei:head>
       ŠTEDRÝ VEČER
      </tei:head>
      <tei:p>
       Štedrý deň pokojne ustúpil, akosi zmizol v ponurom bezvetrí. A keď   sa stmilo, začali padať veľké ako cárašníky chumáče snehu. Spúšťali   sa pomaly, voľnučko, ukladali sa našušorené na stvrdnutý starý   sneh.
      </tei:p>
      <tei:p>
       Prišiel Maťo Kliešť Horúci, biedne odetý, bez teplého kožúška.   Rozprával, že nemá doma stromka, macocha nedovolila priniesť. A na   večeru bude mať kapustnicu so zemiakmi.
      </tei:p>
      <tei:p>
       — Zostaň u nás, — povedala mama, — bude nám veselšie.
      </tei:p>
      <tei:p>
       Anna s Jergušom a Rudkom okrúcali kocky cukru do farebných   papierikov. Pchali triesočky do orechov, uväzovali na nitky. Maťo   pripojil sa k robote, usilovne pomáhal.
      </tei:p>
      <tei:p>
       Pouväzované vešali na stromec. Aj niekoľko najkrajších jabĺk, aj   strúčky svätojánskeho chlebíčka. Rudka potvárali, že kradne cukor a   potajomky vyjedá. Anna nútila ho hovoriť; Rudko nechcel, mal plné   ústa — nemohol. Odohnali ho, maškrtníka, preč od stola. Sadol si do   kútika, smrkal, tíško plakal.
      </tei:p>
      <tei:p>
       Na lavici pri sporáku sedela divá mačka. Spriatelila sa s rodinou,   prišla bývať do kuchyne. Pohladiť sa dala len Jergušovi, Rudko aj   Anna sa jej báli. Šibala bujným chvostom, hľadela na deti ohnivými   očami.
      </tei:p>
      <tei:p>
       Maťo Kliešť Horúci rozprával nahlas, aby aj mama počula:
      </tei:p>
      <tei:p>
       — Náš otec boli kanonierom pri vojsku. A teraz sú v meste   stoličným hajdúchom. Majú šaty ako vojak, len trošku inakšie. Radi ma   majú, keď sú opitý. Ale keď sú triezvy, zazerajú ako čert!
      </tei:p>
      <tei:p>
       Nikto nič nepovedal, mama sa potajomky usmievala okolo hrncov pri   sporáku.
      </tei:p>
      <tei:p>
       — A všetko uveria, čo macocha na mňa navraví. Samú nepravdu! Ale   keď sú opitý, čítajú mi z knižky. Vedia aj písať — naučili sa pri   vojsku...
      </tei:p>
      <tei:p>
       — Z modlitebnej knižky? — opýtala sa Anna.
      </tei:p>
      <tei:p>
       — Nie! — povedal Maťo Kliešť Horúci. — Z takej knižky, ako jeden   chytal zbojníkov. Volal sa detektív... To je také krásne, že nemožno   ani spávať...!
      </tei:p>
      <tei:p>
       Jerguš povedal:
      </tei:p>
      <tei:p>
       — Iste niekto navymýšľal. Nebude to ani pravda.
      </tei:p>
      <tei:p>
       Maťo Kliešť nedal si povedať:
      </tei:p>
      <tei:p>
       — Čistá pravda! — prízvukoval. — V knihe je napísané — na vlastné   oči som videl. Ten chlapisko, čo sa volá detektív, skryl sa do hodín!   Nie do takých, — ukazoval na pondusové hodiny na stene, — ale do   hodín, čo boli veľké ako chliev. Odvesil kyvadlo a čakal... A keď   prišli zbojníci, vybehol a bil. Len sa tak prášilo!
      </tei:p>
      <tei:p>
       Anna zvraštila tvár a povedala:
      </tei:p>
      <tei:p>
       — Nevravte už, ja sa bojím!
      </tei:p>
      <tei:p>
       Jerguš sa jej vysmieval, dal jej frčku do nosa.
      </tei:p>
      <tei:p>
       Stromec, keď už bol plne ovešaný, zavesili nad stolom na   podhradnicu. Mama podala večeru: kapustnú polievku s klobáskou,   opekance s makom, lekvárové a makové koláče. Zaniesla aj Chvostíkovi,   aby vedel, že je Štedrý večer. Po večeri mohli sa jesť orechy i   jablká, koľko chutilo.
      </tei:p>
      <tei:p>
       Na dvore, dolu pri bráničke, dojedal Chvostík do Cigánov.   Nevpustil ich do dvora zaspievať o narodení v Betleheme. Pajedili sa,   vykrikovali, potom zatíchli.
      </tei:p>
      <tei:p>
       — Nemáme peňazí, — povedala mama, — a Cigáni nechcú koláče. Dobre,   že ich Chvostík nevpustí.
      </tei:p>
      <tei:p>
       Na dvore ozvali sa bystré kroky. Chvostík ani slovíčka — istotne   niekto známy...
      </tei:p>
      <tei:p>
       Zaklopal, dvere otvoril, ukázal zdravú a veselú tvár — pastierik   Paľo Stieranka. Jergušovi od radosti srdce podskočilo. Paľo Stieranka   povedal vinš: aby v dome bolo hojne požehnania. Mama poďakovala,   ponúkla Paľa koláčom, orechami. Sadol si k Jergušovi, povedal   šeptom:
      </tei:p>
      <tei:p>
       — Poďme do dediny!
      </tei:p>
      <tei:p>
       — Opýtam sa... — povedal Jerguš.
      </tei:p>
      <tei:p>
       Mama dovolila.
      </tei:p>
      <tei:p>
       — Nebuďte dlho, — povedala, — bude tuhý mráz.
      </tei:p>
      <tei:p>
       S chlapcami zobrala sa aj Anna, doma zostali len mama s Rudkom.   Rudko neľutoval — chcelo sa spať, hlavu — ťažkú ako cent — ťahalo a   ťahalo na zem. Nedbal, že všetci odišli.
      </tei:p>
      <tei:p>
       Anna sa v dedine odtratila, zabočila na horný koniec. Nevedieť kam   išla.
      </tei:p>
      <tei:p>
       — Viete, — povedal Paľo Stieranka, — mali by sme ísť zaspievať...   Na horný koniec — krivému ujovi... Možno aj Jožo bude doma. Posedíme   a počkáme na polnoc...
      </tei:p>
      <tei:p>
       Maťo Kliešť schvaľoval, Jerguš mlčky súhlasil, a šli. Zastali pod   oblokom uja Košaľkuľu a spievali: „Radostnú novinu nesieme vám...“   veľmi čudne. Paľo zaťahoval, Maťo spieval falošne. Jerguš — smiešno   mu bolo — smial sa do spevu. Z dverí vyskočila Zuzka, volala chlapcov   do izby. Išli: Paľo popredku, za ním Maťo a Jerguš naostatku.   Neoddalo sa: za stolom sedel Gusto Peknušiak, naproti nemu Jožo   Košaľkuľa, pri Jožovi Anna, Jergušova sestra. Hrali sa s kartami.   Zuzka sadla si vedľa Gusta Peknušiaka, smiala sa mu celkom tak ako   nedávno v krčme, keď ukazovali komédiu s pajácmi. Zuzka ponúkla   chlapcov sadnúť.
      </tei:p>
      <tei:p>
       Gusto Peknušiak sa uškrnul a povedal:
      </tei:p>
      <tei:p>
       — Počuj, Jerguš, ale si vytrepal ten oblok na krčme!
      </tei:p>
      <tei:p>
       Jerguš hodil plecom, zapýril sa.
      </tei:p>
      <tei:p>
       — To je nič, — povedal, — a možno, že si to vybil ty, len tak na   mňa vravíš... — chcel Gusta rozhnevať.
      </tei:p>
      <tei:p>
       — Ty si vybil, — povedal Gusto, — lebo ťa vyhodili...
      </tei:p>
      <tei:p>
       A Jerguš na to:
      </tei:p>
      <tei:p>
       — To je nič. Ale nech si sprobuje ten komediant — ešte raz nech   príde, čo mu vykonám!
      </tei:p>
      <tei:p>
       Maťo Kliešť Horúci povedal:
      </tei:p>
      <tei:p>
       — Ako náš otec čítali o zbojníkoch, čo sa naozaj stalo. Jeden sa   skryl do hodín a čakal...
      </tei:p>
      <tei:p>
       Zuzka sa ohlásila smiechom:
      </tei:p>
      <tei:p>
       — Do hodín — chi-chi-chi — to som ešte nepočula! — Smiali sa, aj   Gusto Peknušiak, aj Anna s Jožom Košaľkuľom.
      </tei:p>
      <tei:p>
       Maťo Kliešť sa urazil, vstal a šiel k dverám. Paľo Stieranka a   Jerguš pobrali sa za ním. Zuzka skočila, chytila Jerguša za rukáv a   ticho povedala:
      </tei:p>
      <tei:p>
       — Ty zostaň, Jerguško!
      </tei:p>
      <tei:p>
       — Idem s kamarátmi! — povedal vážne a odišiel.
      </tei:p>
      <tei:p>
       Vyšli zo dvora, kráčali dedinou, mlčali. Paľo sa ohlásil prvý:
      </tei:p>
      <tei:p>
       — Falošná je a nemá očú. Lebo je ešte maličká. Ale keď narastie,   možno bude lepšia...
      </tei:p>
      <tei:p>
       Po dedine, pod oblokmi domov, ozýval sa spev o narodení. Postávali   skupiny ľudí, rozhovárali sa, čakali polnoc. Nebo bolo jasné, mráz   sťahoval nosné dierky.
      </tei:p>
      <tei:p>
       — Čo len to, — povedal Jerguš, — nikdy viac na ňu nepozriem!
      </tei:p>
      <tei:p>
       Poodprevádzali sa, rozišli sa spať. Jerguš predstavoval si Zuzkinu   tvár, úlisne usmiatu, výsmešnú, s jedovatým jazýčkom. Na Gusta   Peknušiaka hľadí, oči mu ide vyžrať... Striaslo ho. Odohnal ju spred   očú, myslel na Paľa Stieranku, dobrého kamaráta: pri tebe je — cítiš   sa dobre, ako v nebi. A Maťo...? Macochu má, neborák...
      </tei:p>
      <tei:p>
       Zdalo sa, Jergušovo kamarátstvo so Zuzkou Košaľkuľou sa tohto   večera skončilo.
      </tei:p>
     </tei:div>
     <tei:div type="chapter">
      <tei:head>
       PANSKÉ ZNÁMOSTI
      </tei:head>
      <tei:p>
       Ujo Košaľkuľa prišiel. Na dvore spúšťal sa sneh v teplom prievane   podvečera. Ujova drevená noha hlboko húpala do rozmáčanej zeme.
      </tei:p>
      <tei:p>
       — Prišiel som, — povedal mame, — daj chlapca do roboty.
      </tei:p>
      <tei:p>
       Rozpovedal všetko: že sa stal vrátnikom v Hute. Vyrába sa tam meď   z belasého liadku. A prijali by troch chlapcov, preto prišiel zavolať   Jerguša.
      </tei:p>
      <tei:p>
       — Aj môjho chlapca, Joža, prijali, aj chlapčiska od vašich   susedov, Števa Fašangu. Nech sa chlapci učia robiť, aspoň sa   nerozblúdia...
      </tei:p>
      <tei:p>
       Mama bola rada, ujovi poďakovala. Pohladila Jerguša po vlasoch a   povedala:
      </tei:p>
      <tei:p>
       — Nuž nech. Bude z neho dobrý robotník...
      </tei:p>
      <tei:p>
       Ujo ešte mnoho narozprával. Ako možno potrafiť do Huty. O pánoch v   robote, o pláci — ako platia — nikde toľko nezarobíš. Nadymil z   fajky, až zadúšalo, a odišiel.
      </tei:p>
      <tei:p>
       Jerguš pustil sa ráno na mesto. Fľašku kávy, slaninu a kus chleba   niesol si pod pazuchou. Živnosť na celý deň.
      </tei:p>
      <tei:p>
       Skraja mesta, po pravej ruke, ohradené vysokým plotom, stáli veľké   budovy. Ozývalo sa v nich ťažké búchanie, z vysokých komínov valil sa   počernastý dym. Ako ujo dobre povedal, bude to akiste Huta.
      </tei:p>
      <tei:p>
       Jerguš obchádzal plot, dostal sa k bráne. Z malého domku za bránou   vykukol ujo Košaľkuľa, usmial sa, otvoril Jergušovi, vpustil ho do   dvora.
      </tei:p>
      <tei:p>
       — Zachovaj si! — povedal. — Tam počkaj predo dvermi, — ukázal na   vysokú budovu vo dvore. — A keď pôjdu tučný pán, čo majú tvár červenú   a na nose zlaté okuliare, daj dolu klobúk a pozdrav sa. To sú pán   direktor! — pošepol s úctou. — Vojdi za nimi do kancelárie a povedz   im, že si prišiel robiť.
      </tei:p>
      <tei:p>
       Jerguš šiel, stál pri dverách dlho, veľmi dlho. Zima ho mrvila.   Tučného pána s okuliarmi akoby nebolo na svete. Začal sa prechádzať   pozdĺž budovy, premýšľať o svojom novom budúcom živote.
      </tei:p>
      <tei:p>
       Vybehol z malého domku ujo Košaľkuľa, zahodil sa ako v   nebezpečenstve rovno k bráne. Klobúk sňal, otvoril. Vošiel tučný pán   s vypučeným bruchom, s tvárou červenou a so zlatými okuliarmi na   nose. Na uja nepozrel, na pozdrav nepoďakoval. Tvár mal srditú, akú   Jerguš ešte ani nevidel. Bolo treba sa obávať, že v každej chvíli   môže zrýknuť strašnou, bujačou zlosťou, zadláviť všetko,   vinné-nevinné, čo sa nablízku natrafí, svojím veľkým bruchom. Jerguš   pocítil v chrbte podivné mrazenie.
      </tei:p>
      <tei:p>
       Tučný pán zamieril proti nemu. Odstúpil, klobúk sňal, poklonil sa   neobratne.
      </tei:p>
      <tei:p>
       Nevšimol si, zdalo sa — nepoďakoval. Čudná vec. Do kancelárie   nešiel, začal chodiť po dvore. Sem a tam, pozdĺž budovy. Tak isto ako   Jerguš. Hľadel pred seba, na svoje pekne vyleštené topánky. Fučal   povážlivo. Stretal sa s Jergušom znova a znova.
      </tei:p>
      <tei:p>
       „Nezbadali,“ myslel Jerguš, „patrí sa pozdraviť...“
      </tei:p>
      <tei:p>
       Sňal klobúk, poklonil sa úctivo; nijaká odpoveď.
      </tei:p>
      <tei:p>
       „Môže byť — hluchý sú — treba hlasnejšie...“
      </tei:p>
      <tei:p>
       Šiel mu naproti, sňal klobúk, ostro povedal:
      </tei:p>
      <tei:p>
       — Daj Boh šťastia!
      </tei:p>
      <tei:p>
       Nevyplatilo sa. Pán zastal, zablýskal očami, očervenel v tvári ako   cvikla.
      </tei:p>
      <tei:p>
       — Daj pokoj, — povedal, — kopnem ťa, budeš mať!
      </tei:p>
      <tei:p>
       Čudné. Nepochopiteľné. Jerguš stál zarazený, v údive nevedel, čo   si počať. Kopnúť? Radšej ide preč! — Pobral sa k bráne.
      </tei:p>
      <tei:p>
       — Stoj! — zakričal tučný pán a pokročil za ním. — Čo tu vlastne   chceš?!
      </tei:p>
      <tei:p>
       — Robotu, — povedal Jerguš, — ujo Košaľkuľa povedali...
      </tei:p>
      <tei:p>
       Tučný pán sa mu zahľadel do očú tak, akoby ho nevidel, a hľadel   cez neho ďaleko, veľmi ďaleko. Premýšľal, hrýzol si do gamby.
      </tei:p>
      <tei:p>
       — Choď, — povedal, — do kancelárie k pánu majstrovi! — ukázal na   dvere.
      </tei:p>
      <tei:p>
       Šiel. Najprv úzkou chodbou, potom cez dvere, na ktorých boli   tabuľky s písmom. Vošiel do izby so stolmi, všakovými knihami a   papiermi. Pán majster, usmievavý, s krátkymi fúzikmi, s ružou na   pravom líci — ženičky v dedine by povedali, že je čertovým chvostom   šibnutý človek — vstal od stolíka a povedal tichým hlasom:
      </tei:p>
      <tei:p>
       — Zabudol si zaklopať... — Ukazoval na dvere.
      </tei:p>
      <tei:p>
       Jerguš pristúpil k dverám, chybu napravil: zaklopal na dvere   zdnuka.
      </tei:p>
      <tei:p>
       Pán majster sa veľmi chichotal, nevedieť prečo. Opýtal sa Jerguša,   čo chce, ako sa volá, zapísal si ho na papier a povedal:
      </tei:p>
      <tei:p>
       — Stúpaj za mnou!
      </tei:p>
      <tei:p>
       Jerguš išiel. Viedol ho von z brány hore úzkou uličkou k nízkemu   domu so zelenými obločnicami. Takto mu vravel:
      </tei:p>
      <tei:p>
       — Budeš kálať drevo, a keď pokálaš, príď do Huty! V nízkom dome   bývala majstrová, tučná pani s končitým nosom. Vyšla do pitvora.
      </tei:p>
      <tei:p>
       — Prišiel drevo rúbať, — povedal pán majster, ukázal na Jerguša a   hneď aj odišiel.
      </tei:p>
      <tei:p>
       Pani majstrová obzerala Jerguša od hlavy po päty.
      </tei:p>
      <tei:p>
       — U nás, — povedala, — nesmie sa kradnúť.
      </tei:p>
      <tei:p>
       — A ja ani nekradnem! — odpovedal srdito.
      </tei:p>
      <tei:p>
       Reči pánov začínali sa mu nepáčiť. Chceli by ho potvárať,   pánikovia!
      </tei:p>
      <tei:p>
       Z dverí vyšlo malé dievčatko na dlhých, tenkých nôžkach, s tvárou   ako zapálené jabĺčko. Zadívalo sa na Jerguša.
      </tei:p>
      <tei:p>
       — Elenôčka, — oslovila ju pani majstrová, — zaveď tohto chlapca do   dvora. Prsty si neodtni! — pohrozila Jergušovi.
      </tei:p>
      <tei:p>
       Elenôčka, skackajúc ako kozľa, utekala pred Jergušom. A čo bolo na   úzkom dvore, obohnatom záhradkou? Hŕba popíleného dreva, pri ňom klát   s ťažkou sekerou. Jerguš zhodil kabát, s klobúkom na plot zavesil,   chytil sa do roboty. Drevo, rozkálané, akoby ho vymeral, veselo   zvonkalo.
      </tei:p>
      <tei:p>
       Elenôčka stála, dívala sa, usmievala.
      </tei:p>
      <tei:p>
       — Vieš ty rúbať, — povedala vľúdne, — mocný si —   najmocnejší...!
      </tei:p>
      <tei:p>
       Jerguš prestal rúbať, zadíval sa na ňu. Oči mala ako zrelé slivky,   akési lepkavé. Priliepali sa naňho, vpíjali do tvári, do zraku, do   čela i vlasov. Chcelo sa pristúpiť k nej bližšie, povedať   najradostnejšie slovo.
      </tei:p>
      <tei:p>
       Odtrhol oči, pokukal dvorcom. Od Elenôčky bokom, okolo misky so   zemiakmi, klbčili sa vrabce. Sliepky postávali, nedbalo   krákorili.
      </tei:p>
      <tei:p>
       — Keď chcem, — povedal Jerguš, — môžem chytiť aj vrabca... Budeš   vrabca?
      </tei:p>
      <tei:p>
       — Budem! — povedala Elenôčka, akoby nerozumela jeho slovám.
      </tei:p>
      <tei:p>
       Jerguš položil sekeru na klát, zahľadel sa na vrabce. Ústa   stiahol, oči na vtáčatá prilepil. Pokročil — vrabce odleteli, jeden s   našušoreným perím, so zobáčikom obráteným k nebu, s hlávkou   nakrivenou čakal, nehýbal sa. Jerguš vzal vtáča, podal ho   Elenôčke:
      </tei:p>
      <tei:p>
       — Tu máš vrabca, — povedal.
      </tei:p>
      <tei:p>
       Chytila ho bojazlivo, držala tenkými prštekmi, obzerala   vypleštenými, splašenými očami.
      </tei:p>
      <tei:p>
       Z pitvora vykukla pani majstrová a povedala Jergušovi:
      </tei:p>
      <tei:p>
       — Zachovaj si: panskému dievčaťu nesmieš tykať!
      </tei:p>
      <tei:p>
       Jerguš sa začervenal, zahanbil: či sú azda páni nie ľudia?
      </tei:p>
      <tei:p>
       — A veď mi aj ona tyká! — povedal hlavato a tuho zaťal do   dreva.
      </tei:p>
      <tei:p>
       — Ona môže, — povedala pani majstrová, — ona je panské dievča, a   ty obyčajný robotný chlapec!
      </tei:p>
      <tei:p>
       Odišla, pojala aj Elenku. Zakazovala jej vrátiť sa na dvor,   rozprávať sa s robotným chlapcom.
      </tei:p>
      <tei:p>
       Jerguš, preplnený trpkosťou, zlostne zatínal do dreva. Drevo   fŕkalo, odskakovalo. Rúbal a rúbal. Blížilo sa poludnie, keď rozkálal   posledný klátik. Vytratil sa zo dvora — cez záhradu a cez plot. Aby   sa s pánmi ani nestretol. Vošiel bránou do Huty, kde ujo Košaľkuľa   sedel pri oblôčiku a dymil fajkou. Sadol na podstienok veľkej budovy,   zjedol svoj obed: slaninu s chlebom zapil studenou kávou. Slová pani   majstrovej, že Elenôčke nesmie tykať, veľmi ho trápili.
      </tei:p>
     </tei:div>
     <tei:div type="chapter">
      <tei:head>
       NOVÁ JAR
      </tei:head>
      <tei:p>
       V pozadí dvora stálo ohromné, začmudené stavisko, z jeho strechy   vyrastal vysočizný komín. Jerguš sa and nenazdal: zo širokých,   odchýlených dverí, za ktorými zívala tma, vybehli kamaráti: Jožo   Košaľkuľa a Števo Fašanga Cengáč.
      </tei:p>
      <tei:p>
       — Prijali ťa? — opýtal sa Števo. — My už robíme — najviac chodíme   chlapom pre pálenku, a dobre nám je. Ale to je nie len tak: fľašku   musíš skryť pod kabátom, aby nebolo zbadať. A ak sa opýta pán   majster, oklamať, že ideš po dohán.
      </tei:p>
      <tei:p>
       Volali Jerguša do začmudenej budovy. Hrať sa na schovávačku.
      </tei:p>
      <tei:p>
       V polotme veľkej miestnosti žiaril oheň všakovými plameňmi:   belasým i zelenkavým, lilavým i bielym. Pri ohnisku ohromné kladivo,   veľké ako pol chlapa, ležalo na ozrutnej nákove. Topor kladiva bol z   celej hrady, dotýkal sa koncom velikánskeho dreveného kolesa, z   ktorého trčalo niekoľko mocných zubov. Chlapci poúčali Jerguša:
      </tei:p>
      <tei:p>
       — Do ohňa položí sa kusisko medi, rozpáli sa na bielo, až iskry   fŕkajú. Chlapi schytia ho dlhými kliešťami, zavlečú na nákovu. Pod   veľké koleso pustia vodu. Koleso sa pohne, zuby zachytávajú topor,   stláčajú dolu. Kladivo sa dvíha. Topor, keď sa koleso podalo dolu,   zošmykne sa zo zuba, kladivo udrie na nákovu. Tak udiera a udiera.   Chlapi obracajú meď, podkladajú, zvŕtajú. Z medi spravia hrubizný a   ťažký kotol. Ochladia ho, vložia do takej spravy, kde ho dotiaľ mece,   kým sa nerozsype na mnoho tenkých kotlov. Taká je to robota.
      </tei:p>
      <tei:p>
       Napravo od ohniska stálo mnoho kadí, naplnených bledobelasou   tekutinou. Jergušovi kamaráti hovorili, že je to rozpustený liadok.   Obsahuje mnoho medi. Robotníci vkladajú do liadku platne a meď, čo je   v liadku, usadzuje sa na ne.
      </tei:p>
      <tei:p>
       Bolo rozhodnuté hrať sa na schovávačku medzi týmito veľkými   kaďami. Dobre sa možno skryť. Polotma, úzke chodbičky, kútiky, kam sa   len obrátiš. Inde sa neslobodno skrývať. Chlapi spia, treba im dať   pokoj. Koho prvého nájde ten, čo hľadá, povie len toľko:   Pamparica-pac, ani jeden viac! — Dotkne sa ho rukou. Potom nájdený   pôjde žmúriť. A bude to znamenité. Možno sa hrať až do jednej hodiny,   kým chlapi vstanú a začne sa robiť.
      </tei:p>
      <tei:p>
       Kamaráti sa skrývali, hrali, pokrikovali. Bolo to tajomné,   zaujímavé. Ticho ako pod zemou a polotma — až mrazilo. Hľadajúci ide   po prstoch — len tvár mu vidieť, ako svieti, strašlivo, neobyčajne.   Zahľadí sa na teba, kuká, rozoznáva. — Pamparica-pac! — zvolá. Hlas   ozýva sa po veľkej, tmavej miestnosti, lieta po kútoch, skáče od zeme   až do povaly. Potom umrie, akoby ho tma zadusila...
      </tei:p>
      <tei:p>
       Sprobuješ zutekať — hľadajúci ťa chytí, zadrapí za plece; musíš sa   poddať, ísť žmúriť a hľadať.
      </tei:p>
      <tei:p>
       Jerguš sa skrýval poza kade, kradol sa z kútika do kútika. Jožo   Košaľkuľa hľadal. O Števovi Fašangovi sa nevedelo, kde je. Zrazu   Jerguš nadišiel na hľadajúceho Joža Košaľkuľu.
      </tei:p>
      <tei:p>
       — Pamparica-pac! — skričal Jožo, podal sa za Jergušom. A tu —   okolo kadí počuť bolo neobyčajný dupot, údery a plač. Števo Fašanga   kričal, jajkal bolestne. Dupot sa blížil k Jergušovi... Spoza kade   vyvalil sa pán majster. S gumovou hadicou v ruke. Na tvári hral mu   nepochopený úsmev čerta. Začiahol Joža Košaľkuľu; spadol, zbliakol   ako jahniatko, ktorému zlostný pastier nôžku zlomil. Jerguš dal sa   utekať; nebolo kde, chodba medzi kaďami nemala východu. Doskočil od   kútika, obrátil sa proti pánu majstrovi. Pribehol, pretiahol ho   ťažkou hadicou. Cez ľavú ruku. Hadica siahla i cez chrbát.
      </tei:p>
      <tei:p>
       — Tu máš pac! — povedal, uškeril sa, vytrčil červíkmi vyžraté   zuby. — Naučím ťa poriadku! — doložil, obrátil sa a odišiel.
      </tei:p>
      <tei:p>
       Jerguš bolestne skrivil tvár. Chytil sa za ruku — bolela, až sa v   očiach tmilo. Počul plač Števa Fašangu a Joža Košaľkuľu.
      </tei:p>
      <tei:p>
       — Poďte! — zakričal, obopnúc ruku prstami pravej ruky na boľavom   mieste, — ideme preč, biť sa nedáme!
      </tei:p>
      <tei:p>
       Neprichádzali. Plakali čoraz tichšie a tichšie, zatiahli.
      </tei:p>
      <tei:p>
       Jerguš, stískajúc ľavú ruku, zatínajúc zuby ako v trapiech, tackal   sa chodbičkami medzi kaďami von zo začmudeného budoviska, pod belasé   čisté nebo. Prešiel dvorom, prekĺzol vedľa domku pri bráne, kde ujo   Košaľkuľa z fajky dymil, zahol uličkou vpravo, kade ho viedol pán   majster, čertovým chvostom šibnutý človek. Ulička sa skoro skončila,   za ňou začínal sa kopec, porastený borovicami a krpatým krovím.
      </tei:p>
      <tei:p>
       Pod kopcom, na smetisku, vtáky zvestovali príchod novej jari.   Pipíšky pišťali, spievali, pobehúvali na tenuškých nôžkach; konôpky,   čížiky i stehlíky štebotali — zdalo sa — srdiečka sa im otriasajú...   Nachyľovali hlávky, hľadeli na nebo, ktoré nemá nikde konca, ktorému   sa nemožno priblížiť, chytiť ho do ruky — ani tam, na ďalekých a   vysokých vrchoch.
      </tei:p>
      <tei:p>
       — Nová jar ide! Nová jar — radostná, s kvetmi i potôčkami, s   vetríkmi, čo trávu češú a neviditeľnými nôžkami chodia po stromoch, —   spievali rozradostené vtáky. — Nová jar, nová jar — radostná...!
      </tei:p>
      <tei:p>
       Jerguš zhlboka vydýchol, pobral sa hore kopcom. Skalnatým   chodníčkom, hore — hore. Smerom na Studenú jamu a bokom od nej — na   salaš. A ako kráčal z nohy na nohu, ako sa vzďaľoval mestu, za každým   krokom väčšmi zatínal zuby, väčšmi stískal vykĺbenú ruku. Z tvári   zmizli všetky znaky radostného detstva. Ono umieralo — náhle a   nenávratne. A ku kolibe miesto dieťaťa blížil sa zatrpknutý tvor s   bičom tvrdosti na tvári.
      </tei:p>
      <tei:p>
       Bača čistil kolibu, valasi za kolibou reparovali, skladali treslá.   Pripravovali košiar pre ovce — zajtra ich priženú...
      </tei:p>
      <tei:p>
       Jerguš zastal mlčky vo dverách koliby, so zaťatými zubmi, s rukou   stisnutou.
      </tei:p>
      <tei:p>
       — Čože, syn môj?! — opýtal sa bača.
      </tei:p>
      <tei:p>
       Jerguš povedal, vysvetlil.
      </tei:p>
      <tei:p>
       — Ej, načože ty ideš medzi pánov! — povedal mrzuto, chytajúc   Jergušovu ruku. Sprašťala, zabolela na nevydržanie, Jerguš nepovedal   ani slova, iba zubami stískal. — Vravím, daj si s pánmi pokoj, nie si   ty na také služby súci, — doložil. — Zostaneš u nás pomáhať pri   ovciach...
      </tei:p>
      <tei:p>
       Vykĺbenú ruku napravil. Jerguš si sadol na lavičku, ovesil hlavu,   prevalil sa, zaspal. Bača ho prikryl teplým kožuchom.
      </tei:p>
     </tei:div>
    </tei:div>
   </tei:div>
   <tei:div type="chapter">
    <tei:head>
     <tei:emph>
      <tei:hi>
       Jerguš   Lapin
      </tei:hi>
     </tei:emph>
    </tei:head>
    <tei:div type="chapter">
     <tei:head>
      <tei:emph>
       <tei:hi>
        III
       </tei:hi>
      </tei:emph>
     </tei:head>
     <tei:div type="chapter">
      <tei:head>
       POVESŤ
      </tei:head>
      <tei:p>
       Za nocí, keď víchor hvižďal a drúzgal konáre stromov, niekedy   ozvali sa tajomné výstrely na Zbojníckom Tanci. A lampa v dome ledva   žmurkala... Ľudia v dedine hovorili, že Jerguš Lapin bol navštíviť   svoju matku. Výstrely oznamovali svetu, že žije a zdravý odchádza do   vrchov.
      </tei:p>
      <tei:p>
       Medzi ľudom zrodila sa pieseň, čo zachovala Jergušovu pamiatku až   po naše časy:
      </tei:p>
      <tei:p>
       <tei:emph>
        [:Zabiu Jerguš jalovičku,:]
       </tei:emph>
      </tei:p>
      <tei:p>
       <tei:emph>
        [:hodiu kožku pod lavičku.:]
       </tei:emph>
      </tei:p>
      <tei:p>
       <tei:emph>
        [:Už žandári za ním idú,:]
       </tei:emph>
      </tei:p>
      <tei:p>
       <tei:emph>
        [:už kožtičku neukryjú.:]
       </tei:emph>
      </tei:p>
      <tei:p>
       <tei:emph>
        [:Zvrtou Jerguš valaštičkou,:]
       </tei:emph>
      </tei:p>
      <tei:p>
       <tei:emph>
        [:ta im ušjou aj s kožtičkou...:]
       </tei:emph>
      </tei:p>
      <tei:p>
       Udalosť, o ktorej hovorí pieseň, stala sa na Zbojníckom Tanci, na   rodnej samote Jerguša Lapina.
      </tei:p>
     </tei:div>
     <tei:div type="chapter">
      <tei:head>
       NEPOKOJ VRCHOV
      </tei:head>
      <tei:p>
       Studená jama ležala vo výšinách. Za dní spievala žriedlami   znamenitej vody, ktorú mocní chlapi zachytili do drevených válovov. K   válovom za pálčivých letných poludní prichádzal žiadostivý statok   nasŕkať sa studeného moku, čo vyteká z hlbín zeme, a odpočinúť si v   tôni hlbokého krovia. Za mrku jama temno klokotala a strašila   temravou pustotou.
      </tei:p>
      <tei:p>
       Pod jamou stála koliba, s nočnou tmou pasoval sa jej načervenavý   oheň, keď zavítal do nej vrchovský zbojník Slepý Turoň.
      </tei:p>
      <tei:p>
       — Daj Boh šťastia! — rozrušil tichý večer svojím zvyčajným   pozdravom.
      </tei:p>
      <tei:p>
       Nahnutý šedivý bača postával pri kolibe a jeho jediný pomocník   posedúval na prahu.
      </tei:p>
      <tei:p>
       Baču menovali ujom Stierankom. Bol mladším bratom dedinského   pastiera a ujcom Paľa Stieranku, pastierovho syna. A jeho pomocník —   dieťa vrchovskej samoty. Ukrýval v sebe všetok nepokoj vrchov i mocnú   lásku, čo ho prikovala k nim.
      </tei:p>
      <tei:p>
       A kto bol zbojník Turoň? Povestný čertov človek, ktorý v   šelmovských očiach pod hustými obrvami utajoval čarovnú silu.   Pohľadom očarúval kŕdle oviec po panských majeroch a vyvádzal ich do   hôr. Jeho oči videli len v noci, a vo dne boli slepé. Turoň zbojník   musel sa skrývať pred slnkom v hustých lesoch. Slepým nazvali ho   žandári, ktorí tuho hľadali jeho stratenú stopu.
      </tei:p>
      <tei:p>
       Zasadol si na prahu:
      </tei:p>
      <tei:p>
       — Ej, veď sa len ponevieram tým hrbatým svetom!... — Bol smutný —   neveselý. Hrbil starý chrbát, tvrdou dlaňou zastieral oči. Zdalo sa,   že svetielkujú medzi prstami zelenkavým odrazom. — Hora umiera,   scvrkáva sa ako ja! Čoraz je menšia, čoraz hrbatejšia. Nenájdeš už v   nej bezpečnosti... — odvrátil sa od ohňa.
      </tei:p>
      <tei:p>
       Bača sa zahľadel na neho od chrbta. A ten druhý, čo na prahu   sedel, iba bradu podopieral a pred seba hľadel, akoby nemal slov.
      </tei:p>
      <tei:p>
       — A ďaleko vo svete sú mestá, — chripel Slepý Turoň. — Veľké   mestá, bohatí ľudia, železnice... Narodiť sa ešte raz, učil bych sa z   múdrych kníh, žil vo veľkých mestách a zbíjal by som pánov — oberal   ich o peniaze.
      </tei:p>
      <tei:p>
       Potom dlho čušal. Bača sa nezdržal, očistil si hlas:
      </tei:p>
      <tei:p>
       — Pred tromi rokmi — ak pamätáte — tu vás boli chytili. Okovali a   priviazali k tamtomu drevu... — ukazoval na stĺp, zasadený pred   kolibou. — A ešte vždy nedáte tým veciam pokoj...
      </tei:p>
      <tei:p>
       Turoň zažmurkal, tvár skrivil úsmevom:
      </tei:p>
      <tei:p>
       — Pamätám... Ale kým žandári boli v kolibe a vyzvedali, čo o mne   viete, vyzul som čižmy aj s retiazkami a ta som si šiel do noci!... —   Zima ho preskočila, zdrkotali mu zuby.
      </tei:p>
      <tei:p>
       — Idem!
      </tei:p>
      <tei:p>
       Vstal, nepozdravil sa. Tackal sa zhrbený hore od košiara, proti   Studenej jame — a ešte ďalej, k horám Blúdovho vrchu. Tma hltala jeho   ťažké dýchanie.
      </tei:p>
      <tei:p>
       — Zle je s ním! — šepol bača. — Už mu dohára!...
      </tei:p>
      <tei:p>
       A to boli posledné slová, ktoré odzneli na salaši pred nocou.
      </tei:p>
      <tei:p>
       Potom už neprišiel. Zaviazol ako opustený zver v opadanom lístí   kdesi pod Blúdovým vrchom.
      </tei:p>
      <tei:p>
       — Jerguško! Poď, môj, poď, lebo umieram!
      </tei:p>
      <tei:p>
       Blúznil. Morila ho horúčka.
      </tei:p>
      <tei:p>
       — Daj ešte trochu, ak si z Boha! Ďakujem, ďakujem, Boh ti   odplatí...
      </tei:p>
      <tei:p>
       Otváral ústa, ohryzok na hrtane mu poskakoval, akoby pálenku pil   veľkými dúškami.
      </tei:p>
      <tei:p>
       — Daj len, daj, nechže ma zohreje!...
      </tei:p>
      <tei:p>
       Ale v hore okrem neho nebolo nikoho, len čo tichý šumot tiekol a   pohrával sa po vetvách stromov a staré korene bukov ovíjal čierny   mrk. Turoň dýchal prudko a trhane, štekotavo kašlal a sipľavo   rozprával:
      </tei:p>
      <tei:p>
       — Poviem ti, Jerguško, mal by si ísť po žandárov — nech si ma už   idú vziať! Mal by si ísť, nech si ma už chytia. Nech ma dajú do   špitála, nech umriem ako človek!
      </tei:p>
      <tei:p>
       Na jeho slová iba čo hora utíchla a v utíšenej húštine zahúkala   sova.
      </tei:p>
      <tei:p>
       — Áno, keď sa rozvidní... Nech si ma zoberú... Keď nemám ženy ani   rodiny a nemám ani detí!... Nech umriem ako človek...
      </tei:p>
      <tei:p>
       Vyvalil slepé očí proti stromom a sipel vysileným hlasom:
      </tei:p>
      <tei:p>
       — Prezradím ti, môžeš ma aj zabiť, ak sa ti zapáči... Tvoj otec —   môj kamarát, spolu sme zbíjali. A potom sme ho zabili! Nie ja, ale   kamarát. Všetci sú už pod zemou, žije iba Rogožník. Ja som ho udrel   iba raz, Rogožník mu ublížil. Bol si ešte maličký, ako snežienka,   biely jarný kvet...
      </tei:p>
      <tei:p>
       Tak sa trápil Slepý Turoň.
      </tei:p>
      <tei:p>
       — Rogožník...
      </tei:p>
      <tei:p>
       Ale potom sa mu — nebodaj — uľavilo, lebo veľmi zmohutnelo ticho.   A uľavilo sa — nebodaj — aj stopárom, čo za ním sliedili.
      </tei:p>
      <tei:p>
       V mohutnom tichu zašuchotalo lístie. Spoza stromu vyšla štíhla   tôňa v pobelavých šatách a pristúpila k Turoňovi.
      </tei:p>
      <tei:p>
       — Tak už sa poberáte?! — ozval sa hlas, azda hlboký, azda tmavý   ako noc pod bukom.
      </tei:p>
      <tei:p>
       Vyňal z rukáva tľapkavú fľašku, nadvihol Turoňovi hlavu a do   pootvorených úst nalial ohnivej pálenky. Chladnúce hrdlo ju už   neprijalo, rozliala sa po končitej brade.
      </tei:p>
      <tei:p>
       Cez lístie stromov brnklo, zasvitalo a ponad hory zakričalo slnko.   Ktosi stál pri zbojníkovi, opieral sa o valašku a divne sa usmieval.   Hľadel na mŕtvu tvár a kde-tu ohmatal ju dlaňou. Tvár bola meravá a   do odchýlených úst a očí mŕtveho začali sa vtierať dravé čierne   muchy.
      </tei:p>
      <tei:p>
       Zostúpil poniže, poodhŕňal lístie pod hladkým a vysokým bukom a   zaťal valaškou do zeme.
      </tei:p>
      <tei:p>
       Kopal jamu pre meravé telo starého zbojníka, aby ho ukryl pred   mračnami múch, ktoré sa zlietali z celého okolia.
      </tei:p>
      <tei:p>
       Údery valašky iba čo poplašili rozospaté vtáky, aby tým   radostnejšie pozdravili horu.
      </tei:p>
      <tei:p>
       O chvíľu prepadol sa Turoň v nehlbokej jame. A ten, čo ho   zahrabal, vybral z rukáva nôž a zručnou rukou vyrezal do buka meno:   Jerguš Lapin.
      </tei:p>
      <tei:p>
       Na juh i východ ležalo mesto, ktoré sa otriaslo divým nepokojom.   Mátožila ho smrť rakúskeho vojvodcu Franca Ferdinanda, čo ho bol   odstrelil srbský študent Gavrilo Princip tam kdesi v bielom meste   Sarajeve. Principa chytili a uväznili v terezínskom väzení, aby umrel   pod zemou v zúfalstve a tuberkulóze; občanov huckali do vojny, aby   krvou pomstili krivdu, spáchanú na cisárskej rodine. Občania   potratili rozum, zdiveli a zatúžili po krvi.
      </tei:p>
      <tei:p>
       V uliciach mesta zjavili sa veľké vyhlášky, ktoré menom Jeho   Veličenstva Franca Jozefa Prvého oznamovali svetu, že Rakúsko-Uhorsko   vypovedalo Srbsku vojnu. Povolávali chlapov, cisárskych poddaných, do   zbrane.
      </tei:p>
      <tei:p>
       Ľudia sa tisli okolo vyhlášok, nalepených na stenách. Vykrikovali,   pohadzovali rukami, pobehúvali po uliciach.
      </tei:p>
      <tei:p>
       Z niekoľkých ulíc hrnuli sa do stredu mesta skupiny pozbierancov.   Ústa mali otvorené a jačali ako besy. Medzi nimi poskakovali aj   zamúčení pekárski učni z predmestia.
      </tei:p>
      <tei:p>
       Pri promenáde, na drevenej tabuli, bola taká istá veľká vyhláška.   Hľadeli na ňu ženičky, ktoré písmu nerozumeli. Ženičky boli z dedín,   košíky mali na chrbtoch. Krivý predavač novín, ktorého pekárski učni   prezývali Papagájom, zastal vedľa nich, zaštipol si okuliare na nos a   vravel:
      </tei:p>
      <tei:p>
       — Vojna bude! Všetci chlapi musia ísť! Nech žije vojna!
      </tei:p>
      <tei:p>
       Okuliare zastrčil si do vrecka a odskackal na krivých nohách do   najbližšej krčmy.
      </tei:p>
      <tei:p>
       Ženičky zahorekovali a rozpŕchli sa ulicami ako rozstrelený kŕdeľ   vtákov na štyri strany sveta.
      </tei:p>
      <tei:p>
       Pri nemeckom kostole bol veľký stisk. Ľudia pochytili neznámeho   pána, ktorý mal pekné šaty i tenkú paličku a čierne fúziky pod nosom.   Tĺkli ho palicami, podrazili mu nohy a kopali ho do rebier. Mlátili   ho ženy i chlapi i pekárski učni. Pánovi odletel klobúk a bolo   vidieť, že má šedivé vlasy. Nebránil sa, mlčal, nepreriekol   slova.
      </tei:p>
      <tei:p>
       — Pansláv! Pansláv! — vrieskali ženy a trhali ležiaceho pána za   vlasy.
      </tei:p>
      <tei:p>
       Prišiel veľký policajt so šabľou na páse, fúzy mu trčali bokom ako   myšie chvosty. Na nohách niesol ťažké čižmy, pomaly a ťarbavo   prestupoval. Zlostne pozrel na ľudí.
      </tei:p>
      <tei:p>
       Rozstúpili sa, štekali, nadávali. Policajt zdvihol ubitého pána,   viedol ho na mestský dom. Pán bol zavláčený, dotrhaný, dolu tvárou   stekali mu prúdiky červenej krvi.
      </tei:p>
      <tei:p>
       Ľudia sa pozrážali do skupín, a čo robili: priklonili hlavy a   chvastali sa, ako kto začiahol nešťastníka. Bokom od nich postával   chlapček žltých vlasov a tučných, okrúhlych líčok so starým zodratým   psom. Chlapček i jeho pes s údivom pozerali po ľuďoch a kde-tu letmo   šibli očami k bráne mestského domu, za ktorou zmizol policajt s   dotlčeným pánom.
      </tei:p>
      <tei:p>
       Nezjavne prikradol sa chlap v zablatených čižmách a zamastených   nohaviciach. Švihol pravou rukou a starému psovi na hrdle zjavila sa   slučka oceľového drôtu, ktorá sa mihom stiahla a pridusila biedne   zvieratko. Chlap vliekol psa za drôtom k truhlicovému vozu, ktorý   stál pred kostolom s dvoma chudými koňmi, zavrzol ho medzi kolená,   drôt mu z hrdla sňal, chytil ho za kožu pod ušami a mocným švihom   šmaril ho do truhlice. Vrchnák zapadol a pes zmizol.
      </tei:p>
      <tei:p>
       — Čo s ním robíte?! — zaplakal chlapček zúfalo.
      </tei:p>
      <tei:p>
       Chlap si nevšimol náreku. Sadol na voz, pošibol kone, ktoré   bezvládne, s ovesenými hlavami pustili sa dolu mestom.
      </tei:p>
      <tei:p>
       Chlapček plakal, sledoval voz, pobehúval za ním, pokrikoval medzi   ľuďmi, ktorých mátožilo zjavenie vojny:
      </tei:p>
      <tei:p>
       — Dajte mi môjho Chvostíka! Môjho Chvostíka! Poviem vám   Jergušovi...
      </tei:p>
      <tei:p>
       Plač Rudka Lapina, Jergušovho malého brata, zaznieval do pachu   svetovej vojny.
      </tei:p>
      <tei:p>
       Rudko Lapin šiel hľadať Jerguša na vrchy, ale Jerguš vraj bol s   ovcami ďaleko, preto Rudko rozpovedal prípad bačovi Stierankovi na   salaši pod Studenou jamou.
      </tei:p>
      <tei:p>
       — Chvostíka, — povedal, — chytili a odviezli hen do toho   katovského dvora. — Ukazoval na zelenkavý dom, ležiaci z tejto strany   mesta medzi záhradami. Plakal tíško, päsťou si vytieral oči.
      </tei:p>
      <tei:p>
       — A veľké papiere sú v meste, — pokračoval žalostne, — kde je   napísané, že bude vojna! Papagáj, čo noviny predáva, povedal. A ľudia   sa besnejú. Chodia po meste a kričia, nevedieť čo. A hen pri nemeckom   kostole dobili pána. Len čo ho policajt oratoval. Povedali, že je   pansláv. Ani pekárski učni nič nerobia, iba čo brúsia po meste a   vykrikujú...
      </tei:p>
      <tei:p>
       Bača ho uistil, že všetko toto povie Jergušovi. Tu potom Rudko   zasmrkal a spustil sa dolu strminou na Zbojnícky Tanec...
      </tei:p>
      <tei:p>
       Zbojnícky Tanec, samota pokojná a tichá, v hlbokej doline priadla   si starú legendu. Dosnúvala svoj dávny sen z pominulých čias   pračloveka, keď ešte zatajená čušala v húštinách pralesa, ktorým   pretekala hučiaca, rozbúrená voda.
      </tei:p>
      <tei:p>
       Prales sa dávno prepadol v hlbinách a voda vymyla si nepremenné   korytlo. Vekmi utíšená hrala sa len s kamienkami, prenášajúc ich z   miesta na miesto. Tu hore ich pochytila, tam dolu zase nakopila. A   hrkotala i špliechala mäkkými zvukmi na drevené steny osamoteného   Lapinovie domu.
      </tei:p>
      <tei:p>
       Dom bol nahrbený, cez šindľovú strechu vkrádali sa vetry na   zaprášenú povalu. Plašili staré pavúky, kyvotali vláknami pavučín,   fúkali do studených myších dier, z ktorých vyliezali čudné,   pohvizdujúce dulovnice...
      </tei:p>
      <tei:p>
       V dome bývala Lapinovie matka. Stará v tvári, v krížoch nahnutá.   Nosila ošúchanú sukňu, strakato poplátanú blúzku a na hlave   vyšedivenú starú šatôčku. Šatka bola kedysi čierna, časom hrala   farbou tmavozelenou.
      </tei:p>
      <tei:p>
       Dorástol jej syn Jerguš a odišiel na vrchy. Žiť medzi ovcami,   skalami a vretenicami. Zápasiť s nočnými víchrami a pálčivými   dňami.
      </tei:p>
      <tei:p>
       Svetlovlasá dcéra Anna, staršia od Jerguša, opatrovala dom a   obrábala malé lapinovské pole.
      </tei:p>
      <tei:p>
       Najmladší z detí, žltovlasý Rudko, bitkár a ľahtikár, túlaval sa   so starým psom Chvostíkom, aby vpriadal svoje detstvo do prastarej   legendy samoty.
      </tei:p>
      <tei:p>
       Chvostík bol mocným vládcom dvora. Nebol už veselý ani šantivý ako   kedysi. Staroba skrúcala ho do tvrdého spánku v kútiku drevárne. A v   tom tvrdom spánku nebadane vybrala mu všetky dravé zuby. Preto za   mesačných nocí vychádzal na dvor štekávať na mesiac hrubým, stareckým   hlasom. Opytovať sa riedkeho svitu mesiaca, kto mu len ukradol jeho   mladosť.
      </tei:p>
      <tei:p>
       V chlieviku na dvore bliakala stará koza Rohačka. Narástli jej   ťažké rohy, čo tisnú hlavu nadol. I škurát jej zmohutnel. Dávala   mnoho trpkého mlieka na obživu Lapinovie rodiny. V jej bliakaní tajil   sa plač za kŕdľom družiek, pasúcich sa nad blízkou dedinou. Rohačka   už nevládala na pašu. Paprčky mala dlhé, často sa potkýnala a   dýchavične zastávala. Bolo treba kŕmiť ju v chlieviku.
      </tei:p>
      <tei:p>
       Cez Zbojnícky Tanec vandrúvali dni ako hostia rozradostení slnkom   a tiahli noci ako lúpežníci so spevom žiab a slávikov zjari, s   lomcujúcimi víchrami v zime a v jeseni...
      </tei:p>
      <tei:p>
       Rudko zdrobčil dolu Priehybinou, prebehol záhradou i dvorom a   vošiel do kuchyne. Sadol si k sporáku a začal mamke rozprávať neisto   a úzkostlivo, čo sa robí v meste. Čo vystrájajú ľudia a čo je   napísané na veľkých plagátoch.
      </tei:p>
      <tei:p>
       Potom prešiel na Chvostíka, nakrivil tvár a plakal.
      </tei:p>
      <tei:p>
       — Ech, — povedala mamka, — nebolo treba brať psiska do mesta!   Peňazí nemáme a šarha ho zabije, ak zaň nezaplatíme!...
      </tei:p>
      <tei:p>
       Šatku stiahla do tváre, aby zakryla oči, a predložila Rudkovi   misku s prívarom.
      </tei:p>
      <tei:p>
       Anna sedela pri obloku. Obzerala si ruky, dopukané od práce, a   zaškuľovala na Rudka, že iba dni rozvláča na nohách a ona sama musí   robiť v poli.
      </tei:p>
      <tei:p>
       Rudko sklonil hlavu, nadul líca a nechytal sa jesť. S vedomím viny   i pokory stiahol sa do zadnej izby, kde ležal na stole veľký peceň   chleba. Chlieb rozvoniaval a dráždi. Rudko odlomil okrajok, zamyslel   sa nad Chvostíkom, žviakal a žviakal až do podvečera. V ťažkom   zamyslení zjedol celý peceň chleba.
      </tei:p>
      <tei:p>
       Tmilo sa, mrkalo fialovou záplavou. Potom náhle zahučala búrlivá   noc, víchor zalomcoval dverami Lapinovie domu. Zdalo sa, že prišiel   do mesta, kde preletel cez všetky záhrady a dvory. Prešiel i ponad   šarhov dom a — možno — on mu vypustil z klietok všetkých cudzích   psov, ktorých šarha pochytal. Potom šibol na samotu, chodil si po   dvore na okrídlených nohách, šmýkal sa okolo zajačích klietok a   kozieho chlievika a raz sa i ostrým hvizdom zaťal do tancujúcej   noci.
      </tei:p>
      <tei:p>
       Zľakli sa ho ušaté zajace. Rudko ich počul dupotať zadnými behmi a   strhával sa zo spánku. Podivné bolo iba to, že na svitaní našiel   Rudko nielen strápeného Chvostíka vyspávať v kútiku drevárne, ale i   víchričné stopy na mäkkej pôde dvora, ktoré sa veľmi podobali   šľapajam Jergušových krpcov...
      </tei:p>
      <tei:p>
       Rudko Lapin vyšiel zo dvora. Našpúlil ústa a pískal si do kroku.   Falošne a samopašne. Napľul do jarčeka teplice, ktorý tiekol pod   záhradou a zarastal hustou lobodou. Z lobody vyzerali vážne žaby.   Rudko zavrel ústa, aby mu neprečítali zuby, a sadol si na mostík.
      </tei:p>
      <tei:p>
       Po ceste cez samotu ponáhľalo sa do mesta mnoho chlapov a žien,   vyobliekaných sviatočne. Niektoré ženičky utierali si červené nosy.   Akiste plakali. Chlapi zas kráčali hrdo a slávnostne, vyleštené čižmy   leskli sa im v letnom slnku.
      </tei:p>
      <tei:p>
       Okrem neznámych išli aj známi. Budáčovie synovia z dediny všetci   traja, Ondro, Jano i Jožo, viezli sa na doštenáku. Tomáš, starý   paholok, poháňal tučné koniská.
      </tei:p>
      <tei:p>
       Na voze boli aj kufríky. Krstná mať od Budáčov sedela za kufríkmi   pri štíte a zakrývala si tvár dlaňami. Odprevádzala synov.
      </tei:p>
      <tei:p>
       Jano zakýval Rudkovi klobúkom, usmial sa a zvolal:
      </tei:p>
      <tei:p>
       — Pod s nami, loptoš, do vojny!
      </tei:p>
      <tei:p>
       Za chvíľu prešlo mnoho známych dolu cestou. S kufríkmi, so ženami   i s matkami. Mládenci i ženáči, chlapi s fúzmi i bez fúzov, bez   vrkočov i s vrkočmi. Gazdovskí chlapi i paholci. Ak bol niekto sirota   alebo vdovec bez detí, išiel si do vojny sám.
      </tei:p>
      <tei:p>
       Sám išiel aj Jakub Fekiač Škuliba, starší druh Jerguša Lapina, syn   opitého otca a odchovanec neláskavej macochy. Pravé oko prižmúrené,   gánil na Rudka so zatajenou zlobou v duši. V dedine pokladali ho za   mládenca bez srdca, lebo ho vychovala bezcitná cudzia žena, ktorá mu   srdce svoje nedala... Išiel sám a zle pozeral po rodnom chotári, kde   musel stráviť zatrpknuté detstvo siroty.
      </tei:p>
      <tei:p>
       Za Fekiačom Škulibom išli Cigáni so ženami i deťmi. Spievali a   vykrikovali:
      </tei:p>
      <tei:p>
       — Nech žije vojna!
      </tei:p>
      <tei:p>
       Kvety mali za klobúkmi a tackali sa zboka nabok. Boli opití.   Najväčší Cigán išiel popredku s veľkým okovaným kufrom na traku.   Klobúk mal stiahnutý na ucho, spieval, ruky vystieral do neba. Poniže   Lapinovie domu sa zatackal až k vode, kufor sa mu vyšmykol z traku,   spadol do vody.
      </tei:p>
      <tei:p>
       Cigánky zjačali, Cigán sa hodil za kufrom. Skočil, voda sa   rozprskla, Cigán zmizol pod hladinou, klobúk mu nieslo dolu tokom. O   chvíľu sa vynoril a začal sa tmoliť pod koreňmi po pazuchy vo vode.   Ale kufor nenašiel. Stiahlo ho na dno a ukradomky odnieslo...
      </tei:p>
      <tei:p>
       Veľký Cigán vyplazil sa na cestu a začal biť ženu.
      </tei:p>
      <tei:p>
       — Železo! Železo-ó... — kričal a mlátil ženu päsťou po chrbte.   Takto jej zazlieval, že do kufra dala akési železo. Voda stekala z   neho, čierne vlasy viseli mu hlboko do tvári.
      </tei:p>
      <tei:p>
       Cigánka sa mu vytrhla z rúk a ušla dolu cestou. Veľký Cigán podal   sa za ňou, ruky vystieral do neba, klial a zubami škrípal ako   strašidlo.
      </tei:p>
      <tei:p>
       Tak smiešne a veselo bolo na Zbojníckom Tanci, keď svetová vojna   volala po ľudskej krvi.
      </tei:p>
      <tei:p>
       Išiel aj prázdny voz, uháňal na mesto. Dva brnavé kone veselo   drobčili, poháňal ich starý gazda, nevedieť z ktorej dediny.
      </tei:p>
      <tei:p>
       — Ujčok, koleso sa vám krúti! — zvolal Rudko na gazdu a ukazoval   na zadné koleso voza.
      </tei:p>
      <tei:p>
       Voz hrkotal na tvrdej ceste, gazda nepočul, čo Rudko vraví.   Zastavil kone, obrátil sa s úsmevom:
      </tei:p>
      <tei:p>
       — Čo vravíš, syn môj?
      </tei:p>
      <tei:p>
       — Koleso... — odpovedal Rudko.
      </tei:p>
      <tei:p>
       Gazdova tvár sa zamračila, skočil z voza a chcel Rudka bičom   pretiahnuť. Ale Rudko spreberal na most s vysokou bránou, čo viedol   ponad vodu na Hať, chytil sa plota, ktorý prečnieval až za okraj   mostíka, a ľahkým švihom preniesol sa za bránu. Ušiel. A bolo mu   príjemne, že nedostal bičom.
      </tei:p>
      <tei:p>
       Kukol konča záhrady, kde Anna robila na ostredku. Nahnutá dopredu,   zobkala motykou do štrkovitej zeme. Kyvotala sa zhora nadol, nohy sa   jej beleli, červená šatka na hlave sa potriasala.
      </tei:p>
      <tei:p>
       — Nech si robí! — povedal. — Nie som somár v takej spare! — odpľul   si do vody a vracal sa na cestu.
      </tei:p>
      <tei:p>
       Zhora od dediny blížil sa panský koč. Ťahali ho dva čierne kone s   bielymi lyskami na čelách. A kto sedel na koči: kočiš v ošnurovaných   čižmách, s tvrdým klobúkom na hlave. Chrbtom do kočiša dve panské   dievky v ružových i bielych šatách; proti nim, na zadnom sedadle,   tučný pán v čiernom obleku s tmavými okuliarmi na očiach.
      </tei:p>
      <tei:p>
       Dievčatá i pán v čiernom zahľadeli sa na Rudka, ako sa prehadzuje   okrajom brány, zastáva na moste, odpľúva do vody a ide si na cestu.   Pán sa nahol, šklbol kočiša, kočiš zastavil kone. Pán zišiel z koča,   opieral sa o hrubú palicu, lebo bol krivý.
      </tei:p>
      <tei:p>
       — Poď sem! — zvolal vľúdne na Rudka.
      </tei:p>
      <tei:p>
       Rudko radostne pribehol. Myslel si: pán sa chcú niečo opýtať.
      </tei:p>
      <tei:p>
       Pán zablýskal očami, rozohnal sa hrubou palicou a Rudko nestačil   ani zutekať: ovalený cez nohy, vystrel sa na zemi.
      </tei:p>
      <tei:p>
       Zajajkal, chytil si udreté nohy oboma rukami.
      </tei:p>
      <tei:p>
       — Čo ty hľadáš, trhan, na mojej Hati?! — zryčal tučný pán a   pretiahol Rudka ťažkou palicou ešte dva razy cez chrbát.
      </tei:p>
      <tei:p>
       Rudkovi zastavilo dych. Kričať nevládal, stúlil sa do hŕbky, metal   sa po zemi. Pán vyskočil na koč, kočiš pohol kone na mesto.
      </tei:p>
      <tei:p>
       Na dvor vybehla matka, bledá a rozrušená, zatriasla sa ako tŕstie   vo vetre, utekala k Rudkovi:
      </tei:p>
      <tei:p>
       — Počkaj, ty zbojník panský! Dieťa si mi skaličil! — kričala za   kočom prerývaným hlasom, päste dvíhala nad hlavu.
      </tei:p>
      <tei:p>
       Sponad záhrady vyšla Anna. Kričala čosi srdnato a vyhrážala sa   motykou.
      </tei:p>
      <tei:p>
       Z drevárne vyskočil utrápený Chvostík, mrzko pozeral za   odchádzajúcim kočom a chorým hlasom hrubo zachrčal. Hrdlo, zakosílené   šarhovým drôtom, sa mu ešte nezahojilo. Papuľu otvoril, zazíval a   obrátil sa chrápať zase do drevárne.
      </tei:p>
      <tei:p>
       Matka dobehla k Rudkovi, dvíhala ho, zúfalo pozerala za   odchádzajúcim kočom. Pán na koči sa na chvíľu obrátil, ukázal matke   tučnú, vysmiatu tvár.
      </tei:p>
      <tei:p>
       — Prečo ťa ubil?! — opytovala sa matka starostlivo. — Či len   preto, že si bol na Hati? A čože tam má ten čertov hriech! Piesok a   vodu! No, počkaj, poviem Jergušovi, ten sa s ním poráta!
      </tei:p>
      <tei:p>
       A tu z dubovej hôrky za Priehybinou vykĺzla sa postava v bielom.   Preniesla sa ako dýchnutie, hladko a tajomne, na cestu a šibla za   kočom.
      </tei:p>
      <tei:p>
       Matka pozerala a skričala:
      </tei:p>
      <tei:p>
       — Ježiš — Mária!
      </tei:p>
      <tei:p>
       Zmeravená strachom, podopierajúca Rudka pod pazuchou, hľadela za   bielym zjavom, čo sa hnal dolu cestou s krátkym bičiskom
       <tei:emph>
        v
       </tei:emph>
       ruke.
      </tei:p>
      <tei:p>
       Pán zazrel bežiaceho. Skričal na kočiša, aby hnal, ako vládze.   Kone zdupotali, zaprášilo sa, koč letel, nahýnal sa zboka nabok.   Špice kolies zmihotali hustejšie a hustejšie, až sa napokon zliali v   priehľadnú hmlu.
      </tei:p>
      <tei:p>
       A ten, čo utekal za kočom, zalomil hlavu, sklonil čelo, pľúca   naplnil povetrím. Zadunela zem pod údermi krpcov, dlhé vrkoče vlasov   poletúvali mu za hlavou. Zaskakoval, zatínal zuby, fučal ako býk.
      </tei:p>
      <tei:p>
       Na koči hrôza a strach. Kočiš mlátil kone bičom i poriskom, ale   daromne; mládenec jednako doháňal koč. Pán sa zvŕtal nespokojne,   metal sa na sedadle sem a tam, zúfalstvo trhlo mu poblednutú   tvár.
      </tei:p>
      <tei:p>
       Zrazu kostnatá ruka sa zadrapila na zadnej strane koča, za ňou   zjavila sa tvrdá, usmiata zbojnícka tvár. Pružná postava skočila na   sedadlo, zdvihla bičisko nad hlavou.
      </tei:p>
      <tei:p>
       Pán sa hodil medzi dievčatá. Skričali prenikavo a kryli ho.   Spínali ruky a prosebne vytriešťali oči, podesené na smrť.
      </tei:p>
      <tei:p>
       So žeravým ohňom pod tmavými obrvami zahľadel sa do ustráchaných   dievčenských očú a ruka s namiereným bičiskom mu ovisla.
      </tei:p>
      <tei:p>
       Zoskočil z letiaceho koča, zastal meravo, pozeral pred seba, akoby   hľadal v myšlienkach, čo sa vlastne stalo. Čo sa stalo a aká bola   toho príčina? Podal sa hore cestou s hlavou zalomenou dopredu. Zbočil   k hôrke za Priehybinou a stratil sa v košatej dúbrave.
      </tei:p>
      <tei:p>
       A matka s Annou, ako ošetrovali Rudka, uložili ho v prednej izbe   na posteľ a prikladali mu studené obklady na nohy a rebrá, rozprávali   sa:
      </tei:p>
      <tei:p>
       — Jerguš je už taký, nepríde ti domov. Ale má srdce dobré, nerád   ublíži. Hľa, ani tomu Szécsényimu nič nespravil. A to je už naozaj   zloduch v ľudskom tele!
      </tei:p>
      <tei:p>
       — Szécsényi je človek veľmi bohatý, — pokračovala matka. Poznala   ho z mesta. — Stavia veľké domy, z Hate odváža si piesok na stavby,   voda mu ho sama vymyje. Hať je jeho, to je pravda, ale či je to   nejaká škoda, keď chlapec pochodí po piesku?
      </tei:p>
      <tei:p>
       Anna sa čudovala, odkiaľ Jerguš tak zrazu prikvitol.
      </tei:p>
      <tei:p>
       — Možno nebol s ovcami ďaleko...
      </tei:p>
     </tei:div>
     <tei:div type="chapter">
      <tei:head>
       DOLINA BEZ RADOSTI
      </tei:head>
      <tei:p>
       Prišiel čas aj na Jerguša Lapina. Za horúceho letného dňa poslali   páni z mesta hrbatého polgára Divočiaka z dediny, aby mu doručil   predvolanie na okresný dom.
      </tei:p>
      <tei:p>
       — Páni ťa zovú, — povedal, — musíš ísť do vojny...
      </tei:p>
      <tei:p>
       A tu Jerguš Lapin ľahučko pozbieral svojich sedem vecí, majetok v   batôžku: mištičku i drevenú lyžicu, fujaru z bazy ako svieca, ktorú   vyrezával celé leto, svoju veľkú fujaru z jaseňa, valašku i píšťalku   a lúčil sa s bačom:
      </tei:p>
      <tei:p>
       — Zostaňte si zdravý! — podával mu ruku.
      </tei:p>
      <tei:p>
       Bača sa nahrbil, odvrátil sa bokom. Na hlinenej dlážke koliby   rozbili sa jeho veľké slzy. Jerguš ich zazrel, naľakal sa ich. Pustil   bačovu ruku, a akoby chcel vytriasť zo seba nepríjemnú silu, čo   nadúvala prsia, útekom sa rútil dolu do doliny.
      </tei:p>
      <tei:p>
       Samota ho čakala ako kedysi, akoby prichádzal k nej Jerguš   Lapin-dieťa. Zastal na lúke na Priehybine, posotil klobúk na   vrchhlavu, a ako raz pohladil samotu očami, zrak sa mu vyjasnil.
      </tei:p>
      <tei:p>
       Kroviská Paseky šušťali naľavo a bežali pásom hore nad dedinu.
      </tei:p>
      <tei:p>
       Boli divé a husté ako tma, lebo Jerguš Lapin sa už nimi   nepredieral.
      </tei:p>
      <tei:p>
       Dubová hôrka napravo trčala mocná; bolo treba nazvať ju   dúbravou.
      </tei:p>
      <tei:p>
       V záhrade pod Pasekami, okolo domu i okolo vody, knísali sa staré   obrovské stromy. Kôra im zhrubla a zdrsnela. Niektoré okyptili   víchry, čo udierajú na samotu najmä za jesenných nocí. Poniektoré aj   zbútľaveli.
      </tei:p>
      <tei:p>
       Ale samota nijako nemenila svoju tvár.
      </tei:p>
      <tei:p>
       Pod domom tiekol ten istý potok teplice, v ktorom bývali rovnako   vážne staré žaby.
      </tei:p>
      <tei:p>
       Keď všetko poobzeral, spustil sa do dvora. Vbehol do kuchyne,   zložil veci do kúta a zvítal sa s matkou, so sestrou Annou i s   Rudkom-tulákom.
      </tei:p>
      <tei:p>
       — Do vojny ma zovú! — zvolal veselo, vytiahol zo záhrenia   predvolanie, položil ho na stôl.
      </tei:p>
      <tei:p>
       Matka a Anna pozreli na seba, ústa im zamĺkli, tváre zaihrali   smútkom. Ale Rudko nič nechápal. Pustil sa do výskoku v tuhej radosti   nad Jergušovým príchodom.
      </tei:p>
      <tei:p>
       Jerguš ho pojal k Jelšovej vode. Utekali, zaskakovali. Zastali pri   žumpe, ktorá tlmene hučala. Jerguš spieval pesničku o vode, čo večne   putuje a obchádza sihote. Vyzliekol sa a skočil do vody. Rudko zhodil   košieľku i gatky a šmaril sa za ním.
      </tei:p>
      <tei:p>
       Plávali, čliapkali sa, potápali i prskali. Potom si vyumývali celé   telá a poobliekali čisté gatky i košele.
      </tei:p>
      <tei:p>
       Vrátili sa ľahkí a zasadli na prahu kuchyne. Jerguš si rozplietol   dlhé vrkoče vlasov, čo vekom stmaveli a teraz sa leskli nádychom   mladých gaštanov. Rozčesal a znova zaplietol. Potom vyniesol z   kuchyne fujaru a povedal Rudkovi:
      </tei:p>
      <tei:p>
       — Tvoja je! Hlas má ako agátový med...
      </tei:p>
      <tei:p>
       Ukazoval, ako treba preberať. Fúkal a hral clivé piesne o   zbojníckej láske. Matka s Annou pripravovali večeru, šramotili v   kuchyni a stále boli smutné. Ale Rudkovi bolo jasno na tvári.
      </tei:p>
      <tei:p>
       Chvostík zaňuchal v povetrí priateľa a milovníka zverov, s ktorým   prežil svoju mladosť. Premohol starecké driemoty, vytiahol sa z   drevárne, dotackal sa k Jergušovi a položil starú hlavu na jeho   koleno. Oči sa mu smiali, keď ho pohladila mocná a horúca Jergušova   ruka.
      </tei:p>
      <tei:p>
       A keď prišla noc, v jarčeku teplice zanôtili žaby tú istú pieseň   storočí, ktorú Jerguš tak rád počúval, ako raz na svoje nohy   vzrástol...
      </tei:p>
      <tei:p>
       Na druhý deň richtár Siahoš Galiba bakuľou zabúchal na rámik   Lapinovie obloka:
      </tei:p>
      <tei:p>
       — Ber sa, Jerguš Lapin, aj ty patríš pod túto palicu...
      </tei:p>
      <tei:p>
       Jerguš vyšiel, poobzeral sa. A tak mu bolo, akoby znova bol   chlapcom a zberal sa naháňať radosť po ďahoch doliny. Za richtárom,   usmiatych a veselých, videl svojich druhov z detstva.
      </tei:p>
      <tei:p>
       Videl Štefana Fašangu Cengáča, svojho prvého priateľa a   najbližšieho horného suseda samoty. Cengáčom nazvali ho dedinskí   chalani, keď pobadali, že rád sa prikráda k ovciam cez husté kroviská   a odrezáva im najspevavejšie liatovce. Má ich už doma na povale   toľko, že ich nemožno ani porátať.
      </tei:p>
      <tei:p>
       Videl Adama Telúcha Brušmana, chudorľavého krčmárovho syna.
      </tei:p>
      <tei:p>
       Za ním stál potmehúdsky Jožo Košaľkuľa Greňo, brat Zuzky   Košaľkule. Protivný a škriepny mládenec na svete.
      </tei:p>
      <tei:p>
       Bokom od nich, s jedovatým úsmevom na tvári, postával Maťo Kliešť   Horúci, zákerný a nebezpečný bitkár dediny.
      </tei:p>
      <tei:p>
       Všetci boli Jergušovi druhovia z mladých čias, hráči — loptoši,   vtáčkári a bitkári. Cez mnoho radostných dní slnko na nich odrazu   svietilo.
      </tei:p>
      <tei:p>
       Okrem Jergušových vrstovníkov išli s richtárom aj mladší, medzi   nimi hrdý mládenec Gusto Peknušiak Packoš. Povedľa neho zas Jano   Kaľamár Dunčo. Medzi mladšími bol aj Imro Trjeska Kľavoš, ktorý   patril medzi starších, ale nedržal s nimi. Vravieval mnoho múdrych   rečí, rád poúčal a karhal, a preto jeho vrstovníci mali ho na   posmech. Lepšie mu bolo medzi mladšími, ktorí ho slúchali. Bol ich   starostlivým vychovávateľom.
      </tei:p>
      <tei:p>
       Skupina mladých držala sa bokom a Imro Trjeska Kľavoš ticho, aby   starší nepočuli, ale prorocky rozprával o vojne:
      </tei:p>
      <tei:p>
       — Ja len tak povedám, že cisár nám je nie žiadna rodina a my sa   nemáme prečo zaňho biť...
      </tei:p>
      <tei:p>
       Mladí súhlasili, len nevedeli, čo na to povedať.
      </tei:p>
      <tei:p>
       Paľo Stieranka, syn obecného pastiera a Jergušov kamarát, dobehol   sprievod za cestou.
      </tei:p>
      <tei:p>
       Richtár Siahoš Galiba zaviedol mládencov do mesta, ktoré ležalo na   dohľad od dediny a rozrastalo sa novými a veľkými domami. Na hlavnej   ulici vtiahol ich do brány vysokého domu.
      </tei:p>
      <tei:p>
       Vošli do siene s klenutou povalou. Vyzliekli sa a čakali. Dverami   nazrel žandár, rukou dal znamenie. A chlapci, nahí ako pri narodení,   pohli sa do druhej izby, pred komisiu tučných a usmiatych pánov,   civilov i vojakov, ktorí tam sedeli za zeleným stolom.
      </tei:p>
      <tei:p>
       Merali ich zaradom a odvádzali.
      </tei:p>
      <tei:p>
       Predstúpil pred nich i Jerguš. Poobzerali ho spredu i zozadu a oči   sa im divili. Tu jeden, tu druhý ohmatal Jergušove tenké svaly, ktoré   ako povrazy oplietali celý povrch tela.
      </tei:p>
      <tei:p>
       Odvod sa skončil. Okrem Adama Telúcha Brušmana všetkých chlapcov   pozapisovali za vojakov. Okolo popoludnia zaviedli ich do inej,   vycifrovanej miestnosti a predriekali im prísahu kráľovi a   vlasti.
      </tei:p>
      <tei:p>
       Po prísahe pustili ich do rodných chalúp, aby ich o niekoľko dní   znova povolali. Aby sa rozpŕchla radosť doliny na všetky strany   sveta.
      </tei:p>
      <tei:p>
       Rozlúčka bola v krčme u Telúcha. Zišli sa mládenci s fujarami,   dievčatá so šatôčkami na vycedené slzy. Prišla aj Zuzka Košaľkuľa.   Fujary dudlali a v prestávkach zaznievali žalostné piesne o   vojne:
      </tei:p>
      <tei:p>
       <tei:emph>
        Ej, načo mi je kantár,
       </tei:emph>
      </tei:p>
      <tei:p>
       <tei:emph>
        keď koníčka nemám...?
       </tei:emph>
      </tei:p>
      <tei:p>
       <tei:emph>
        Načo mi je diovča —
       </tei:emph>
      </tei:p>
      <tei:p>
       <tei:emph>
        na vojnu sa zberám!
       </tei:emph>
      </tei:p>
      <tei:p>
       Mládenci hrali a spievali striedavo. Kdektorý vykríkol slohu novú,   čo udrela na srdcia, a hneď ju aj zadudlal. Piesne zneli, priadli sa   dlho do noci, v nich rozprávali pohanské storočia o mohutnom živote   vrchovského ľudu.
      </tei:p>
      <tei:p>
       I Jerguš Lapin hral a spieval do mrku večera. A krčma dunela   spevom ako zachmúrená hora.
      </tei:p>
      <tei:p>
       Vedľa Jerguša na lavičke sedela jeho milá, Zuzka Košaľkuľa, sestra   Joža-škriepnika, čo mala v tele samý nepokoj. Načúvala zadumaná a   utierala si šatôčkou zaslzené oči. Z druhej strany sedel Paľko   Stieranka, držal Jerguša okolo hrdla.
      </tei:p>
      <tei:p>
       Jerguš nehľadel na Zuzku, ale všetci vedeli, že jej zneli jeho   spevy.
      </tei:p>
      <tei:p>
       <tei:emph>
        Ej, doliny, doliny,
       </tei:emph>
      </tei:p>
      <tei:p>
       <tei:emph>
        čo za mnou plačete?!
       </tei:emph>
      </tei:p>
      <tei:p>
       A ona chytala tie slohy privretými hnedými očami, ako niektoré   jahniatka mávajú... Malými ústami a úhľadnými rukami, bokmi i   nohami... a okrúhle prsia sa jej prudko nadýmali...
      </tei:p>
      <tei:p>
       <tei:emph>
        Ej, aby som očerneu
       </tei:emph>
      </tei:p>
      <tei:p>
       <tei:emph>
        ako čierna hora...!
       </tei:emph>
      </tei:p>
      <tei:p>
       Do oblokov krčmy zvedavo nazrela polnoc, ale mládenci ju   nezbadali...
      </tei:p>
      <tei:p>
       Chlapci sa rozišli po neznámych a vzdialených mestách, len Jerguš   sa mal hlásiť v kasárni na dolnom predmestí.
      </tei:p>
      <tei:p>
       Išiel sám, s kufríkom na pleci. Nechcel, aby ho z domu   vyprevádzali. Len starý Chvostík nedal si povedať; batkal mu za   pätami s ovisnutou hlavou.
      </tei:p>
      <tei:p>
       Zašli za horáreň, ktorá ležala už v chotári mesta, a tam zastali.   Lebo v horárni žil kamarát Nácko Lepieš.
      </tei:p>
      <tei:p>
       Nácko Lepieš, syn mestského horára, trávil svoj mladý vek na   školách. Učil sa tam za inžiniera, múdreho hospodára nad veľkými   lesmi. Ale kedysi bosý a holohlavý chodieval s Jergušom okolo vtáčích   hniezd; preto nezabudol na neho ani v neskorších rokoch. Cez leto sa   vracal k rodičom na oddych a bol práve doma. Jerguš si spomenul na   minulé letá, ako prichádzal za ním na vrchy a učil ho po troche i   písať, lebo dedinčania nemali vlastnej školy a do mesta ich   neprijímali. Tak to chceli mať v tie časy nadutí panskí vladári.
      </tei:p>
      <tei:p>
       Jerguš vošiel do horárne, rozlúčil sa s Náckom a poberal sa s   Chvostíkom ďalej.
      </tei:p>
      <tei:p>
       V predmestí, kde pekárne voňali chlebom a kriví pekárski učni   postávali pred bránami, zastal Jerguš pri kováčskej vyhni.
      </tei:p>
      <tei:p>
       Už nezvonili v nej údery kladív mocných pomocníkov. Ani kováč   Martin nešpáral sa v žeravom ohnisku. Vyhňa bola teraz pustá, ohnisko   studené.
      </tei:p>
      <tei:p>
       Kováči možno narukovali. A s nimi aj zavalitý Martin, ktorý keď sa   učil za kováča, bol mrzuté, ufúľané chlapčisko. Raz na tomto mieste   ovalil Jerguša päsťou po nose. Ale keď ho potom Jerguš pochytil na   vrchoch, Martin sa bál a bolo mu do plaču...
      </tei:p>
      <tei:p>
       — Iď si po svojom! — povedal Chvostíkovi a potľapkal ho po   šiji.
      </tei:p>
      <tei:p>
       Chvostík bezradne zasadol na ceste a oči sa mu zatmili smútkom.   Nemohol ísť ďalej za svojím gazdom, lebo tam poniže, medzi veľkými   domami, ani poriadny pes neobstojí. Chodia tam kati v zablatených   čižmách a škrtiace slučky hádžu na hrdlá dedinských psov...
      </tei:p>
      <tei:p>
       Kĺzal starými očami za Jergušom, kým mu nezmizol na zákrute   kamennej ulice.
      </tei:p>
      <tei:p>
       Odstrihli mu vrkoče, ostrihali vlasy nakrátko a vyhodili na   smetisko. Obliekli ho do vojenských handier a zadelili do radu   neznámych vojakov. Potom ich cvičili deň po deň, od svitu do noci,   akoby ich chceli na smrť ukonať. Dni utekali, hnali sa do nenávratna   ako povodeň dolu strminou.
      </tei:p>
      <tei:p>
       Chlapci sa naučili behať i po vojensky kráčať. Pri poveloch   hádzali sa na zem a plazili sa po nej ako tône ukonaných ľudí. Mnoho   strieľali a učili sa hádzať granáty.
      </tei:p>
      <tei:p>
       Potom ich zvolali na široký dvor kasárne. Prečítali im rozkaz, z   ktorého vysvitlo, že majú ísť na front. Tu začali prichádzať mamky i   frajerky, sestry i ženy vojakov na ťažkú rozlúčku. Neprišla Lapinovie   matka. A neprišla ani Zuzka Košaľkuľa. Možno, že nevedela o   ničom.
      </tei:p>
      <tei:p>
       Kulače vojakov naplnili rumom, dali im chleba i mäsové konzervy,   ktoré nesmeli jesť, a pridali im i ťarchu nábojov. Postavili ich do   radu a zavelili pochod. Roztiahnutý rad pohol sa cez bránu kasárne.   Triasli sa ulice mesta od revu vojakov.
      </tei:p>
      <tei:p>
       Po chodníkoch postávali ženy i dievčatá, vyobliekané v panských   šatách. Volali vojakom na slávu a cestu im zasypali kvetmi. Jerguš   zazrel medzi nimi sedliacku dievku. Zakývala mu ručníkom a zmizla v   zástupe. Zuzka Košaľkuľa... Prečo len neprišla na slovíčko...?
      </tei:p>
      <tei:p>
       Z úzkej ulice od severu vybehla nahrbená starenka. Mala utrápenú   tvár, vystrašené oči ako osamotené vtáča pred nocou. Hľadala kohosi   tými očami, ktoré sa opytovali:
      </tei:p>
      <tei:p>
       „Kde je? Kde je?“
      </tei:p>
      <tei:p>
       Odiedzku mala biednu, šatočky vyšedivené a na nohách deravé   topánky.
      </tei:p>
      <tei:p>
       Zrazu sa zachytila zrakom na Jergušovi. Hodila sa dopredu, ako   tonúci sa hádže k brehu rieky, pobehla k nemu a zavesila sa mu na   hrdlo.
      </tei:p>
      <tei:p>
       Zočil ju opitý desiatnik, ktorý kráčal pred Jergušom. Obrátil sa a   zahrešil toho, čo na oblohe svieti... Chytil starenku za plecia,   prudko ju odstrčil, starú odiedzku rozdrapil.
      </tei:p>
      <tei:p>
       — A čo vy chcete s mojou materou?! — zašomral Jerguš cez zuby,   zaťal čeľuste, nadul mocný krk, až sa háčiky na golieri odtrhli.   Usmial sa podivne, ako keď sa človek v zlosti usmeje, schvátil   desiatnika prstami za blúzu, odhodil ho ako vecheť slamy.
      </tei:p>
      <tei:p>
       Spadol, až dlažba zadunela, rovno pred nohami pekných žien. Ozvali   sa výkriky. Pozbieral sa ako pomätený, pobehol vpred za oficiermi,   rozpovedal, čo sa stalo. Ktožehovie, čo z toho ešte bude? ...
      </tei:p>
      <tei:p>
       Jerguš sa o to nestaral. Objal svoju matku, pritúlil na prsia a   šiel s ňou, napolo ju nesúc, ulicou na stanicu. Matka tíško   plakala...
      </tei:p>
      <tei:p>
       Na rozlúčku chytil jej ruku a povedal:
      </tei:p>
      <tei:p>
       — Iďte si s Bohom!
      </tei:p>
      <tei:p>
       Ona zaželala:
      </tei:p>
      <tei:p>
       — A ty s jeho Synom!
      </tei:p>
      <tei:p>
       Nasadol s opitými vojakmi do ovenčených vozňov. Vojaci kričali a   spievali každý po svojom.
      </tei:p>
      <tei:p>
       Vlak zhrmotal a pohol sa na juhozápadný front, k talianskym jeho   hraniciam. Jerguš pozrel oblokom a videl svoju matku, ako stojí   zhrbená a obdratá, ako lomí rukami a tvár má bolestne skrivenú.
      </tei:p>
      <tei:p>
       — Moje dieťa! Moje dieťa! — prebil sa mu k ušiam osirotený nárek   cez tuhý hurhaj ľudí a strojov. Vyhol sa z obloka, aby ju videl ešte   raz. Do očú vstúpila mu trasľavá, horúca vlaha...
      </tei:p>
      <tei:p>
       Vlak odbočil na zákrute, a už ju nevidel, ani ona jeho.
      </tei:p>
      <tei:p>
       Prešli dva roky a rakúsko-uhorský generálny štáb takto písal o   juhozápadnom fronte:
      </tei:p>
      <tei:p>
       „Delostrelecká paľba na mnohých miestach juhozápadného frontu je   veľmi tuhá.“
      </tei:p>
      <tei:p>
       Z týchto slov sa nikto nemohol dozvedieť, či je Jerguš Lapin živý   alebo mŕtvy. Do dediny prichádzali iba listy vojenských úradov, v   ktorých oznamovali mená občanov, čo padli na fronte.
      </tei:p>
      <tei:p>
       Ľud trpel hladom. Nebolo múky ani cukru; nebolo chleba, masti,   soli ani petroleja. Dolinu postihla skaza.
      </tei:p>
      <tei:p>
       Na poliach miesto chlapov museli robiť ženy. Chytili sa kôs,   pluhov a bičov, obrábali polia, oplakávali synov, mužov i bratov.   Popri nich nedospelí chlapci šťučili polia slabými rúčkami. Na   priestranstve pred fabrikou, kde sa po stáročia ponevierali kŕdle   bujných chalanov, panovala hrozivá pustota.
      </tei:p>
      <tei:p>
       Spomedzi chlapov z dediny už iba Fischerovie Arnold bol doma. Lebo   Arnold bol synom lišiackeho otca, ktorý podplatil vojenských pánov,   aby mu dieťa nebrali na vojnu.
      </tei:p>
      <tei:p>
       Arnoldov otec bol jediný kupec v dedine. V časoch hladomoru   rozdeľoval biednym rodinám poplesnenú a horkú kukuričnú múku, keď už   nebolo čo sadiť ani siať a bezvládnymi rukami obrábané polia pustli a   úhoreli. Rozdeľoval cukor i plesnivú slaninu a kde-tu i vodou   rozriedený petrolej. A pri každej deľbe väčší diel tovaru si   nechával. Ním podplácal vojenských pánov a predával ho za úžernícky   groš. Tak vládol kupčík Fischer nad obživou, a tým i nad ľudskými   životmi celej doliny.
      </tei:p>
      <tei:p>
       Obsypal sa peniazmi, preto odkúpil i blízky barónsky kaštieľ so   všetkými lesmi i pozemkami. Kúpu zatajil a zostal i naďalej len   dedinským kupčíkom, aby neodokryl pred svetom svoje nečisté   bohatstvo. Stajne panského majera zapĺňal statkom, sklady živnosťou a   inými hodnotami, prízemné izby ľuďmi, ktorí mu slúžili. Na poschodí   chcel sa na starosť usadiť sám. Rodiny dedinčanov chradli hladom. V   starostiach o budúcnosť svojich detí odtŕhali si od úst i poslednú   poživeň a odnášali ju do mesta správcom a dozorcom škôl, aby   nezatvárali dvere učilíšť pred dedinou. Učený človek je šťastnejší i   v hrôzach svetovej vojny. Veď i syn kupčíka Fischera je učený, možno   preto je i šťastný...
      </tei:p>
      <tei:p>
       Za noše sliepok, husí a kačíc, kozliat i baranov otvorili sa dvere   aspoň základných škôl i pre dedinských krpčiarikov. Ale keď večer   ľahol na lesy okolo, z vrchovských úzkych oblôčkov zaznieval plač   hladných detí a hľadela z nich chladná, zmeravená tma. Vtedy v dome   kupčíka Fischera rozsvietili sa veľké petrolejové lampy.
      </tei:p>
      <tei:p>
       Bolo popoludnie, keď sa Rudko vrátil zo školy. Zjedol si kapustu s   pečeným zemiakom a neumelou rukou chytil sa písať vážny a akurátny   list:
      </tei:p>
      <tei:p>
       <tei:emph>
        „Milý a drahý náš jerguško. Ja chodím doškoly. Zali ma do   mesta doľudovej čo je tam pri nemeckom kostole. Lebo mama zaniesla   pánu direktorovi dve sliepky aj toho starého gunára čo bou taký zlý.   Učím sa aby som nebou sprostý. Mama povedali. Ale skoro nič   nerozumiem lebo sútu samí maďari. A ja som najväčší fškole a   najmocnejší. Mama aj Anna ťa pozdravujú. Aby si poprosiu dajakého   vojaka, abyti napísal list či ešte žiješ.“
       </tei:emph>
      </tei:p>
      <tei:p>
       Mama s Annou plakali. Utierali si oči a raz jedna, zas druhá   začkala. Rudko pozrel na ne ponad plece, pritisol nos bližšie k   papieru a pokračoval:
      </tei:p>
      <tei:p>
       <tei:emph>
        „Mama aj Anna sa trápia. Ale jasi myslím, nedáš satrafiť,   lebo ľahko odskočíš, keď vystrelia. Veď ťa vari poznám. A nemáme čo   jesť. Ani chleba ani masti. Už sme aj starú kozu rohačku zarezali. A   ja chodím kupovať komisáre odvojakov. Dajúmi alesa natrápim. A z   dediny už všetci chlapi odišli. Aj Budáčovie Jana už zabili. Krstná   mať toľko plačú, že už nevidia naoči. Kedy už prídeš? Pomerte sa z   nepriateľom, aby už bol pokoj. A príď čím skorej, lebo námje zle.   Tvoj brád Rudko.“
       </tei:emph>
      </tei:p>
      <tei:p>
       List dobre naslinil, zalepil a náhlil sa do mesta pýtať si od pána   notára Jergušovu adresu.
      </tei:p>
      <tei:p>
       Mama mu dala grošíky na chlebík od vojakov a sľúbila sa za ním,   len čo si riadik oplákne. V meste na rínku budú sa vyzerať.
      </tei:p>
      <tei:p>
       Podvečer toho dňa vliekla sa nahrbená hore cestou s hlboko   sklonenou hlavou. Išla sama, lebo Rudka v meste nezočila. Bola u pána   notára, ktorého chcela uprosiť o malú podporu pre hladujúcu rodinu,   keď jej syn už tretí rok bojuje na fronte. Ale pán notár na ňu   nakričal. Povedal, že zbojníckym rodinám sa podpora nedáva. Išla   skrúšená, nevidiaca a ohlušená. Plakala nad vlastnou biedou. Chcelo   sa jej umrieť.
      </tei:p>
      <tei:p>
       Arnold Fischer, kupčíkov šťastný syn, dohnal ju na bicykli.   Nabehol na ňu a prudko ju presotil. Nazlostil sa a chcel ju dokopať.   Ale keď videl, že leží a nehýbe sa, sadol na bicykel a odbehol k   dedine.
      </tei:p>
      <tei:p>
       Tmilo sa a hore cestou od kasární kráčal Rudko Lapin s farebným   obrúskom na chrbte. V obrúsku boli plesnivé a suché komisáre, na   ktorých dlhé časy spávali vojaci. Rudko, keď poslal Jergušovi list,   vychytil sa za komisármi po kasárňach, uprosil vojakov, aby mu z nich   predali za posledné peniažky, ktoré mamka zarobila v tvrdej robote u   bohatších gazdov.
      </tei:p>
      <tei:p>
       A teraz sa ponáhľal domov s korisťou troch chlebíčkov na chrbte a   usmieval sa ceste, po ktorej išiel. Tešil sa úsmevu, ktorým ho   privíta mamka, keď vyloží vojenské chlebíčky na stôl.
      </tei:p>
      <tei:p>
       A Rudko našiel svoju mamku ležať na ceste pod Zbojníckym Tancom.   Kriesil ju a plakal. Chlebíčky odložil a dvíhal ju zo všetkých   síl.
      </tei:p>
      <tei:p>
       Mamka sa prebrala, zastonala a s Rudkovou pomocou, pomaličky,   postavila sa na nohy.
      </tei:p>
      <tei:p>
       Išli z krôčika na krôčik, hore cestou, vo večernej tme. Rudko, s   batôžkom chlebíčkov pod pazuchou, podopieral svoju mamku a vyhrážal   sa Fischerovi, že pôjde sa na neho požalovať do mesta. A mame   privedie doktora, nech doktor vidí, ako jej ublížil.
      </tei:p>
      <tei:p>
       Doma so sestrou Annou uložili mať do postele, zabalili do   obkladov, zjedli po kúsku plesnivého chleba a ľahli si spať. Matka   jesť nechcela, ponosovala sa na bolesti v krížoch a ľavej ruke.   Stonala celú noc, ráno z postele nevstala.
      </tei:p>
      <tei:p>
       Na druhý deň išiel Rudko do mesta a chodil od lekára k lekárovi,   aby prišli na samotu a poprezerali jeho chorú matku. Lekári pýtali   peniaze vopred, a keď Rudko povedal, že nemá, vystrčili ho za   dvere.
      </tei:p>
      <tei:p>
       Vrátil sa domov s trpkým sklamaním a pribral sa so sestrou Annou   liečiť mamku obkladmi ľanového semiačka.
      </tei:p>
      <tei:p>
       Po šiestich týždňoch horko-ťažko vstala. Chrbát mala nakrivený   viac ako predtým a ľavú ruku v zápästí vyvrátenú. Ruka bola zlomená,   mŕtva a bezvládna, bolela a zavadzala.
      </tei:p>
      <tei:p>
       Rudko nahovoril mamku ísť žalovať na súd. Mamka šla, ale súdny   lekár Schwarz, ktorého Rudko často vídal v meste v rozhovore s mladým   Fischerom, povedal, že je ruka zdravá. Preto mamka súd prehrala.
      </tei:p>
      <tei:p>
       Rudko v rozhorčení chystal sa všetko toto napísať Jergušovi, aby   hneď prišiel a pobil všetkých pánov aj s tým obchodníckym oplanom z   dediny.
      </tei:p>
     </tei:div>
     <tei:div type="chapter">
      <tei:head>
       ZBEH
      </tei:head>
      <tei:p>
       Míňali sa roky a napokon prišlo to pamätné horúce leto, keď   rakúsko-uhorský generálny štáb ohlásil neobyčajnú zvesť z   juhozápadného frontu:
      </tei:p>
      <tei:p>
       „Naše armády dnes na planine Siedmich obcí i cez Piavu vlámali sa   do nepriateľských línií. Do poludnia boli zvesti o desaťtisíc   zajatých Talianoch, Angličanoch a Francúzoch. Korisť na delách je   značná.“
      </tei:p>
      <tei:p>
       A o deň neskoršie dokladal:
      </tei:p>
      <tei:p>
       „V bojoch pri Piave dňa 15. júna 1918 medzi pechotou nad všetku   chválu pozdvihnutou zaslúži si mladý hornouhorský pluk osobitného   spomenutia. Počet zajatých v bojoch pri Piave zvýšil sa na   dvadsaťjedentisíc“
      </tei:p>
      <tei:p>
       Pán notár poslal noviny so správou richtárovi do dediny a odkázal,   že vojakom mladého hornouhorského pluku je i zbojníkov syn Jerguš   Lapin.
      </tei:p>
      <tei:p>
       O päť dní generálny štáb oznámil, že počet zajatých zvýšil sa z   dvadsaťjeden na štyridsaťtisíc, že medzi zajatými boli aj niekoľkí   československí legionári, proti ktorým zakročili štatariálne, podľa   vojenských zákonov.
      </tei:p>
      <tei:p>
       Ale o dva dni prišli zvesti, že rakúsko-uhorské vojská museli   opustiť mesto v oblasti frontu, nazvané Montellom, i niekoľko iných   pozícií, vybojovaných na pravom brehu Piavy. Spomínala sa rozvodnená   rieka a mrzké počasie. No našťastie vojaci už pred štyrmi dňami   dostali tajný rozkaz na ústup a vykonali ho tak obratne, že nepriateľ   ani nespozoroval ich pohyby, hoci pri prechode cez rieku boli veľké   ťažkosti.
      </tei:p>
      <tei:p>
       „Včera,“ dokladal zase generálny štáb, „Taliani tuho strieľali na   naše vyprázdnené línie i nepriateľská pechota útokom šla proti nim.   Naše batérie ju odohnali.“
      </tei:p>
      <tei:p>
       Na piavskom fronte ležalo toľko mŕtvych rakúsko-uhorských vojakov,   že taliansky ministerský predseda Orlando dostal za nich od anglickej   vlády blahoželanie. A rakúsky generálny štáb oznamoval:
      </tei:p>
      <tei:p>
       „Na piavskom fronte niet nijakých zvláštnych udalostí. Col del   Rosso a Monte di val Bella boli by sme mohli udržať len s veľkými   obeťami, preto sme vojsko z týchto bodov stiahli do bývalej hlavnej   pozície, povedľa lesa pri Stenfle.“
      </tei:p>
      <tei:p>
       A nato maďarský poslanec Fényes László rozkričal sa na peštianskom   sneme:
      </tei:p>
      <tei:p>
       „Či je pravda, že v ofenzíve pri Piave padlo vyše stotisíc   rakúsko-uhorských vojakov?“
      </tei:p>
      <tei:p>
       Poslanec Fényes, ako sa neskoršie ukázalo, neudal ani polovicu   zabitých, lebo pri Piave nebolo možno mŕtvych porátať.
      </tei:p>
      <tei:p>
       „Čo zavinilo toto nešťastie maďarského národa? Treba zistiť, koľká   je strata uhorských občanov od 15. júna 1918!“
      </tei:p>
      <tei:p>
       „Prečo sa ofenzíva začala pred žatvou, v najväčšom nedostatku   živnosti? A prečo sa začala práve vtedy, keď pozorovatelia zvestovali   veľké rozvodnenie rieky Piavy?“
      </tei:p>
      <tei:p>
       „Či je pravda, čo tí niekoľkí zachránení potvrdzujú, že veľké   nešťastie uhorského národa zavinila zrada talianskeho obyvateľstva,   zrada vojakov-dezertérov, ktorí ušli z rakúsko-uhorskej armády a   prebehli na druhú stranu, na stranu nepriateľa, ale hlavne a   trojnásobne zrada českého letúna, ktorý prezradil nepriateľovi body   rakúsko-uhorského plynového útoku?“
      </tei:p>
      <tei:p>
       „Či sa už porobili poriadky, aby sa zásoby živnosti, určené pre   armádu uhorskou vládou, dostali armáde, a nie, ako obyčajne,   rakúskemu obyvateľstvu?“
      </tei:p>
      <tei:p>
       Pán ministerský predseda odpovedal pánu poslancovi Fényesovi na   všetky otázky, a to tak, že ani poslanec Fényes, ani jeho druhovia,   ani sám ministerský predseda tomu nerozumeli. Vďační poslanci   odmenili ho búrlivým, dlhotrvajúcim potleskom.
      </tei:p>
      <tei:p>
       Rakúsko-uhorské vojsko bolo hladné, ošklbané a zavšivené. Ak ho   začali prikrmovať a pridávať mu fajčiva, znamenalo to blížiaci sa   útok proti zákopom na druhej strane. A keď ho napokon napojili i   rumom, naliali mu ho aj do kulačov a dali mu nové konzervy do   batohov, vtedy už kolo celkom isté, že sa útok začne v najbližších   hodinách.
      </tei:p>
      <tei:p>
       Tak bolo i pred veľkou ofenzívou pri Piave. Vyhladnuté vojsko   trochu prikŕmili a vyčkávali. Potom, za bezmesačnej noci, po   prievane, čo povieval od severu na juh, vypustili kúrňavu smrtiacich   plynov proti talianskym zákopom. Napokon dali vojsku naslopať sa   rumu, aby potratilo zdravý rozum, pridali mu ho i do zásoby a   zavelili útočiť proti Talianom.
      </tei:p>
      <tei:p>
       Vojsko sa pohlo, cisárskymi tyranmi prinútené, na ničomnú smrť.   Poľahky vniklo do talianskych zákopov. Ale zákopy našlo prázdne.   Talianov v nich nebolo. Možno, že ich naozaj upozornil na plyn ten   tajomný letún, o ktorom Rakúšania tvrdili, že je Čech, kým Česi zas   dokazovali, že je Nemec, ale skutočnosť bola taká, že talianske   vojsko naozaj opustilo zákopy a utiahlo sa za rieku Piavu.
      </tei:p>
      <tei:p>
       Rakúsko-uhorské vojsko pobralo sa za ním.
      </tei:p>
      <tei:p>
       Rieka bola veličizná, nadúvala ju povodeň. Rozvodnila sa z veľkého   množstva snehu, ktorý v tie dni bol napadol v Alpách. Ale vojsko   jednako len šlo pontónovými mostami, ktoré si zostrojilo pod ochranou   nočnej tmy, vlnami vody, na člnoch i po lanách, natiahnutých ponad   rieku, ako roj hmyzu, čo hľadá svetlo plameňa, v ktorom mu príde   zahynúť.
      </tei:p>
      <tei:p>
       Strieľali naň Taliani i rakúski delostrelci, ktorí údajne nemohli   ďalej dostreliť, lebo delá boli už streľbou zničené, hlavne vydraté.   Údajne aj mohli, ale rakúski delostrelci boli vraj poväčšine Česi,   ktorí vedome strieľali do vlastných vojakov, aby sa pomstili   macošskej vlasti za vlastné národné utrpenie.
      </tei:p>
      <tei:p>
       Útočiace rakúsko-uhorské vojsko, pozbierané z mnohých utláčaných   národností, i keď hynulo medzi dvoma ohňami, predsa prešlo za Piavu.   Tam ho však privítal nepriateľ neslýchanou sústredenou paľbou   všetkých zbraní. Strieľal delami, puškami, granátmi i guľometmi,   útočil lietadlami, mínami i bombami. V pekelnej paľbe z oboch strán   scvrklo sa vojsko na polovicu. Nato sa zvyšok armády zháčil a pustil   sa na útek.
      </tei:p>
      <tei:p>
       Utekali vojačkovia k rozvodnenej Piave. Bežali k mostom a člnkom,   ktoré si nechali na brehu, aby sa na nich preplavili na druhý breh a   zachránili si život.
      </tei:p>
      <tei:p>
       Ale z člnov zostalo iba niekoľko a mostov už vôbec nebolo.   Rozmlátili ich ťažké strely talianskych delostrelcov.
      </tei:p>
      <tei:p>
       S vojskom, čo sa rútilo k rieke v ohlušujúcom hukote zbraní,   utekal aj desiatnik Jerguš Lapin. Zbrane zúrili jediným nepretržitým   revom, ktorý Jerguš možno ani nepočul, lebo trval už piaty alebo   šiesty deň a neutíchal ani v noci. A necítil už ani otrasy zeme, lebo   sa chvela bez prestania.
      </tei:p>
      <tei:p>
       S ním sa držali zo dvadsiati jeho druhovia, medzi nimi i bledý,   vychudnutý vojačik. Bol to jediný vojak, s ktorým Jerguš hneď po   príchode na front uzavrel priateľstvo.
      </tei:p>
      <tei:p>
       Utekali močiarmi i dunivými rašeliniskami, tisli sa tvárami do   barín, keď padol nablízku granát a nasledoval jeho výbuch.
      </tei:p>
      <tei:p>
       Skupina dobehla k zvyškom pontónového mosta, na ktorý ešte stále   padali detonujúce delové strely. Most bol rozstrieľaný a popretŕhaný,   prechod cezeň nemožný. Vojaci pustili sa do toku. Zachytili sa   oceľového lana, natiahnutého ponad vodu, a pridŕžajúc sa ho rukami,   podávali sa kus po kuse na ďalekú druhú stranu rozzúrenej Piavy.
      </tei:p>
      <tei:p>
       Nahor proti prúdu bolo vidieť desiatky člnov, ktoré utekajúci   vojaci vyvláčali z nízkej vrbiny, čo zarastala brehy, nasadali do   nich, koľkí sa zmestili, a zúfalo veslujúc, púšťali sa cez rieku.
      </tei:p>
      <tei:p>
       Mnoho člnov bolo už na rieke, keď paľba kanónov utíchla. O chvíľu   zjavilo sa nad riekou niekoľko talianskych lietadiel. Letúne spustili   sa nízko nad vodu a zasypali člny strelami z guľometov. Guľomety   zarapkali a mnohým vojakom, čo veslovali na člnoch, vypadli veslá z   rúk.
      </tei:p>
      <tei:p>
       Lietadlá krúžili a strieľali na všetko, čo bolo živé na rieke i   okolo nej. Člny schytával prúd, skrúcal ich, obracal, v nich   cestovali postrieľaní vojaci s ovesenými hlavami. Člny narážali na   lano, čo naprostriedku rieky ovislo až po hladinu vody, poskočili,   prevalili sa a vojakov, čo dobojovali, prežrela mútna voda.
      </tei:p>
      <tei:p>
       Guľomety zasiahli i vojakov, ktorí sa pridŕžali lana. Zasiahnutí   sa ponárali, slabších a vysilených chlapov stŕhal mocný prúd, keď sa   dostali do jeho stredu, a niekoľkých zrazili i člny s mŕtvymi   vojakmi. Jerguš Lapin žil. Držal sa lana ešte vždy mocnými rukami, ba   stačil pritom pridŕžať i svojho priateľa, šťúpleho vojačika, aby ho   neschvátil prúd a neodniesol do smrti.
      </tei:p>
      <tei:p>
       Azda siedmi dosiahli druhý breh. Vytiahli sa na breh bez batohov a   čiapok, zaľahli na barinatej zemi a odpočívali. Len čo nabrali dychu,   povystierali vyťahané ruky a preziabnuté nohy, pomohli si jeden   druhému postaviť sa na nohy a tackavými krokmi vliekli sa preč od   brehu.
      </tei:p>
      <tei:p>
       Breh bol pokrytý mŕtvolami, ktoré na povrchu zeme hnili a napĺňali   povetrie ťažkým zápachom rozkladu, lebo nebolo toho, čo by ich   pochoval. Medzi mŕtvymi kričali i stonali umierajúci ranení, ktorým   nemal kto pomôcť.
      </tei:p>
      <tei:p>
       Rovina akoby nemala konca a vari celá bola pokrytá ležiacimi   vojakmi. Ležali nehybne, len kde-tu sa jeden pohýbal alebo vykríkol   nezrozumiteľné slová. Ranení hľadeli na siedmich prosebne a   vystrašene, tí na nich ustato a bezradne. Či tu bolo možno pomôcť,   niekoho zachrániť?
      </tei:p>
      <tei:p>
       Ani nezbadali, keď zamierilo k nim talianske lietadlo, šiblo im   nad hlavami, zhodilo dve bomby, obrátilo sa kruhom a jeho guľomet   ťahavo zaštekotal. Vtom siedmi kamaráti z lana prudko ľahli na zem,   akoby ich bola podťala neviditeľná kosa.
      </tei:p>
      <tei:p>
       Lietadlo sa vo chvíli stratilo a zo siedmich vstal iba jeden. Bol   to Jerguš Lapin. Zočil lietadlo a mihom prilepil sa k zemi. Tak mu   kázal mocný vrchovský pud. Vstal a zobzeral sa: jeho šiesti druhovia   všetci ležali a nechceli vstať. Ani frontový kamarát sa nedvíhal. Tam   ležal v mláke krvi a otváral ústa. Akiste kričal. Nebolo ho počuť,   lebo nanovo začali hukotať ťažké talianske delá.
      </tei:p>
      <tei:p>
       Darmo sa namáhal ho zachrániť. Dvíhal ho, i rumom napájal, ale   priateľ jednako len umrel. Prsia mal na mnohých miestach prederavené,   z dierok vymokala teplá červená krv. Okolo ostatní zápasili so   smrťou.
      </tei:p>
      <tei:p>
       V tej chvíli sa vytiahol z rieky na smrť vysilený vojak s holými   rukami, tak isto bez čiapky a bez batoha, a zamieril poľom k   Jergušovi. Oči mal krvavé, ústa otvorené. Keď sa priblížil, zahľadel   sa na Jerguša a Jerguš poznával v ňom kováča Martina z predmestia, s   ktorým sa bol kedysi ako chlapec pohašteril a teraz slúžil s ním v   jednom pluku. Kováč Martin tiež sa preplazil riekou po oceľovom   lane.
      </tei:p>
      <tei:p>
       Jerguš zakýval na neho ako na priateľa, hoci nežili v zhode a ani   sa nerozprávali. Martin však sklonil hlavu a zbočil do vrbiny.
      </tei:p>
      <tei:p>
       Tu Jerguš vzal svojho mŕtveho kamaráta do náručia a cez široké   pole, pokryté mŕtvymi, pohol sa s ním k severu. Kráčal proti slabému   vetru, ktorý mu prinášal vôňu hraničných talianskych vrchov.
      </tei:p>
      <tei:p>
       Na mrku konečne prestali hukotať delá a po rovine rozlialo sa   ohlušujúce ticho. Spustilo sa k zemi z výšin a zavládlo celým   talianskym frontom. Jerguš zastal. Cítil, že priateľ je už chladný a   meravý. Položil ho na zem a svojou hrdzavou lopatkou vykopal mu   nehlbokú jamu. Odňal mu písma i drobné pamiatky a uložil ho do zeme.   Pri hrobe sa prežehnal, vybral z vrecka svoj valaský nôž a odrezal si   z goliera hodnosť desiatnika. Vyznamenania, čo mu ešte zostali na   prsiach a nestratili sa za úteku, postŕhal a zašliapal do blata.
      </tei:p>
      <tei:p>
       Ešte raz sa obzrel po rovine, čo ju bol prešiel, sadala na ňu   hustnúca tma. A zdalo sa mu, že neputuje sám. Že za ním kráča vojak   ťažkým a ustatým krokom, akoby bol z mŕtvych vstal, a že sa veľmi   podobá kováčovi Martinovi z predmestia.
      </tei:p>
      <tei:p>
       Vojak zastal pri neďalekej vŕbe. No Jerguš teraz už nezakýval na   neho, iba sa zvrtol a pobral sa voslep proti rakúskym hraniciam,   potkýnajúc sa v tme a stúpajúc na mŕtvych, ktorí ležali na slnku už   mnoho dní. Ako ťažko asi zapáchali, keď sa mu do niektorých zabárali   i nohy!...
      </tei:p>
      <tei:p>
       Jerguš Lapin zbehol.
      </tei:p>
      <tei:p>
       Staviteľovi Szécsényimu, ktorý býval vo vežičkovej vile za   mestským parkom, zazvonil na bráne nečakaný hosť: Martin Kukuljak,   kováčsky mládenec z predmestia, ošklbaný a vychudnutý vojak, ktorý po   piavskej ofenzíve tajomným spôsobom doputoval do rodného kraja.
      </tei:p>
      <tei:p>
       Vpustila ho slúžka, zaviedla na poschodie k staviteľovi   Szécsényimu. Našedivastý starec privítal ho nevľúdne:
      </tei:p>
      <tei:p>
       — Prichádzate z frontu, zdá sa mi... čo viete o mojom synovi? List   od neho ste mi, pravdaže, nedoniesli. Takí, ako ste vy, tu teda už   boli... Navraveli až primnoho, a predsa nič nepovedali... Hádam si   mysleli, že otec, blázon, neviem ako ich odmení... Nuž rozprávajte,   ale krátko, nemám času na daromné reči...!
      </tei:p>
      <tei:p>
       Sadol si na diván povedľa svojej dcéry, ošklbaného Martina s   pohúžvanou čiapkou v ruke nechal stáť pri dverách. Fajčil cigaru a   hniezdil sa netrpezlivo.
      </tei:p>
      <tei:p>
       A Martin Kukuljak, vojak s tvárou uštvanou, na ktorej bolo   napísané, že ho na smrť odsúdil azda celý svet a nemá kde skloniť   hlavu, dal sa presvedčivo a vážne rozprávať o Ondrejovi Szécsényim,   staviteľovom synovi.
      </tei:p>
      <tei:p>
       Kedysi pred dvoma rokmi preložili ho k tomu istému pluku, kde   slúžil i Martin. Z trestu a bez hodnosti. Predtým bol pri 25. ako   práporčík. Ale degradovali ho na obyčajného vojaka, lebo keď mu   prišlo ísť do útoku, vzpieral sa a uhýbal. Bál sa smrti... Tak   rozprávali vojaci. — A ktože sa smrti nebojí? — zastavil sa Martin vo   svojej reči.
      </tei:p>
      <tei:p>
       — Na otca sa teda nepodal!... — zamrmlal Szécsényi a blysol   očami.
      </tei:p>
      <tei:p>
       Martin nemal vôľu škriepiť sa, nuž pokračoval:
      </tei:p>
      <tei:p>
       — Potom ho preložili k nášmu pluku, a len tam zvedel, čo je slepý   pes. Náš pluk bol neprestajne v ohni. Hnali ho z útoku do útoku, kým   celý nezhynul...
      </tei:p>
      <tei:p>
       — A čo?!... — nadhodil sa na diváne staviteľ a jeho tvár   prezrádzala nepokoj. Ale Martin pokračoval pekne po poriadku:
      </tei:p>
      <tei:p>
       — Skamarátil sa s istým odľudným človekom, s Jergušom Lapinom zo   Zbojníckeho Tanca. Ja som ho — toho Jerguša — veru nemal v láske,   preto som sa ani nepúšťal s ním do reči. Ale váš Ondrík spával a   jedával s ním ako s vlastným bratom! Nebál sa ísť s ním ani do   bojov... ani na nočné výzvedy s patrolou, čo sme jej vraveli hliadka   smrti. Ja si myslím, že ho Jerguš posmeľoval. Lebo kalika chlap bol   Jerguš Lapin! Niekedy tak letel proti nepriateľským zákopom ako   slepý, dostal mnoho metálov a naostatok aj hodnosť desiatnika. A bol   to len obyčajný vrchovský pastier...
      </tei:p>
      <tei:p>
       Szécsényi počúval nespokojne, jeho dcéra nespúšťala zrak z   vychudnutej tvári Martina Kukuljaka. Každý pohyb jeho úst sledovala s   úzkosťou, aby nestratila z jeho slov ani hlásku.
      </tei:p>
      <tei:p>
       — Sadnite si a rozprávajte, len, preboha, nerozťahujte! — ukázal   Szécsényi na stoličku, obtiahnutú kožou.
      </tei:p>
      <tei:p>
       Martin Kukuljak si bojazlivo sadol a teraz ešte pokojnejším hlasom   začal rozprávať o Piave:
      </tei:p>
      <tei:p>
       — Verte alebo neverte, ale tak to bolo, ako vravím: 15. júna sme   útočili ostatný raz. Išli sme za Talianom za rieku Piavu. Kanóny   revali, zem sa triasla, akoby ju všetci čerti boli natriasali... Deň   a noc, deň a noc, bez prestania. Iba sme sa tisli do blata, len aby   sme neskapali...
      </tei:p>
      <tei:p>
       Taliani nás rozprášili, museli sme sa pustiť nazad cez rieku.   Pridŕžali sme sa lana a tak sme sa podávali kus po kuse na druhú   stranu. Voda nás ťahala do hĺbky, keď sme sa dostali na víry, len-len   nás prehltnúť. Strhávala nás dolu prúdom, keď sa nám prišlo plaziť   cez prostriedok, kde tiekla vysokým hrebeňom. Sipela a šušťala, bola   žltá a veľká, že jej nebolo konca-kraja. Veru nejeden z našich, čo   mal slabšie ruky, zmizol nám tam z očú...
      </tei:p>
      <tei:p>
       — A čo môj syn!...
      </tei:p>
      <tei:p>
       — Taliani nás zabíjali aj na vode. Vyleteli na aeroplánoch a   prskali po nás guľometmi. Dolu Piavou husto plávali, krútili sa a   prevaľovali pobití vojaci.
      </tei:p>
      <tei:p>
       Váš Ondrík a s ním ešte niekoľkí — pamätám sa dobre — šťastlivo   prešli na druhý breh. Jerguš Lapin mu pomáhal, podchytával ho pod   pazuchou, keď pobadal, že ho opúšťajú sily...
      </tei:p>
      <tei:p>
       Ja som sa brodil ešte po vode, keď oni už boli na brehu. Ale vtom   znenazdajky nadletelo talianske lietadlo, zabŕkalo guľometom a — pane   môj — tí na brehu odrazu boli dolu!
      </tei:p>
      <tei:p>
       Staviteľ Szécsényi navalil sa chrbtom na opierku divána, tvár mu   osinela a na sluchách navreli mu hrboľaté žily. Dcéra zbledla a   zakvačila si do seba biele, ako bez krvi ruky. Martin Kukuljak sa   toho vzrušenia trochu naľakal, a preto tým prudšie pokračoval:
      </tei:p>
      <tei:p>
       — Vyskočím na breh, hľadím a myslím si: No, už ste dobojovali,   moji milí!... Ale tu vstane jeden z nich. Bol to Jerguš Lapin.   Zaňuchal, prediva, že je smrť v povetrí, a ako hlina o hlinu prilepil   sa k zemi. Poobzeral sa: jeho sprevodníci — bolo ich niekoľko —   metali sa po tráve. Aj váš Ondrík bol medzi nimi... Áno, neborák,   ležal v krvi, čosi kričal, ale nevstával...
      </tei:p>
      <tei:p>
       Otec sa trhol, oči mu vystúpili z jamôk a stvrdli, akoby boli   skameneli. Dievča, bledé ako stena, potrhávalo ústami a po lícach mu   stekali slzy.
      </tei:p>
      <tei:p>
       — Ondríka trafili, — pokračoval Martin Kukuljak, — a Jerguš ho   chcel zachrániť. Dvíhal ho, i rumom napájal, ale už mu nebolo   pomoci... O chvíľu už bolo po ňom...
      </tei:p>
      <tei:p>
       Dievča vykríklo, a tupo zadunela kobercami vystlaná dlážka. Spadlo   na tvár a natiahlo sa meravo v bezvedomí.
      </tei:p>
      <tei:p>
       Szécsényi skočil proti Martinovi:
      </tei:p>
      <tei:p>
       — Čo to vravíte, vy pochábeľ?! Môj syn že umrel?! — Chytil Martina   za blúzu pod hrdlom.
      </tei:p>
      <tei:p>
       Martin, možno preto, že mu prišiel na rozum majster, čo ho   voľakedy takto driapal a pritom i zauškoval, vytrhol sa mu z rúk a   odstúpil k dverám.
      </tei:p>
      <tei:p>
       — Umrel vám! — vykríkol, — pravdu vravím! Umrel, a nie sám! Pri   Piave zhynulo štvrť milióna ľudí!
      </tei:p>
      <tei:p>
       Szécsényi sa zatackal. Obrátil sa k dievčaťu a naklonil sa nad   ním. Chcel ho zdvihnúť, ale nevládal. Mädlil si ruky, uprel na   Martina oči, čo sa v nich usadil preťažký zármutok.
      </tei:p>
      <tei:p>
       — Pomôžte mi! — zaplakal.
      </tei:p>
      <tei:p>
       Martin pristúpil. Neumelým chmatom podchytil omdleté dievča zo   zeme a položil ho na diván. Tvár dievčaťa svietila mesiacom, akoby   bolo umrelo.
      </tei:p>
      <tei:p>
       Szécsényi sa chytil za hlavu:
      </tei:p>
      <tei:p>
       — Zabili ho! Syna mi zabili! Kto to kedy slýchal!
      </tei:p>
      <tei:p>
       Tackal sa okolo divána, zachytával sa, aby nespadol. Zazvonil na   slúžku. Nakukla zdesená, odbehla, vrátila sa s octom, aby kriesila   dievča z bezvedomia.
      </tei:p>
      <tei:p>
       — Povedzte mi, povedzte, či ste ho aspoň pochovali!? — zakryl si   dlaňou oči, plakal, dusil sa, prsia mu trhalo.
      </tei:p>
      <tei:p>
       Martin Kukuljak sa rozcítil:
      </tei:p>
      <tei:p>
       — Jerguš ho vzal, na rukách odniesol — krížom cez pole. A ja som   šiel za ním...
      </tei:p>
      <tei:p>
       Chvíľu mlčal, aby očistil hlas:
      </tei:p>
      <tei:p>
       — Potom odrazu všetko stíchlo ako v hrobe. Široko-ďaleko. Tak   ticho bolo — na zbláznenie. A v tom tichu sme šli. Jerguš Lapin s   Ondríkom a ja za nimi.
      </tei:p>
      <tei:p>
       Jerguš sa zastavil. Iste preto, že sa tmilo. Zastal som bokom, aby   ma nevidel. Len tak zo zvedavosti. K nemu som nešiel, lebo viem, že   ako ja jeho, ani on mňa nemal rád. Videl som, že odoberá Ondríkovi   písma a vytriasa mu vrecká. Potom poodhŕňal lopatkou zem a Ondreja   zahrabal. Chvíľu pri ňom postál. A nato, akoby bol zošalel: strhal si   z pŕs metále, zašliapal do blata a šiel ako slepý — nevedel by som   povedať kam. Ďalej som už nešiel za ním, lebo kráčal cez zhnitých, čo   strašne zapáchali... Ale isté je, že zutekal od vojska, lebo k pluku   sa už nevrátil. A ja som o niekoľko dní urobil práve tak... Nie som   pes, aby ma predarmo toľko trýznili a naostatok aj zabili!...
      </tei:p>
      <tei:p>
       Pokorne stál pri dverách. Staviteľ Szécsényi obrátil proti nemu   svoju strhanú tvár a oči sa mu zlovestne zablysli. Bez jediného slova   vknísal sa do druhej izby a Martin počul zvoniť telefón.
      </tei:p>
      <tei:p>
       Blázon, či tuhý vlastenec? Nie, len pomstivý hlupák, čo chce   vyliať krv nevinného za krv svojho syna...
      </tei:p>
      <tei:p>
       O chvíľu, len čo sa dievča prebralo z mdlôb, vtrhla do izby s   nasadenými bodákmi patrola vojakov, aby chytila vojenského zbeha,   Martina Kukuljaka, kováča z predmestia...
      </tei:p>
      <tei:p>
       Po bitke pri Piave zvesti generálneho štábu boli už veľmi krátke a   týždeň po týždni rovnaké.
      </tei:p>
      <tei:p>
       „Na talianskom bojišti je veľmi živá výzvedná činnosť,“ čítali   občania v novinách každý boží deň. Lebo pri Piave sa už nebojovalo.   Ak zaznel osamelý výstrel na jednej alebo druhej strane, bol to iba   výčin neskrotného človeka, ktorý sa už takým narodil a možno ho nájsť   všade — pri vojsku i mimo neho.
      </tei:p>
      <tei:p>
       Blížila sa jeseň. Do zákopov vracali sa vojaci, ktorí boli zbehli   z frontu, lebo Najvyššie vojenské veliteľstvo vydalo vyhlásenie, že   sa im nič nestane, keď sa vrátia, a že ich už nebudú trestať smrťou,   ako to bývalo predtým.
      </tei:p>
      <tei:p>
       Medzi občianstvom, ktoré už štyri roky hynulo v biede, začali sa   ukazovať znaky nespokojnosti. V najbiednejších kútoch miest a dedín   rodili sa i umĺkali a znova ožívali zvesti, že sa vojna už skoro   skončí. Zvesti prebúdzali k životu ľud, zlomený na tele a ubitý na   duchu.
      </tei:p>
      <tei:p>
       Tí šťastlivci, čo i keď ľud trpí a hynie a krv tečie, majú sa   dobre: v dobrote uprednostnení lotri a zbohatlíci vojny vždy viac a   surovejšie dráždili ľud svojím okatým dobrobytom. Medzi nimi bol i   dedinský obchodník Fischer.
      </tei:p>
      <tei:p>
       Dedinčania ho vídali denne voziť sa na koči a odvážať notárovi   podiel z nakradnutej živnosti, ktorú mal rozdeliť medzi hladujúci   ľud.
      </tei:p>
      <tei:p>
       Vojenské i civilné úrady tušili, že sa chystá čosi hrozivé.   Usilovali sa pozakrývať aspoň tie najkrikľavejšie neprávosti, ktoré   napáchali za štyri roky svetovej vojny. Preto povolali za vojakov aj   synov zbohatlíkov, medzi nimi i Fischerovho Arnolda z dediny, keď ho   už nebolo možno poslať na front. V čase niekoľkých týždňov prišili mu   na golier hviezdičku poručíka a nechali ho v meste, aby svojou   parádnou uniformou, svojou nadutou a dobre živenou tvárou, svojou   povýšenosťou a opovržlivosťou oproti biednym pomáhal vybuchnúť   tlejúcemu ohňu nepokoja.
      </tei:p>
      <tei:p>
       Chýr o vrení medzi občianstvom dostal sa i na front a zachvátil ho   ako víchricou rozdúchané plamene. Vojsko sa razom obrátilo tvárou k   domovu a pohlo sa hľadať toho neznámeho, čo zavinil jeho utrpenie.   Mnohí poodhadzovali pušky, ale ešte viac bolo tých, ktorí sa vracali   ozbrojení.
      </tei:p>
      <tei:p>
       — Ustupujeme! — povedali velitelia tým vojnou otupeným vojakom,   ktorí ešte vždy bezradne čakali v zákopoch s puškami v rukách a ani   neverili, že by mohla prísť hodina, ktorá ich vyslobodí.
      </tei:p>
      <tei:p>
       Vojsko išlo ako záplava, ktorá ide zničiť všetko, čo jej príde do   cesty. Rútilo sa pešky, jargalo na koňoch, viezlo sa na vozoch, v   preplnených železničných vozňoch i na strechách vlakov. S puškami i   granátmi, s pištoľami i guľometmi...
      </tei:p>
      <tei:p>
       Jerguš Lapin sa vtedy už pretínal Viedňou, učupený na streche   uháňajúceho vlaku.
      </tei:p>
      <tei:p>
       Prišla búrlivá noc. Po prudkom daždi hučal vietor, váľal sa po   mlákach na Zbojníckom Tanci; mláky chvíľami vyšpľachli do výšky,   kvapky rozniesol vietor...
      </tei:p>
      <tei:p>
       — Otvorte! — povedal a zabúchal na kuchynské dvere.
      </tei:p>
      <tei:p>
       Matka zažala knôtik v olejovom kahanci a dovliekla sa k   dverám.
      </tei:p>
      <tei:p>
       — Kto je? — opýtala sa prestrašeným hlasom.
      </tei:p>
      <tei:p>
       — Jerguš! — odpovedal potichu.
      </tei:p>
      <tei:p>
       Matka, akoby ju dusilo, namáhavo vydýchla. Otvorila dvere, hodila   sa na neho. Oprela sa mu na prsia, hladila ho po tvári kľavou,   vykrivenou rukou.
      </tei:p>
      <tei:p>
       Hľadel zamračený, videl vykrivenú ruku a nič nepovedal. Akoby bol   onemel.
      </tei:p>
      <tei:p>
       Prebudil sa Rudko; vykríkol a skočil z postele, zadrapil sa   prstami do Jergušovho špinavého plášťa. V susednej izbe prebudila sa   Anna, pribehla strapatá a bozkávala Jerguša po čele, vlasoch, po   tvári.
      </tei:p>
      <tei:p>
       Jergušova tvár sa vyjasnila, aj známy úsmev z detstva ňou   preletel.
      </tei:p>
      <tei:p>
       — Prišiel som, — povedal, — opáčiť vás, ako žijete! Rozprávajte,   ako vám je a prečo máte kľavú ruku!
      </tei:p>
      <tei:p>
       Rozbalil batoh a vybral chlieb i mäsovú konzervu, cukrovú kávu v   kockách i čajovú esenciu s rumom. Obživu túto vzal si na hraniciach   Talianska z vojenského skladu.
      </tei:p>
      <tei:p>
       Matka rýchle zakúrila do sporáka. Anna naplnila hrnce vodou a   stavala na platňu. Rudko iba sedel, oči vyvaľoval, dupkom hľadel na   Jerguša, akoby neveril vlastným očiam, akoby sa bol chcel vpiť do   tvrdej tváre a nepokojných Jergušových očú.
      </tei:p>
      <tei:p>
       V kuchyni sa oteplilo, na prehnitú dlážku a na ošarpané steny   ticho a mäkko ľahol sviatok zaznaných ľudí. Oheň prašťal a pri   vysnenom jedle a popíjaní sladu zneli reči o utrpení Lapinovie   rodiny.
      </tei:p>
      <tei:p>
       Nad ránom si všetci ľahli, ale Jerguš nezaspal.
      </tei:p>
      <tei:p>
       Najprv ukryl pušku na povale v tmavom rohu pod skrížené zruby.   Prebehol povalou, pivnicou i dvorom; dom sa v každom svojom kúte   žaloval, že hynie ako opustený starec. Cez šindľovú strechu nazeralo   jesenné nebo, dreváreň bola prázdna. Nebolo v nej dreva ani starého   psiska Chvostíka. Zahynul, neborák, viac hladom ako starobou na   nevýživných pomyjach svetovej vojny. Rudko ho pochoval v záhrade pod   plotom.
      </tei:p>
      <tei:p>
       Jerguš išiel pozrieť na jeho hrob, na ktorý Rudko zasadil   neumelými rúčkami zhotovený krížik.
      </tei:p>
      <tei:p>
       Zišiel do pivnice a pochodil po dome.
      </tei:p>
      <tei:p>
       V pivnici boli zemiaky a trochu kapusty v sude. Iná poživeň v dome   nebola. V izbách, cez nahnitú dlážku, prehrýzali sa myši.
      </tei:p>
      <tei:p>
       Vyšiel do dvora a zobzeral sa.
      </tei:p>
      <tei:p>
       Nie, samota Zbojnícky Tanec sa nezmenila. Iba sa zdala pustá a   zamĺknutá.
      </tei:p>
      <tei:p>
       Zmenila sa iba Jelšová voda, ktorá bola predtým na plytkých   miestach čistá ako rybie oko, na hlbinách zas svietivo zelenkavá.   Teraz zapáchala na diaľku a šušťala špinavou červenou vodou. Kdesi v   jej hornom toku postavili si bohatí dráči, čo ani reč ľudu nepoznali   a ľudom opovrhovali, fabriku na papier...
      </tei:p>
      <tei:p>
       Zmenila sa aj lúka Voliarka. Patrila tomu istému pánovi, čo aj   salaš pod Studenou jamou. Majiteľ dal si postaviť na Voliarke nový   majer s domčekmi, stajňami i senníkmi. Na majeri bude zimúvať bača   ujo Stieranka. Jerguš cez dlhé zimné večery nebude mať k nemu   ďaleko...
      </tei:p>
      <tei:p>
       Zazrel svoju matku, ako zhŕňa smeti po drevárni kľavou, boľavou   rukou a nesie ich do kuchyne, aby navarila obed. Idúcky hľadela na   neho svietivými očami, jesenné slnko zaihralo sa jej na vrásčitej,   usmiatej tvári. Jergušovi sa zdalo, že jeho mať tejto pominulej noci   omladla.
      </tei:p>
      <tei:p>
       — Donesiem vám dreva! — povedal. Vzal valašku a zbehol na cestu.   Chcel prebehnúť cez most na piesočnú Hať a nastínať suchých konárov   jelší, ktoré tak isto ako voľakedy, strieborným lišajníkom obrastené,   stáli pri vode.
      </tei:p>
      <tei:p>
       Na ceste stretol poručíka, ktorý kráčal od dediny. Jerguš sa na   neho ani nepozrel, aby ho pri pohľade na bezcitného tyrana vojakov,   akými dôstojníci obyčajne boli, neopanoval hnev. Odporné mu bolo i   vidieť človeka vo vojenských handrách. Aj svoje by bol dávno zhodil,   keby bol mal iné. Ale jeho sedliacky odev, poprešívaný matkinými   rukami, zodral Rudko na školských laviciach.
      </tei:p>
      <tei:p>
       — Stoj! — zastal poručík Jergušovi cestu. — Poznáš ma?! Alebo si   slepý?! — vypúčal prsia a nakláňal sa tak, aby mu dobre bolo vidieť   na výložky.
      </tei:p>
      <tei:p>
       Jerguš vzhliadol a v tej chvíli mu skamenela tvár, oči mu stvrdli   a zmeraveli. Videl pred sebou Fischerovho syna z dediny, ktorý   polámal matke ruku a vyhral proti nej súd nespravodlivo a hanebne.   Videl chránenca podplatených lotrov, ktorého jeho vlčí otec vykúpil   nakradnutými peniazmi z prašivého a všivavého frontu.
      </tei:p>
      <tei:p>
       — Poznám ťa! — vyťal Jerguš cez zuby, usmial sa mračno a udrel   päsťou, až zadunela zem.
      </tei:p>
      <tei:p>
       Arnold Fischer prilepil sa k zemi ako vecheť mokrej slamy. Čiapka   mu odletela ďaleko. Ústa otvoril, povetrie lapal a z hrdla sa mu   vydieral škrekotavý, divý hlas.
      </tei:p>
      <tei:p>
       Jerguš zaťal čeľuste a prudkým krokom zamieril na Hať. Ponáhľal   sa, aby Fischera nezabil. Prešmykol sa okolo brány, ktorá hatala   most, a celou silou oboril sa na suché konáre stromov, aby tak utíšil   svoje rozrušenie.
      </tei:p>
      <tei:p>
       Arnold Fischer sa prebral z mrákot, vstal a zatackal sa. V očiach   sa mu tmilo. Zdvihol si čiapku, oprášil sa a náhlivým krokom schytil   sa na mesto.
      </tei:p>
      <tei:p>
       Popoludní prišla patrola. Jerguš hľadel na ňu z dubovej hôrky za   Priehybinou, ako kráča hore cestou a vchádza do Lapinovie dvora.
      </tei:p>
      <tei:p>
       Hľadali Jerguša na rozkaz poručíka Fischera. Chvíľami vychádzali   zo dvora a pozerali k Priehybine, či Jerguš ešte neprichádza.
      </tei:p>
      <tei:p>
       Matka, ktorá o ničom nevedela, preriekla sa a prezradila, že jej   syn išiel do hôrky na drevo. Vojaci si zaumienili čakať. Jerguš   zašiel hlbšie do dúbravy, vyštveral sa na dúbok a medzi vetvami   žltkastého lístia, s valaškou v ruke, mudroval o poriadkoch sveta.   Pozeral na ošarpaný dom, či sa z neho nevyrútia vojaci a nepohnú sa   za ním.
      </tei:p>
      <tei:p>
       Hútal o Fischerovi i o patrole. Prenasleduje frontového vojaka. V   patrole možno boli takí istí bedári, aký je aj on sám. Istotne všetci   trpeli na frontoch. A teraz boli na to tu, aby chránili pýchu a   prašivý život zbohatlíkovho syna. Jerguš ľutoval, že skryl svoju   pušku na povale a nevzal ju so sebou...
      </tei:p>
      <tei:p>
       Čakal do súmraku, a tu sa patrola zjavila povyše domu, akoby sa   bola chcela pobrať na Priehybinu. Chvíľu sa radili, potom sa rozbehli   proti strmine a niekoľko ráz vystrelili z pušiek.
      </tei:p>
      <tei:p>
       Jerguš sa usmieval. Nazdávali sa, že ho vyplašia. Keby len vybehol   z hôrky, ľahko by si na neho namierili. Zostal si spokojne vo svojom   úkryte.
      </tei:p>
      <tei:p>
       Vojaci sa zadýchali, poutierali si pot z čela, zavesili pušky na   plecia a spustili sa znova do dvora. O niekoľko minút zjavili sa na   ceste, dvaja z nich strkali pred sebou Jergušovu matku...
      </tei:p>
      <tei:p>
       Zastavil sa mu dych. Udrelo ho do pŕs takou bolesťou, že sa   skotúľal z dúbka a valaška mu vypadla z hrsti. Ale hneď bol zas na   nohách a už sa vrhol dolu strminou. Letel slepo a šialene, necítiac   vlastných nôh, proti patrole vojakov. Ďalekým skokom preniesol sa na   cestu, zastal si pred vojakmi, pozrel na nich tmavým pohľadom, z   ktorého — zdalo sa — rozprávala sama smrť...
      </tei:p>
      <tei:p>
       Desiatnik, čo viedol patrolu, pripravil si pušku na výstrel,   zastavil vojakov a vzrušene vykríkol:
      </tei:p>
      <tei:p>
       — Pusťte mu matku! — Obrátil sa k Jergušovi a povedal: — Desiatnik   Jerguš Lapin, v mene zákona — poďte s nami!
      </tei:p>
      <tei:p>
       Matku pustili a vtedy sa im Jerguš poddal. Zobrali ho. Ešte sa   obrátil a zvolal:
      </tei:p>
      <tei:p>
       — Valašku mám v dubine! — a pohol sa pred patrolou. Matka sa   oprela o stĺp ako nalomená haluz a meravo hľadela za odchádzajúcimi.   Bola by chcela kráčať za svojím synom, ale nohy ju neniesli. Držala   sa stĺpa, aby nespadla.
      </tei:p>
      <tei:p>
       — Boh vás potrestaj! — vykríkla a zatriasla sa. Na dolinu zaľahla   tma.
      </tei:p>
     </tei:div>
     <tei:div type="chapter">
      <tei:head>
       TMAVÝ URDA
      </tei:head>
      <tei:p>
       Jerguša odviedli do kasárne, spútali ho a tvrdo ubili. Vyviazali   ho dva razy na dvore, polievali ľadovou vodou, až mu tvár sinavo   otmavela. Odviazali ho, keď mu oči podbehli krvou. Po krátkom   odpočinku chceli ho vyviazať tretí raz.
      </tei:p>
      <tei:p>
       Ale Jerguš, ako keď víchor udrie, odrazu skočil na bránu, päsťou   zrazil vojaka na stráži a prežrela ho noc.
      </tei:p>
      <tei:p>
       Hodil sa z cesty bokom, skákal cez ploty a utekal záhradami. Počul   krik, výstrely na poplach a jemu radostne bolo pri nich utekať, lebo   ho niesli mocné a ľahučké zbojnícke nohy a zakrývala ho tmavá jesenná   noc.
      </tei:p>
      <tei:p>
       Zastavil sa na kopci ďaleko od mesta a s tvrdým odhodlaním v tvári   zahľadel sa do jeho oslepujúcich lámp. Hľadel na mesto a cítil, ako   ho nenávidí. Nenávidel jeho svetlá, jeho ulice, jeho domy — i pánov,   čo v nich bývali... Už kedysi, za časov jeho detstva, zlomili v ňom   vieru v človeka oblečeného v kabáte.
      </tei:p>
      <tei:p>
       Priblížil sa k salašu pod Studenou jamou. Oviec tam nebolo. Koliba   stála opustená, bez baču i bez košiara. Zamknutá bola tou istou   zámkou ako za dávnych čias, keď Jerguš patril ešte pod jej strechu a   pokladal ju za svoj príbytok.
      </tei:p>
      <tei:p>
       Obopäl zámku prstami a zvrtol; chruplo v nej a otvorila sa. Vošiel   do koliby, zakrútil sa do starých zodratých kožuchov a prenocoval na   ležisku baču Stieranku.
      </tei:p>
      <tei:p>
       V pokojnom snení túlal sa po Zbojníckom Tanci. Navštívil chalupu i   svojich v nej. Videl striebristú vodu zurkotať okolo Hate. Pri vode,   v podkasanej sukni, biele šaty prala Zuzka Košaľkuľa, čo mala v tele   samý nepokoj. Voda sa razom skrvavila, zašušťala červenou penou. A tu   Zuzka údivom otvorila ústa a zahľadela sa do pien. Hnedými a krotkými   očami, ako niektoré jahniatka mávajú...
      </tei:p>
      <tei:p>
       Druhého dňa pobral sa smerom k Blúdovmu vrchu. Jeho staré horiská   stáli opanované mŕtvym pokojom; zúrivosť vojny sa ich ani   nedotkla.
      </tei:p>
      <tei:p>
       Vyhľadal buk, pod ktorým pred rokmi umrel zbojník Slepý Turoň;   vtedy do kôry buka bol vyrezal svoje meno. Teraz — azda z dlhej   chvíle a pre zábavku — vyryl pod meno postavu s býčím krkom a s   veľkou, zlovestnou hlavou. Postava akiste mala znázorňovať človeka,   ktorý podľa Turoňových slov zabil jeho otca a menoval sa Rogožník.   Pod figúru vykrojil rok: 1918.
      </tei:p>
      <tei:p>
       Pozrel poniže, kde bola preliačená zem. Slepý Turoň tam ležal;   aspoň mu zvery kosti neroznosili...
      </tei:p>
      <tei:p>
       Ponevieral sa celý deň po Blúdovom vrchu i pastvinami pod ním.   Túlal sa prielohmi, po ktorých pásaval ovce, a lúkami, na ktorých   nocúval s koscami, keď im ako chlapec nosil vodu. Myslel na svojho   priateľa Paľa Stieranku: či ho tiež nezabili na vojne ako Ondreja   Szécsényiho... A divne mu bolo na srdci. Myslel na Zuzku Košaľkuľu,   ešte vždy ju nemohol ani navštíviť...
      </tei:p>
      <tei:p>
       Pri bučine pod vrchom zazrel vtáča, ktorému azda krahulec odtrhol   krídlo a ono poskakovalo pred ním na tenuškých nôžkach, akoby za   životom bolo chcelo utekať pred blížiacou sa zimou. Pripomínalo mu   skaličeného človeka, ktorému na vojne odstrelili nohu a nechali ho   napospas biede a hladu. Uľútilo sa mu ho. Podišiel, chytil ho ľahkou   rukou, pozorne zavinul do šatôčky a odnášal ho opatrne, aby mu   neublížil.
      </tei:p>
      <tei:p>
       Za nasledujúcej noci chcel sa spustiť na Zbojnícky Tanec. Kráčal   chodníkom, ktorý sa mu belel pod nohami.
      </tei:p>
      <tei:p>
       — Či i môj otec tadeto chodieval? ...
      </tei:p>
      <tei:p>
       Preskakoval jarčeky. Zopakovával si Turoňove posledné slová, ktoré   vypočul zahalený v tme. Nevedomky zašiel do dediny. Spamätal sa,   zastal, chvíľu premýšľal. Potom zbočil za vodu a zaklopal na oblok   obecného pastiera, Paľovho ňanka, uja Stieranku. Opytoval sa na Paľa;   či sa ešte nevrátil jeho starý kamarát?
      </tei:p>
      <tei:p>
       — Nevrátil sa... V ostatné mesiace nič o ňom nepočuť... — A ujovi   Stierankovi poklesol hlas.
      </tei:p>
      <tei:p>
       Dopytoval sa na Zuzku Košaľkuľu, či je zdravá a či sa ešte   nevydala.
      </tei:p>
      <tei:p>
       — V Prieseckej doline umrel mlynár, — vravel ujo Stieranka, — a   Ondrej, Zuzkin otec, podujal sa na ten mlyn. Zuzka išla s ním, lebo   mať jej medzitým umrela. Dobre sa im žilo, lebo mali múky a všetkého,   čo potrebovali. Ale mali aj pomocníkov, zajatých Rusov, ktorí im   robili. A Zuzka sa s jedným z nich prespala...
      </tei:p>
      <tei:p>
       Jerguš iba zaťal zuby. Podal pastierovi vtáča: — Opatrite   vtáčatko. — Stisol mu ruku a šiel...
      </tei:p>
      <tei:p>
       — Keď som už tu, neodídem daromne!...
      </tei:p>
      <tei:p>
       Zbehol na samotu, ozbrojil sa puškou, vrátil sa do dediny a vnikol   obchodníkovi Fischerovi do dvora. Najprv vyvalil dvere do skladu a z   nahromadenej živnosti vzal si iba kusisko mletej, vlhkom zhrčavenej   soli. Potom sa obrátil na maštaľné dvere; zakvílili, zaprašťali a   rozleteli sa.
      </tei:p>
      <tei:p>
       V maštali boli dve kravy a tučná mladá jalovica. Jerguš ju   vyviedol dvorom na cestu a von z dediny, na závozy a po závozoch i   tvrdých chodníčkoch do Lapinovie dvora, aby nezostali stupaje. Všetci   ľudia spali, nestretol nikoho.
      </tei:p>
      <tei:p>
       Vo dvore chcel zviera zabiť, ale triasli sa mu ruky, i hrdlo mu   zvieralo a bolo mu trpko. A keď napokon predsa zviera zabil, odstúpil   milovník zvierat od neho a zdalo sa, že zaplakal...
      </tei:p>
      <tei:p>
       Jalovicu zatiahol do pivnice, zažal olejový kahanček, čo visel na   stene, a kým v dome spali, Jerguš odral zviera z kože, rozkúskoval i   nasolil do veľkého suda. Sud uložil do murovanej jamy pod pivnicou.   Jamu vykopal ešte jeho nebohý otec a ukrýval v nej nazbíjanú živnosť.   Na povrchu pokrývali ju hrubé dubové dosky, na ktorých ležala vrstva   hliny. Miesto nad jamou bolo zatarasené prázdnymi sudmi, aby nikto   naň nestúpil a aby pod nohami nedunelo.
      </tei:p>
      <tei:p>
       Vnútornosti zo zvieraťa hodil do prúdu Jelšovej vody a nad ránom,   s kožkou jalovice pod pazuchou a s päťkilovým kúskom mäsa, zakrúteným   v kožtičke, zaklopal na kuchyňu, aby mu otvorili.
      </tei:p>
      <tei:p>
       — Kúpil som vám mäsa, — povedal matke, — varte a jedzte! A táto   kožtička zíde sa na remene...
      </tei:p>
      <tei:p>
       Matka pozrela na kožku i na svojho syna a tvár sa jej premenila   zdesením. Po lícach na dlážku sponáhľali sa slzy. Chvíľu stála meravo   a bezradne, ale potom predsa len šla, zhrbená, poslušne a odovzdane.   Rozložiť oheň a variť mäso, o ktorom vedela, že pochádza z planých   ciest. Jergušov otec tiež takto prichádzal — s kožtičkou a mäsom pod   pazuchou...
      </tei:p>
      <tei:p>
       Plakala nad hriechom, že jej prichodí prisvojiť si cudzie, čo si   nezarobila tvrdou prácou rúk...
      </tei:p>
      <tei:p>
       — Čo plačete? — ohlásil sa Jerguš tvrdo. — Fischer kradol a   nakradnuté nahonobil! Prečo by mi neprepustil z toho aspoň štipku,   keď nemáte čo jesť?!
      </tei:p>
      <tei:p>
       Popoludní zamenil si pušku valaškou a išiel navštíviť baču   Stieranku spod Studenej jamy, ktorý býval teraz na novom panskom   majeri na lúke Voliarke. Zaniesol mu jalovičiu kožku do daru, aj kus   mäsa do nej zakrútil. Vypytoval sa, aká bola paša a kedy zohnal ovce   z vrchov do doliny.
      </tei:p>
      <tei:p>
       Piekli mäso, rozprávali sa ticho až do podvečera.
      </tei:p>
      <tei:p>
       Medzitým už žandári hľadali Jergušovu stopu. Zašli do Lapinovie   domu, ale nič nenašli. Matka ich videla ísť hore cestou, kuchyňu   napochytre vyvetrala a varené mäso starostlivo ukryla.
      </tei:p>
      <tei:p>
       Tu žandári pobrali sa na majer opýtať sa baču, čo by im mohol   povedať o Jergušovi.
      </tei:p>
      <tei:p>
       Za večera sklopali na dvere a hneď aj vchádzali. Jerguš schytil   jalovičiu kožku a chcel ju skryť pod lavicu, ale žandári ho zočili.   Uprel na nich oči, ktorými chytal vtákov, umŕtvoval hady a krotil   zvery i ľudí.
      </tei:p>
      <tei:p>
       — Stojte! — vykríkol a skočil proti nim do otvorených dverí,   zvrtnúc valaškou nad hlavou.
      </tei:p>
      <tei:p>
       Zdrevenení zbadali sa len vtedy, keď ho už v izbe nebolo.
      </tei:p>
      <tei:p>
       — Stoj! Páľ! — skričali a hodili sa za ním.
      </tei:p>
      <tei:p>
       Odznelo niekoľko výstrelov, ale daromne. Jerguš skrižľoval medzi   stajňami a senníkmi a zmizol ako závan pri potôčku medzi vrbinami aj   s jalovičou kožou.
      </tei:p>
      <tei:p>
       V noci opatrne zišiel na samotu, vzal si pušku i jediva na   niekoľko dní a šiel sa ukryť do horárovej koliby pod Blúdovým vrchom.   Poznal ju ešte z detských čias. Objavili ju ako chlapci s kamarátom   Paľkom Stierankom, keď sa ta boli vybrali po vianočné stromky.
      </tei:p>
      <tei:p>
       Koliba stála v hustej mladine, nahnitá a zanedbaná. Bolo vidieť,   že sa v nej už roky nikto neobrátil.
      </tei:p>
      <tei:p>
       Rozložil oheň, upravil ležisko, najedol sa a zaspal. O Zuzke   Košaľkuli sa mu už nesnívalo. Akoby sa mu bola navždy stratila z   pamäti.
      </tei:p>
      <tei:p>
       Prišiel z vojny Paľo Stieranka, syn obecného pastiera. Zdravý bol,   nič mu nechýbalo. Chýbal mu iba kamarát Jerguš Lapin, o ktorom   poletúvali v dedine čudné reči.
      </tei:p>
      <tei:p>
       Najviac rozprávali o ňom chlapi v krčme pri pálenke. Paľo ich   počúval.
      </tei:p>
      <tei:p>
       Medzi chlapmi okrem Adama Telúcha Brušmana sedel i Jano Kaľamár   Dunčo. Neskôr si prisadol k nim i Maťo Kliešť Horúci, ktorý sa tiež   vrátil z pekla v talianskych vrchoch.
      </tei:p>
      <tei:p>
       Najprv sa rozprávali o frontoch, kde ktorý bojoval. Potom o mrcha   časoch, ktoré vládnu svetom. Spomínali mesto, kde prijímajú chlapov   do akejsi Národnej gardy a núkajú žold i dobrú chovu. Chlapi majú   chrániť pánov, aby ich chudoba neorabovala o majetky...
      </tei:p>
      <tei:p>
       Tu prešli v reči na Jerguša. Ako prilepil k zemi sopľavého   poručíka Fischera pri piesočnej Hati. Ako ušiel z kasární, keď ho   mučili a vyväzovali. Fischerovi vyviedol jalovicu a na majeri ušiel   žandárom spred nosa.
      </tei:p>
      <tei:p>
       Ktožehovie, kde sa skrýva. Možno niekde v horách Blúdovho vrchu,   na vladárstve jeho nebohého otca. Darmo chodia každý deň patroly   vojakov a žandárov na Zbojnícky Tanec. Jerguša nemôžu dochytiť. Matka   s dcérou Annou iba krútia hlavami, že nič o tom nevedia, a ten fagan   Rudko sedí si vraj na lavičke pri peci a mrzko zazerá. Nebude ten   lepší od svojho brata!...
      </tei:p>
      <tei:p>
       A za nocí, keď víchor hviždí a drúzga konáre stromov, Jerguš   potajomky prichádza opáčiť svojich. Vždy len na chvíľočku. Lampa v   dome ledvaže žmurká, on sa ticho rozpráva s materou.
      </tei:p>
      <tei:p>
       A keď kdesi v doline prvý kohút zakikiríka predeseným, škrekľavým   hlasom, Jerguš sa vytráca z izby a zo dvora. Potom už počuť len   výstrel jeho pušky nad Lapinovie domom...
      </tei:p>
      <tei:p>
       Čo značia tie výstrely?... Oznamujú patrolám žandárov a vojakov,   že Jerguš žije a vysmieva sa im. Že zas bol opáčiť svojich a teraz   zdravý si odchádza do vrchov...
      </tei:p>
      <tei:p>
       Paľo Stieranka sedel v kúte sám, akoby si nad niečím lámal hlavu.   Vypočul ich zboku, dopil si pálenku a vytratil sa z krčmy.
      </tei:p>
      <tei:p>
       Deti, čo postávali na dedinskom moste, videli ho ísť hore závozom   proti noci.
      </tei:p>
      <tei:p>
       Na druhý ani na tretí deň ho v dedine nebolo. Zmizol a nikto   nevedel kam.
      </tei:p>
      <tei:p>
       Zaklopal na dvere horárovej koliby:
      </tei:p>
      <tei:p>
       — Jerguš Lapin, ja som to!
      </tei:p>
      <tei:p>
       V kolibe sa ktosi pohol a zašramotil. Dvere sa otvorili a   Jergušova ruka schytila Paľa Stieranku za plece a vtiahla ho do   koliby.
      </tei:p>
      <tei:p>
       — Badám ťa! — povedal Jerguš a veselo sa rozosmial.
      </tei:p>
      <tei:p>
       Uhlíky na ohnisku ešte nevyhasli, Jerguš prihodil na ne suchej   čečiny. Zapraskala, vzbĺkla, osvietila rozžiarené tváre dvoch   kamarátov.
      </tei:p>
      <tei:p>
       — Sem si sadni! — položil Jerguš Paľa na svoje ležisko. — Nebál   som sa dosiaľ, ale teraz sa dupľom nebojím! — Zahľadel sa na Paľa,   skúmal ho, obzeral, či sa veľmi zmenil:
      </tei:p>
      <tei:p>
       — Zdravý si, vidím! Aspoň ťa neskaličili! Ale ako si ma mohol   nájsť? Ako si mohol nájsť túto chajdu v noci?
      </tei:p>
      <tei:p>
       — Ej, — vysvetľoval Paľo, — veď som ešte nezabudol, že sme tu raz   pobudli, keď sme hľadali tie vianočné stromky. Dávno to bolo... A keď   som sa v krčme dopočul, že sa skrývaš v horách, hneď som si myslel,   že najskôr budeš v tejto kolibe!...
      </tei:p>
      <tei:p>
       Jerguš oživil oheň, rozbehol sa dolu mladinou, chodníkom k hôrnej   studničke. Tam, v drevenej puterke, na dne studienky ponorené a   kameňmi privalené, opatroval si mäso. Doniesol z neho kus a dal sa ho   pripekať na ražni, aby počastoval svojho priateľa. Mäso mohlo byť z   Fischerovej jalovice...
      </tei:p>
      <tei:p>
       Stúlili sa, rozprávali o vojne i o tom, čo pozažívali po nej. A   chystali sa na budúci život...
      </tei:p>
      <tei:p>
       O niekoľko dní vrátil sa do krčmy Jakub Fekiač Škuliba, vraj   „vydedenec dediny“ a Jergušov druh z detstva, ktorý tiež prišiel z   talianskeho frontu, a to so strelnou ranou v pravej polovici pľúc. V   tej chvíli v krčme okrem Adama Telúcha, Štefana Fašangu a Maťa   Kliešťa Horúceho bol aj Imro Trjeska Kľavoš, ktorý posledné mesiace   vojny strávil na francúzskom fronte.
      </tei:p>
      <tei:p>
       — Nalejže tej škodlivej! — zvolal Škuliba na Telúcha, odpľul si,   päsťou udrel na stôl a prižmúril pravé oko, — nech to všetko parom   uchytí!
      </tei:p>
      <tei:p>
       Hľadeli na neho a nikto nepovedal slova. Telúch mu podal pálenku.   Vypil ju na dúštek, podoprel bradu, zagánil po krčme a vravel:
      </tei:p>
      <tei:p>
       — Psieho otca ja mám! Neprijal ma, keď som sa vrátil z frontu   domov! Už som vraj dospelý — povedá — môžem si stáť na vlastných   nohách!... A macocha — kurva — zamkla predo mnou dvere!... —   Prižmúril i ľavé oko a plakal. Zahrešil toho, čo na oblohe svieti: —   S... na celú vašu dedinu a idem sa zverbovať za peniaze do Národnej   gardy.
      </tei:p>
      <tei:p>
       Vypadlo mu niekoľko sĺz. Pýtal si druhú fľaštičku pálenky, a keď   ju vypil, jeho hnev akoby sa bol utíšil. Obrátil sa k Štefanovi   Fašangovi:
      </tei:p>
      <tei:p>
       — Mohol by si aj ty ísť! Čo budeš doma leňošiť a psotu trieť?!
      </tei:p>
      <tei:p>
       Števo Fašanga sa postavil a ukázal na pravú nohu.
      </tei:p>
      <tei:p>
       — Nemôžem!
      </tei:p>
      <tei:p>
       Noha bola o dva palce kratšia. Skrátili mu ju kdesi v Galícii   dumdumovou strelou.
      </tei:p>
      <tei:p>
       Tu sa Jakub pohral a odišiel. Prešiel ulicou mesta a námestím,   zbočil do Hornej ulice, k budove kultúrneho domu. Zverbovať sa do   kasární Národnej gardy, medzi tých civilov a vojakov, najčudnejších   pozbierancov, čo ich ľudské oči takto pokope azda nikdy nevideli.
      </tei:p>
      <tei:p>
       Prijali ho, ani len vojenskú knižku nepýtali. Z núdze prijímali   chlapcov bez akýchkoľvek listín.
      </tei:p>
      <tei:p>
       Vošiel do veľkej sály kultúrneho domu, ktorý bol teraz zaprataný   posteľami gardistov, poobzeral sa a jeho pootvorené oko udivene   zastalo na dvoch posteliach vedľa seba. Zazrel Paľa Stieranku a   Jerguša Lapina. Sedeli si v kúte na posteliach a robili sa, akoby ho   nevideli...
      </tei:p>
      <tei:p>
       Podišiel k nim a zavolal:
      </tei:p>
      <tei:p>
       — Daj Boh šťastia, rodáci!
      </tei:p>
      <tei:p>
       A tu mu Paľo pošepol:
      </tei:p>
      <tei:p>
       — Zachovaj si, že tento človek nie je Jerguš Lapin, ale Tmavý   Urda...
      </tei:p>
      <tei:p>
       Škuliba sa dusene rozosmial a zasipel:
      </tei:p>
      <tei:p>
       — Si ty len kalika! Premenil si si meno, aby ťa nechvatli pre tú   jalovicu!
      </tei:p>
      <tei:p>
       Veselý bol, len prižmúrené pravé oko mrzko pozeralo.
      </tei:p>
      <tei:p>
       Potom sa rozhovorili. Chlapci mu prezrádzali, ako sa dostali do   Národnej gardy: Paľo nedal pokoj, navádzal, aby šli. A Jerguš sa dal   nahovoriť, keď sa presvedčil, že nežiadajú papiere. Veď nebude žiť v   horách ako divý zver!
      </tei:p>
      <tei:p>
       A v garde im je ani nie zle. Služby je málo, lebo niet čo strážiť.   Vojenské sklady sú prázdne. Gardisti iba kartujú na slamníkoch a   prehrávajú svoje výplaty. Keď si žoldnier, nemysli na to, čo bude   zajtra...
      </tei:p>
      <tei:p>
       Strážia iba vojenský sklad Fončordu, čo tam leží — ďaleko za   mestom. V tom ešte čosi bude. Potom mestskú elektráreň, aby ju tí   trhani, čo sa v noci obšmietajú okolo nej, nevyhodili do povetria.   Všade inde chodia strážiť už len naoko. A kradnú ako straky. Gardisti   pred civilmi, civili pred gardistami... Na staviskách nenájdeš dverí   ani oblokov. Chýbajú kľučky i pipne z vodovodu, vane, záchodové misy,   dlážky, ba i komíny... Taký je dneska svet.
      </tei:p>
      <tei:p>
       Paľo si schuti odpľul:
      </tei:p>
      <tei:p>
       — Nedávno sme boli v barakoch, čo postavili pre ranených. Sú   prázdne a opustené. Nieto tam nič — okrem tých drevených stien s   plošticami.
      </tei:p>
      <tei:p>
       — Akýsi bachráč bol veliteľom stráže. My s Jergušom sme sedeli na   strážnici a rozprávali sa o všeličom. Od večera až do noci. Ostatní   gardisti, ako sa na poriadnych zlodejov patrí, sliedili sem a tam a   kutali, čo by sa dalo popchnúť...
      </tei:p>
      <tei:p>
       Zrazu pribehol jeden z nich a hlásil: „Našli sme veľký sud a   nevieme, čo je v ňom. Najskôr nejaká bohovica“ ...
      </tei:p>
      <tei:p>
       Išli sme to s Jergušom opáčiť...
      </tei:p>
      <tei:p>
       Prídem ti k sudu a obzerám ho... čo by tak v ňom mohlo byť? A   zrazu som na to prišiel... „Daj Boh šťastia!“ zvolám a odstúpil som   od suda. Namierim pušku, strelím do velikánskeho dna a strežiem, čo z   neho potečie. Odrazu z malej dieročky cícerkom začala vytekať   načervenavá dobrota... Ovoniam ti ju, skúsim, a div som sa ti od   radosti nezbesnel... Rum! Rum ti to bol, braček! Hneď som aj   prikľakol k sudu a chytal som ho rovno do hrdla...
      </tei:p>
      <tei:p>
       Škuliba prežrel sliny, prižmúril pravé oko a päsťou udrel na   peľasť postele:
      </tei:p>
      <tei:p>
       — Sedem bohov bohovatých! Že človek nemá ani štipku šťastia! Či   som nevedel tam byť?!
      </tei:p>
      <tei:p>
       — Gardisti, — vravel Paľo, — rozbehli sa po šálky a ročky a   nachytali moku doplna. Pili ho a hltali. O hodinu už celá stráž aj s   veliteľom bachráčikom ležala na slamníkoch a kŕdle ploštíc masírovali   po nej. Jerguš nepil, — dokladal šeptom a hodil proti nemu hlavou, —   nechcel s nami piť. Motal sa okolo barakov s puškou na pleci. Raz   nakukol i do strážnice — videl som ho celkom jasne. Možno, že sme sa   mu nepáčili, lebo chlapci tak tuho chrápali, že ich bolo počuť až na   dvor. Dosť na tom, že nám tej noci zdupkal. — Otrčil prsty oboch rúk   a výsmešne povedal: — Ušiel nám k mamke zaniesť jej peniažky... Práve   toho dňa sme dostali žold. No, on je už taký... Ale vrátil sa iba   ráno, a to bez pušky... Ktožehovie, koľko pušiek a patrónov má doma   na povale... Veď každý deň chýba niektorému gardistovi puška a   zakaždým mu vďačne dajú novú. Čo ty na to, Jerguš! — Pravda — sa   uškŕňaš? ...
      </tei:p>
      <tei:p>
       Jerguš, figliarsky sa usmievajúc, mlčal a Paľo Stieranka sa   srdečne rozosmial.
      </tei:p>
      <tei:p>
       Veliteľom oblastnej Národnej gardy bol kapitán Kürthy, ktorý   každého večera čítal vojakom rozkaz, aby sa držali poriadne a aby   zostali verní kráľovi a vlasti. Vojaci z toho usudzovali, že vlasti,   a najmä pánom v nej, už akosi priveľmi prihára...
      </tei:p>
      <tei:p>
       Raz po rozkaze istý Štrkuľa, na vojne dokaličený rotmajster,   vybral si niekoľkých na patrolu mestom. Medzi nimi i Paľa Stieranku a   Jerguša Lapina.
      </tei:p>
      <tei:p>
       Štrkuľa prišiel do Národnej gardy ako všetci ostatní: za   tridsaťkorunový žold a stravu. Teraz zavelil patrole pochod a   zahadzoval sa pred ňou ako šarhov kôň, keď vyváža zdochliny na   smetisko. Podstrelený bol tiež dumdumovou strelou.
      </tei:p>
      <tei:p>
       Pochodili ulicami mesta. Všade ticho, nikde človeka, iba akási   nezvyčajná mátožnosť zazerala na nich z tmavých kútov ulíc. Akosi   primálo oblokov bolo osvetlených, a to len vo vysokých domoch, na   poschodiach. Viac oblokov bolo mŕtvych, nič sa v nich nepohlo, nijaké   svetlo v nich nezablikalo. Paľo s Jergušom mienili, že za tmavými   oblokmi spia hladoši, spaním sa bránia proti hladu. A za osvetlenými   zabávajú sa bruchatí páni, tancujú, jedia a popíjajú. Aby sa aspoň   ešte raz dobre vyzabávali, lebo im je už neisto. Ktohovie, čo môže   prísť zajtra, či budú môcť ešte užiť niečo z toho dobrého, čo cez   vojnu nakradli. Okolo osvetlených oblokov videli kmitať sa tancujúce   páriky, ba keď noc celkom utíchla, počuli hučať aj veselú   muziku...
      </tei:p>
      <tei:p>
       Rotmajster Štrkuľa zabočil s nimi do krajných ulíc a zastavil ich   pri ošarpaných chalupách s drevenými obločnicami. Zasmial sa   chrapľavo ako rapotačka a povedal:
      </tei:p>
      <tei:p>
       — Chlapci, figliari, ktorí tu bývate viac ako doma?
      </tei:p>
      <tei:p>
       Potom vyvalil okále a začal ich poúčať, ako vyhnať z chalúp   civilov, ak by tam nejakí boli. Oprieť im bodáky o brucho. Vojakov   legitimovať a tiež ich povyháňať. Potom sa tam gardisti trochu   zabavia... Ale v kasárňach nikomu o tom ani slova... Zabúchal na   obločnicu.
      </tei:p>
      <tei:p>
       — Kto je? — spýtala sa zdnuká zachrípnutá ženská.
      </tei:p>
      <tei:p>
       — Vojenská patrola! Otvorte! — povedal Štrkuľa.
      </tei:p>
      <tei:p>
       Čakali chvíľu, kým sa otvorili závory dverí. Vošli dnu, do veľmi   divnej izby, kde sa motalo niekoľko neodetých dievok. V kúte stála   truhlica, taká s pedálmi a klávesnicami, čo na nej hrávajú, a medzi   dievkami popíjalo niekoľko civilov. Chlapci si šepli, že to iste bude   kupleraj...
      </tei:p>
      <tei:p>
       Gardisti, ako rotmajster rozkázal, vyprevadili civilov za dvere.   Rotmajster sa dohodol s dievkami a naštopal všetkých chlapcov do   vedľajšej izby, kde bolo dusno až hrôza. Gardisti odložili zbrane a   posadali si na zem. Prišli dievky, mladé i staré nezbednice,   podajedny aj pekné, s fľaškami pijatiky, aby sa, ako sa vraví —   obliekli do ništových šiat... Chlapci pili a zabávali sa. Tak   zabúdali na biedu sveta.
      </tei:p>
      <tei:p>
       Jerguš, ktorý sedel pri Paľovi, chytil ho za plece:
      </tei:p>
      <tei:p>
       — Odnesiem si ja puštičku... Aj tak nemám tu čo hľadať...
      </tei:p>
      <tei:p>
       Schytil sa k dverám a odišiel.
      </tei:p>
      <tei:p>
       Rotmajster Štrkuľa sa neodvážil zastaviť ho. Iba hľadel za ním a   zdalo sa, že i zubami zaškrípal.
      </tei:p>
      <tei:p>
       Na druhý deň, len čo sa Jerguš vrátil do kasární a prevalil sa   povedľa Paľa na svoju posteľ, vošiel kapitán Kürthy s dôstojníkmi,   aby prečítal rozsudok nad vojenským zbehom Martinom Kukuljakom, ktorý   má byť podľa zákona pri vojenskom cintoríne zastrelený.
      </tei:p>
      <tei:p>
       Jerguš a Paľo pozreli na seba, akoby si boli povedali: kováč   Martin je synom smrti!
      </tei:p>
      <tei:p>
       Veliteľ Kürthy vybral šiestich vojakov na odstrelenie zbeha.   Prípravou poveril rotmajstra Štrkuľu, ktorý bol veliteľom izby.   Štrkuľa oddelil jedného od ostatných, zahľadel sa na Jerguša, ukázal   rukou a povedal jedovato:
      </tei:p>
      <tei:p>
       — Vy pôjdete!
      </tei:p>
      <tei:p>
       Jerguš stiahol tvár. Podišiel k rotmajstrovi, akoby mu bol chcel   niečo povedať. Ale ten sa zvrtol k dverám a bol preč.
      </tei:p>
      <tei:p>
       Jerguš teda išiel s ostatnými na dvor, kde mali nacvičiť streľbu.   Niekoľko ráz aj vystrelili a o hodinu pohli sa s mladým nadporučíkom   cez mesto a za mesto, ku skladu strelného prachu, k vojenskému   cintorínu. Za nimi v neporiadnych radoch kráčala stotina gardy.
      </tei:p>
      <tei:p>
       Vojsko v polkruhu obstalo cintorín, stráž priviedla poviazaného   nad vykopaný hrob. Dôstojník z vojenského súdu znova prečítal písmo,   sopľavý nadporučík zavelil, postavil šiestich napred, tvárami proti   tvári Kukuljakovej. Počkajme, čo z toho bude...
      </tei:p>
      <tei:p>
       Jerguš pozrel pred seba a striasol sa. Pred ním, na smrť odsúdený,   stál kováč Martin z predmestia. Stál tam taký ako kedysi za detstva   pred Jergušom, keď mu bol povedal: „Nebi sa, majster ma bíjajú a   hladujem. Možno aj ty budeš raz kováčom“ ... A Jerguš sa ho vtedy ani   nedotkol...
      </tei:p>
      <tei:p>
       Stretli sa očami a Jergušovi sa zdalo, že Martinove zmučené oči   volajú na neho hlasom hrobovým: „Nestrieľaj ma, Jerguš Lapin! Vojna   ma ubila a hladujem! Možno aj ty budeš raz na pokraji hrobu!“
      </tei:p>
      <tei:p>
       Jerguš zbledol, a táto chvíľa odtrhla ho azda od všetkých ľudí, čo   stáli okolo. Len od Paľa Stieranku nie...
      </tei:p>
      <tei:p>
       Sopľavý nadporučík zavelil, šiesti zdvihli pušky a namierili. Vtom   Jerguš vykríkol:
      </tei:p>
      <tei:p>
       — Nestrelím!
      </tei:p>
      <tei:p>
       Odstúpil bokom, pušku držal ako v kliešťach, spurno sa   odvrátil.
      </tei:p>
      <tei:p>
       Pätoro pušiek zarachotilo a kováč Martin padol do jamy, ani hlasu   nevydal.
      </tei:p>
      <tei:p>
       Jergušovi vzali pušku a odviedli ho do väzenia.
      </tei:p>
      <tei:p>
       Prešlo niekoľko dní a Paľo Stieranka vrátil sa zo služby do   kasární. Sadol si na posteľ a podoprel si hlavu. Premýšľal. Myslel na   Jerguša. A zaklínal sa v duchu od mesiaca, že čo za akú cenu, ešte v   nasledujúcu noc ho musí vyslobodiť.
      </tei:p>
      <tei:p>
       Poobzeral sa po sieni. Gardisti, ako obyčajne, váľali sa po   posteliach, kartovali, prehrávali svoje žoldy.
      </tei:p>
      <tei:p>
       Do izby vošiel rotmajster Štrkuľa. Chlapci skočili do pozoru. Paľo   sa tiež postavil, pozrel povedľa na Jergušovu prázdnu posteľ a   zaškúlil na Štrkuľu nenávistne.
      </tei:p>
      <tei:p>
       — Kto je medzi vami inteligentný človek? — opýtal sa gardistov   rotmajster Štrkuľa.
      </tei:p>
      <tei:p>
       Prihlásil sa mu počerný čeľadník. Vravel, že je v civile financom,   a aj inak že je z veľmi dobrej rodiny.
      </tei:p>
      <tei:p>
       — Výborne, — povedal rotmajster, — ako financ môžeš mať dobrý   rypák. Pôjdeš čistiť záchody...
      </tei:p>
      <tei:p>
       Zachytil inteligenta a ešte niekoľkých na čistenie záchodov a   vyviedol ich do dvora. Paľa zobral so sebou na stráž ku skladu   pušného prachu.
      </tei:p>
      <tei:p>
       Prišla noc, vietor podúval, strhával lístie zo stromov. Dážď šibal   do tvári a nebo bolo čierne ako kolomaž. Paľo Stieranka postával   okolo skladu v susedstve cintorína, kde pred niekoľkými dňami   odstrelili zbeha Martina Kukuljaka. V hlave mu hučalo. Premýšľal, ako   vyslobodiť Jerguša z väzenia. Ušli by spolu do hôr a zbíjali by   lotrov a nenažrancov, čo zbohatli za vojny. Preklínal v duchu   rotmajstra Štrkuľu, ktorý kdesi na strážnici, poniže skladu, driemal   si pri teplej peci. On dostal Jerguša do áreštu...
      </tei:p>
      <tei:p>
       Spať sa mu chcelo a vši ho hrýzli. Doma sa z nich očistil a v   smradľavej kasárni gardistov znova ich nazbieral. Vžierali sa mu do   kože. Poprechládzané kosti v hnusných zákopoch vojny prašťali mu pri   každom pohybe. V tú noc nebol on na rade, nemal ísť na stráž. Tento   čaptavý Štrkuľa vedel, že s Jergušom drží, preto ho preháňal po   nociach.
      </tei:p>
      <tei:p>
       Navalil sa chrbtom na stenu prachárne a počúval, ako špľachoce   dážď. Privrel oči a v mučivom polospánku oprel hlavu o múr.
      </tei:p>
      <tei:p>
       Zrazu sa mu zazdalo, že v tme zasvietili gombíky. Ani nie na   dvesto krokov, v daždi a tme, ako sa dvere strážnice otvorili.   Dverami sa ktosi vyšmykol... Paľa také svedomie došlo, že za gombíkmi   skrýva sa rotmajster Štrkuľa...
      </tei:p>
      <tei:p>
       Zahrešil potichu, len tak pre seba, a ospanlivosť hneď bola preč.   Odletela ta kdesi na cintorín, na hroby odstrelených zbehov. Schytil   pušku z pleca a čakal.
      </tei:p>
      <tei:p>
       O chvíľu ukázala sa pred ním mátožná postava. Paľo namieril a   strelil...
      </tei:p>
      <tei:p>
       Človiečik zmizol mu spred očú. Počul ho utekať k strážnici a   strašne revať, revať, akoby ho boli kati piekli.
      </tei:p>
      <tei:p>
       Vyrútili sa chlapi zo strážnice, priblížili sa k Paľovi opatrne a   vymenili ho.
      </tei:p>
      <tei:p>
       Tváril sa, že nevie, na čom je. Vojna naučí človeka aj falši.
      </tei:p>
      <tei:p>
       — Strelil som, — povedal, — na akúsi tôňu... Blížila sa mi a na   rozkaz nezastala...
      </tei:p>
      <tei:p>
       Všetko bolo daromné, rotmajster Štrkuľa mu neveril. Volal ho do   pitvora, chcel mu to povedať bez svedkov:
      </tei:p>
      <tei:p>
       — Neverím vám, neverím vám! — opakoval zlomeným hlasom. — Chceli   ste ma zabiť! — Ruky spínal a prosil, že má doma ženu a päť   detí...
      </tei:p>
      <tei:p>
       Paľo pozrel na neho ako jastrab na zajaca a odsekol mu chladným,   kamenným hlasom:
      </tei:p>
      <tei:p>
       — Môj kamarát musí byť tejto noci na slobodných nohách!
      </tei:p>
      <tei:p>
       Rotmajstrovi desom vystúpili oči a tvár mu osinela, akoby bola   zamrzla. Vlasy na hlave mu dupkom vstali.
      </tei:p>
      <tei:p>
       — Choď! — povedal a ukázal rukou na dvere, druhú si položil na   srdce a prstami sa zadrapil do pŕs. — Ale nikomu slova o tom nepovedz   a vráť sa zase do kasární!...
      </tei:p>
      <tei:p>
       Pavol vzal pušku a šiel. Nevedel ešte, čo vykoná. Či udrie na   stráž, či mreže vyláme. Ale keď sa priblížil k dvoru budoviska, kde   zatvárali vojakov, počul veľký zhon a krik...
      </tei:p>
      <tei:p>
       Bola to už piata noc. Teraz čľapotala dažďom a udierala vetrom do   zamrežovaných oblokov, za ktorými sa zhrýzal väzeň Jerguš Lapin.
      </tei:p>
      <tei:p>
       Načúval. Ticho bolo, iba čo dážď klopal a vietor šramotil. Jerguš   Lapin vyskočil na múrik väzenského obloka a otvoril ho. Oblok bol zo   dva metre nad zemou. Kľakol na múrik a odhodlal sa vykonať svoju   robotu: vyvaliť mrežu surovou silou. Oprel sa do nej, niekoľko ráz ju   povyhýnal plecom proti dvoru a toľko ráz rukami nakrivil do cely.
      </tei:p>
      <tei:p>
       Železné tyče sa zohrievali, mäkli a poddávali sa. Pálili do dlaní,   ohýbali sa sem i tam, pukali a praskali pod tlakom horúcich rúk.   Pretrhol sa jeden prút, hneď prelomilo sa ich niekoľko odrazu...
      </tei:p>
      <tei:p>
       Jerguš si vydýchol.
      </tei:p>
      <tei:p>
       Nakukol do dvora. Vojak s puškou na pleci, s rukami vo vreckách   plášťa, s hlavou dopredu naklonenou prechádzal sa ťarbavo pod   strechou strážnice. Pri žiare elektrickej lampy, osvetľujúcej   väzenský dvor, bolo vidieť jeho nos, trčiaci z vyhrnutého   goliera.
      </tei:p>
      <tei:p>
       Pretiahol sa oblokom tíško ako tôňa, hneď mačacou ľahkosťou   zoskočil do dvora. Dvor bol uzavretý múrom zo všetkých strán. Jerguš   sa rozohnal, odrazil od zeme do výšky, preletel povetrím, udrel   dlaňami na hrebeň škridlicovej striešky, čo pokrývala múrovú ohradu,   a obkročmo dosadol na ňu. Rozlámané škridlice sa zosypali a   zazvonili. Jerguš sa pustil za múr a pomedzi sušne starej tehelne,   ktorá stála za väznicou, cez hôrku agátov za nimi vyletel do   poľa.
      </tei:p>
      <tei:p>
       Dvor vojenskej väznice naplnili zmätené výkriky pobehujúcej   stráže, ktorá počula zvoniť škridlice za murovanou ohradou...
      </tei:p>
     </tei:div>
     <tei:div type="chapter">
      <tei:head>
       NEDAJTE SA
      </tei:head>
      <tei:p>
       Preblesklo sa a na nebo sa vygúľal veľký mesiac. Vrchovský kraj,   ako sklovinou ovinutý, odrážal jeho svit.
      </tei:p>
      <tei:p>
       Prešiel okolo Jelšovej vody, lavičkou povyše žumpy a krížom cez   Hať k Lapinovie domu. Priblížil sa tíško a nezjavne.
      </tei:p>
      <tei:p>
       Zaklopal na oblok:
      </tei:p>
      <tei:p>
       — Mamka?
      </tei:p>
      <tei:p>
       Otvorila a pozrela mu na tvár. Pohladila ho po čele a mlčala.   Vedela o všetkom, čo vykonal a čo sa s ním stalo.
      </tei:p>
      <tei:p>
       Vošiel do kuchyne. Hrnce na sporáku boli prázdne. Miesto dreva   tenká paprutinka ako stračie hniezdo ležala pri ohnisku. Poznával   tenké konáriky: z jelšiny a vŕb ich očesal chladný vietor — tam   niekde pri Jelšovej vode. A rozpamätal sa i na hlboké šľapaje, ktoré   videl povedľa žumpy v mäkkom múli brehu. Šľapaje jediného človeka. To   matka iste v daždi zbierala tade kurivo...
      </tei:p>
      <tei:p>
       Obe jej deti, Rudko i Anna, podlomené naničhodným životom,   prestali sa už starať o ohnisko a tupo sa ponevierali po studených   kútoch domu.
      </tei:p>
      <tei:p>
       — Dieťa moje, bieda ťa došla! — povedala a zahľadela sa na   neho.
      </tei:p>
      <tei:p>
       Áno, Jerguš mal tvár vo výraze ostrejšiu ako inokedy, lebo vo   väzení štyri dni nejedol, ale jednako sa k ničomu nepriznal:
      </tei:p>
      <tei:p>
       — Väčšia bieda dôjde na tých, — povedal tvrdo, — čo padnú do   mojich rúk!
      </tei:p>
      <tei:p>
       Matka uprela na neho prestrašené oči.
      </tei:p>
      <tei:p>
       — Idem do dediny, — pokračoval, — pojmem chlapcov a porátam sa so   všetkým! Aj Fischerov papľuh dostane svoje, aj panskí odroni v   meste!
      </tei:p>
      <tei:p>
       — Syn môj, dieťa moje! — vykríkla, oblapila mu hlavu, zaborila   prsty do vlasov, tak ho prikláňala k sebe, — Jerguško, neurobíš to!   Hľaď len, čo som ti kúpila! ... — Skočila k obloku, otvorila truhlu a   ukázala mu novučičký odev, ktorý mu kúpila zo žoldnierskych peňazí,   čo jej z Kasární prinášal. Gate i nohavice, kožuch i kabaňu, krpce i   retiazkou obitý klobúčik. Nakúpila to šatstvo, akoby bola žila vo   vedomí, že Jerguš len vtedy sa stane znova jej dieťaťom, keď sa   oblečie do bielych sedliackych šiat.
      </tei:p>
      <tei:p>
       Cítil, že spravil chybu; nemal prezrádzať, čo má na mysli.
      </tei:p>
      <tei:p>
       Obzrel nakúpené šatstvo, usmieval sa, prirovnával si nohavice, ako   mu pristanú, a usiloval sa chybu napraviť:
      </tei:p>
      <tei:p>
       — A či ja všetko mám prenášať, ani sa len neohlásiť? ...
      </tei:p>
      <tei:p>
       Rudko sa prebudil, posadil sa na posteli, vytreštenými okrúhlymi   očami hľadel na Jerguša. Anna spala v druhej izbe, neprebudila   sa.
      </tei:p>
      <tei:p>
       — Ako sa máš, kujon? — pristúpil k nemu Jerguš a hravo ho   pošticoval za žlté vlásky.
      </tei:p>
      <tei:p>
       Rudko mlčal.
      </tei:p>
      <tei:p>
       — Dobre, keď myslíte... — pokračoval Jerguš, — ale potom sa mi   nežalujte na kríž a psotu...
      </tei:p>
      <tei:p>
       — Nebudem, nie!... — vydýchla. — Zajtra pozamykáme dom a ideme   všetci preč — Budáčovie krstná mať nás zovú. Budeme pomáhať pri   gazdovstve. Vyslúžime si, čo treba, a spravodlivým chlebom budeme   živí...
      </tei:p>
      <tei:p>
       — Nech je po vašom... Ale ja nemôžem ísť s vami. Nedám sa preháňať   ako zver. Zavolám Paľa Stieranku a zájdem do iného kraja, kde nás   nepoznajú, kým tieto mrcha časy pominú...
      </tei:p>
      <tei:p>
       Matka sa uspokojila a Jerguš vyšiel do dvora. Vkradol sa do   pivnice a poobzeral pušky i náboje, ktoré naznášal z kasárne Národnej   gardy a uložil v tajnej jame vedľa suda s nasolenou jalovicou. Tam   boli všetky naolejované a zakrútené do handár. Čakali na smelé   zbojnícke ruky...
      </tei:p>
      <tei:p>
       Nazrel do suda: mäsa bolo už iba na dne. Mať ho porozdávala   chudobným hladujúcim rodinám v dedine.
      </tei:p>
      <tei:p>
       „Cti otca svojho i matku svoju,“ hútal si za cestou. „To značí, že   by bolo treba i poslúchnuť ju...“ — A predsa mu nedalo nejsť do   dediny a nezapodievať sa tou svojou myšlienkou.
      </tei:p>
      <tei:p>
       Po dedinách vypukli vzbury. Frontoví vojaci a užobráčení civili   búchali na brány zbohatlíkov vojny a opytovali sa: Kto zavinil naše   utrpenie? Do mesta prichádzali chýry o nepokojoch po celom kraji. A   žoldnieri Národnej gardy, vojenskí zbehovia i dobrodruhovia, ktorých   len bieda zahnala na všivavé slamníky kasární, mali ochraňovať   majetky a životy vojnových pažravcov proti vzbúrenému ľudu. Teraz sa   k nim pridružili i panskí synkovia z mesta, aby ochrana pánov bola   tým istejšia.
      </tei:p>
      <tei:p>
       V meste bolo rušno. Na železničnú stanicu stále prichádzali   poodierané vlaky, z ktorých vystupovali ošklbaní, zarastení a   vychudnutí vojaci. Nepokojní občania postávali po uliciach, radili sa   a tajomne klebetili. Pretriasali zvesti o rabovačkách a iných   násilnostiach, ktorými sa zabával hladný ľud okolitých dedín.
      </tei:p>
      <tei:p>
       V kasárňach gardistov slávnostným hlasom čítal veliteľ Kürthy   posolstvo cisára a kráľa:
      </tei:p>
      <tei:p>
       „Vojna sa skončila, vojaci sa môžu vrátiť k svojim rodinám.   Ďakujeme im za prejavenú vernosť a oddanosť. Som presvedčený, že túto   vernosť a oddanosť zachovajú im aj v budúcnosti a zostanú v službe   armády ako dobrovoľná stráž na ochranu života a majetku uhorského   občianstva...“
      </tei:p>
      <tei:p>
       Hneď po kráľovskom odkaze prečítal vyhlásenie uhorskej vlády, v   ktorom bola reč o autonómii Slovákov. Gardisti ho počúvali bez   záujmu; len málo bolo tých, čo rozumeli.
      </tei:p>
      <tei:p>
       V predpoludňajších hodinách pribehol do kasární aj poručík Arnold   Fischer a zvestoval, že sa v jeho rodnej obci vzbúrili dedinčania a   vyrabovali barónsky kaštieľ, ktorý odkúpil jeho otec od maďarského   magnáta. Vzbúrenci pobrali čo bolo v kaštieli a teraz sa chystajú   ozbrojeným útokom proti mestu. Arnold Fischer si žiadal pomoc   gardistov. Prihlásil sa za dôstojníka Národnej gardy a ponúkol sa   viesť gardistov proti dedine.
      </tei:p>
      <tei:p>
       Veliteľ Kürthy vypočul túto zvesť a hneď aj poveril poručíka   Fischera velením nad stotinou, ktorá mala vniknúť do dediny a   všetkých vzbúrencov uväzniť.
      </tei:p>
      <tei:p>
       Paľo Stieranka, keď sa dozvedel o chystanom útoku proti svojím   rodákom, vytratil sa z kasární a ako mu nohy a pľúca stačili,   rozbehol sa hore dolinou. Slnko bolo práve vprostred neba, keď   dobehol do dedinskej krčmy a udýchaný zastal pri dverách.
      </tei:p>
      <tei:p>
       Veselili sa, na fujarách hrali, pili a spievali:
      </tei:p>
      <tei:p>
       <tei:emph>
        Ej, už Detva zhorela,
       </tei:emph>
      </tei:p>
      <tei:p>
       <tei:emph>
        len krčma zostala...
       </tei:emph>
      </tei:p>
      <tei:p>
       <tei:emph>
        Krčmu zahasili,
       </tei:emph>
      </tei:p>
      <tei:p>
       <tei:emph>
        čo pálenku pili...
       </tei:emph>
      </tei:p>
      <tei:p>
       <tei:emph>
        Ej, pálenka škodlivá,
       </tei:emph>
      </tei:p>
      <tei:p>
       <tei:emph>
        veď ťa pijem málo!
       </tei:emph>
      </tei:p>
      <tei:p>
       <tei:emph>
        Či večer, či ráno,
       </tei:emph>
      </tei:p>
      <tei:p>
       <tei:emph>
        liter mi je málo...
       </tei:emph>
      </tei:p>
      <tei:p>
       V krčme bolo plno chlapov. Zapíjali rabovku. Paľo videl Telúcha   Brušmana, Imra Trjesku Kľavoša i Kaľamára Dunča. Tam bol i Maťo   Kliešť Horúci i Števo Fašanga Cengáč a mnoho iných dedinských   mládencov.
      </tei:p>
      <tei:p>
       — Rodáci! — zakričal Paľo, — chystajte sa, lebo Fischerovie   chlapčisko gardu vedie proti vám!
      </tei:p>
      <tei:p>
       Na chvíľu všetci stíchli a zobzerali sa, kto ich to vyrušuje v   svätej veselosti?
      </tei:p>
      <tei:p>
       Spomedzi chlapov vymotal sa čeľadník v nových gatiach i kožuchu, s   kabaňou cez plece a s krpcami na nohách. Usmial sa Paľovi a podával   mu ruku:
      </tei:p>
      <tei:p>
       — Čo to vravíš, brate?! — opýtal sa ho... priateľ Jerguš Lapin.   Oblečený v odeve, čo mu matka bola kúpila, vyzeral ako mladý   svadobník a — ako sa ukazovalo — on viedol smelých rodákov pri vzbure   i pri zboji.
      </tei:p>
      <tei:p>
       — Ty si to, Jerguško?! Ech, že ťa zas vidím! Ani sa mi   nesnívalo!...
      </tei:p>
      <tei:p>
       Vtiahli sa do kúta. Paľo vysvetlil Jergušovi, na čo sa gardisti   pripravujú. Ubezpečil Jerguša, že sa včas stratí, aby ho gardisti   neprinútili ísť proti dedine. Potom sa zase medzi gardistov vráti a   zostane tam, kým len bude treba, aby vyzvedal, na čo sa chystajú.
      </tei:p>
      <tei:p>
       — Nedajte sa! — povedal. — Strieľajte a bite sa, ako treba! — A   zase sa rozbehol do mesta, do kasární gardistov, aby neprišli na to,   že bol rodákom prezrádzať.
      </tei:p>
      <tei:p>
       Po kamenistej ceste kotúľali sa za ním divé pohanské spevy, čo   prerážali oblokmi zo zadymenej krčmy:
      </tei:p>
      <tei:p>
       <tei:emph>
        Ej, nebudem sa ženiť,
       </tei:emph>
      </tei:p>
      <tei:p>
       <tei:emph>
        len sa ľahko živiť —
       </tei:emph>
      </tei:p>
      <tei:p>
       <tei:emph>
        medzi vrbinami
       </tei:emph>
      </tei:p>
      <tei:p>
       <tei:emph>
        s cudzími ženami...
       </tei:emph>
      </tei:p>
      <tei:p>
       <tei:emph>
        Ej, nebudem ja dobrý —
       </tei:emph>
      </tei:p>
      <tei:p>
       <tei:emph>
        ani mi nesvedčí;
       </tei:emph>
      </tei:p>
      <tei:p>
       <tei:emph>
        môj otec bou zbojník —
       </tei:emph>
      </tei:p>
      <tei:p>
       <tei:emph>
        ja musím byt väčší...
       </tei:emph>
      </tei:p>
      <tei:p>
       Popoludní posadili gardistov na vozy a viezli ich cez samotu   Zbojnícky Tanec do dediny. Paľo Stieranka na Zbojníckom Tanci   zoskočil z voza a vkĺzol do Lapinovie dvora.
      </tei:p>
      <tei:p>
       V dome nenašiel nikoho. Matka s Annou i malým Rudkom boli už vtedy   v dedine. Budáčovie krstná mať ich pozvala k sebe, lebo zostala sama.   Všetci traja synovia jej padli na talianskom fronte.
      </tei:p>
      <tei:p>
       Paľo Stieranka sa ukryl na povale Lapinovie domu a čakal.
      </tei:p>
      <tei:p>
       Keď vozy gardistov prebehli samotu, zostúpil z povaly a pobral sa   do dediny. Poľami a ukrytými chodníkmi cez kroviská Paseky, ktoré tak   dobre poznal. Z krovísk sa spustil zase na polia, nad samu dedinu,   kde už jeho rodáci, učupení v brázdach ostredkov, čakali na gardistov   s granátmi, puškami i guľometmi, ktoré si poprinášali z frontu. Paľo   sa učupil medzi nich.
      </tei:p>
      <tei:p>
       Gardisti sa blížili k dedine, nad ňou ozbíjaný fischerovský   kaštieľ vytŕčal sa z horičky smrekov.
      </tei:p>
      <tei:p>
       Pred dedinou sa roztiahli do bojovej čiary a domorodci ich   privítali veselou paľbou z pušiek i guľometov. Kde-tu i granát   zatrešťal. To bolo prvé pozdravenie.
      </tei:p>
      <tei:p>
       Začala sa prestrelka, ktorá trvala niekoľko hodín, pričom padlo   osemnásť gardistov a nevedieť koľko dedinčanov.
      </tei:p>
      <tei:p>
       Nad záhradou, povyše Telúchovie krčmy, padol malý chlapček, ktorý   v detinskej zvedavosti vybehol na záhumnie pozrieť, čo sa robí. Guľka   z pušky neznámeho žoldniera prevŕtala mu hlavu. Za chlapčekom   vyrútila sa jeho sestra, chcela svojho bračeka zachrániť. Schytila ho   do náručia, rozbehla sa s ním dolu záhumním. Guľomet gardistov   zaštekal, ona padla horeznak, držiac mŕtveho bračeka na prsiach.   Guľky sa jej prehrýzli cez srdce.
      </tei:p>
      <tei:p>
       Pozbieranci Národnej gardy, keď sa presvedčili, že nemôžu dedinu   nijako dobyť, prikradli sa k nej z druhej strany a od cigánskych   chalúp ju podpálili.
      </tei:p>
      <tei:p>
       Tento čin podlomil bojovnosť dedinských odbojníkov. V obave o   svoje chalupy, ktoré si horko-ťažko, pri cícerkoch potu a za mnohé   tvrdé mozole postavili, opustili bojište, ukryli zbrane a utekali   hasiť.
      </tei:p>
      <tei:p>
       Len dvaja z nich sa nehýbali z poľa. Pálili a odstreľovali   gardistov, kým im trvali náboje. A potom, keď už nábojov nemali,   zakliali proti oblohe a rozišli sa. Jeden s puškou v ruke utekal na   mesto; bol to Pavol Stieranka. Druhý zahrabal pušku v zemiačnisku a s   odhodlaním na smrť spustil sa do dediny. Lebo nesvedčno by bolo   nechať rodákov v nešťastí samotných... Bol to Jerguš Lapin.
      </tei:p>
      <tei:p>
       Oheň zahasili gardisti i dedinčania spoločne a zdalo sa, že bude   prímerie, ako sa po takýchto bojoch svedčí. Ale tu veliteľ stotiny   Fischer rozkázal všetkých chlapov pozháňať naprostred dediny.
      </tei:p>
      <tei:p>
       Gardisti chodili z domu do domu a mnoho šťastia videli po nízkych   sedliackych chalupách. Temer v každej chalupe na koryte bol tučný   brav, škvarcovalo sa mäso a príjemne voňalo. Celé debny cukru, vrecia   múky a demižóny pijatiky videli po domoch. Všetko to pochádzalo z   majetku obchodníka Fischera.
      </tei:p>
      <tei:p>
       Do tohto šťastia ľudu šliapali gardisti zablatenými vojenskými   čižmami. Medzi nimi bol i desiatnik delostrelcov a rodák z dediny   Jakub Fekiač Škuliba. On nevchádzal do domov, zostával vždy na dvore.   Iba počúval, ako jeho nehodní spoludruhovia hrmocú po izbách a   pokrikujú na ženičky:
      </tei:p>
      <tei:p>
       — Kde máte syna? Kde máte muža?!
      </tei:p>
      <tei:p>
       Ženičky odpovedali klamstvom a hlasy sa im chveli.
      </tei:p>
      <tei:p>
       Gardista Klauz, počerný povaľač z mesta, odkopol Ľuľákovie starú   mať, ktorá sa hodila pred gardistami na kolená a prosila o zľutovanie   nad svojím synom. Zlomil jej chrbtovú kosť a dokonala.
      </tei:p>
      <tei:p>
       Pri Jelšovej vode zastrelil gazdu Glejena, ktorý bol hluchý ako   peň a nepočul jeho výzvu „Stoj!“ A Jakub Fekiač Škuliba nič na to   nepovedal, iba sa obšmietal okolo dvorov, akoby tiež chcel vykonať   nejaký nezvyčajný skutok.
      </tei:p>
      <tei:p>
       Keď skupina gardistov prišla k dvoru jeho rodičovského domu,   Škuliba zrazu zdvihol pušku, namieril do dvora a strelil. Zasiahol   svoju macochu, ktorá ustarostená, so založenými rukami stála na   podstienku.
      </tei:p>
      <tei:p>
       Macocha kričala ako umierajúci človek. A tu odchovanec jej tvrdých   rúk, čo sa takto vyvŕšil na svojej planej vychovávateľke a rodnej   dedine, v ktorej strávil trpkú svoju mladosť, zatriasol sa, keď začul   jej krik. Na jeho tvári sa ukázala zdivočenosť, ako keď sa rútieval   do útoku na fronte. Zjavili sa na nej pred chvíľou ešte skryté   zločiny, čo bolestne volali, aby sa k nim pridružili zločiny nové. Z   jeho veľkých, zarmútených očú rozprávala smrť...
      </tei:p>
      <tei:p>
       Chvíľu meravo stál, potom sa prudko odvrátil od otcovho dvora,   nahrbil sa ako starec a dal sa utekať dolu cestou. Pravé oko   prižmúrené, z ľavého — veľkého, studeného a zamysleného — zierala na   cestu zase len sama smrť... Zmizol na zákrute.
      </tei:p>
      <tei:p>
       Gardisti zhromaždili dedinských odbojníkov pred dedinskú krčmu,   postavili ich do dlhého radu pred guľomety. Na rozkaz poručíka   Fischera vylúčili z radu každého, ktorý mal trochu zbojnícku tvár.   Potom ich po jednom stavali k múru dedinskej krčmy.
      </tei:p>
      <tei:p>
       Ako prvého vystavili čeľadníka v gatiach, ktorý sa prikradol od   polí a sám sa zamiešal medzi rodákov. Poobzeral sa dookola a iskrivo   zagánil očami. Zalomil hlavu, vykročil, zastal pred múrom, usmial sa   svojim rodákom, stojacim v mlčanlivom rade, a čakal.
      </tei:p>
      <tei:p>
       Na odstreľovanie prihlásili sa traja panskí synovia z mesta, medzi   nimi i počerný Klauz, povaľač z Dolnej ulice. Postavili sa proti   mládencovi, na povel poručíka Fischera zdvihli pušky a namierili.
      </tei:p>
      <tei:p>
       Vtom sa stala nečakaná vec. Chlapík pred múrom zdvihol pravú ruku   nad hlavu a vykríkol:
      </tei:p>
      <tei:p>
       — Rodáci, ta sa každý svojou stranou!
      </tei:p>
      <tei:p>
       Vtom skočil ako na krídlach za ostrý roh domu. Prehodil sa cez   plot do záhrady a utekal prudkým kľučkovaním proti kroviskám nad   dedinou. Rachotili pušky, guľky pišťali, ale ani jedna ho nezasiahla.   Chlapík s iskrivými očami, Jerguš Lapin, jednako len ušiel.
      </tei:p>
      <tei:p>
       Hoci útek Jerguša vyvolal medzi gardistami údiv a zmätok, hoci   Jerguš skričal na svojich rodákov, aby sa ratovali, oni sa ani len   nepohli. Stáli a stáli ako stĺpy z dreva.
      </tei:p>
      <tei:p>
       Gardisti sa spamätali a oborili sa na nich so zbesilou zlosťou.   Vystavovali ich radom a zabíjali. Mnoho bolo strieľania, lebo mnoho   bolo vystavených chlapov. Padali pri múre krčmy pred očami svojich   spoluobčanov ako muchy, čo ich šibol mráz.
      </tei:p>
      <tei:p>
       Tam padol na tvár pred obecnou krčmou Števo Fašanga Cengáč,   náruživý zlodej ovčích liatovcov. Tam vykríkol a za srdce Sa chytil   spravodlivý a prorocký Imro Trjeska Kľavoš; tam sa prehodil na chrbát   Jano Kaľamár Dunčo a napokon Maťo Kliešť Horúci klesol na kolená,   zasipel jedovato a zúrivo zahryzol do rukáva svojej kabanice.
      </tei:p>
      <tei:p>
       Gardisti spolu s poručíkom Fischerom odtiahli z dediny. Na domce   zaľahla mĺkvota. Len náreky živých nad mŕtvymi prebíjali sa strechami   do nočnej oblohy.
      </tei:p>
      <tei:p>
       Richtár Siahoš Galiba, azda jediný gramotný človek v doline,   ťažkou rukou zapisoval tridsaťšesť nových mien pre matriku umretých.   Ich nositelia padli alebo pri prestrelke, alebo ich gardisti   odstrelili pred krčmou. Medzi mŕtvymi boli ženy i deti. Za Štefanom   Fašangom Cengáčom stálo meno Rudko Lapin, za Rudkom meno Anna Lapin.   Zastrelili ich pri prestrelke na záhumní za Telúchovie krčmou. Ku   každému menu ako príčinu napísal richtár Siahoš Galiba slovíčko
       <tei:emph>
        „Nešťastia“
       </tei:emph>
       .
      </tei:p>
      <tei:p>
       Jerguš klial a zubami škrípal:
      </tei:p>
      <tei:p>
       Prečo len tí jeho rodáci zutekali z bojišťa, keď zazreli horieť   dedinu? Mohli ju radšej nechať, nech by zhorela na popol! A on im   ešte išiel pomáhať hasiť a zamiešal sa medzi nich dobrovoľne. Dal sa   chytiť, odviesť pred krčmu ako všetci ostatní, lebo sa nazdával, že   keď sa pustí na útek, jeho rodáci využijú zmätok a rozskočia sa alebo   skočia na gardistov, aspoň niekoľkých oberú o zbrane. Ale oni miesto   toho podstúpili potupnú smrť z rúk sopľavých zločincov!...
      </tei:p>
      <tei:p>
       Nemohol nájsť svoju pušku, ktorú zatarasil v poli. Začal sa   predierať hustými kroviskami Paseky na Zbojnícky Tanec a spustil sa k   Lapinovie domu. Hnal ho zúrivý žiaľ.
      </tei:p>
      <tei:p>
       Vnikol do kuchyne padacími dverami z povaly, ktoré zostrojil jeho   otec. Dvere boli zakryté senom a vedela o nich len rodina. Zhodil   svoj vrchovský nový oblek, teraz ufúľaný a prederavený na mnohých   miestach strelami gardistov, vyňal z rodinnej truhly pod oblokom   svoje vojenské handry a preobliekol sa.
      </tei:p>
      <tei:p>
       Dolu cestou kráčali gardisti v podvečernej tme. Jerguš počkal, kým   prejdú, potom zbehol do pivnice, ktorú otvoril tlakom pleca. Ozbrojil   sa novou puškou z pivničnej jamy i desiatkami nábojov. A podal sa za   gardistami. Chcel prepáliť guľou poručíka Fischera a ešte tých troch,   ktorí sa prihlásili na odstreľovanie dedinčanov.
      </tei:p>
      <tei:p>
       Utekal poza Jelšovú vodu, obchádzal pochodujúcich, približoval sa   im a jastril. Pre padajúcu hmlu, zmiešanú s čerňou večera, ťažko   rozoznával kráčajúce postavy.
      </tei:p>
      <tei:p>
       Jednako sa mu zazdalo, že v prvom rade skraja kráča počerný Klauz,   ktorý sa prvý prihlásil odstreľovať dedinčanov. Jerguš zdvihol pušku,   namieril a strelil.
      </tei:p>
      <tei:p>
       Ozvali sa výkriky, medzi nimi i jeden taký, až v chrbte zamrazilo,   a Klauz sa prevalil na tvár.
      </tei:p>
      <tei:p>
       Teraz Jerguš Lapin, opanovaný zúfalým hnevom, rýchlo vystrieľal na   gardu zvyšok zásobníka a v tôni hustého krovia povedľa Jelšovej vody   rozbehol sa proti dedine.
      </tei:p>
      <tei:p>
       Stretol richtára Galibu, vychádzajúceho z Budáčovie dvora.
      </tei:p>
      <tei:p>
       — Ta si choď — chytro — čosi sa tam stalo!... — povedal trasľavým   hlasom richtár Galiba a ukázal na Budáčovie dom.
      </tei:p>
      <tei:p>
       Jerguš zmeravel, zastal ako skala. Hneď bojazlivo vchádzal do   dvora a ešte bojazlivejšie nazrel oblokom. V Budáčovie veľkej izbe,   pri svetle kahanca, zočil dve mŕtvolky, vystreté na doskách a   obsypané jesennými kvetmi. Pri nich kľačala matka, oči obrátené k   povale, vlasy si trhala a ani nie ľudským hlasom vykrikovala:
      </tei:p>
      <tei:p>
       — Ty moje srdiečko — korienok môj zlatý! — nahla sa nad Rudkom,   lámala jeho hračky, koníčka i ovečku, čo si sám z dreva vyrezal — a   ukladala ich na jeho žlté vlásky. A zase sa naklonila nad Annou:
      </tei:p>
      <tei:p>
       — Ty moja čerešnička! — kričala zo všetkých síl. — K otcovi si vás   pochovám, spravím vám hrobček pekný, ako kostol maľovaný. A   kedykoľvek tade pôjdem, padnem na kolená a preklínať budem tých, čo   mi vás zabili!...
      </tei:p>
      <tei:p>
       Jerguš ďalej nepočúval. Zakryl si rukami tvár a tratil sa zo   dvora.
      </tei:p>
      <tei:p>
       Zahol bokom od dediny, krížom cez starý cintorín, kde pri samom   plote, odlúčený od ostatných hrobov, ležal jeho otec. Štveral sa hore   na kopec Záhroby, kde ho nikto nevidel a nepočul. Sadol si na kameň a   opustil sa cele, aby ho hrýzol vlastný žiaľ i zahmlená tmavá noc.
      </tei:p>
      <tei:p>
       Nad ránom už nemal myšlienok ani sĺz. Padali mu na srdce po celú   noc a ono skamenelo od nich. Vyskočil a začal utekať proti strmine.   Prebehol cez vrchy, spustil sa do dolín, prechádzal okolitými   dedinami a volal i búril svet po niekoľko dní na útok proti   mestu.
      </tei:p>
      <tei:p>
       Paľo Stieranka stál na stráži pri vojenskom sklade Fončorde, ktorá   čnela na kopci opodiaľ za mestom, a lámal si hlavu, akoby sa on   odplatil gardistom za povraždených rodákov z dediny.
      </tei:p>
      <tei:p>
       Krásne jesenné ráno stlalo sa po zemi. Okolo objektu zo všetkých   strán začali sa vynárať postavy civilov i ošklbaných vojakov. Vždy   ich bolo viac a viac, k nim pribúdali i ženy, väčšinou po sedliacky   oblečené mladice z dedín. Pomaly sa okolo Fončordy utvorila strakatá   obruč ľudských tiel, ktorá sa zužovala a približovala k skladu.
      </tei:p>
      <tei:p>
       Paľo vyzeral v obruči Jerguša. Povedal si, že vytrvá na stráži,   kým sa Jerguš nezjaví. Smial sa, usmieval vzbúrenému svetu, zvesil   pušku z pleca, obrátil sa na tú stranu, kde bol prsteň ľudu   najhrubší.
      </tei:p>
      <tei:p>
       — Čo chcete? — žartoval. — Nechoďte mi sem, lebo vás týmtoká   pošteklím a ta vás pošlem do neba...
      </tei:p>
      <tei:p>
       Odpovedali mu hrozivým revom a kdekto medzi nimi vykríkol:
      </tei:p>
      <tei:p>
       — Sopliak neocicaný! Zdochýnali sme v zákopoch, kým si sa ty   materi pod sukňami zohrieval! A teraz sa tu chceš vypínať? Myslíš, že   sa ťa voľakto bojí?!
      </tei:p>
      <tei:p>
       Zo zástupu vymotal sa Jerguš Lapin. Predstúpil pred Paľa a   povedal:
      </tei:p>
      <tei:p>
       — Zdravý buď, kamarát — ideme rabovať!
      </tei:p>
      <tei:p>
       Jerguš bol bledý, oči mal zastreté hlbokým zármutkom.
      </tei:p>
      <tei:p>
       A Paľo, náhle sa spamätal z prekvapenia, objal Jerguša, na prsia   ho pritisol a s tvárou rozosmiatou doširoka, s očami iskriacimi   radosťou, zavesil mu svoju pušku na rameno.
      </tei:p>
      <tei:p>
       — Tu máš, — povedal, — ideme rabovať!
      </tei:p>
      <tei:p>
       Jerguš mal svoju pušku i náboje, preto Paľovi pušku vrátil,   bratsky mu potriasol ruku a zamieril k dverám skladu.
      </tei:p>
      <tei:p>
       Pred Fončordu privalili sa ženy, pekné dedinské mladuchy v   sedliackych krojoch, veselé a usmiate, s ružovými lícami. Obstúpili   Paľa:
      </tei:p>
      <tei:p>
       — Aký to čeľadník, že sa nám tu protiví?
      </tei:p>
      <tei:p>
       Smiali sa, ako keď sa liatovce ovčieho kŕdľa rozhlaholia, zhŕkli   sa dokopy a postupovali ako omamná záplava veselého smiechu. Dal sa   im obkľúčiť, stisnúť medzi seba, pritom ho kdektorá žartovne štuchla   a oblapila.
      </tei:p>
      <tei:p>
       Jerguš už vtedy vylamoval dvere Fončordy.
      </tei:p>
      <tei:p>
       — Hej, chlapci! — zvolal. — Keď rabovať, teda múdre, aby sme z   toho niečo aj mali. Nepchajte sa všetci dnu, lebo rozšliapete a   pokazíte viac, ako sa vám dostane. Nech vojdú piati-šiesti a budú   ostatným vyhadzovať!...
      </tei:p>
      <tei:p>
       Počúvli ho, aj ho pochválili medzi sebou, že takých vojakov   potrebuje kráľ. Zvolia si ho za kapitána a pôjdu zrabovať celý ten   všivavý svet.
      </tei:p>
      <tei:p>
       Niekoľkí vošli vylomenými dverami, ľud zostal na dvore. Medzi   ľudom vynikal vysoký, vycivený mešťan, ktorý — nevedieť kedy — votrel   sa medzi dedinčanov. Mnoho rozprával, koľko sa natrpel na talianskom   fronte, kým podajedni doma na zadku sedeli. Ale starí dedinskí vojaci   ho poznali, že na fronte vôbec nebol, a hneď mu to aj dali znať:
      </tei:p>
      <tei:p>
       — Čo ty tu trepeš, prediva, o talianskom fronte?! A kto sedel doma   na zadku, ak nie ty?! — Vtom mu šuchli rukávom kabanice, čo v ňom   boli skaly, po hlave.
      </tei:p>
      <tei:p>
       Mešťan zhíkol a razom zmizla jeho vysoká postava v strede zhrku   ľudí, akoby sa bola ponorila do vody. Vtom vyleteli z dverí dva páry   čižiem. Ľud, chlapi i ženy, pohli sa za čižmami. Pretmolili sa cez   zrazeného a náležite ho pošliapali.
      </tei:p>
      <tei:p>
       Skučal a hrešil, do kuriev nadával všetkým, čo boli okolo. A keď   sa znova postavil a jeho hlava znova vyčnela nad zástupom, bolo   vidieť na ňom podivuhodnú zmenu. Krvavú mal tvár, nos, ústa i oči   pošliapané, že nebolo možno rozoznať, či je to človek, alebo ním   kedysi len bol.
      </tei:p>
      <tei:p>
       — Vidíš, toto je tvoj taliansky front! — povedal mu za chrbtom   chlap, oblečený do starých vojenských šiat. — To akoby ťa tanky boli   pomliaždili!...
      </tei:p>
      <tei:p>
       Čižmy i kapce vyletúvali z dverí, pozväzované po páre. Na každý   pár hodilo sa niekoľko ľudí, každú čižmu polapilo niekoľko rúk a   čižmy zostali v rukách najsilnejších chlapov.
      </tei:p>
      <tei:p>
       Ale čo s jednou čižmou? Pozreli na seba dvaja majitelia   rozdvojeného páru s otázkou v očiach a podišli proti sebe:
      </tei:p>
      <tei:p>
       — Daj ju sem! — hovorí jeden.
      </tei:p>
      <tei:p>
       — Ba ty ju daj sem! — hovorí druhý. A hneď sa pochytili za pasy.   Mocnejší vyplatil slabšieho a čižmu mu odňal. Taká bola deľba   koristi...
      </tei:p>
      <tei:p>
       Tento pekný poriadok sa neudržal dlho. Veľký zástup slabších,   ktorí dosiaľ nemali nič, stisol sa dovedna a mocným náporom vtrhol do   budovy. O chvíľu bolo vidieť odnášať kufre, s ktorými frontoví vojaci   kedysi rukovali. Okrem kufrov i vojenské sedlá, pušky, zväzky   vojenských handier, šálky, prikrývky a iné haraburdie odnášali   trasúce sa ruky zástupu.
      </tei:p>
      <tei:p>
       Pôvab rabovky schvátil aj Jerguša. Vbehol do skladu, schytil   viazanicu vojenských šiat, viazanicu plechových šálok, ľahučké palice   z neznámeho mu dreva s krúžkami naspodku i dlhé doštičky, čo vídal na   nich spúšťať sa vojakov po zasnežených stráňach — ani nepremýšľal, na   čo by ich mohol upotrebiť — a s touto nošou vytratil sa za budovu   pohľadať Paľa Stieranku.
      </tei:p>
      <tei:p>
       Ďaleko od Fončordy, pod skupinou opŕchajúcich stromov, videl   biednu postavu. Stála tam biedna, ošarpaná. A taká bola v tej svojej   chudobnej šatôčke, akoby tiež zo zeme bola vyrástla povedľa tých   stromov a rovnako s nimi opŕchala. Zdalo sa, že má dobrácku,   ustarostenú tvár a ustrašene pozerá k Fončorde. A keď sa k nej   priblížil, poznal v nej svoju matku.
      </tei:p>
      <tei:p>
       — Čo ste prišli?
      </tei:p>
      <tei:p>
       — Hovorili mi, že si pobúril dediny a vedieš ich proti mestu... Čo   to len vystrájaš? ... Hľa, dve deti mi zhynuli!... Či už má vyhynúť   celá rodina? ... — Zatriasla sa a padali jej slzy.
      </tei:p>
      <tei:p>
       Rozviazala ukoristený batoh vojenských šiat:
      </tei:p>
      <tei:p>
       — Načože nám to bude! Azda na záplaty sa to zíde... Zíde sa...   vezmeme domov. — Zachodila sa. A keď sa jej trochu uľavilo,   doložila:
      </tei:p>
      <tei:p>
       — Už nie som u Budáčov... Vrátila som sa na samotu... A nikde si   nenachodím miesta...
      </tei:p>
      <tei:p>
       Smrť dvoch detí ju zvalila, ako keď víchor vyvráti strom od samých   koreňov. Padla do stavu, keď človeka veľký zármutok do choroby ubil,   a on stále len plače a plače. Nepozná smiechu ani radosti, nad   všetkým vylieva iba žalostné slzy.
      </tei:p>
      <tei:p>
       Vzala batôžtek a pohli sa. Jerguš sa obzrel po Paľovi, ale nikde   ho nevidel. Nedbalo si prehodil pušku cez plece, na druhé si zavesil   doštičky s palicami. Viedol matku cestičkou poza mesto, pomedzi   rozsiahle záhrady. Nikde nebolo človeka, iba naproti nim knísala sa   obrovská postava neznámeho vojaka.
      </tei:p>
      <tei:p>
       Vojak si ich obzrel z diaľky, potom sklonil hlavu a hľadel pred   nohy, tak sa im približoval. A keď prechádzal popri nich, Jerguš si   všimol, že na golieri má tri hviezdičky hodnosti čatára, a zdalo sa   mu, že mu oči vystúpili z jamôk, ich zreničky že sa obracajú na   Jerguša a dravo sa mu zatínajú do šije. Jerguš obopäl svoju pušku   prstami...
      </tei:p>
      <tei:p>
       Čatár odrazu skočil, chvatol Jergušovu pušku, zdvihol ho na nej a   skrútil ľahučko v povetrí. Chcel mu pušku vytrhnúť.
      </tei:p>
      <tei:p>
       Jerguš pustil doštičky i s palicami a chytil sa pušky oboma   rukami. Pozrel čatárovi do očú a zamrazilo ho: z olovených, strašných   gúľ obrovského vojaka hľadela na neho smrť...
      </tei:p>
      <tei:p>
       Bez slova začali sa boriť, trhať si pušku z rúk. Akoby si boli   obaja v tom istí, že kto sa pušky zmocní, zabije toho druhého. Matka   plačlivo zajajkala, hodila sa medzi nich práve vo chvíli, keď čatár   zbesile trhol puškou. Zasiahla ju pažba, odletela, zastonala a   spadla.
      </tei:p>
      <tei:p>
       Vtom Jerguš stlačil čeľuste. Zaťal prsty do pažby, že ich bolo   treba zlomiť, inak pušku nepustia. Naklonil sa a celou silou kopol   chlapiska do slabiny.
      </tei:p>
      <tei:p>
       Čatár zaskučal. Ruky sa mu skĺzli, chytil sa kŕčovite za podbrušie   a prikrčil sa k zemi. Vtedy ho Jerguš pažbou klepol po bruchu. Nie   silne a nie slabo. Len toľko, aby sa rátalo...
      </tei:p>
      <tei:p>
       Vystrel sa na blatnatom chodníčku a zastonal.
      </tei:p>
      <tei:p>
       — Prediva! — zašomral Jerguš a poobzeral sa. Mŕtvo bolo všade.
      </tei:p>
      <tei:p>
       Zdvihol matku, pozbieral haraburdie a vliekol do tichej doliny,   kde čakala stará samota.
      </tei:p>
      <tei:p>
       Matka sa prebrala. Opierala sa o neho vždy menej a menej, potom už   kráčala sama a konečne znova vzala batôžtek vojenských šiat a   rozochvená batkala po jeho boku. Tak došli ďaleko za mesto.
      </tei:p>
      <tei:p>
       Jerguš mlčal, napĺňali ho podivné pocity. Život i smrť javili sa   mu ako márnosť, ktorá keď sa pominie, akoby jej tu ani nebolo bývalo.   Matka zavravela:
      </tei:p>
      <tei:p>
       — Udreli ste ma do pŕs, ťažko sa mi dýcha... Nevieš, čo ten človek   s tebou chcel? Či si mu niekedy niečo vykonal?
      </tei:p>
      <tei:p>
       — Nič som mu nevykonal! Chcel mi vziať pušku a parom ho vie, čo   chcel...
      </tei:p>
      <tei:p>
       Dívala sa na syna smutnými, od mnohého plaču vyblednutými očami a   prudko vydychovala. Mlčala a zas hovorila:
      </tei:p>
      <tei:p>
       — Len či si ho nezabil?
      </tei:p>
      <tei:p>
       — Nech!
      </tei:p>
      <tei:p>
       — Jerguško, veď si ty nebýval taký!... Veď si ty bol dobrý   chlapec!... Akože si tak zdivočel? ...
      </tei:p>
      <tei:p>
       Mlčal a ona sa potešovala i zarmucovala zároveň:
      </tei:p>
      <tei:p>
       — Možno, že si ho nezabil, že je iba ohlušený. Nájdu ho dobrí   ľudia a odnesú... Ale on ťa bude hľadať, bude ťa striehnuť, a ešte ťa   niekde dostriehne ten strašidelný človek! ...
      </tei:p>
      <tei:p>
       Zastala zdesená a strnulo sa zahľadela na širokú lúku, od ktorej   ich delil iba plytký potok:
      </tei:p>
      <tei:p>
       — Pozri, už ide! Utekaj!
      </tei:p>
      <tei:p>
       Krížom cez lúku, vo vzdialenosti niekoľko sto metrov, utekali   traja vojaci. Jeden z nich bol ozbrojený puškou. Usilovali sa   zaskočiť Lapinovcom cestu. Medzi nimi, ako sa blížili, Jerguš jasne   poznával aj čatára, strašidelného človeka, ako ho matka bola nazvala.   Oko mal previazané bielou šatkou a utekal popredku. Matka trhala   Jerguša za ruku a srdce sa jej chvelo strachom, až sa úbohá blúzka na   vpadnutých prsiach potriasala.
      </tei:p>
      <tei:p>
       Usmial sa jej a poobzeral sa. Neďaleko pred nimi bol kamenný   mostík s betónovým múrikom. Vzal matku za ruku, usadil ju za múrik na   batôžok vojenských šiat, kľakol si a čakal. A keď sa vojaci   priblížili, namieril a štyri razy strelil.
      </tei:p>
      <tei:p>
       Mieril pod kolená. Dvaja vojaci sa rozpleštili na trávu, tretí,   ktorý mal pušku, pustil sa do behu. Jerguš strieľal. Nemohol ho   trafiť, ruky sa mu potriasali. A vojak sa ustavične obracal a   strieľal na mostík. Guľky sa odrážali na betónovom múriku. Ušiel   šťastlivo. Prebehol kus lúky a tam sa učupil, aby bol bezpečnejší   pred Jergušovou puškou.
      </tei:p>
      <tei:p>
       Jerguš sedel na mostíku, pušku znova a znova nabíjal a začal   strieľať okolo dvoch ležiacich vojakov. Jeden z nich bol čatár so   zaviazaným okom. Vytrhávaná zem a rozpáraný trávnik ukazovali, kam sa   guľky zarývali. A nikdy to nebolo ďaleko od hlavy jedného alebo   druhého. Plazili sa po bruchu, odplazili sa na prostriedok lúky a   potom odchádzali na mesto. Čatár istým krokom, jeho druh krivkajúc.   Niekoľko ráz sa obrátili a čatár zakaždým zdvihol svoju obrovskú päsť   do vzduchu.
      </tei:p>
      <tei:p>
       — Poďme, mama!
      </tei:p>
      <tei:p>
       Na samotu už nemali ďaleko.
      </tei:p>
     </tei:div>
     <tei:div type="chapter">
      <tei:head>
       ĽUDIA SA STRETAJÚ
      </tei:head>
      <tei:p>
       Jerguš Lapin vyrezával tri krížiky z dreva. Najväčší z nich bol   pre otca. Zdobili ho dvaja zbojníci s krivými nôžkami v skoku.
      </tei:p>
      <tei:p>
       Menší bol pre Annu. Boli na ňom zrelé čerešničky, rozhodené po   celej prednej ploche a ovinuté pohanskými zhadenými ozdobami.
      </tei:p>
      <tei:p>
       Najmenší krížik patril Rudkovi. Vyrezal doň mnoho malých srdiečok,   okolo nich mátožných zvlnených hadov.
      </tei:p>
      <tei:p>
       Ozdoby ponatieral soľnou kyselinou, aby stmaveli do hnedočervena,   vzal rýľ i motyku a šiel kríže zasadiť na cintorín. V kúte starého   cintorína, kde pri samom plote ležal jeho otec, odpočívali i Rudko s   Annou. Anna z jednej strany a Rudko zase z druhej, v čerstvých   preliačených hroboch. Pochovali ich sem, ako nakázala mať.
      </tei:p>
      <tei:p>
       Poosádzal kríže, jamy na hroboch pozarovnával a vrátil sa   domov.
      </tei:p>
      <tei:p>
       Lapinovie matka prežívala tupé dni mlčania. Chorľavela, ale už   neplakala. Jerguš sa jej len kde-tu prihovoril. Zhrýzal sa v svedomí   za bračekom a sestrou i za rodákmi z dediny. Nejedol mnoho dní.
      </tei:p>
      <tei:p>
       V mysli sa mu vynoril obraz čatára, vraj strašidelného človeka,   ktorý mu chcel odňať pušku za záhradami pod Fončordou. Cítil, že sa s   ním v živote ešte raz stretne, a nevedel si predstaviť, ako sa to   stretnutie skončí.
      </tei:p>
      <tei:p>
       Zrazu vstal, zavesil si pušku na plece a šiel ho vyzerať do   mesta.
      </tei:p>
      <tei:p>
       Národnej gardy, poslednej to opory uhorskej krajiny, v meste už   nebolo. Rozpadla sa ako mŕtvola na slnku. Rozložili ju krutí   žoldnieri Fekiačovci a zatrpknutí Lapinovci. Zároveň s ňou rozutekali   sa žandári i policajti a rozsypal sa ten zlátaný stroj štátu, ktorý   vládol len pomocou krutých zákonov. V štáte nastúpil stav   bezzákonnosti, v ňom mocní a odvážni ľudia mali uplatňovať svoju   presilu.
      </tei:p>
      <tei:p>
       Na úrady v meste tiež doľahli psie časy. Páni z úradov pri   krčahoch vína pofajčievali drahé cigary, ktoré cez vojnu nakradli, a   rozhovárali sa starostlivo:
      </tei:p>
      <tei:p>
       — Bože, bože, čo to len s nami bude? Slávne ministerstvo sa   nehlási, pán veľkomožný župan sú vo Švajčiarsku a pán slúžny nevedieť   kde... A s tou zberbou nie je na vydržanie... Naveky len udiera a   vyhráža sa smrťou... Každý by chcel podporu, kartičky na dohán, na   americkú slaninu... (čo aj tak bola plesnivá!) Žandári sú v ťahu,   rozpŕchli sa a skryli, policajta nenájdeš za nič na svete. Veď je tu   život človeka v nebezpečenstve! A čo tá neistota? Či už dostaneme   konečne plat a či táto ledačina, ak sa dostane k moci, úrady vôbec   nezruší? Veď je to aj pravda, že úrady nič tomu svetu nedávajú, iba   by brali... Dane, exekúcie, rekvirácie. Po tých ošklbanci veru   netúžia!
      </tei:p>
      <tei:p>
       Hoci nedostávali platy, nebolo im ani v týchto mrcha časoch   najhoršie. Kým sa pospolití ľudia rýpali nad dedinami v zamrznutých   zemiačniskách, hľadali stratené zemiačiky, aby si z nich zahryzli na   raňajky, na obed i na večeru po jednom, bez masti a bez soli, pečené   alebo varené — mohli si prehodiť, ako chceli — páni úradníci mali   všetko, čo potrebuje človek pre dobrý život.
      </tei:p>
      <tei:p>
       Jerguš chodil po meste a vyzeral toho strašidelného, ale nikde ho   nevidel. Po uliciach postávali ľudia, radili sa ako slepci v púšti,   ktorým smerom by bolo putovať, aby sa zachránili. A nikto na prácu   ani nepomyslel.
      </tei:p>
      <tei:p>
       — Aká práca? Nijakej práce niet. Nikde sa nerobí, lebo niet pre   koho. A či niekto prácu potrebuje? Pravdaže nie! Potrebuje sa nažrať,   ohriať a vyspať. Všetko ostatné je daromnica, zbytočnosť...
      </tei:p>
      <tei:p>
       Tak mudrovali ľudia, vojna ich tomu naučila. A Jerguš ich počúval   zboku.
      </tei:p>
      <tei:p>
       Vrátil sa na samotu a zašiel do dediny navštíviť Paľa Stieranku.   Hútali, do čoho by sa mali chytiť.
      </tei:p>
      <tei:p>
       — Povedz mi, bratku, na čo sa ja teraz zaveznem? — opýtal sa   ho.
      </tei:p>
      <tei:p>
       — Poďme na zvery! — odpovedal Paľo. — Možno podarí sa niečo   odstreliť. Aspoň bude mäsa, neskapeme hladom...
      </tei:p>
      <tei:p>
       — Nerád by som sa na to dal — naraz sa mi tak vidí, že sú lepšie   od ľudí!... Radšej sa prejdime; možno dôjde nás dajaké   svedomie!...
      </tei:p>
      <tei:p>
       Paľo vzal pušku a šli. Hore proti cintorínu. Vošli do starého,   zastali pri veľkom kríži, naprostriedku. Kríž bol dubový a patril   všetkým, čo umreli násilnou smrťou a ležali v ohrade. Boli na ňom   mátožné postavičky pohanských bôžikov, ktoré drobčili krivými nôžkami   v neskrotnej bujarosti. Divými pohybmi a tvrdými tváričkami, čo   ustrnuli v úsmeve, vysmievali sa smrti...
      </tei:p>
      <tei:p>
       Po bokoch kríža, v ozdobných zárezoch, priklincované leskli sa   zväzočky vlasov mladých i starých vrchovcov. V poslednom čase   pribudli ta vlasy všetkých tridsiatich šiestich, čo uhynuli pri útoku   gardistov na dedinu.
      </tei:p>
      <tei:p>
       Jerguš s Paľom čítali prvé litery mien, vyrezané pod každým   zväzočkom. A poznávali vlasy. Rudkove boli žlté ako zlato. Aničkine   gaštanové. Potom tam boli vlasy Števa Fašangu Cengáča, Jána Kaľamára   Dunča, Imra Trjesku Kľavoša, Maťa Kliešťa Horúceho a mnohých   iných.
      </tei:p>
      <tei:p>
       Postúpili povyše o niekoľko krokov, chvíľu postáli pri Lapinovie   hroboch a brali sa ďalej.
      </tei:p>
      <tei:p>
       Vyšli hore úbočiami do hustých lesov Blúdovho vrchu. Zvery   nevideli. Hladný svet vyplašil všetku zverinu. Postretali iba   pytliakov, podľa oblečenia tiež bývalých vojakov s vojenskými puškami   — s prázdnymi kapsami.
      </tei:p>
      <tei:p>
       Vrátili sa. Nad dedinou poletúval kŕdeľ vrán. Paľo namieril na   vrany, ktoré zasadli na jelšiach pri vode. Zahučalo niekoľko   výstrelov a tri vrany padli. Paľo pozbieral úbohú korisť, vzal do   pastierne a varil vrany až do podvečera.
      </tei:p>
      <tei:p>
       Zachlipli si odvaru a prežúvali mäso, tvrdé ako podošva. Jerguš   nabral do hrnčeka polievku, do nej jednu uvarenú vranu a niesol tú   počvarinu svojej matke na samotu. Paľo šiel s ním.
      </tei:p>
      <tei:p>
       Na ceste ich predbehol koč. Ťahali ho krásne dva kone a na zadnom   sedadle v teplých kožušinách zababušený sedel starší pán s mladým   dievčaťom. Jerguša preskočila triaška. S planým úsmevom na tvári   pozeral za uháňajúcim kočom. Oživil si v pamäti celú udalosť:
      </tei:p>
      <tei:p>
       Začiatok vojny. Jerguš pasie ovce nad Priehybinou. Dolu cestou ide   tento istý človek na koči. Vtedy sedeli pri ňom dve dievčatá, mladé a   pekné. Lotor panský zastavuje koč a hluší úbohého malého Rudka   palicou, lebo mu prešiel z Hate cez bránu...
      </tei:p>
      <tei:p>
       Stál na ceste, díval sa za Szécsényim. Rozpamätúval sa na pekné   dve dcéry, ktoré tak zaprosili očami, keď Jerguš zdvihol ruku   Szécsényimu nad hlavu...
      </tei:p>
      <tei:p>
       Koč bočil na blízkej zákrute.
      </tei:p>
      <tei:p>
       — Pavol!
      </tei:p>
      <tei:p>
       — Teda?
      </tei:p>
      <tei:p>
       — Či poznáš tamten koč?
      </tei:p>
      <tei:p>
       — Poznám. Je to koč Szécsényiho, čo domy stavia a piesok odváža z   Hate pred vaším domom. Ten zlodej nevie, čo je dobida! Býva si v   hrdom budovisku za parkom.
      </tei:p>
      <tei:p>
       Potom iba mlčali a šli. Jergušovu matku našli spať v posteli.   Zobudili ju. Zachlipla si trochu varenej polievky a znova zaspala.   Jerguš sa ohlásil:
      </tei:p>
      <tei:p>
       — Pavol, šiel by si ty so mnou k Szécsényimu? Mrzelo by ma, keby   som toho človeka nenavštívil, kým ešte žije... Raz mi bol Rudka   ubil... — Tvár mu hrala smútkom i úsmevom. — Anička vtedy ohŕňala   zemiaky...
      </tei:p>
      <tei:p>
       Pavol ani nepremýšľal, iba prisvedčil.
      </tei:p>
      <tei:p>
       O deviatej hodine, vo večernej tme, priblížili sa k veľkej vile   staviteľa Szécsényiho, ktorá stála za mestským parkom. Ozbrojení   puškami, na tváre natiahli si čierne pančuchy, iba nos a oči im   vyzerali.
      </tei:p>
      <tei:p>
       Jerguš zazvonil, slúžka otvorila. Chytil ju za ruku:
      </tei:p>
      <tei:p>
       — Ako sa voláte?
      </tei:p>
      <tei:p>
       — Betka! — vyjachtala a zatriasla sa ako v zimnici.
      </tei:p>
      <tei:p>
       — Nebojte sa, Betka, nič sa vám nestane. Kde máte kuchyňu?
      </tei:p>
      <tei:p>
       Už nemohla vravieť, iba ukázala, rozrušenie jej šklbalo tvár.   Zamkol ju do kuchyne a prikázal, aby nekričala, lebo by sa   nahneval.
      </tei:p>
      <tei:p>
       Vyšli hore schodmi, tíško, po mäkkých kobercoch, a zastali pri   bielych dverách. Z dnuka bolo počuť chlapské zakašľanie. Pozreli si s   Paľom do očú, či sú to ozaj oni a či sa priveľmi nezmenili. Jerguš   otvoril dvere.
      </tei:p>
      <tei:p>
       Vstúpili do stolovej izby. Bola prázdna, ale otvorenými dverami   sprava vkrádalo sa do nej príjemné beláskavé svetlo. Tam bola   Szécsényiho spálňa. Vkročili a mlčky zastali pred ním. Odpočíval na   diváne, čítal knižku a pofajčieval cigaru.
      </tei:p>
      <tei:p>
       Vzhliadol a zbledol. Cigara i kniha mu vypadli na koberec. Jerguš   podišiel k nemu a cigaru pristúpil.
      </tei:p>
      <tei:p>
       — Čo chcete? — opýtal sa Szécsényi sipľavým, priduseným hlasom,   oči mu šialene poskakovali.
      </tei:p>
      <tei:p>
       — Prišiel som... — povedal Jerguš. — Stýrali ste kedysi malého   chlapca... Chlapček umrel, a ja neviem, koho by som mal prihlušiť za   jeho smrť...
      </tei:p>
      <tei:p>
       Szécsényi sa vzoprel na ruky, akoby bol chcel vyskočiť, ale klesol   nazad na diván. Otvoril ústa, akoby bol chcel kričať, ale hlasu   nevydal, iba zasipel ako preľaknutá hus. Prsia mu prudko   nadúvalo.
      </tei:p>
      <tei:p>
       — Kde máte peniaze?! — opýtal sa Jerguš hlbokým hlasom.
      </tei:p>
      <tei:p>
       Szécsényi iba očami hodil na malú skrinku z drahého čierneho   dreva, ktorá stála na skrini s knihami, ale jeho telo sa nepohlo.   Jerguš ju otvoril a našiel v nej veľkú koženú taštičku, naplnenú   mnohými tisíckami v papieroch.
      </tei:p>
      <tei:p>
       Roztrhol si pančušku tak, aby odokryl ústa. Chcel sa Szécsényimu   vysmiať do tvári. Potriasol ho za plece:
      </tei:p>
      <tei:p>
       — Nezamažem sa s takým človekom, ako ste vy! Ale tieto peniaze si   vezmem... Bude to za trest...
      </tei:p>
      <tei:p>
       Ani sa nepohol, iba chrčal. Jerguš mu chytil ruky, boli   meravé.
      </tei:p>
      <tei:p>
       — Čo mu je? — opýtal sa Pavol.
      </tei:p>
      <tei:p>
       — Neviem. Myslím, že mu dohára...
      </tei:p>
      <tei:p>
       Vtom šialený vresk prerazil cez stenu. Zdesený ženský krik,   zamiešaný nárekom a volaním o pomoc. V prvej chvíli sa Jerguš a Pavol   chceli pobrať preč, ale vreštiaci ženský hlas prebudil v nich   zvedavosť. Pozreli jeden na druhého a začali skúmať, odkiaľ hlas   prichádza.
      </tei:p>
      <tei:p>
       Na stene spozorovali lesklú kľučku. Boli tam hladké dvere,   pomaľované ako ostatné steny izby, preto ich dosial nezočili. Jerguš   trhol a zastal vo dverách. Zháčil sa. V zelenkavom svetle lampy, v   malej izbietke, v kúte medzi skriňou a otomanom zazrel hlavu   dievčaťa. Kričalo, akoby ju z kože drali.
      </tei:p>
      <tei:p>
       Jerguš strhol čiernu masku z hlavy a ukázal sa jej. Prestala   kričať, ale zdesenie ju nepopustilo.
      </tei:p>
      <tei:p>
       — Nebojte sa, vám nič nespravíme! Bol som na slove iba s vaším   otcom. S vami ja nič nemám...
      </tei:p>
      <tei:p>
       — Prosím, aby ste odišli. — Hlas sa jej potriasal.
      </tei:p>
      <tei:p>
       — Odídem, keď sa mi bude chcieť!
      </tei:p>
      <tei:p>
       — Budem kričať o pomoc!
      </tei:p>
      <tei:p>
       — To neurobíte!... — Hľadel na ňu, nevedel si rady... — Netrápte   sa s vyhrážkami! Nebojím sa ničoho! — doložil po chvíli. Pregĺgal,   mlčal. — Pamätáte sa, keď váš otec zrazil malého chlapca — tam pri   pieskovej Hati — pre nič za nič — pred niekoľkými rokmi? ... Som   Jerguš Lapin, jeho brat! ... Nuž teraz viete, prečo som tu! ...
      </tei:p>
      <tei:p>
       Pozrela pred seba, pokročila, zastala. Krásna bola, ako bývajú   dozrievajúce devy. Chvíľu upierala na neho zaslzené oči, potom sa   pustila do náreku:
      </tei:p>
      <tei:p>
       — Vy ste Jerguš Lapin, čo ste bojovali s mojím bratom Ondríkom! Čo   ste vyskočili na náš koč a chceli ste nás azda zabiť... A prečo ste   môjho brata pochovali? ...
      </tei:p>
      <tei:p>
       Jerguš zdrevenel. V pamäti mu ožil bledý a pehavý chlapík Ondrík,   jeho najlepší druh z talianskeho frontu, ktorý ho učil všetkému, čo   sám vedel, a napokon — ako ukrižovaný — zahynul. Jerguš pre neho   ušiel od vojska, keď ho pochoval, ale nikdy by nebol pomyslel, že je   synom staviteľa Szécsényiho...
      </tei:p>
      <tei:p>
       Zatackal sa. Vytrhol z kešene tašku s peniazmi, ktorú zobral   staviteľovi, hodil ju dievčaťu pod nohy a vyrútil sa von.
      </tei:p>
      <tei:p>
       Paľo utekal za ním.
      </tei:p>
      <tei:p>
       Prebrnkli Szécsényiho spálňou.
      </tei:p>
      <tei:p>
       Ležal ako mŕtvy, iba svojimi teraz už utrápenými očami sledoval   zbojníkov. Brali sa do noci.
      </tei:p>
      <tei:p>
       Na schodoch ich dochytil krik a nárek dievčaťa. Božekalo v spálni   nad meravým svojím otcom.
      </tei:p>
      <tei:p>
       Spal nepokojne. Akési tajomné, opatrné kroky klopkali po dvore   samoty. A noc bola tmavá, pustá jesenná noc. Iba studený dážď   čľapotal neprestajne, len čo ho batkavé kroky chvíľami prebili.
      </tei:p>
      <tei:p>
       Pomyslel na čatára, na jeho vražedné oči, na ohromnú päsť, ktorú   dvíhal proti nemu na širokej lúke, keď ho Jerguš prenasledoval   streľbou. Mohol by to byť on... A ak je on, ako si s ním   počínať...?
      </tei:p>
      <tei:p>
       Obliekol sa napochytre a hľadal svoju pušku, ktorú si bol zvečera   položil za posteľ. Nebolo jej tam...
      </tei:p>
      <tei:p>
       — Mamka?
      </tei:p>
      <tei:p>
       Nijaká odpoveď. Priblížil sa k matkinej posteli, hmatal po nej:   posteľ bola prázdna. Pritisol tvár k obloku: po chvíli znova zazneli   kroky v jednotvárnom čľapotaní dažďa. Videl tôňu ťahať sa pod   oblokom, strácala sa dolu dvorom. Otvoril oblok, ním sa potíšku   prešmykol a pobral sa za ňou.
      </tei:p>
      <tei:p>
       Išla chodníčkom k rozvodnenej rieke. Zastala na brehu a padlo čosi   do vody. Hodila sa do nej... ? Obrátila sa a jej bledá tvár mu   zasvietila v nočnej tme. Bola to jeho matka.
      </tei:p>
      <tei:p>
       Neoslovil ju, aby sa nepodesila. Vedel, že od smrti dvoch detí má   srdce choré, mohla by mu odpadnúť.
      </tei:p>
      <tei:p>
       Predbehol ju okľukou, a keď sa vrátila do izby, ležal už v   posteli, akoby o ničom nevedel.
      </tei:p>
      <tei:p>
       — Mamka?
      </tei:p>
      <tei:p>
       — A ty nespíš?
      </tei:p>
      <tei:p>
       — Zobudil som sa. Snívalo sa mi, že ste mi vysnorili pušky a   všetky pohádzali do vody... Strašne ma to trápilo...
      </tei:p>
      <tei:p>
       — Ba netáraj! — odpovedala. — Čo sa tebe všetko posníva...
      </tei:p>
      <tei:p>
       Po hlase poznal, že sa usmieva.
      </tei:p>
      <tei:p>
       Zažala petrolejovú lampu a obrátila k nemu svoju bledú tvár,   usmiatu a láskavú, teraz umučenú bolesťou. Robievala tak vždy, keď   chcela Jergušovi niečo vybiť z hlavy.
      </tei:p>
      <tei:p>
       — Ty, Jerguš, azda len nechceš byť zbojníkom? Veď som ťa ja ťažko   vychovala... Bol si ešte malý, keď ti otec umrel. A ty mi robíš také   trápenie... Oka som nemohla zažmúriť, čo si tie zbroje do domu   dopratal.
      </tei:p>
      <tei:p>
       — Tak ste ich naozaj utopili?
      </tei:p>
      <tei:p>
       Usmiala sa dobrotivo:
      </tei:p>
      <tei:p>
       — Ty špehúň, veď si ma ty špehoval!
      </tei:p>
      <tei:p>
       Nemohol sa na ňu hnevať, mal už takú náturu. Iba sa trápil do   samého rána v mučivých myšlienkach za svojimi puškami. Predstavoval   si ich radom, ktorá aká bola. Jedna z nich bola ešte celkom nová, tá   mocne rachotila a za každým výstrelom mocne vrazila človeku do pleca.   Druhá bola staršia, vystrieľaná; istotne nejedného vojaka usmrtila na   fronte. A bola medzi nimi i jeho najmilšia, ľahká manlicherka, ktorá   bola taká presná, že mohol z nej na letiace vtáča strieľať.
      </tei:p>
      <tei:p>
       Ráno, len čo sa rozvidnelo, utekal k rozvodnenej rieke s dlhým   hákom a vyhľadal pušky. Nikde ich nebolo, odplavila ich voda.
      </tei:p>
      <tei:p>
       Vystrojil sa do mesta, len tak, bez cieľa. A tak mu bolo ako   dravcovi, ktorému v cirkuse poobtínali driapy. A zrazu začal   pociťovať, že sa stáva inakším človekom. Stretá sa s ľuďmi, pozerá na   nich, ale už nie s tým dravým ohňom v očiach ako predtým. Cez srdce   svojej matky znova sa približoval k svetu...
      </tei:p>
      <tei:p>
       Mesto našiel obsadené českým vojskom. Českí vojaci prechádzali v   menších skupinách. Na pásoch im viseli ručné granáty.
      </tei:p>
      <tei:p>
       Civilov po uliciach bolo málo, iba z ulice od parku vyšiel dlhý   pohrebný sprievod. Za truhlou zazrel Jerguš čiernym závojom zahalenú   a dopredu naklonenú Szécsényiho dcéru. S ňou v jednom rade akiste   druhá dcéra a za nimi mnoho členov rodiny. Ale medzi dvoma sestrami —   že by to bol naozaj on? ... — akoby kráčal Nácko Lepieš, oblečený   tiež v čiernom — na nepoznanie...
      </tei:p>
      <tei:p>
       Jerguš sa zahľadel na pohreb, ale nezaplakal. Obzeral si českých   vojakov, obzeral si pohreb a zamýšľal sa. Či všetky jeho skutky, čo   ich vykonal pod tlakom vlastnej prudkej krvi, zbehnutie od vojska,   zbíjanie i rabovanie, zabitie Klauza a — napokon — i smrť staviteľa   Szécsényiho, či všetko je týmto zotreté? ... Či by bol umrel starý   svet, proti ktorému sa vedome, ale právom ukrivdeného staval? Na jeho   miesto nastupoval by svet nový, proti ktorému bol Jerguš nevinný ako   dnes narodené dieťa? ...
      </tei:p>
      <tei:p>
       Vydýchol si zhlboka.
      </tei:p>
      <tei:p>
       Z oblokov na námestí vykukávali mladé ženy i dievky a šibalsky sa   usmievali pekne oblečeným českým bojovníkom. Poznával ich. Sypávali   kvety pod nohy vojakom, ktorí išli na front za maďarskú vlasť. A   teraz sa prúdenie mladej krvi vysmievalo tej dávnej   bláznivosti...
      </tei:p>
      <tei:p>
       Občania ostali takí istí, ochotní kohokoľvek vítať a oslavovať,   len moc nad nimi prešla do iných rúk.
      </tei:p>
      <tei:p>
       Obrátil sa domov. Stretal zástupy dedinčanov so slovenskými   zástavami. So spevom tiahli na mesto, išli vítať českých vojakov.   Tváre mali okrášlené vierou v krajšiu budúcnosť a nový život.
      </tei:p>
      <tei:p>
       Rodil sa nový štát. Maďarských úradníkov, žandárov a policajtov   zamenili Česi.
      </tei:p>
      <tei:p>
       Bol večer. Rozprávali sa s matkou o dávnych časoch pri škamrajúcej   petrolejovej lampe. Usiloval sa uhádnuť, či bude ešte kedy bieleho   chleba. Večer už pokročil, lampa dohárala, matka sa poberala spať.   Jerguš sa prevalil na lavicu, položenú poveľa steny za stolom. A   driemal.
      </tei:p>
      <tei:p>
       V driemotách, pri matkinom dychu, myslel na Ondríka Szécsényiho,   ktorý mu umieral v rukách. Potom na jeho peknú sestru, na udalosť v   Szécsényiho vile. Na svoj beznádejný pastiersky život, do ktorého sa   už nemohol vrátiť. Primnoho poznal už sveta...
      </tei:p>
      <tei:p>
       Čo si má počať? Akože začať?
      </tei:p>
      <tei:p>
       Von búrila noc, neobyčajná, tmavá a hrozivá. Hukotala južným   vetrom, vyhrážala sa a krútila vo víroch po Zbojníckom Tanci ako   pohanská mátoha. Do kuchynských dverí, za ktorými usínala matka a   sužoval sa myšlienkami Jerguš Lapin, zadrapil sa víchor.
      </tei:p>
      <tei:p>
       Podivné šuchnutie prenieslo sa od nich. Jerguš zostal ležať   nepohnute a popod stôl hľadel na dvere. Zrazu sa mocným nárazom   otvorili a do kuchyne vovalil sa čatár, ten „strašidelný“.
      </tei:p>
      <tei:p>
       Matka ako vystrelená posadila sa na posteli. Jerguš sa z lavice   nepohol.
      </tei:p>
      <tei:p>
       Čatár sa mračno poobzeral po izbe. Postavil si stolec k matkinej   posteli a sadol si. Ľavé oko mal previazané čiernym súknom.
      </tei:p>
      <tei:p>
       — Kde je váš syn?! — opýtal sa mocným a hlbokým hlasom.
      </tei:p>
      <tei:p>
       — Neviem, — odpovedala skľúčene, — odišiel s vojakmi...
      </tei:p>
      <tei:p>
       Strhol z oka čierne súkno a obrátil sa tvárou k Lapinovie   materi:
      </tei:p>
      <tei:p>
       — Pozrite!
      </tei:p>
      <tei:p>
       Miesto ľavého oka ukázala sa jama. Nosná kosť pomliaždená a kožka   okolo nosa pošarpaná. Nedobrý výraz mal na tvári.
      </tei:p>
      <tei:p>
       — Bože, bože! — zavzdychala matka.
      </tei:p>
      <tei:p>
       Vtedy Jerguš vstal. Postavil sa meravo, údy si neovládal. Uprel na   čatára svoje iskrivé oči. Zažiarili plamienkami a zatmaveli sa nocou.   V tejto chvíli udrela do nich sila vrchov. Meravým krokom zamieril k   nemu.
      </tei:p>
      <tei:p>
       Akokoľvek bol mohutný, jednako zdrevenel od prekvapenia. Zdravé   oko mu vystúpilo z jamky a v desivom údive pozeralo na Jerguša.
      </tei:p>
      <tei:p>
       Vtom vyskočila matka z postele, postavila sa medzi dvoch:
      </tei:p>
      <tei:p>
       — Dieťa moje, maj rozum! — kričala prerývane Jergušovi do   tvári.
      </tei:p>
      <tei:p>
       — Čo chcete? — opýtal sa Jerguš čatára. — Ku mne ste prišli? Už   dávno som sa chcel s vami stretnúť — poďte! — hodil hlavou a obrátil   sa k dverám.
      </tei:p>
      <tei:p>
       Čatár vstal. Bol o celú hlavu vyšší od Jerguša, no v prsiach mohol   byť dva razy taký objemný.
      </tei:p>
      <tei:p>
       — Prečo by som nešiel? Pôjdem, keď chcete!... — odpovedal a pohol   sa. — Na pol riti vás odsedím!...
      </tei:p>
      <tei:p>
       Jerguš ho pustil dverami vopred, a aby matku aspoň akomak   upokojil, naznačil jej, že sa hneď vráti.
      </tei:p>
      <tei:p>
       — Kam ma vediete?
      </tei:p>
      <tei:p>
       — Uvidíte! — odpovedal Jerguš. Kráčal povedľa čatára a hľadel na   neho ponad plece, aby ho neočakávane nenapadol. Zrazu zastal, obrátil   sa proti svojmu nepriateľovi:
      </tei:p>
      <tei:p>
       — Sme v polceste od dediny a niet tu nikoho. Ak myslíte, že jeden   z nás musí umrieť, začnite vy, nech vám je po vôli...
      </tei:p>
      <tei:p>
       Ale z diaľky zažmurkali obloky dedinskej krčmy. Čatár sa zahľadel   na ne, čosi nezrozumiteľné zašomral a zamieril k nim. Jerguš sa mu   podal za pätami.
      </tei:p>
      <tei:p>
       Priblížili sa ku krčme. Prešli popri ustatých koňoch, ktoré   driemali pred krčmou, klonili hlavy hlboko k zemi. V prvej miestnosti   krčmy popíjali ich gazdovia, Jergušovi neznámi vozári, pálenku.
      </tei:p>
      <tei:p>
       Jednooký rozkázal krčah vína a pozval Jerguša do susednej izby.   Tam sa posadili proti sebe a dlho sa dívali na seba.
      </tei:p>
      <tei:p>
       A tu sa jednooká tvár rozjasnila. Položil svoju ohromnú ruku na   Jergušovo plece a zdvihol pohár:
      </tei:p>
      <tei:p>
       — Napi sa, — povedal, — nech nás nič nerozráža! ...
      </tei:p>
      <tei:p>
       Jerguš poslúchol. Pili, popíjali a čatár, ten strašidelný, po   každom krčahu bol výrečnejší a veselší. Rozprával ťarbavo:
      </tei:p>
      <tei:p>
       — Meno svoje ti nemôžem prezradiť, lebo som sa zaklial na to do   troch vrhov! Ale toľko ti vravím, že som veľmi škodný... Štyri roky   som strávil na fronte, v najpľuhavejších ohňoch, a nič sa mi nestalo.   Musel som sa stretnúť práve s Jergušom Lapinom, aby mi vybil oko!...   Smiešna a čudná vec...
      </tei:p>
      <tei:p>
       Usmial sa roztrpčene.
      </tei:p>
      <tei:p>
       Jerguš ho počúval a mlčal a on rozprával ďalej, pomaly a naširoko:   že nechcel vtedy Jerguša zabiť, keď mu pušku trhal z pleca. Svedkom   mu je ten, čo na oblohe svieti... Zachcelo sa mu iba Jergušovej   pušky, lebo si nijakú z frontu nedoniesol, a s holými rukami necítil   sa dosť dobre na svete. Veď všade stretal ozbrojenú a roztúlanú háveď   vojakov. Jerguš sám bol vinovatý, že sa vtedy tak prudko   pochytili...
      </tei:p>
      <tei:p>
       Strašidelný vtedy na Jergušovej tvári zazrel svoju smrť, preto   pušku nepustil... Lazár je on teraz nadosmrti...
      </tei:p>
      <tei:p>
       A znova sa roztrpčene pousmieval.
      </tei:p>
      <tei:p>
       Alkohol je veľký nepriateľ ľudstva, ale tejto noci jednako udobril   dvoch najhroznejších nepriateľov. Z ich pohľadov, ako na seba   pozerali, bolo možno usúdiť, že si všetko odpustili. Na ako dlho, to   sa nedalo vedieť. Ale po piatom krčahu vína čatár — strašidelný   radostne zavýskal nad novým priateľom, ktorého si mienil uchovať, kým   len so svojím slepým okom bude chodiť po svete.
      </tei:p>
      <tei:p>
       Zaspieval si smutnú pieseň príjemným, hlbokým hlasom. Jej slová   hovorili o Blúdovej hore, z ktorej neprenikne volanie človeka. Pieseň   bola zbojnícka.
      </tei:p>
      <tei:p>
       A hneď za ňou spieval druhú, hrozne a surovo:
      </tei:p>
      <tei:p>
       <tei:emph>
        Horou išjou, horu lomiu,
       </tei:emph>
      </tei:p>
      <tei:p>
       <tei:emph>
        domov prišjou — žienku dobiu!
       </tei:emph>
      </tei:p>
      <tei:p>
       Dospieval svoju pieseň, v nej iste bola utajená jeho búrlivá duša.   Potom rozhodil ruky. Chcel ukázať svoju obrovskú silu. Vyšiel pred   krčmu a vypriahol tam starého vozárskeho koňa, zodratého a ustatého,   vošiel mu pod brucho, zadné nohy stlačil dozadu, predné mocne zdrapil   rukami, a na chrbte ho doniesol do krčmy.
      </tei:p>
      <tei:p>
       — Keď gazda pije, nechže sa napije aj jeho tátoš! — zvolal veselo,   postavil koňa, ktorý iba nohami švihal a trhal, a vyliezol mu spod   brucha.
      </tei:p>
      <tei:p>
       Kôň zdesene zadrobčil po drevenej dlážke. Placho hádzal hlavou,   obzeral sa, kam sa vrhnúť. Jeho gazda ho chytil za ohlávku,   potľapkal, utíšil. Sedliaci sa najprv zdesili. Nikto z nich nepovedal   ani slova. Smiali sa iba potom, keď už kôň bol znova zapriahnutý a   jednooký čatár sa vrátil s Jergušom do susednej izby.
      </tei:p>
      <tei:p>
       Tej noci jednooký čatár spal v Lapinovie dome. Matka vstala z   postele a s láskavou pozornosťou ho obchádzala.
      </tei:p>
      <tei:p>
       Nad ránom odišiel, ani sa neodobral...
      </tei:p>
      <tei:p>
       Zima sa pominula v bezradnosti a otupnom hlivení, potom náhle a   nečakane vtrhlo do doliny teplé predjarie.
      </tei:p>
      <tei:p>
       Roztancovali sa pri Jelšovej vode staré stromy, vržďali skríženými   haluzami, ako sa neviditeľný, čo ho svet vetrom nazval, do nich   opieral. Hore dolinou valil sa teplý, hukotal o ďalekých krajoch juhu   a voňal dobrou zemou.
      </tei:p>
      <tei:p>
       V zelenom klobúku, v zablatených čižmách prišiel na samotu Nácko   Lepieš. Usmieval sa, dobre mu bolo na svete.
      </tei:p>
      <tei:p>
       — Prišiel som po teba, — povedal Jergušovi. — Pôjdeš so mnou a   budeš rozprávať, čo si zažil na vojne...
      </tei:p>
      <tei:p>
       Doniesol v batohu múky, veniec klobásy i kusisko slaniny, aby   dobre spravil Lapinovie matke.
      </tei:p>
      <tei:p>
       Ďakovala mu a triasli sa jej slabé ruky. Zase mala živnosti na   mesiac...
      </tei:p>
      <tei:p>
       Jerguš sa obliekol do pekných valaských šiat, celkom inakších, ako   boli tie, čo ležali — guľkami gardistov prevŕtané — v maľovanej   truhle. Podaroval mu ich bača Stieranka, keď ho Jerguš nedávno   navštívil na Karlovej lúke. „Nevytŕčaj sa, povedal mu, „v tých   prestrieľaných šatách. Ľahko ťa po nich poznajú a ešte ľahšie   usvedčia!“ ... A dal mu svoje svadobné, čo ich sotva nosil, lebo   dávno z nich vyrástol.
      </tei:p>
      <tei:p>
       Jerguš vybral z truhly a do rukáva vložil neveľký, remienkom   previazaný balík. Mal mu byť svedkom jedného prípadu, zažitého na   talianskom fronte.
      </tei:p>
      <tei:p>
       — Dobre sa opatrujte, — povedal matke a vykročil s Náckom do   jarného vetra.
      </tei:p>
      <tei:p>
       Pred horárňou, poniže samoty, čakal vozík s dvoma koňmi. Mladý   pohonič česal vyhriate kone vechťom zlatej slamy. Nácko skočil do   horárne odobrať sa od rodičov. Potom nasadli s Jergušom na bričku,   zakrútili sa do teplej prikrývky a pohli na mesto. Vozík poskakoval   po zbrázdenej ľadovici, spod konských kopýt odskakovala mokrá kaša   snehu.
      </tei:p>
      <tei:p>
       Prebehli mestom od západu na východ. Vystupovali strmou cestou cez   ihličnaté hory. Išli poľami, malými dedinkami a zase ihličnatým lesom   proti strminám. Večierkom došli na Zelený majer, ktorý ležal na   vysokej rovine medzi horami a bol majetkom vígľašského panstva.   Spravoval ho Nácko Lepieš od čias, ako vyšiel zo škôl.
      </tei:p>
      <tei:p>
       Oženil sa so staršou Szécsényiho dcérou. Do vojny sa nedostal,   lebo panstvo ho vyreklamovalo. V jeseni predošlého roku pochoval   tesťa, ktorý umrel na porážku o niekoľko dní po tom, keď ho boli   navštíviť nezistení zbojníci.
      </tei:p>
      <tei:p>
       Na majetok staviteľa zakvačili sa hladné ruky veriteľov a jeho   mladšia dcéra zostala osamotená sirota. Nácko ju odviedol na Zelený   majer, aby sa uchýlila pod jeho strechu a aby za dlhých zimných   večerov rozprávala o vpáde zbojníkov do vily. Evka — tak ju volali —   kedykoľvek sa rozhovorila o strašnej noci, zakaždým ju pochytila   triaška. Zbojníci, hovorila, boli ľudia strašní a neznámi...
      </tei:p>
      <tei:p>
       Inokedy rozprávala zase o zbehovi Martinovi Kukuljakovi, ako   prišiel, ošklbaný a vycivený, rozprávať o smrti brata Ondreja, o jeho   priateľovi Jergušovi Lapinovi zo Zbojníckeho Tanca. Otec bol tvrdý   človek a — podľa nej — zaslepený vlastenec. Keď sa Kukuljak otvorene   priznal, že zutekal od vojska, apa zatelefonoval po patrolu vojakov,   aby zbeha chytila. Patrola prišla, odvliekla Martina do väzenia a   vojenský súd ho dal pred očami celého mesta zastreliť. Nácko sa jej   zamiešal do reči, vyskočil a povedal:
      </tei:p>
      <tei:p>
       — Veď ja sa s Jergušom Lapinom znášam od mala!
      </tei:p>
      <tei:p>
       — Treba ho zavolať, — uzniesla sa rodina. — Treba pomôcť jeho   chudobnej matke!...
      </tei:p>
      <tei:p>
       Tak sa stalo, že sa Nácko vybral s tou obživou k Lapinovie matke a   zavolal Jerguša na Zelený majer.
      </tei:p>
      <tei:p>
       Jerguš netušil, s kým sa mu príde stretnúť na neznámom majeri.   Lebo Nácko všetko zatajil. Rozprával iba o tom, ako sa zoznámil s   dievčaťom, ktoré si vzal za ženu. Na majeri je teraz i Evka, mladšia   sestra jeho ženy — povedal opatrne — a obe sa chcú Jerguša opýtať na   niečo, čo Náckovi nijako nechceli prezradiť.
      </tei:p>
      <tei:p>
       — Zvedavé ženské, — doložil, keď sa približovali s Jergušom k   majeru, — také ako všetky ostatné...
      </tei:p>
      <tei:p>
       Dve sestry, usmiate a natešené, vyšli im naproti. Jerguš im pozrel   do tvárí, zamračil sa, uprel oči do zeme.
      </tei:p>
      <tei:p>
       — Nemal si ma sem vodiť... — povedal Náckovi temným hlasom.
      </tei:p>
      <tei:p>
       Sestry pribehli a Nácko, akoby nič nebol počul, chytil Jerguša za   plece a povedal:
      </tei:p>
      <tei:p>
       — To je on, Jerguš Lapin, čo ste si ho žiadali...
      </tei:p>
      <tei:p>
       Usmiali sa, podali Jergušovi mäkké, ako páper ľahké ruky. Jerguš   ruky prijal, zľahka a opatrne chytil, aby im neublížil. Boli ako   čerstvé pampúšky. Rukou mladšej sestry prebehla triaška, i kolená a   ústa sa jej trochu potriasli a Jerguš mienil, že to bude od zimy.
      </tei:p>
      <tei:p>
       Nácko zaviedol Jerguša do malej izbietky, jej zamrežované obloky   pozerali ponad zasnežené pole na tmavé, načernasté hory.
      </tei:p>
      <tei:p>
       — Cíť sa u nás, akoby si bol doma, — povedal mu, — a zostaň si tu,   dokiaľ sa ti bude páčiť...
      </tei:p>
      <tei:p>
       Za Náckom prišla do izby Náckova žena i jej mladšia sestra Eva.   Sadli si do kúta a mlčali, Jerguš sa ohlásil:
      </tei:p>
      <tei:p>
       — Nevedel som, že Ondrík bol váš brat... — Kukol na sestry a zase   uprel oči na zem. Siahol do ľavého rukáva kabanice, vytiahol balík,   zatratený do papiera a previazaný remienkom, a podal ho Náckovi.
      </tei:p>
      <tei:p>
       Balík rozbalili a obzerali: vojenská knižka Ondreja Szécsényiho,   fotografie rodičov i oboch sestier, listy i papierové peniaze, všetko   prevŕtané smrtiacou guľkou a prifarbené uschnutou krvou.
      </tei:p>
      <tei:p>
       Ticho bolo. Sestry brali drobné pamiatky do trasľavých rúk,   pozerali na ne žalostne. Slzili mlčky, kde-tu i zavzlykali.
      </tei:p>
      <tei:p>
       — Povedz nám, čo o ňom vieš! — obrátil sa Nácko k Jergušovi. Ale   Jerguš, mlčanlivý vrchár, nemal sa k reči. Začal pregĺgať, knísať sa,   akoby zápasil s myšlienkami, ktoré nevládal vysloviť. Začervenal sa a   prezrádzal zmätok.
      </tei:p>
      <tei:p>
       Nácko sa vytratil z izbietky a vrátil sa s fľašou voňavej   ražovice:
      </tei:p>
      <tei:p>
       — Času dosť, — povedal, — budeš rozprávať, keď ti bude vôľa...   Najprv si vypime!
      </tei:p>
      <tei:p>
       Ponalieval do pohárov a pili všetci. Chlapi i ženy. Ukradomky   pokukovali na Jerguša, ktorý sedel pri stolíku v svetle petrolejovej   lampy a tuho fajčil. Ľavá ruka na stole, pravá zachytená do opaska. A   nohy vystreté dopredu ako dva hybké stromy, čo odskočili svoje   korene. Tuho premýšľal.
      </tei:p>
      <tei:p>
       — Takto vám to bolo, — ohlásil sa po chvíli.
      </tei:p>
      <tei:p>
       — Prišiel taký bledušký na ten všivavý front. A slabú mal náturu,   nuž mi ho bolo ľúto... Vzal som si ho na starosť a šikúval som ho,   keď do nás strieľali...
      </tei:p>
      <tei:p>
       Potom sme sa spriahli ako bratia... Delil sa so mnou so všetkým,   čo ste mu poslali. Aj fajčiť ma on naučil. Lebo to vám nie je žart, —   pozrel na sestry ostro, — keď vám deň a noc bijú ťažké kanóny ponad   hlavu, a vy, v diere pod zemou, čakáte si na smrť... V taký čas dobre   je zadymiť si, aby sa človek utíšil. Nejeden sa zbláznil, zryčal ako   besný, vlasy si vyšklbal a ušiel nám z kaverny, ak sme ho včas   nechytili. Potom sme ho našli už len mŕtveho pred zákopom...
      </tei:p>
      <tei:p>
       Ako vravím: spolu sme si žili. Čítaval mi listy z domu, čo mi   napísal nebohý náš Rudko, — vytrel si z oka vlahu, — lebo, — doložil,   — nám páni nedali školy, a čo ma tuto Nácko naučil, z toho už neviem   mnoho... A Ondrík mi vďačne napísal aj odpoveď našim domov — všetko   tak, ako som mu kázal.
      </tei:p>
      <tei:p>
       Stávalo sa — aj keď sme odpočívali za frontom, že pošta neprišla a   hladovali sme. A keď on mňa toľko ráz nasýtil v čase psoty, vybral   som sa ja do talianskych vrchov a nazbieral som ako palec veľkých   slimákov. Vypitval som ich, osolil, na ražni popripekal. Chutili nám   obom, — usmial sa Jerguš Lapin, — boli vám celkom bez kostí!...
      </tei:p>
      <tei:p>
       Mnoho mi rozprával a často spomínal aj svojich doma... Ale nikdy   by mi nebolo prišlo na um, že je vaším bratom...
      </tei:p>
      <tei:p>
       Zamračil sa.
      </tei:p>
      <tei:p>
       — Umrel a pochoval som ho. Bolo to pri Piave... Taliani nás hnali   cez rieku, strieľali do nás ako besy... Toľko mŕtvych išlo dolu vodou   a toľko ležalo na brehu, že som to v živote nevidel... Na druhom   brehu trafili aj Ondríka — nebolo mu pomoci. Umrel, neborák, ako keď   drobné vtáča dušu vypustí.
      </tei:p>
      <tei:p>
       Odniesol som ho z toho miesta, aby ho granáty nevyhodili zo zeme.   A tak sa mi videlo, že nesiem na rukách jedného človeka, čo ho páni   ukrižovali...
      </tei:p>
      <tei:p>
       Pochoval som ho pod vŕbu — aj dnes by som vám vedel ukázať to   miesto. Ale keď mi tak skapal z očú ako z husi voda, nedalo mi už   vrátiť sa k pluku. Rozžialil som sa, strhal metále i hviezdičky, a ta   som si šiel do vrchov!...
      </tei:p>
      <tei:p>
       Sestry prešli z tichého plaču do hlasného vzlykania. Nácko ich   starostlivo tíšil a Jerguš zamyslene hľadel do lampy.
      </tei:p>
      <tei:p>
       Jar bola, keď ho ohlásila Evka. Bola bledá a oči mala trochu   smútkom zastreté.
      </tei:p>
      <tei:p>
       — Jerguš Lapin, — začala tichým, vľúdnym hlasom, — nehnevajte sa   na našu rodinu. Nášho otca ste nemali radi a viem, prečo to bolo...   Jeho už niet na svete a my ostatní sme naproti vám nevinní... Nuž —   nehnevajte sa...
      </tei:p>
      <tei:p>
       Vykročil z izby a ona všade s ním. Vyšli z majera, pustili sa   poľnou cestou do hlbokej doliny. Išli a išli, akoby sa ani nechceli   zastaviť.
      </tei:p>
      <tei:p>
       — Už sa nehnevám, — povedal jej po kuse cesty. — Ba ani vy sa   nehnevajte... Nech sa už všetko zabudne...
      </tei:p>
      <tei:p>
       A obaja zamĺkli, akoby si už nemali čo povedať.
      </tei:p>
      <tei:p>
       Úzkou dolinou, zelenými čistinami pomedzi jedlinu pretekal potok.   Nikde nebolo chalúp ani ľudí. Iba neznámy starý mlyn hrbil sa pri   ceste.
      </tei:p>
      <tei:p>
       Prešli povedľa mlyna a ďaleko od neho zbočili k potoku. Evka si   sadla ustatá do machnatej trávy a Jerguš zastal pri nej.
      </tei:p>
      <tei:p>
       — Jerguš Lapin, — ohlásila sa ešte tichšie ako predtým a oči mala   privreté, — sadnite si aj vy.
      </tei:p>
      <tei:p>
       Usmial sa, poslúchol.
      </tei:p>
      <tei:p>
       — Buďte naším priateľom.
      </tei:p>
      <tei:p>
       Divné reči; nechápal, čo sa skrýva za nimi, nuž len prisvedčil   hlavou.
      </tei:p>
      <tei:p>
       — Skoro odcestujem — veľmi ďaleko, — vravela bokom k nemu   naklonená. — Pôjdem za strýčkom za hranice tohto štátu... Nemáme tu z   čoho žiť. Nebohý otec sa veľmi zadĺžil a všetko, čo po ňom zostalo,   vzali si boháči, ktorým zostal dlžen.
      </tei:p>
      <tei:p>
       Zložila si ruky na kolená a do nich si zaborila hlavu.
      </tei:p>
      <tei:p>
       Blížil sa podvečer, dotieravé komáre vychytili sa na krídla a   krúžili okolo. Jerguš zašiel k potoku, nazbieral suchého raždia a   rozložil ohník pri jej nohách. Sadol si bokom, prikladal a mlčky   hľadel do ohníka.
      </tei:p>
      <tei:p>
       Vstala a zadívala sa na neho zdĺhavo. Podišla k potoku, nahla sa   nad ním, načrela do dlaní studenej vody, oplákla si tvár a zase sa   vrátila k ohňu.
      </tei:p>
      <tei:p>
       — Nepoviete mi, Jerguš Lapin, či budete naším priateľom? ...   Vidíte, ja som vás nezradila... Nepovedala som a ani nepoviem nikomu   na svete, ako ste sa vypomstili môjmu otcovi...
      </tei:p>
      <tei:p>
       Tvár sklonila na kolená do dlaní, znova sa k nemu naklonila a   mlčala. Jerguš sa zahľadel na ňu.
      </tei:p>
      <tei:p>
       — Budem! — povedal ticho. A možno preto, že to povedala a že mäkké   pradivo podvečera gúľalo sa pod driemajúce jedle, Jerguš sa zatriasol   a oblapil mäkké telo devy. Schvátil ju dlaňami ako hrudu sladkého   syra. A ona, omámená, prižmúrila oči v ohnivých zbojníckych rukách.   Lebo — akoby taký zasnený človek, čo verše skladá, povedal: Šťastná   je naša zem, mnoho lásky chová v sebe. A láska sama je iba   náhoda...
      </tei:p>
     </tei:div>
     <tei:div type="chapter">
      <tei:head>
       KLOBÚČIK A ŠATÔČKA
      </tei:head>
      <tei:p>
       Bol jarný podvečer. Jerguš išiel chodníčkom povedľa, hustého lesa   a prespevúval si figliarsku vrchársku pesničku. O dievčati, ktoré   išlo z Hrochotskej doliny a nieslo v batohu zelinu. Postretli ju   kamaráti a takto jej povedali:
      </tei:p>
      <tei:p>
       <tei:emph>
        Počkaj, ty dievčina,
       </tei:emph>
      </tei:p>
      <tei:p>
       <tei:emph>
        daj dolu zelinu!
       </tei:emph>
      </tei:p>
      <tei:p>
       <tei:emph>
        Budeš ty spomínať
       </tei:emph>
      </tei:p>
      <tei:p>
       <tei:emph>
        Hrochotskú dolinu...
       </tei:emph>
      </tei:p>
      <tei:p>
       Cez poľanu popod les prebehúvali srny i zajace. Párili sa, bujne a   radostne. Bolo mu tak dobre byť pri nich nablízku, ďaleko od ľudí a   ich daromných starostí.
      </tei:p>
      <tei:p>
       Sadol si na peň a zostal tam, až kým sa stmilo. A tu sa mu zdalo,   že chvíľami do večerného ticha dunia delá a že sa ich plašia stromy i   zvieratá. Akoby znova bol niekde v blízkosti frontu. A do tohto akoby   ktosi z veľkej diaľky vyvolával jeho meno.
      </tei:p>
      <tei:p>
       Volali ho, aby sa ponáhľal, lebo treba utekať. Jerguš volanie   nepočul, zašiel poľami priďaleko. Cez Zelený majer prebehli četníci,   ani sa len nezastavili. Nácko a ostatní na majeri nevedeli, odkiaľ a   kam utekajú. Dozvedeli sa od nich iba toľko, že sa blíži maďarská   Červená armáda, že treba rýchle pobaliť a sadnúť na bričku, ktorá   pobeží kdesi do neznáma.
      </tei:p>
      <tei:p>
       Četníci utekali na sever, delá hučali vždy viac a viac za južnými   horami, v hlbokých dolinách. Sluhovia opúšťali prácu, zbíjali sa   dokopy a starostlivo sa radili, čo si majú počať. Nácko súril ženy   baliť a rozkázal zapriahať. A Evka znova a znova odbehúvala k hore a   vyzerala Jerguša, ale daromne.
      </tei:p>
      <tei:p>
       Keď sa Jerguš vrátil, na majeri zostali už len sluhovia. Nácko so   ženou a Evkou boli už preč. Sluhovia hovorili, že červení — tak sa   zdá — čochvíľa vtrhnú na majer a že pán správca i panie mali veľkú   starosť, kam sa Jerguš Lapin zatúlal...
      </tei:p>
      <tei:p>
       — Panská láska býva na zajačom chvoste!... — povedal im žartom a   šiel si po svojom.
      </tei:p>
      <tei:p>
       Vošiel do izbietky, kde býval, a zobral si svojich sedem vecí.   Vyviedol z koniarne mladého koňa Faka, vyšvihol sa naň a podal sa z   majera. Ani nie z obavy pred červeným vojskom, iba zo zvedavosti, čo   nového sa dozvie v znepokojenom svete.
      </tei:p>
      <tei:p>
       Streľba zaznievala z juhu, dal sa teda lesom na sever.
      </tei:p>
      <tei:p>
       Zverina z panských lesov, vyplašená streľbou, utekala. Zajace i   srny, jelene i diviaky v kŕdľoch. V nočnom tichu, ktoré prerušovala   len vzdialená streľba, chvíľami zadunela zem. To kŕdeľ divých svíň,   fučiac a lomoziac, mihol sa okolo. Koník Fako sa vzpínal a   plašil.
      </tei:p>
      <tei:p>
       Do polnoci preputoval mnoho strmín, tu pešky, tu zase na koni.   Okolo polnoci streľba utíchla, tma ako čierna zem, nechcelo sa   putovať ďalej. Jerguš pustil koňa na slobodu, ľahol si pod stromami a   zaspal.
      </tei:p>
      <tei:p>
       Nad ránom sa spustil do úzkej doliny, ktorá bola i okolo chodníkov   a ciest husto pošliapaná kravskými raticami. Na močaristej lúke   ležala sivá jalovička. Pohľad mala bolestný, utrápený. Poznal ju   podľa farby. Len vígľašské panstvo malo kravy tejto srsti. Zostala v   doline so zlomenou nohou, keď jej družky vo veľkých čriedach zahnali   pastieri z dolných majerov kdesi na poľany Bukoviny. Zutekali s nimi   pred boľševikmi. Len čo ju pohladil ponad utrápené oči, pohol sa   ďalej:
      </tei:p>
      <tei:p>
       — Állj! Stoj! — skričalo na neho niekoľko hlasov.
      </tei:p>
      <tei:p>
       Obrátil sa a videl patrolu červených, ktorá sa mu   približovala.
      </tei:p>
      <tei:p>
       — Kto ste? — opýtali sa ho. Boli teda medzi nimi i Slováci.
      </tei:p>
      <tei:p>
       — Jerguš Lapin.
      </tei:p>
      <tei:p>
       — Čo tu hľadáte?
      </tei:p>
      <tei:p>
       — Pobral som sa domov a poblúdil som.
      </tei:p>
      <tei:p>
       — Odkiaľ idete?
      </tei:p>
      <tei:p>
       — Zo Zeleného majera.
      </tei:p>
      <tei:p>
       — Nestretli ste českých vojakov?
      </tei:p>
      <tei:p>
       — Nestretol som nikoho. Išiel som cez hory.
      </tei:p>
      <tei:p>
       Cesta ich viedla jedným smerom, rozprávali sa:
      </tei:p>
      <tei:p>
       — Bojujeme za slobodu, za rovnosť a spravodlivosť medzi ľuďmi, —   hovorili mu. — Páni nás poslali hynúť na fronty, trýznili nás hladom,   a oni si doma vypásali bachory!...
      </tei:p>
      <tei:p>
       Nazývali ho súdruhom. Vraveli mu, že treba mu ísť s nimi bojovať   za spoločnú vec. Dostane pekný oblek, čiapku s červenou obrubou,   pušku i peniaze. Jedla, koľko sa mu len zachce. A maďarská Červená   armáda bude mať o jedného dobrého vojaka viac...
      </tei:p>
      <tei:p>
       Jerguš pomyslel na mesto, na všetkých lotrov v ňom, ktorí prišli s   Národnou gardou kynožiť jeho rodákov.
      </tei:p>
      <tei:p>
       — Porátam sa s nimi! — povedal si a šiel.
      </tei:p>
      <tei:p>
       Zaviedli ho do najbližšej dediny, na veliteľstvo maďarskej   Červenej armády.
      </tei:p>
      <tei:p>
       Vypočúvali ho na štábe, ktorý sa usadil v richtárovom dvore   naprostred dediny. Rozprávali sa s ním priateľsky a srdečne. Zadelili   ho do bojovej jednotky a dali mu oblek červeného vojaka. Bol celkom   nový, iba blúza na prsiach bola prestrelená a okolo priestrelu   čerstvo zakrvavená. Jerguš si prehodil oblek cez ruku, zašiel k   potoku, čo pretekal dedinou, a prestrelenú blúzu — nakoľko sa dalo —   očistil od krvi. Preobliekol sa do vojenských šiat, svoje poskladal,   stiahol opaskom a šiel batôžok ukryť do blízkeho sedliackeho   dvora.
      </tei:p>
      <tei:p>
       Na dvore nebolo nikoho, a tak sa zdalo, že i dom bol opustený a   prázdny. Jeho gazda akiste tiež zutekal pred červeným vojskom. Jerguš   vyšiel rebríkom na povalu a zastrčil tam svoj batôžok v kúte pod   hradu. Potom sa vrátil pred richtárov dom a zamiešal sa medzi   ostatných vojakov.
      </tei:p>
      <tei:p>
       Za noci ich rozostavali podľa bojových jednotiek, počastovali ich   rumom, i do kulačov im ponalievali a viedli ich na útok smerom na   mesto.
      </tei:p>
      <tei:p>
       Postupovali v tme lúkami i oráčinami a po krátkom pochode zakopali   sa na čerenianskych poliach.
      </tei:p>
      <tei:p>
       Pred svitom ozvali sa české delá v lesíku pri mičinskom kríži.   Granáty padali na čereniansky chotár, vybíjali veľké jamy do hlinitej   zeme a otriasali vrchmi i dolinami. Zo severnej strany, z krovísk pod   horou, prisviedčali delám ručnice a guľomety českých vojakov. Guľky   hvižďali ako lastovičky, čo hniezdia vo vežiach, bzučali ako sršne a   zahrýzali sa do rodiacich polí.
      </tei:p>
      <tei:p>
       Červených vojakov tento boj veľmi nerozčuľoval. Ich nepriateľ bol   dobre ukrytý v zvlnenom poli a jeho kroviskách a nezdalo sa, že by sa   bol chcel pohnúť dopredu. Na obzore nebolo vidieť ani jedinej šedivej   čiapky. Červení vojaci popíjali rum, vyprázdňovali kulače a len   kde-tu vystrelili proti kroviskám na severnej strane.
      </tei:p>
      <tei:p>
       V podvečer toho dňa dostalo červené vojsko rozkaz na ústup.   Povrávalo sa, že sa tak deje na nátlak francúzskych generálov, ktorí   menom svojej vlády a pod hrozbou vojny vyzvali maďarskú Červenú   armádu, aby odvolali vojsko z územia Slovenska.
      </tei:p>
      <tei:p>
       Mnohí červení vojaci roztrpčene hromžili. Preklínali Francúzov i   zaslepených panslávov, ktorí vraj vo svojej zadubenosti nevedeli   pochopiť, že idú proti sebe a proti slobode vlastného národa, keď   bojujú proti červeným a dávajú sa pod ochranu francúzskych generálov.   Ale boli medzi nimi i takí bojovníci, ktorí bohovali len preto, že sa   im nechcelo opúšťať život plný divej, nespútanej slobody. Napokon sa   jednako len pohli — v prítmí večera — spred mičinských polí — dolu na   Lieskovec.
      </tei:p>
      <tei:p>
       V Lieskovci sa Jerguš dozvedel, že červené vojsko chystá sa   ustúpiť až k Balážskym Ďarmotám. Zahľadel sa k rodným vrchom, hľadel   a hľadel, kým mu ich nezastrela spred očú mäkká dlaň májovej   noci.
      </tei:p>
      <tei:p>
       Keď sa stmilo, vzal pušku a tratil sa, opatrne, krok za krokom, s   očami upretými kdesi na končiare, čo tmavo trčali proti jasnej   oblohe. Ako vták, ktorého odniesli z rodnej úboče a vracia sa znova k   nej — hoci aj zahynúť — kráčal tou jedinou túžbou zaslepený.
      </tei:p>
      <tei:p>
       Niekoľko ráz naďabil na červených, ale nevšímali si ho. Iste aj   oni sa morili myšlienkami, ktorý to bude chodník, čo ich zavedie   domov, keď sa toto smelé ťaženie proti nepriateľovi, čo má ešte stále   veľkú prevahu, predsa musí skončiť.
      </tei:p>
      <tei:p>
       Došiel k prvému výbežku lesa a do neho zapadol. Strhol z čiapky   červenú obrubu, pušku zatarasil v padnutom ihličí a vystupoval proti   vrchu. Po zdĺhavej ceste hustým, tmavým lesom, čo neprepúšťal svit   hviezdnatého neba, rozbehol sa dolu strminou vľavo. Spustil sa do   dedinky, kde ukryl šaty. Vyhľadal sedliacky dom nad potôčkom, vyšiel   rebríkom na povalu a nahmatal svoj batôžok popamäti. Na dvore sa   preobliekol, vojenské šaty nechal neznámemu gazdovi na pamiatku a   vrátil sa do lesa.
      </tei:p>
      <tei:p>
       Mohla byť azda polnoc, keď haluzami doškriabaný na rukách i tvári,   ustatý a hladný, vymotal sa z lesa na čistinu. Prevalil sa na mach   pod konármi krajných stromov a umienil si čakať do svitu.
      </tei:p>
      <tei:p>
       Zaspal. Na svite prebudilo ho ďaleké štekanie a zavýjanie psov.   Pretrel si tvár rosou, čo sa perlila na tráve, a pobral sa hľadať   ľudí a osadu, čo ju svojím štekotom prezrádzali psi.
      </tei:p>
      <tei:p>
       Najprv hlboká dolina, veľmi známa, prišla mu do cesty. Pomaly ju   poznával. Potok, povedľa neho cesta, po ktorej šiel s Evičkou prvý   raz na úprimné slovo... A tam povyše, pri potoku, osamotený mlyn s   veľkým vodným kolesom. Na dvore traja psi strašného vidu dvíhajú k   nebu ňucháče, obrátení k Jergušovi, akoby ho vetrili. Chvíľami i   hrozivo zavrčali.
      </tei:p>
      <tei:p>
       Jerguš Lapin, priateľ psov, dávno, ešte ako chlapec, vypoznal ich   náturu, šiel rovno proti nim. Cítil v rukách i obrvách nezlomnú silu,   ktorej sa korili zvieratá, ba niekedy i ľudia. Prihovoril sa psom   priateľským, spevavým hlasom:
      </tei:p>
      <tei:p>
       — Poď sem, poď, buntoš, lapaj, nespratník!... — a uhladil im na   hrivách naježenú srsť.
      </tei:p>
      <tei:p>
       Psi ležali, hlavy pritískali k zemi, nepohli sa a mlčali.
      </tei:p>
      <tei:p>
       Vošiel pod mlynicu. Nezočil ho nikto, ani on nikoho. Kamene stáli,   iba vodné koleso sa pomaly krútilo a hore na mlynici ozývalo sa   klopanie. Najskôr tam ktosi opravoval hriadele.
      </tei:p>
      <tei:p>
       Vkročil otvorenými dverami do priestrannej, tmavej izby. Tam,   medzi starými i mladými husami a kačkami a medzi sliepkami a   kurčatami, sedel chlapček v krátkej košieľke a naťahoval drobné rúčky   za mláďatami. Staré doň dojedali.
      </tei:p>
      <tei:p>
       Jerguš sa zahľadel na chlapčeka a nemohol od neho oči odtrhnúť.   Videl jeho vlásky ružovieť sa bledou farbou gaštanov, videl očká,   hnedé a splašené, ako niektoré jahniatka mávajú... Pri pohľade do   plachých očiek opanúval ho podivný pocit, akoby z nich žiarilo na   neho teplé príbuzenstvo.
      </tei:p>
      <tei:p>
       Dlážka, na ktorej dieťa sedelo, bola hlinená, okolo steny dlhé,   zašpinené lavice a na zemi misky s vodou a krmivom pre hydinu.
      </tei:p>
      <tei:p>
       Jerguš prešiel izbou k iným dverám, čo viedli do susednej izby.   Zaklopal, otvoril ich a vkročil. Zastavil ho ťažký zápach. Na posteli   ležalo dievča, bledé a zmorené, s očami skleného lesku. Jerguš ho   poznával...
      </tei:p>
      <tei:p>
       Pozrel naň a zdesil sa... Osamotený mlyn, dieťatko na hlinenej   dlážke medzi húskami razom mu pripomenuli slová Paľovho otca, uja   Stieranku — o Zuzke Košaľkuli...
      </tei:p>
      <tei:p>
       Sproboval sa zatajiť a prihovoril sa jej ako neznámy:
      </tei:p>
      <tei:p>
       — Kto býva v tomto mlyne?
      </tei:p>
      <tei:p>
       Neodpovedala. Trošku sa začervenala i usmiala a Jergušovi sa   zdalo, akoby svojimi kostnatými rukami kývla na neho, aby pristúpil k   posteli.
      </tei:p>
      <tei:p>
       Podišiel k nej, sklonil sa nad posteľou a pocítil ťažký zápach,   ktorý vydychovala. Darmo sa namáhal, nepodarilo sa mu udusiť žiaľ.   Premožený ľútosťou, rozvravel sa nezvyčajnými slovami:
      </tei:p>
      <tei:p>
       — Vy ste chorá, kvietok zlatý? Čože vás bolí?
      </tei:p>
      <tei:p>
       Iba rukou naznačila, že ju bolia prsia.
      </tei:p>
      <tei:p>
       — A ležíte v posteli, keď tam von tak pekne slnko svieti a lúky sú   také krásne zelené...
      </tei:p>
      <tei:p>
       Znova sa usmiala a jej hnedé oči sa zadívali na neho, akoby sa   boli chceli navždy v ňom umiestniť, aby ich so sebou nosil a hneď v   tej chvíli vyniesol von na lúku zelenú. Jerguš otvoril oba oblaky do   dvora.
      </tei:p>
      <tei:p>
       — Či máte niekoho doma?
      </tei:p>
      <tei:p>
       Slabuškým hlasom odpovedala, že jej otec je na mlynici, aby ho   zavolal.
      </tei:p>
      <tei:p>
       Jerguš zaskočil na mlynicu, kde našiel uja Košaľkuľu motať sa na   drevenej nohe. Zastal bokom. Ujo, pohrúžený do práce, ho nezočil. Bol   chudý, prsia mal vpadnuté a oči zarmútené. Dlhé, žilnaté ruky   bezvládne mu viseli po bokoch.
      </tei:p>
      <tei:p>
       Nezostala už ani podoba toho kosca Košaľkuľu, ktorému Jerguš ako   chlapec nosil vodu. Ani podoba tvrdého chlapa, ktorý na Blúdovom   vrchu pri večernom ohni prvý raz rozprával Jergušovi o jeho otcovi:   že nerád v noci spával a po planých chodníkoch chodieval... A vtedy   na Blúdovom vrchu sa Jerguš prvý raz rozpamätal na dávny chlapský   hlas, ktorý ho mátožieval — ešte možno v kolíske... za veterných   nocí, keď petrolejová lampa ledva žmurkala. A Jergušova mať ozývala   sa len kde-tu ako ozvena, bojazlivo a splašene...
      </tei:p>
      <tei:p>
       — Daj Boh šťastia! — zvolal Jerguš a pristúpil k nemu.
      </tei:p>
      <tei:p>
       Ujo Košaľkuľa pozrel na Jerguša a poznal ho na prvý pohľad.
      </tei:p>
      <tei:p>
       — Vitaj, syn môj! Akože si sa ty sem dotúlal?
      </tei:p>
      <tei:p>
       Jerguš rozpovedal, že ho zachytili boľševici a obliekli za vojaka.   Keď sa poberali preč od vrchov, stratil sa im a za cestou naďabil na   tento mlyn, v ktorom netušil nájsť uja Košaľkuľu. Prišiel si pýtať   niečo zajesť, lebo už dva dni nič nejedol.
      </tei:p>
      <tei:p>
       Ujo Košaľkuľa ho usadil vo veľkej, nedláždenej izbe, kde tichučko,   akoby ani nikoho nebadalo, hralo sa chlápätko. Priniesol domácej   slaniny, čierneho chleba i ražnej pálenky a počastoval svojho hosťa.   A trpko rozprával o Zuzke; od samého mala bola samý nepokoj — a za   vojny prespala sa so zajatým Rusom. Mali ich v mlyne na robote   štyroch, ale zdupkali všetci, keď to bola tá sloboda a rabovačka. A   Zuzka je ťažko chorá na pľúca.
      </tei:p>
      <tei:p>
       — Aj žena umrela, — doložil, — aj najlepšie dieťa mi čert zau! Syn   Jožko, tvoj kamarát, padou na talianskom fronte...
      </tei:p>
      <tei:p>
       Smrkal, nos mu potrhávalo, slzy sa mu tisli doň.
      </tei:p>
      <tei:p>
       — Kríž za krížom ide na mňa, — končil. — Čo len bude so mnou na   staré kolená? ...
      </tei:p>
      <tei:p>
       Drobné kurčatá zobkali okolo chlápätka, húsatá sa potĺkali z kúta   do kúta, inak celý mlyn mlčal ako pustá jaskyňa.
      </tei:p>
      <tei:p>
       Ujo ponúkol Jerguša novým kalíškom pálenky, nakázal mu čakať a   pobral sa znova na mlynicu, aby narazil vodu. Jerguš sa znova vrátil   k Zuzke do izby.
      </tei:p>
      <tei:p>
       Dýchala prudšie a desiatky múch sadali jej na pootvorené ústa a   zakalené oči. Dravý hmyz už asi zacítil, že prichádza smrť, zvoláva   okrídlených hodovníkov na mŕtvych, aby jej ich pomáhali rozložiť. A   Zuzka už muchy neodháňala, poddávala sa zákonu o večnom rozklade.
      </tei:p>
      <tei:p>
       Tu ju Jerguš oslovil menom:
      </tei:p>
      <tei:p>
       — Zuzička, prečo nič nepovieš? Prečo sa nepožaluješ Jergušovi, že   ťa mušky trápia, aby som ti ich odohnal? ... — Zakryl si rukami   tvár.
      </tei:p>
      <tei:p>
       Ona pozrela na neho, hľadela zdĺhavo a úsmev ako povev vetríka   preletel jej po tvári.
      </tei:p>
      <tei:p>
       — Badám ťa, Jerguško, — povedala pomaly.
      </tei:p>
      <tei:p>
       Nastalo ticho, len muchy bzučali a mlynský potok hučal. Hovoril o   lúkach kvietím zasypaných, čo pučali teplou zeleňou, i o vtákoch, čo   spievali dolinám i slnku o živote, keď Jerguš a Zuzka, detskou láskou   zviazaní, behali po poliach a zvonili na poľných zvončekoch. Uvíjali   si retiazky zo stopiek púpavy a venčili nimi svoje detské nevinné   hlavy... Jerguš šiel vtedy povedľa Zuzky, viedol ju za ruku, lebo sa   naľakala jarabičky.
      </tei:p>
      <tei:p>
       Zachrčala a dych jej zaseklo. Jerguš sa sklonil k obloku a zdalo   sa, že plače. Chvíľu tak stál a potom ešte raz sa pozrel na Zuzku;   tvár mala zasnenú a blažený úsmev zmeravel na nej...
      </tei:p>
      <tei:p>
       O chvíľu zjavil sa vo dverách ujo Košaľkuľa, vyvalil na posteľ   zarmútené oči, opustil dlhé, kostnaté ruky a prsia sa mu strašne   preliali.
      </tei:p>
      <tei:p>
       Jerguš sa odobral:
      </tei:p>
      <tei:p>
       — Zostaňte si zdravý!
      </tei:p>
      <tei:p>
       A nebolo ho.
      </tei:p>
      <tei:p>
       Na chalupe doma našiel obloky pootvárané. Dom bol ako vymretý, iba   plačlivé hlasy vyrážali z neho do dvora:
      </tei:p>
      <tei:p>
       — Moje dieťa, moje dieťa! — ozvalo sa z izby. Ako keby mŕtveho   oplakávali. Poznával hlas svojej matky. Zastal na dvore pod oblokom a   počúval.
      </tei:p>
      <tei:p>
       Stál opustený a ošúchaný dom ako jeho matka, ktorá v ňom   nariekala. Len teraz ho videl takto, v jeho skutočnej biede a   pustote.
      </tei:p>
      <tei:p>
       Matku našiel v izbe samotnú. Z plaču prešla do úsmevu, tak ho   privítala. Ale to bolo všetko. Ani ho neobjala, ani ruku nechytila.   Lapinovie matka sa už láskať zabudla.
      </tei:p>
      <tei:p>
       — Ach, prišiel si? Myslela som, že ťa už ani niet... A kdeže si   bol tak dlho?
      </tei:p>
      <tei:p>
       Poobzeral sa po izbe. Polámaný stôl a roztrieskané stoličky ležali   po kútoch. Hodiny neboli na stene, ako mŕtvo bolo bez nich. Obloky   boli vybité, i rámy poprelamované. Aj matka bola zmučená a ostarená.   Jerguš tušil, čo sa tu asi stalo. Pozrel na matku s otázkou v   očiach.
      </tei:p>
      <tei:p>
       Pustila sa znova do plaču a ukázala na hromadu polámaného   haraburdia:
      </tei:p>
      <tei:p>
       — Vidíš, čo nám narobil? Všetko znivočil, i dom nám chcel   podpáliť!
      </tei:p>
      <tei:p>
       — Kto?
      </tei:p>
      <tei:p>
       — Nuž — ten vojak bez oka!...
      </tei:p>
      <tei:p>
       Áno, čatár s jedným okom zas prišiel k materi. Opitý bol, ako   matka hovorila, nariekal nad svojím životom, nad svojím vybitým okom   dlho do noci. A matka ho ľutovala, lebo mu ublížil Jerguš. Prezývajú   ho, hovoril, slepáňom. Ľudia sa mu vysmievajú, malé deti vykrikujú za   ním na ulici. Preto on Jerguša odsedí. I tento dom podpáli a potom sa   zabije. Nebude sa slepý potĺkať po svete.
      </tei:p>
      <tei:p>
       Darmo ho matka utišovala, darmo ho prosila, rozzúril sa ako bes,   všetko polámal. Obloky vybil, a čo malo akú-takú cenu, odniesol z   domu. Chudobnú bielizeň i stenové hodiny, ba ešte aj drevené lyžice   popchal do kabáta.
      </tei:p>
      <tei:p>
       — Neudrel vás?
      </tei:p>
      <tei:p>
       — Nie, neudrel, iba do švandier mi nadával a päsťou mi krútil nad   hlavou.
      </tei:p>
      <tei:p>
       — A kam odišiel?
      </tei:p>
      <tei:p>
       Znova zavzlykala. Plač ako choroba, zapríčinená ťažkým utrpením,   prihlásil sa znova.
      </tei:p>
      <tei:p>
       — Odišiel do mesta, — hovorila. — A ľudia rozprávali, že sa   prihlásil do akejsi Jánošíkovej družiny, čo mala bojovať proti   boľševikom. Prijali ho, hoci mal iba jedno oko. A keď mali ísť do   streľby, stratil sa im, túlal sa po krčmách a strašil ľudí smrťou, že   musia umrieť, ak sa ich on nezastane. Lebo on je komisárom   boľševikov, čo v noci obsadia mesto a ráno budú vešať jedna radosť!   Bude plaču a škrípania zubov...
      </tei:p>
      <tei:p>
       Poľakaní ľudia podplácali ho pijatikou i peniazmi. Potom si prišla   po neho patrola českých vojakov a vojenskí páni ho odsúdili na   smrť!...
      </tei:p>
      <tei:p>
       Kŕčovite plakala:
      </tei:p>
      <tei:p>
       — Povedú ho v podvečer hore nad dedinu a na chotári ho obesia!   ...
      </tei:p>
      <tei:p>
       — Neplačte! Nič dobrého vám neurobil. Ak ho obesia, bude svätý   pokoj...
      </tei:p>
      <tei:p>
       Nedala sa utíšiť. Jerguš nechápal, ako len mohla tak želieť za   cudzím človekom, ktorý ich oboch prenasledoval. Že mu Jerguš vybil   oko? Nechcel to urobiť, stalo sa to náhodou...
      </tei:p>
      <tei:p>
       A v podvečer Jerguš zazrel skupinu vojakov, ako sa blížili od   mesta. Postava jednookého čatára vysoko čnela nad nich. Jerguš zišiel   s matkou na cestu, aby sa s jednookým rozlúčili. Musel ju podopierať,   lebo klesala. Mrzel sa; nepáčili sa mu tie jej večné náreky.
      </tei:p>
      <tei:p>
       Zahľadel sa jednooký svojím zachmúreným okom, čosi vojakom povedal   a oni sa rozstúpili. Jerguš videl, že má spútané ruky.
      </tei:p>
      <tei:p>
       — Zbohom, Lapinovie matka! Odpusťte mi všetko! Keby som sa narodil   ešte raz, nikdy viac by som vám neublížil...
      </tei:p>
      <tei:p>
       Pristúpil k nej a bozkal ju na čelo. Bola by odpadla, ale Jerguš   ju držal. Tu sa jednooký nahol k Jergušovej tvári a bozkal ho na   líce:
      </tei:p>
      <tei:p>
       — Zbohom, Jerguško, syn smelého otca! Ani ty sa na mňa   nehnevaj!
      </tei:p>
      <tei:p>
       Vojaci boli dojatí a smutní. Dívali sa na matku ľútostivo. Mysleli   si, že nešťastný odsúdenec je blízka jej rodina. Chceli ju   utešovať:
      </tei:p>
      <tei:p>
       — Neplačte, maminko...
      </tei:p>
      <tei:p>
       Ale ona ich nepočula. Jerguš ju zaniesol do izby na rukách. Vojaci   s jednookým pohli sa ďalej. Jerguš celý večer prehováral matku, aby   sa rozveselila. Že všetci musíme raz umrieť. A je krajšie umrieť   takto, pri dobrom zdraví, ako roky umierať a trápiť sa na posteli.   Jednooký by jednako len zle robil po svete, lepšie mu bude tam na   pokoji. A keď sa mu ju podarilo utíšiť, ľahli si spokojne pri   stiahnutej petrolejovej lampe.
      </tei:p>
      <tei:p>
       Blížila sa polnoc. Vtom sa odhrnula záclona na vybitom obloku a v   prelomenom ráme zjavila sa veľká, chlpatá hlava:
      </tei:p>
      <tei:p>
       — Dobrý večer! Ako vidíte, ešte ma neobesili.
      </tei:p>
      <tei:p>
       Zmizol za záclonou a jeho ťažký krok zadunel na dvore.
      </tei:p>
      <tei:p>
       Búrlivé časy, čo otriasali vrchmi i dolinami okolo Dunaja, sa   utíšili. Boľševici ustúpili zo slovenských vrchov a rozpŕchli sa po   svojej vlasti alebo svetom, lebo do Maďarska vtrhli Rumuni, aby   odňali vládu červeným a dali ju do rúk bielym pánom a otrokárom ľudu.   V hornatom kraji Slovákov tichý a pokojný život nadviazal sa tam, kde   sa bol pretrhol.
      </tei:p>
      <tei:p>
       Evka odcestovala, ani sa len s Jergušom nerozlúčila. Jerguš   sedával doma, zamýšľal sa, akoby bol celkom stratil záujem o šíry   okolitý svet.
      </tei:p>
      <tei:p>
       Po niekoľkých dňoch chytil sa robiť na chudobnom lapinovskom poli.   Pokosil v záhradách trávu, ktorá už temer ploty prerastala. Vysúšal   ju na slnku a nosil v plachtičke do dvora. Mocný chlapík Jerguš   naberal batohy trávy na vidly a zľahučka ich vyhadzoval na povalu.   Vyšiel hore schodmi, trávu uložil a zas utekal s plachtičkou po   novú.
      </tei:p>
      <tei:p>
       A čo raz prechádzal drevárňou, zakaždým ho pichlo na srdci. Lebo   tam, na klinci zavesený, videl Rudkov okrúhly klobúčik, v kútiku   drevárne cifrovanú fujarku, ktorú sám spravil svojmu bračekovi. A pri   fujarke dlhý prút so špagátom a zahnutým špendlíkom, na ktorý Rudko   chytával drobné rybičky.
      </tei:p>
      <tei:p>
       Povedľa klobúčika na klinci visela červená šatka, v ktorej Anna   pracúvala na poli. Jerguš ju už zďaleka vídaval, ako sa červenie...   Zaťal zuby, myslel, myslel — na mladého Fischera...
      </tei:p>
      <tei:p>
       Keď ukladal posledný batoh, zakričala mu matka zo dvora, že   prichádza jednooký. Pozrel oknom na cestičku a videl ho, ako   rozhadzuje rukami, vyhráža sa proti Lapinovie domu a vykrikuje čosi   nezrozumiteľné. Opitý bol, blížil sa knísavo.
      </tei:p>
      <tei:p>
       Jerguš nevedel, čo si počať, iba trpkosť a hnev zacítil v každej   svojej žilke. A keď sa čatár ozval na dvore, Lapinovie matke zahrešil   toho, čo na oblohe svieti, Jerguš vyliezol z okna na strechu a prudko   naň zoskočil.
      </tei:p>
      <tei:p>
       Reč mu zaseklo a zvalil sa ako stĺp na kamene dvora. Jerguš rýchle   skočil k plotu, vytrhol kolík a v strašnom rozčúlení pretiahol ním   čatára cez väzy...
      </tei:p>
      <tei:p>
       Zaskučal a čiapka mu odletela. Pozrel na Jerguša svojím zarmúteným   okom, potom zdvihol ruky, akoby si chcel hlavu chrániť a vystrel sa   na zemi, bledý ako smrť.
      </tei:p>
      <tei:p>
       <tei:emph>
        —
       </tei:emph>
       Chceš ma zabiť? — opýtal sa a Jerguš videl, že v   tejto chvíli od strachu celkom vytriezvel.
      </tei:p>
      <tei:p>
       — Ak ešte raz vkročíte do tohto dvora!... — odpovedal mu Jerguš   rozochveným hlasom.
      </tei:p>
      <tei:p>
       — Nie, nezabi ma, už neprídem, — povedal jednooký unavene. Vstal,   zdvihol čiapku a pomalým krokom, bez slova odišiel.
      </tei:p>
      <tei:p>
       Jerguš našiel matku v mdlobách. Ležala v kuchyni na dlážke a telo   jej kŕčovite potrhávalo. Trel ju octom a prehováral:
      </tei:p>
      <tei:p>
       — Mati, čože vám je?! Veď sa hneď tak všetkého neľakajte! Veď som   ho musel nastrašiť, aby konečne dal pokoj! Inak sa ho nezbavíme do   smrti!
      </tei:p>
      <tei:p>
       — Ale som sa zľakla, že ho zabiješ...
      </tei:p>
      <tei:p>
       Smial sa Jerguš, aby ju presvedčil:
      </tei:p>
      <tei:p>
       — Ešteže čo! Ani sa mi nesnívalo! Veď som ho len trochu šuchol a   dával som pozor, aby som mu neublížil...
      </tei:p>
      <tei:p>
       Matka sa prebrala a utíšila, Jerguš ďalej premýšľal o   Fischerovi... Trápil sa nad pomstou, ktorá, nech je akákoľvek, vždy   je len márna a hlúpa...
      </tei:p>
      <tei:p>
       Ležal na posteli oblečený a sám nevedel, či je v spánku a či v   polospánku, ale padali mu slzy. V prsiach mu burácal víchor a   myšlienky blúdili to blízko, to zase veľmi ďaleko.
      </tei:p>
      <tei:p>
       Videl sa letieť na plamennom koni po boku svojho nebohého otca.   Rudka — živého — držal v náručí. Otec mal koňa farby striebornej, ako   tá mesačná noc, čo do nej cválali. Preleteli okolo Hate, kde Anna,   ako Zuzka Košaľkuľa kedysi, stála vo vode a prala biele šaty. Leteli   cez lúky a háje, bez príčiny, bez rozmyslu. Kdesi za horami mali sa   stretnúť s úsvitom...
      </tei:p>
      <tei:p>
       Prebudil sa. Bola tmavá noc. Nezjavne vstal, opásal sa remeňom a   vytratil sa nocou z domu tichučko, po prstoch. Šibol do dediny nikým   nevidený a zaklopal na oblôčik Stierankovie chalupy.
      </tei:p>
      <tei:p>
       Paľo otvoril, vyhol sa z obloka. Chvíľu si šepkali, preobliekali   sa do handár. Paľo vytiahol z postele pušku a revolver, posledné a   jediné zbrane, ktoré si zachoval z Národnej gardy.
      </tei:p>
      <tei:p>
       — Netreba nám pušky, — šepol Jerguš a zastrčil si revolver za   opasok.
      </tei:p>
      <tei:p>
       Paľo vytiahol spod postele povraz, vopchal si ho za košeľu, ukryl   pušku za posteľ a pohli sa. Staručký pastier Stieranka spal, nevedel   o ničom.
      </tei:p>
      <tei:p>
       Vyšli z dediny a poľami sa priblížili k Fischerovie kaštieľu.   Natiahli si na tvár čierne pančuchy a vošli do dvora.
      </tei:p>
      <tei:p>
       Na poschodí bolo svetlo a z otvorených oblokov vtínal sa do noci   chrapľavý kašeľ. Paľo poznal po kašli starého Fischera. Zabehol na   blízky majer, patriaci ku kaštieľu, vzal spod senníka reber a bežkom   sa vrátil. Reber opreli o múr, vystupovali potichu, Jerguš popredku,   Paľo za ním.
      </tei:p>
      <tei:p>
       Pod oblokom Jerguš zastal a nazrel do izby. Pri stole sedel starý   Fischer a čítal peniaze. Na diváne váľal sa jeho syn, fajčil a   driemal s knižkou v ruke.
      </tei:p>
      <tei:p>
       Jerguš jediným skokom vhupol do izby, Paľo skočil za ním.
      </tei:p>
      <tei:p>
       — Vstávajte, — povedal, — a dávajte, čo máte!...
      </tei:p>
      <tei:p>
       Starý Fischer zmeravel, ústa otvoril a oči mu vysadli, ale   nezmohol sa ani na pol slova. Syn sa posadil na diváne a sedel tam   bledý, nepohnute.
      </tei:p>
      <tei:p>
       — Kde máš peniaze? — obrátil sa Jerguš k synovi a chytil mu nos do   hrsti, v ktorej sa v tejto chvíli ozvala sila vrchov. Nos zadružďal,   nosná kosť sa rozdrvila. Stalo sa to náhodou...
      </tei:p>
      <tei:p>
       Arnold sa jajkavo rozplakal, rukou si zachytával krv, ktorá mu   stekala z nosa, druhou ukazoval na železnú kasničku pri stene so   zväzkom kľúčikov v zámke.
      </tei:p>
      <tei:p>
       Vybrali, čo bolo v kase, a vzali aj tie, ktoré starý Fischer od   večera rátal.
      </tei:p>
      <tei:p>
       Paľo vytiahol zo záhrenia povraz so slučkou, hodil ho na ruky   mladého Fischera a mocne zakosílil. Jerguš mu pomohol vyviazať   Fischera na železný hák, visiaci z povaly. Vytiahol ho, ako kedysi on   dal vytiahnuť Jerguša na dvore kasární, a nevšímal si, že mu krv z   nosa ešte stále kvapká na prsia.
      </tei:p>
      <tei:p>
       Starý Fischer prestupoval, ruky spínal, modlikal ako v   horúčke:
      </tei:p>
      <tei:p>
       — Všetko si zoberte — život nám neberte!... Všetko si zoberte —   život nám neberte!...
      </tei:p>
      <tei:p>
       — Modli sa, oplan! — skričal na neho Jerguš Lapin.
      </tei:p>
      <tei:p>
       Fischer sa hodil na kolená, a vtedy mu spoza sáry čižmy vykukla   drevená rukoväť revolvera.
      </tei:p>
      <tei:p>
       Paľo ukázal rukou na rukoväť, nahol sa k Jergušovi a pošepol:
      </tei:p>
      <tei:p>
       — Zviažme ho!
      </tei:p>
      <tei:p>
       Jerguš podráždene pokrútil hlavou:
      </tei:p>
      <tei:p>
       — Nie! — povedal. — Starého človeka nebudeme viazať!
      </tei:p>
      <tei:p>
       Pozrel na Fischerov revolver a doložil:
      </tei:p>
      <tei:p>
       — On ho má za sárou, ja zas za remeňom — a sme vyrovnaní...
      </tei:p>
      <tei:p>
       Vyviazaný Arnold zhlboka zastonal, Jerguš zagánil na neho   vražedným zrakom.
      </tei:p>
      <tei:p>
       — Poďme svojou stranou! — povedal Paľovi a zamieril k obloku.
      </tei:p>
      <tei:p>
       Zostúpili rebríkom a pustili sa k dedine cez polia, na ktorých   ležala tma. Nepočuli jediného výkriku ani zavolania z Fischerovie   kaštieľa.
      </tei:p>
      <tei:p>
       A keď sa v pastierni pri svetle kahanca delili o korisť, Jerguš si   hovoril v duchu:
      </tei:p>
      <tei:p>
       „Nešťastný som ja človek, ani mater svoju neslúcham...“
      </tei:p>
      <tei:p>
       A zaumieňoval si, že už nikdy nič zlého nevykoná.
      </tei:p>
      <tei:p>
       — Prisahám ti, — povedal Paľovi, — že toto je môj posledný   zboj!... Bol som veľmi škodný od toho vydriducha, len neviem, neviem,   či sme mu to nerátali prilacno...
      </tei:p>
      <tei:p>
       Paľo vyprevadil Jerguša za dedinu. Rozišli sa na spánok.
      </tei:p>
     </tei:div>
     <tei:div type="chapter">
      <tei:head>
       „LEPORDIAK“
      </tei:head>
      <tei:p>
       — Jerguš, spíš? — ohlásila sa nad ránom matka rozospatým   hlasom.
      </tei:p>
      <tei:p>
       — Nie.
      </tei:p>
      <tei:p>
       — Či počuješ, čo tie myši vystrájajú? Dlážka prehnitá... Dali by   sme ju opraviť, keby boli peniaze... Aj strechu máme deravú... Ale   kdeže vezmeš... Vo Fischerovom sklepe v dedine dlžná som sto dvadsať   korún, a už mi nič nechce dať bez peňazí... Ani čo by som ho na   kolenách prosila...
      </tei:p>
      <tei:p>
       — Máme peniaze, — povedal Jerguš, — zajtra mu zaplatíme...
      </tei:p>
      <tei:p>
       Matka si sadla na posteli:
      </tei:p>
      <tei:p>
       — Ty žartuješ! — povedala.
      </tei:p>
      <tei:p>
       — Máme peniaze, — opakoval Jerguš. — Nácko Lepieš požičal, kým   zarobím... Môžeme dať spraviť i strechu i dlážku... Môžeme aj dobrú   mačku chovať, aby tie myši vychytala...
      </tei:p>
      <tei:p>
       Matka ožila, hniezdila sa na posteli v radostnom nepokoji. Zasnila   sa do krajšieho zajtrajška, ktorým sa začína život bez hladu a   trápenia.
      </tei:p>
      <tei:p>
       Po izbe živo lozili malé lazúne. Bolo ich požehnane mnoho. Dom   stál osamotený v poliach a myši z celého okolia sťahovali sa doň,   kedykoľvek sa zliali na zem prudké dažde, alebo keď nebolo v poli   úrody. Teraz pišťali, bili sa medzi sebou a skákali s takým lomozom,   akoby to boli veľké, zavalité potkany.
      </tei:p>
      <tei:p>
       A matka ich počúvala v nepokojnom spánku po nociach...
      </tei:p>
      <tei:p>
       Prešli týždne, na drevenom domci zasvietila nová šindľová strecha.   I zdravá dlážka zavržďala pod nohami Lapinovie matky a v kuchyni na   stene viseli nové pondusové hodiny. Ale smútok sa ešte nestratil z   domu. Matke sa nechceli zahojiť dávno utŕžené rany...
      </tei:p>
      <tei:p>
       Jerguš zaháľal. Na vrchovský salaš ani nepomyslel, akoby sa už   nechcel vrátiť k svojim ovciam. Vojna ho vytrhla
       <tei:emph>
        z
       </tei:emph>
       kraja   potokov a stromov, ako keď vietor uchytí semiačko stromu a zatarasí   ho v skalnatom jarku v doline.
      </tei:p>
      <tei:p>
       Trýznil ho nepokoj, nikde si nenachodil miesta. Kedy-tedy si   zašiel do mesta a zdalo sa mu, že nie je také, ako bývalo. Nevídal po   uliciach známe tváre nenávidených, čo viedli boj proti jeho rodu.   Neznámi ľudia v robotných šatách náhlili sa ulicami a vo výkladoch   pekární nadúvali sa biele pecne chleba. Mesto bolo obnovené,   prerástlo biedu i staré svoje hriechy.
      </tei:p>
      <tei:p>
       — Mýlka sa stala... — uvažoval, blúdiac po uliciach.
      </tei:p>
      <tei:p>
       — Bojoval som proti týmto, čo s nimi nič nemám! ... — Usmieval sa   mrzuto.
      </tei:p>
      <tei:p>
       Po chodníkoch postávali uľakaní mládenci. Rozprávali sa ticho a   tajomne. Pozerali na Jerguša a usmievali sa mu. Poznával ich. Boli to   preoblečení mladí bojovníci z Červenej armády, ktorým sa podarilo   prešmyknúť cez hranice pod rodičovské strechy — pred šibenicami,   ktoré pred nich stavali noví vládcovia z Maďarska.
      </tei:p>
      <tei:p>
       Zrazu z bočnej ulice vystúpili štyria četníci a priblížili sa k   nim. Pýtali si písma a hneď ich aj pojali — nevedieť kam. Možno do   múraného chládku, aby im prešiel sen o krajšej budúcnosti chudobných   ľudí.
      </tei:p>
      <tei:p>
       Jerguš hľadel za nimi a smial sa ich biede. Toľko postávali a   dotiaľ si šuškali, kým sa ich tajnosti nedostali do ušú četníkov.   Teraz si posedia za mrežami a — môže byť — prezradia aj jeho. Musí sa   na niečo podujať...
      </tei:p>
      <tei:p>
       Pochodil mestom a vracal sa domov. Na ceste stretol richtára   Galibu, ktorý mu prezradil, že sa dopytujú na neho četníci pre   zabitého gardistu Leopolda Klauza. A tu Jerguš ihneď začal premýšľať   o ceste do sveta.
      </tei:p>
      <tei:p>
       Šiel na samotu a povedal materi:
      </tei:p>
      <tei:p>
       — Odídem do sveta. Chcem si zarobiť toľko peňazí, aby som mohol   postaviť salaš, kúpiť tisíc oviec i pasienky na vrchoch.
      </tei:p>
      <tei:p>
       Mlčala a čakala. Tackala sa po kuchyni. Zvieralo jej srdce i   žalúdok.
      </tei:p>
      <tei:p>
       Zašiel do dediny, uprosil a najal sirotu Madlenku Krnáčovie, aby   opatrovala matku, kým sa on vráti domov. Potom odbočil pred pastiereň   a vyvolal na podstienok kamaráta Palíka Stieranku.
      </tei:p>
      <tei:p>
       — Zberám sa odísť, — povedal mu. — Možno, že sa skoro vrátim a   začneme si naše dni odznova...
      </tei:p>
      <tei:p>
       Pavol pozrel na neho:
      </tei:p>
      <tei:p>
       — Nemal by si!... — povedal vyčítavo.
      </tei:p>
      <tei:p>
       Jerguš nevysvetlil. Stisol mu ruku a bol preč.
      </tei:p>
      <tei:p>
       — Čohože sa chceš chytiť v tom cudzom svete? — opýtala sa ho   matka. — Či by nebolo lepšie, keby si len tu zostal, našiel si prácu   a nechodil sa túlať svetom?
      </tei:p>
      <tei:p>
       — Nie, mati, — odpovedal, — ja už len sprobujem šťastie niekde   inde. Dosť som sa tu napotĺkal daromne. A veď sa mi nič zlého nemôže   stať. Každý jeden, čo šiel do sveta, vrátil sa bohatý. A ja nie som   odchodnejší. Viem aj robiť, keď treba.
      </tei:p>
      <tei:p>
       A ona už potom nepreriekla slova. Zamĺkla, ako keď tichý závan   zablúdi do hlbokej hory. Ustane v nedohľadnej húštine a zloží sa na   tiene stromovia.
      </tei:p>
      <tei:p>
       Nocou rušal z domu. A hoci bol zatrpknutý, bezradný a bez jasného   cieľa, premáhal sa a pospevúval si, i keď nasilu:
      </tei:p>
      <tei:p>
       <tei:emph>
        Keby mi neboli bračeka zabili,
       </tei:emph>
      </tei:p>
      <tei:p>
       <tei:emph>
        boli by sme vedno po zboji chodili...
       </tei:emph>
      </tei:p>
      <tei:p>
       Zbehol dolu dolinou, prechádzal opustenými ulicami mesta. Pri   bráne četníkov sa zastavil, prečítal tabuľu, usmial sa a zase   šiel.
      </tei:p>
      <tei:p>
       Spoza rohu vystúpili četníci. Dvaja boli, ozbrojení puškami i   bodlami. Približovali sa k nemu.
      </tei:p>
      <tei:p>
       —  spěcháte?/lang
      </tei:p>
      <tei:p>
       — Do sveta! Nešikuje sa mi medzi vami! ...
      </tei:p>
      <tei:p>
       — !/lang — zastavili mu cestu, pýtali   listiny.
      </tei:p>
      <tei:p>
       Hľadal v rukáve, nič tam nebolo. — Ech, — povedal, — chcete   vedieť, či som bol proti vám? Bojoval som s boľševikmi, poviem vám   úprimne! A teraz si spravte, ako chcete, a bude po vašom! ...
      </tei:p>
      <tei:p>
       Četníci pozreli jeden na druhého:
      </tei:p>
      <tei:p>
       —  Pojďte s námi!/lang
      </tei:p>
      <tei:p>
       Šiel. Prečo by aj nešiel? Tak jedno mu bolo, kam sa dostane.   Jednako nevedel, na ktorú stranu má ísť, či sa odviezť vlakom, alebo   sa pustiť pešky do toho neznámeho, ale iste ako tu všivavého sveta.   Nuž nech sa stane čokoľvek! ...
      </tei:p>
      <tei:p>
       Zastali pred bránou stanice. Četník zdvihol ruku, pritlačil gombík   nočného zvonca.
      </tei:p>
      <tei:p>
       Zvonilo v diaľke, poplašne a dlho. Vržďali schody pod nohami,   brána sa otvorila. Mladý četník vpustil ich do domu.
      </tei:p>
      <tei:p>
       Prešli bránou hore schodmi, vošli do priestrannej miestnosti, kde   bolo niekoľko pisárskych stolov a mnoho železných postelí. Pri   stolíku v kúte sedel starší strážmajster, fajčil cigaru a perom   škriabal po papieri.
      </tei:p>
      <tei:p>
       Četníci hlásili:
      </tei:p>
      <tei:p>
       —  je člověk, který se přiznává k Rudé   armádě!/lang
      </tei:p>
      <tei:p>
       Strážmajster vytreštil oči na Jerguša, vstal spoza stola a posadil   mladého četníka na svoje miesto. Zasypal Jerguša divnými otázkami a   rozčúlene diktoval:
      </tei:p>
      <tei:p>
       „Jerguš Lapin, pastýř a voják, svobodný, 26-letý,   narodil se na Zbojníckém Tanci.../lang
      </tei:p>
      <tei:p>
       Pokrútil hlavou. Názov rodiska akiste nebol mu po chuti.
      </tei:p>
      <tei:p>
       Zápisnica bola dlhá. Obsahovala nevinný životopis previnilca s   piatimi dňami, ktoré strávil medzi červenými.
      </tei:p>
      <tei:p>
       Po výsluchu ponúkli ho sadnúť si na lavicu a predložili mu   fajčivo. Sedel, fajčil a obzeral. Povaly i steny. Na stenách police,   na policiach čiapky i zbrane. Nebol si istý, či sú nabité... Ej, keby   si bol istý!... Povedľa políc všakové papiere. Prosto pred ním   prestierala sa veľká mapa sveta, s veľkými morami i pevninami.   Zahľadel sa na ňu. Našiel, ba zmyslel si bod, drobulinký ako práchno,   na ktorom práve sedel. A pohol sa, v pastierskej svojej predstave,   čiarou hore na sever. Potom na západ. V akomsi umazanom, zadymenom   vozni vlaku. Pomiešaní cestujúci spali po laviciach... Šiel s nimi do   neznáma... A zaspal, opretý lakťom o peľasť železnej četníkovej   postele.
      </tei:p>
      <tei:p>
       —  Jerguši, pojedeme!/lang — zvolal   strážmajster, obopínajúc sa širokým opaskom.
      </tei:p>
      <tei:p>
       Do ulíc svietilo slnko. Jerguš vstal a vykročil z miestnosti na   schody.
      </tei:p>
      <tei:p>
       Jerguša odsúdili pre zastrelenie gardistu Leopolda Klauza a pre   účasť v Červenej armáde na dva roky väzenia. „Odsúdenému sa preto   vymeriava len mierny trest, lebo svoj trestný čin spáchal v čase   vzbúr a rozvratu“ ... čítal mu sudca z rozsudku. Nato ho previezli do   vzdialeného mesta, lebo väznica pod rodným vrchom začala sa prepínať   nešťastnými bedármi.
      </tei:p>
      <tei:p>
       — Berte si moju slobodu! — rozhodil ruky pred fúzatými dozorcami,   ktorý ho odprevádzali, — ale matke mojej, ak by ste ju dakedy   stretli, nič nezraďte! ...
      </tei:p>
      <tei:p>
       Chyžka, do ktorej ho zavreli bez opaska i končiara, bez remencov   na krpcoch i na kabani, aby sa Jerguš Lapin vo väzení neobesil, bola   tmavá ako deň blízko pred nocou a dýchala mokrým chladom. Jedlo bolo   horšie od psiarky na salaši.
      </tei:p>
      <tei:p>
       Obedňajšia polievka ako voda a raňajšia čierna káva — odvar   žaluďov bez sladu. Vyhladovaní trestanci, bosí, ošklbaní a zarastení,   vrhali sa na srvátku s trasúcimi sa rukami. Oči im vystávali nad   lícnymi kosťami, nohy mali podlomené, ruky im bezvládne viseli po   bokoch. A mrzutí dozorcovia zrážali ich gumovými obuškami a niekedy i   pažbami pušiek, ak sa dotkli jedla pri delení.
      </tei:p>
      <tei:p>
       Jerguš si odnášal jedlo do chyžky a potajomky ho vylieval.   Nechutilo mu. Hlad necítil, iba prudká pálčivosť zahniezďovala sa mu   v útrobách, kým sa pomaly míňal jeho čas.
      </tei:p>
      <tei:p>
       Prešli mesiace jesene i zimy, smutného leta a po ňom zase mesiace   mučivého chladu. Potom pod oblokom jeho chyžky pracovali trestanci.   Čistili chodníky väzenského dvora, posýpali ich bielym pieskom. Medzi   nimi väzeň s tvrdou zbojníckou tvárou a smelými vrchovskými očami,   nahnutý dopredu, zobkal motykou do chodníka a spieval pieseň, ktorá   od rokov ležala Jergušovi na srdci:
      </tei:p>
      <tei:p>
       <tei:emph>
        Ovce, moje ovce,
       </tei:emph>
      </tei:p>
      <tei:p>
       <tei:emph>
        len samie belice,
       </tei:emph>
      </tei:p>
      <tei:p>
       <tei:emph>
        veď som si vypásou
       </tei:emph>
      </tei:p>
      <tei:p>
       <tei:emph>
        [:pri vás šibenice!:]
       </tei:emph>
      </tei:p>
      <tei:p>
       <tei:emph>
        Ešte som nekradou,
       </tei:emph>
      </tei:p>
      <tei:p>
       <tei:emph>
        len som sa chceu učiť,
       </tei:emph>
      </tei:p>
      <tei:p>
       <tei:emph>
        už želiezka varia,
       </tei:emph>
      </tei:p>
      <tei:p>
       <tei:emph>
        [:čo ma budú mučiť!:]
       </tei:emph>
      </tei:p>
      <tei:p>
       Na chvíľu prestal, lebo okolo prechádzal dozorca, ale hneď nato   znova zaznela jeho pieseň pod úzkym oblôčkom:
      </tei:p>
      <tei:p>
       <tei:emph>
        Veď som ja nekradou,
       </tei:emph>
      </tei:p>
      <tei:p>
       <tei:emph>
        ako druhí kradli;
       </tei:emph>
      </tei:p>
      <tei:p>
       <tei:emph>
        keď ma išli vešať,
       </tei:emph>
      </tei:p>
      <tei:p>
       <tei:emph>
        [:šibeničke spadli...:]
       </tei:emph>
      </tei:p>
      <tei:p>
       Zrazu videl svoje ovce na prielohu v rannom slnku a seba pri nich.   Videl baču, uja Stieranku, košiar i kolibu. A do tej predstavy   vtierali sa slová zbojníckej piesne, mocne udierali do chladných   stien jeho chyže, odrážali sa od nich a do srdca ho bili. A kto ich   spieval: Jakub Fekiač Škuliba, čo zastrelil svoju macochu...
      </tei:p>
      <tei:p>
       Jerguša zrazu pochytil prudký bôľ, oprel sa chrbtom o plesnivú   stenu, po ktorej sa mrvili od hladu vyschnuté ploštice. Stena sa mu   zaknísala, dlážka rozvlnila, on sa strácal v čudných ružových hmlách.   Zatackal sa a klesol na dlážku.
      </tei:p>
      <tei:p>
       Padal do tmavej, dusivej noci, rozletel sa ňou ako oslobodený   výšinný vták, čo nevydrží pomaly hynúť v úzkej skalnej trhline. A   znova ho zavalila hustá tma, čo zastrela oči i hlavu.
      </tei:p>
      <tei:p>
       Jerguš Lapin, bolo ti to treba? ...
      </tei:p>
      <tei:p>
       Precítil sa v nemocnici. Poobzeral sa. Okolo neho postele, na   posteliach väzni.
      </tei:p>
      <tei:p>
       Ako sa sem dostal? Nemohol si spomenúť. Pamätal sa iba na   zvolenské vrchy. Videl sa na nich znova, celkom jasne, tentoraz ako   malý pastierik, ktorý pasie veľký kŕdeľ oviec. I svoje ovce poznával:   Belicu, ktorú mal tak rád, lebo mala malú, úhľadnú hlavu, pekné,   nevinné oči a nikdy od neho neodišla ďaleko; Kornutu, ktorá mala   kostrbaté rohy a rada sa strácala do zakázanej paše. Čo za tým   nasledovalo, nepamätal sa. Nevedel, kde je a prečo leží na tej   posteli.
      </tei:p>
      <tei:p>
       — Odkiaľ prichádzaš? — opytovali sa ho chorí na posteliach.
      </tei:p>
      <tei:p>
       Rád by im bol povedal, ale nedalo sa. Ľahol si dolu tvárou, čelo   zaboril do hlavnice a zaspal.
      </tei:p>
      <tei:p>
       Večierkom sa prebudil. Ležali všetci ticho. Jerguš sa zahľadel do   mrku obloka. A zrazu, akoby mu temná ťarcha bola spadla z hlavy,   rozpamätal sa na všetko: ako šiel ulicou, ako ho četníci zavreli. Ako   ho odsúdili páni pre toho daromníka a pre tých niekoľko hodín medzi   červenými vojakmi. — Či to bol azda nejaký hriech?! — Rozpamätúval   sa, ako sedel, ako hladoval, ako hladovali iní...
      </tei:p>
      <tei:p>
       — Ja vaše panské ďahe! — zahrešil a posadil sa.
      </tei:p>
      <tei:p>
       Väzni na posteliach sa zdvihli, obrátili sa k nemu a pozorovali   ho.
      </tei:p>
      <tei:p>
       — Nemá všetkých doma, — povedá jeden.
      </tei:p>
      <tei:p>
       — Sníva sa mu, že ovce pasie, — vraví druhý.
      </tei:p>
      <tei:p>
       — Bolo by obliať ho vodou, — doložil tretí, — iste má rozpálenú   hlavu.
      </tei:p>
      <tei:p>
       — Ech, nezadierajte, ak nechcete zle obísť! — zavrčal, prevalil sa   a zaspal znova.
      </tei:p>
      <tei:p>
       Nasledujúceho dňa sa prebudil v tej istej studenej chyžke, kde   trávil dlhé mesiace predtým.
      </tei:p>
      <tei:p>
       Po pol druha roku zahrkal kľúč v zámke a dvere sa otvorili.
      </tei:p>
      <tei:p>
       Do chyžky vošiel správca väznice s dvoma dozorcami a prečítal   slávnostným hlasom písmo, že v mene Republiky týmto dňom prepúšťajú   väzňa Jerguša Lapina, dvadsaťosemročného pastiera zo Zbojníckeho   Tanca, ako slobodného občana na slobodu. Zvyšok trestu mu milostivo   odpúšťajú.
      </tei:p>
      <tei:p>
       Zaviedli ho do správcovej kancelárie, kde mu vrátili niekoľko   korún z peňazí, ktoré mu odňali, keď ho väznili. Ostatné sa stratili,   nevedieť v čích rukách. Vrátili mu i vrchárske šaty, z ktorých ho   vyzliekli, keď do tejto väznice vkročil. A pridali mu ešte trochu   peňazí, ktoré sa mu nazbierali po niekoľkých halieroch za odrobené   dni. A keď sa vyzliekol z väzenských šiat a obliekol si svoje   vlastné, správca mu podal ruku a zaželal mu šťastný a pokojný život   do budúcnosti.
      </tei:p>
      <tei:p>
       Nato mu podali ruky i dozorcovia, ktorí ho toľko dní a nocí   obchádzali, a Jerguš Lapin mohol vykročiť dvorom za bránu väznice.   Pohol sa cestou na mesto a ako voľakedy dávno začal sa znova usmievať   slnku, ktoré mu svietilo do tvári.
      </tei:p>
      <tei:p>
       Vlnila sa mladá zelená tráva, kvety po nej tancovali. Prícestné   topole sa kolísali vetrom, vržďali haluzami. Teplý závan dýchol   Jergušovi do tvári a on počul zaspievať ho medzi mládnikmi   topoľov:
      </tei:p>
      <tei:p>
       — Kde si bol tak dlho a kde sa zberáš, Jerguš Lapin?
      </tei:p>
      <tei:p>
       — Či teraz už cítiš, aký malý je tvoj život oproti veľkému   svetu?
      </tei:p>
      <tei:p>
       Počul spev závanu, ale nezarmútil sa. Oblečený zase do šiat   rodákov, necítil sa malý ani slabý. Zastal, na nebo sa zahľadel,   vypäl prsia a povystieral ruky. Bolo mu teplo v prsiach a radostne na   mysli. Obrátil hlavu k vzdialeným kopcom, čo sa vlnili na západe či   juhozápade, potom zas na opačnú stranu, kde tušil v diaľkach skryté   zvolenské vrchy, a zase šiel. Žilky v tele sa rozihrali a vrchárske   sily znova sa púšťali do skoku.
      </tei:p>
      <tei:p>
       Ponáhľal sa k vlaku, ktorý by ho zaviezol do ihličnatých hôr   rodného kraja.
      </tei:p>
      <tei:p>
       Nič sa nezmenilo. Tá istá cesta ho viedla na rodnú samotu, po   ktorej kedysi odchádzal. Tichá a skalnatá. Nikto po nej nešiel. Bola   opustená, lebo bola oblačná a tmavá jarná noc. Ale Jergušovi sa   zdalo, že sa v Lapinovie dome svieti. „Matka,“ pomyslel si, „niekedy   nemohla spávať...“
      </tei:p>
      <tei:p>
       Ako sa jej prihovoriť, aby sa nezľakla, keď nemá ani tušenia o   jeho príchode?
      </tei:p>
      <tei:p>
       Cez rozhegané dvere kuchyne prerážal na dvor hlboký mužský hlas.   Jerguš sa zháčil; hlas mu bol dobre známy.
      </tei:p>
      <tei:p>
       „Čo ten človek tu hľadá?“
      </tei:p>
      <tei:p>
       Pritisol ucho k dverám, chvíľu načúval; nerozumel, o čom bola reč.   Nazrel povedľa šatôčky, ktorá miesto záclony visela na obloku:   Lapinovie mať na posteli, ustarostená a uplakaná, pri nej na lavičke   jednooký pofajčieval cigaretu a čosi jej rozprával. Nebolo možno mu   rozumieť.
      </tei:p>
      <tei:p>
       Všimol si, že vetrák nad sporákom je otvorený. Rozhodol sa vyjsť   na povalu a vypočuť, čo jednooký chce pri jeho matke.
      </tei:p>
      <tei:p>
       Opatrne, tichučko prešiel drevárňou, potom hore schodmi na povalu,   hneď štvornožky, aby povala nedunela, dotiahol sa k vetráku. Práve   hovorila mať:
      </tei:p>
      <tei:p>
       — Veď mi žiadno písmo neprišlo. A veď by mi azda boli   napísali...
      </tei:p>
      <tei:p>
       Vravela to so zadŕžaným plačom.
      </tei:p>
      <tei:p>
       Nato sa ozval jednooký:
      </tei:p>
      <tei:p>
       — A veď vám oni napíšu. Lenže to tak chytro nejde. Nemyslite si,   že tí páni nemajú inakšej roboty, iba starať sa o vášho synáčka.   Vravím vám, vec je celkom istá: umrel vám v leopoldovskej väznici. Sú   práve dva týždne, ako ma to tu v druhej izbe mátalo. Posteľ, čo on na   nej spával, strašne zaprašťala. A to práve vtedy, keď hodiny začali   biť dvanástu. Rozoznal som jeho hlas celkom jasne, ako na mňa volal:   „Rogožník, kde si? Rogožník, kde si?“
      </tei:p>
      <tei:p>
       Priškrteným sipotom napodobňoval hlas svojej mátohy.
      </tei:p>
      <tei:p>
       Jerguša preskočila triaška. Tu teda bol vrah jeho otca, veľký   Rogožník, o ktorom rozprával umierajúci Slepý Turoň. A začalo sa   rozjasnievať; prečo matka toľko želela nad ním, keď ho stíhalo   nešťastie; poznala Rogožníka ešte z čias, keď bol druhom Jergušovho   otca v zboji. Ale prečo straší úbohú jeho mať? Prečo ju presviedča,   že Jerguš je nebohý a jeho duch že ju chodí znepokojovať po nociach?   Najskôr hľadá ukryté peniaze po Jergušovom otcovi, o ktorých kolujú   povesti po celom kraji. Straší ju, ľahkovernú ženu, hlúpymi mátohami,   aby sa neodvážila vykročiť z izby a aby mohol slobodne sprevracať   dom...
      </tei:p>
      <tei:p>
       — Div som sa nezblaznel, — pokračoval Rogožník po chvíli. — Veď   ste sami videli, ako som pribehol sem ako bez duše a do rána som oka   nezažmúril. A sami ste mi rozprávali, že potom v noci čosi lomozilo   na povale. Že ste sa iba modlili, aby sa vám nič nestalo... Nuž, nič   iné to nemohlo byť; prišiel sa od vás odobrať. To ono vždy tak býva,   keď niekto umrie. Na tretí deň príde sa so svojimi rozlúčiť...
      </tei:p>
      <tei:p>
       — Ech, len raz ťa chytím do hrsti! — šomral si Jerguš Lapin a   dvíhal sa potíšku od vetráka. Vtom sa začal Rogožník poberať, že už   musí ísť, robotu má, čakajú ho v meste. Matka ho zdržiavala, prosila,   ale on, že nemôže ani pri najlepšej vôli. Sľúbil jej, že príde na   budúci deň, a ak bude matka chcieť, zostane pri nej bývať, aby sa   nebála.
      </tei:p>
      <tei:p>
       Jerguš si vydýchol: nech ho čerti odnesú! Ak by sa s ním pochytil,   matka by sa naľakala. Zíde sa s ním na slovo druhý raz. Rozhodol sa   počkať ešte chvíľu na povale.
      </tei:p>
      <tei:p>
       Rogožník sa vyvalil cez dvere a hneď nato sa ozval v drevárni   šramot. Potom zaprašťali schody, čo viedli na povalu, a jasne bolo   možno rozoznať ťažké kroky zo stupňa na stupeň.
      </tei:p>
      <tei:p>
       Jerguš odstúpil od vetráka, ktorým presvitalo slabé svetlo   petrolejovej lampy, a ukryl sa za hradu.
      </tei:p>
      <tei:p>
       Teraz sa zažal na schodoch baterkový lampáš v obrovskej ruke   človeka, ktorému do tvári Jerguš nevidel. Svetlo presliedilo celú   povalu, nazrelo do každého kúta, ale Jerguša jednako nenašlo. Ležal   za objemnou hradou, ani sa nepohol.
      </tei:p>
      <tei:p>
       Pondusové hodiny v kuchynke, kde spala mať, začali odbíjať   dvanástu. Svetlo baterkového lampáša zhaslo a bolo počuť ťažké nohy   zostúpiť zo schodov na povalu. Hneď nato šialený dupot začal otriasať   celým domom, akoby sa ohromný zver bol preháňal po povale. Po chvíli   dupot odrazu stíchol.
      </tei:p>
      <tei:p>
       Jerguš začul šelest ako dýchanie človeka celkom blízko hrady, za   ktorou ležal. Keď sa po chvíli svetlo znova zažalo, zastavilo sa na   hromade starých truhlíc a truhál, čo stáli v kúte povaly. A keď sa   svetlo priblížilo k hromade haraburdia, Jerguš videl obrysy svojho   človeka: obrovský chrbát Rogožníka zaknísal sa pred ním.
      </tei:p>
      <tei:p>
       Pristúpil k jednej truhle, zdvihol vrchnák, šramotil a prehadzoval   odložené železo a napokon, keď nenašiel, čo hľadal, priklopil vrchnák   a chystal sa otvoriť druhú truhlu.
      </tei:p>
      <tei:p>
       Jerguš potíšku vyšiel spoza hrady na prostriedok povaly, postavil   sa za Rogožníka, chytil ho za plece a zvolal:
      </tei:p>
      <tei:p>
       — Rogožník!
      </tei:p>
      <tei:p>
       Mihom sa obrátil, akoby ho had bol uštipol. Posvietil na Jerguša   lampášom. Vtom mu lampáš vypadol z ruky. Skokom sa rútil na schody,   strmhlav zletel do drevárne a vo chvíli zaprašťal na dvore plot.   Rogožník sa cezeň prehodil.
      </tei:p>
      <tei:p>
       Jerguš zdvihol lampáš, zhasil ho a popamäti, bez svetla, zišiel do   dvora.
      </tei:p>
      <tei:p>
       Starý plot na dvore bol prelomený, ale Rogožníka už nikde   nebolo.
      </tei:p>
      <tei:p>
       — Pochábeľ, — povedal si nahlas, — strašíš mátohami a sám sa ich   bojíš!
      </tei:p>
      <tei:p>
       Na kuchyni sa odchýlil oblôčik, ozval sa trasľavý, rozčúlený hlas   Lapinovie matky:
      </tei:p>
      <tei:p>
       — Kto je na dvore?! Čo tu hľadáte?! Či chcete, aby som zobudila   svojho syna?!
      </tei:p>
      <tei:p>
       — Ja som to, matka! — Podišiel, prikročil k dverám.
      </tei:p>
      <tei:p>
       Pritisla sa matka k oblôčiku, zachytila sa dverí oboma rukami,   akoby sa len s veľkou námahou držala na nohách. Potom bojazlivo   natiahla ruku, zaborila mu ju do tuhých vlasov, prstami mu ich   ohmatávala, ako robievajú slepci, keď poznávajú svojich. Preliaknuté   prsia sa jej prudko zavlnili, dych jej pretrhávalo.
      </tei:p>
      <tei:p>
       — Poď, dieťa moje, poď, lebo tu zahyniem! — povedala po chvíli   hlasom človeka, ktorý už nevládze ďalej žiť.
      </tei:p>
      <tei:p>
       Vošiel, do postele ju uložil a utíšil. Potom začal rozprávať a   povedal jej všetko, čo prežil do tých čias, ako naostatok odišiel z   domu. Len Rogožníka sa vo svojom rozprávaní nedotkol. Nech si matka   myslí, že nič nevie o ňom.
      </tei:p>
      <tei:p>
       Tých niekoľko hodín, ktoré im ostali do rána, prespali v   nepokojnom, ale novými nádejami naplnenom, a preto uzdravujúcom   spánku.
      </tei:p>
      <tei:p>
       Dva týždne sa minuli, ako sa vrátil. Ponevieral sa po dome a okolo   domu a myšlienky mu zalietali to do väznice, k tým hladným väzňom v   nej, to zase na vrchy za ovcami, za bačom Stierankom. Často myslel i   na Rogožníka i na svojho nebohého otca...
      </tei:p>
      <tei:p>
       Po chudobnom obede vyšiel zo dvora a zastal si pri Jelšovej vode,   ktorá sa teraz červenela ako neprávom vyliata krv, zapáchala a   šušťala bielou jedovatou penou. Vo fabrike na papier, ktorú si   postavili bankárski zlodeji a fabrikanti na hornom toku riečky, robia   teraz Jergušovi rodáci, zavretí v úzkej a mokrej, slnkom   nepresvietenej doline. Sírové plyny rozodierajú im pľúca, krvácajú   nosom i ústami a navidomoči hynú za mizernú dennú plácu. Fabrikanti   sa stávajú milionármi, z roka na rok bohatšími.
      </tei:p>
      <tei:p>
       Z fabrických kanálov valia sa jedovaté špľachy do krištáľovej   Jelšovej vody. Bystré rybky dávno vykapali v nej. Povetrie celej   doliny je otrávené. Vdychujú ho ľudia i vtáky. A statok doliny, keď   sa vracia z paše, pije tú červenú jedovatú vodu. Neraz zahynie krava,   ovca alebo jalovička. A nikto slova nepovie, nikto sa neohlási, že tí   dráči nemajú právo takto usmrcovať krásny ľud týchto vrchov. Ani za   svoje miliónové zisky nie!
      </tei:p>
      <tei:p>
       Ani robotníci sa nebúria a nerúhajú. Krvácajú z pľúc i zo   žalúdkov, vyhadzujú kusiská svojej biednej krvi a potom znova idú do   mučiarne. A celé zárobky iba prejedia, ak ich len neprepijú. Nič po   nich nezostane. Ale mlčia, aby nestratili ten biedny, no predsa   každodenný chlebík.
      </tei:p>
      <tei:p>
       Či je to tak dobre? Či sa tu nepáchajú najhroznejšie zločiny na   živote ľudu?
      </tei:p>
      <tei:p>
       Takýmito myšlienkami sa zaoberal Jerguš pri červenej Jelšovej   vode.
      </tei:p>
      <tei:p>
       Matka šla dolu dvorom, zhrbená a bezvládna. Niesla džberík s   bielizňou, šla ju vyplákať do červenej vody. Vzal jej džberík a   zaniesol ho k riečke. Čakal na ňu, aby jej džberík zase odniesol.
      </tei:p>
      <tei:p>
       Po ceste prebehlo auto. Vypasenec letmo kukol k červenej rieke,   kde sa Lapinovie matka hrbila nad bielizňou. Auto rozvírilo oblaky   prachu, ktorý sa prevaľoval na polia a udieral do oblokov Lapinovie   domu. Mladú trávu i ďatelinu po poliach zastieral v hrubej vrstve a   belel sa ako špinavý, hlinou presiaknutý sneh. Ak sa nespustia lejaky   a nepozmývajú ho, pokape statok od takého krmu.
      </tei:p>
      <tei:p>
       — Kto sa viezol na tom aute?
      </tei:p>
      <tei:p>
       — Pán direktor z fabriky, — odpovedala matka.
      </tei:p>
      <tei:p>
       Teda jeden z výrobcov červenej vody... Či to takto má byť? Či je   to takto spravodlivé? ...
      </tei:p>
      <tei:p>
       Odniesol džberík, odprevadil ju do domu a prešiel sa hore k   dedine.
      </tei:p>
      <tei:p>
       Pri dedinskom moste kŕdeľ šarvancov kúpal sa v smradľavej vode.   Osviežovali sa v horúčosti letného dňa. Jerguša nevideli. V šantivej   radosti spievali si novú pieseň ľudu:
      </tei:p>
      <tei:p>
       <tei:emph>
        Zabiu Jerguš jalovičku,
       </tei:emph>
      </tei:p>
      <tei:p>
       <tei:emph>
        hodiu kožku pod lavičku.
       </tei:emph>
      </tei:p>
      <tei:p>
       <tei:emph>
        Už žandári za ním idú,
       </tei:emph>
      </tei:p>
      <tei:p>
       <tei:emph>
        už kožtičku neukryjú.
       </tei:emph>
      </tei:p>
      <tei:p>
       <tei:emph>
        Zvrtol Jerguš valaštičkou,
       </tei:emph>
      </tei:p>
      <tei:p>
       <tei:emph>
        ta im ušjou aj s kožtičkou! ...
       </tei:emph>
      </tei:p>
      <tei:p>
       Jerguš zamyslený hľadel na nich, ako sa tešia, že je voda taká   krvavočervená a že im prináša čipky bielej peny.
      </tei:p>
      <tei:p>
       V dedine už nemal priateľov. Ani Paľka Stieranku už tam nebolo.   Odišiel kdesi ďaleko za vrchy slúžiť za hájnika. A tí ostatní, ktorí   sa kedysi za detstva kamarátili s ním, ak len nezhynuli na frontoch   alebo mimo nich, iste všetci na neho zabudli. Mnohí sa roztúlali za   chlebom kade-tade, niektorí pomreli doma, iní sa zmenili, zvážneli,   ako zvážnejú víchrom okmásané bútľavé stromy.
      </tei:p>
      <tei:p>
       Z veselých a samopašných zbojníkov vyrástli unavení mladí starci.   Ťažká robota po fabrikách, ženy a rodiny, okrem toho poľná práca na   vlastnej roličke včasráno alebo neskoro večer vycicia mladistvú silu   človeka. Ale poraď si, ako vieš. Ak chceš žiť, musíš ťahať, do čoho   ťa zapriahli...
      </tei:p>
      <tei:p>
       Jerguš sa zľakol týchto obrazov. Ľutoval svojich krajanov, ktorých   život takto zlámal, a nijako mu nešlo do hlavy, že by sa azda i on   mal podeliť s nimi na ich osude. Zotročiť vo fabrike svoje pružné   telo, plné života, za žobrácku dennú plácu. V nedeľu si odpočinúť,   vyplatiť dlžoby, ktoré cez týždeň narástli, a v pondelok ráno znova   nútiť polámané údy do tvrdej roboty.
      </tei:p>
      <tei:p>
       Nevydržal by to. Zabil by sa alebo znova by sa dal na zboj... To   nie je život, to je peklo na zemi. Ten, čo na oblohe svieti, ak je   spravodlivý, nemal by to trpieť na svete! ...
      </tei:p>
      <tei:p>
       Vrátil sa domov. Matka varila večeru. Rozprával jej o väznici, aký   je tam život, akí sú tam ľudia. A keď zamĺkol, rozprávala ona. Kto sa   v dedine oženil, kto sa vydal a kto umrel. Iba dve dievky v dedine sa   prespali. Ostatné sa riadne držali. A Madlenka Krnáčovie, ktorú jej   bol našiel v dedine, aby jej pomáhala v dome, tiež sa nedávilo   vydala...
      </tei:p>
      <tei:p>
       Jerguš vyšiel nad záhradu. Myslel a myslel. A pritom nevedomky sa   vracal vo svojich predstavách do časov svojho detstva. A zrazu mu   zažiarili oči.
      </tei:p>
      <tei:p>
       Vydýchol si z plných pľúc, vytrhol zo zeme ťažký kameň a vyhodil   ho do výšky, ako to kedysi robieval na vrchoch.
      </tei:p>
      <tei:p>
       Kameň padol a pod ním zadunela zem. Jerguš počul jej dunenie a   zdalo sa mu, že je neobyčajné, hlboké, že sa mu sama mocná zem ako   matka prihovára. Sklonil sa k oráčine, čo na nej stál, a do   priehrštia nabral slnkom rozdrobenej hliny:
      </tei:p>
      <tei:p>
       — Nie, nezahyniem! Teba sa chytím a ty ma zachrániš!
      </tei:p>
      <tei:p>
       Zbehol dolu záhradou, povynášal z drevárne rýle i motyky, hrable i   kosy, sadol si na prah a začal ich vyklepávať, ostriť a   opravovať.
      </tei:p>
      <tei:p>
       Matke, keď ho tam zazrela, zarosili sa oči a teplý úsmev   upokojenia zažiaril jej na tvári.
      </tei:p>
      <tei:p>
       Oblečený v čistých vrchárskych šatách, v bielenej košeli s   golierom valaským, vyšiel na zanedbané pole. Potom, po niekoľko dní,   naplnený zdravým rozrušením, kypril neúrodnú a tvrdú Lapinovie zem. A   ako sa mu podávala hruda, tak mäkla i jeho duša a telo sa znova   rozkypelo mocným životom.
      </tei:p>
      <tei:p>
       Raz v podvečer, keď sa vrátil z poľa, zašiel do dedinskej krčmy. V   kúte, vo výčape, horela malá petrolejová lampa, ktorá osvetľovala   polovicu miestnosti. Po laviciach posedúvali chlapi, popíjali pálenku   a zajedali ju chlebom. Medzi nimi bol i Jergušov známy mládenec s   cifrovanou fujarou medzi kolenami. Pri ňom poblednutý Jakub Fekiač   Škuliba s prižmúreným okom. Teda aj on sa dostal na slobodu. Odsúdili   ho — tak ako Jerguša — len neveľa, lebo svoje previnenie spáchal tiež   v čase rozvratu.
      </tei:p>
      <tei:p>
       Naproti chlapom stál Adam Telúch Brušman, ktorý po svojom nebohom   otcovi stal sa tu krčmárom.
      </tei:p>
      <tei:p>
       Jerguš si sadol do tmavého kúta, aby ho chlapi nepoznali, a   počúval, o čom sa rozprávajú.
      </tei:p>
      <tei:p>
       Pri slove bol Adam Telúch Brušman. Rozprával o pamätnom boji   dediny proti maďarským gardistom. Spomínal i Jerguša, ako vtedy   zutekal spred múru krčmy, keď ho už mali zastreliť.
      </tei:p>
      <tei:p>
       Na dvore sa stmilo, širokohrdlá fľaša s pálenkou išla z ruky do   ruky, neobišla ani krčmára Adama Telúcha Brušmana.
      </tei:p>
      <tei:p>
       Telúch sa rozteplil. Prezradil chlapom, že Jergušove prestrieľané   gate i kabaňu vypýtal si od Lapinovie matky. Zaplatil jej za ne ako   za nové, lebo — myslel si — stvora bude v biede. Ale jej nepovedal,   že Jerguš sedí v chládku... Ľutoval ju: chorľavá stará osoba, ešte by   sa utrápila. Tie šaty vraj bude opatrovať a za nič na svete ich   nepredá. Raz sa mu môžu zísť, lebo iste bude v nich nejaké   čaro...
      </tei:p>
      <tei:p>
       Hneď aj zaskočil do výčapu, ohradeného latkovým plotom, vyniesol   gate i kabaňu, ktoré mal Jerguš na sebe pri úteku spred dedinskej   krčmy. Telúch rozprestieral šaty pred očami chlapov, aby porátali   diery po guľkách gardistov.
      </tei:p>
      <tei:p>
       Chlapi omaciavali diery ťažkými rukami a udivene pokyvovali   hlavami.
      </tei:p>
      <tei:p>
       Mládenec zdvihol fujaru k ústam, dýchol do nej mocne, až vykríkla   ako človek, čo dlho dusil v sebe ťažké žiale i radosti, ale teraz sa   už idú vydrať z neho von. A začal hrať a medzi hraním spievať tú   podivnú pieseň, ktorá sa zrodila v ľude o ozbíjaní Fischera, kým si   Jerguš sedel v murovanom chládku:
      </tei:p>
      <tei:p>
       <tei:emph>
        Ej, idú chlapci, idú
       </tei:emph>
      </tei:p>
      <tei:p>
       <tei:emph>
        poza Vrchpoľanu,
       </tei:emph>
      </tei:p>
      <tei:p>
       <tei:emph>
        veď sa dozvedajú,
       </tei:emph>
      </tei:p>
      <tei:p>
       <tei:emph>
        koho zbíjať majú...
       </tei:emph>
      </tei:p>
      <tei:p>
       Aj sa dozvedeli, veľmi bohatého. Žida. Zaklopali mu na dvere,   zobudili ho, peniažky pýtali. On nato vyskočil, peniažky im   vyložil:
      </tei:p>
      <tei:p>
       <tei:emph>
        Peniažke zoberte,
       </tei:emph>
      </tei:p>
      <tei:p>
       <tei:emph>
        život mi neberte! ...
       </tei:emph>
      </tei:p>
      <tei:p>
       Pieseň tak odznievala z jeho úst, akoby ospevoval starodávnu   udalosť, o ktorej žijúci ľudia už nič nevedia. Nebolo v nej   nenávisti, nebolo v nej hnevu, iba úprimné, krásne zamyslenie nad   tým, čo sa stalo.
      </tei:p>
      <tei:p>
       — Nalejte aj sem dva deci! — zvolal ktosi v tmavom rohu   miestnosti, aby prerušil mládenca v speve.
      </tei:p>
      <tei:p>
       Chlapi sa obzreli, ale nepoznali ho. Adam Telúch mu zaniesol   pálenku, Jerguš ju vypil na dúštek, zaplatil drobnými a zamyslený   pozoroval chlapov. — Hľa, ako sa človek rokmi mení a ako chytro   zabúda. Už ho ani druh z detstva, Adam Telúch Brušman, nepoznáva.
      </tei:p>
      <tei:p>
       Mladý vrchár pokračoval v piesni:
      </tei:p>
      <tei:p>
       <tei:emph>
        Ej, a my sa teraz, chlapci,
       </tei:emph>
      </tei:p>
      <tei:p>
       <tei:emph>
        každý svojou stranou,
       </tei:emph>
      </tei:p>
      <tei:p>
       <tei:emph>
        lebo ten pľuhák má
       </tei:emph>
      </tei:p>
      <tei:p>
       <tei:emph>
        revolver za sárou...
       </tei:emph>
      </tei:p>
      <tei:p>
       <tei:emph>
        Keď on má za sárou,
       </tei:emph>
      </tei:p>
      <tei:p>
       <tei:emph>
        ja mám za remeňom:
       </tei:emph>
      </tei:p>
      <tei:p>
       <tei:emph>
        ak sa mi sprotiví,
       </tei:emph>
      </tei:p>
      <tei:p>
       <tei:emph>
        hneď sú tri gule v ňom! ...
       </tei:emph>
      </tei:p>
      <tei:p>
       Keď pieseň doznela, Jerguš sa ohlásil:
      </tei:p>
      <tei:p>
       — Pieseň je dobrá, ale nebolo to celkom tak!...
      </tei:p>
      <tei:p>
       Chlapci sa trhli a prekvapení pozreli do tmavého kúta. Jergušov   hlas prebudil v nich dávne, ako víchor krásne a búrlivé, ale   zabudnuté dni.
      </tei:p>
      <tei:p>
       — Bisťubohu, veď je to on, Jerguš Lapin — Lepordiak! — vykríkol   posmešne a divo Jakub Fekiač Škuliba. — So mnou sedel v leopoldovskej   väznici — ani o vlások nie je lepší odo mňa!
      </tei:p>
      <tei:p>
       Vtom sa mihli dvere; to sa Jerguš Lapin vyšmykol z krčmy. Ponáhľal   sa dolu cestou, usmieval sa, ale i smutno mu bolo na srdci.
      </tei:p>
      <tei:p>
       — Lepordiak!... — vydýchol si nahlas, — pohana bitkárov a   zbojníkov, čo v leopoldovskej väznici prišli o vrkoče. Prezývku túto   majú zdediť aj ich deti... Lepordiak som ja, a nič viac!...
      </tei:p>
      <tei:p>
       Zo dvora na samote vychádzal dedinský polgár Divočiak. Stretli sa,   ale ani on nepoznal Jerguša.
      </tei:p>
      <tei:p>
       Jerguš vyšiel hore dvorom, nahmatal v kúte drevárne svoju ťažkú   fujaru, čo mala hlas hlboký a tmavý, keď rozprávala o skutkoch   zbojníkov. Plakala, keď sa rodili v nej piesne žalostné, piesne o   smútku a prehratom živote. Jergušovi sa zachcelo zafúkať si na nej   pieseň pre seba.
      </tei:p>
      <tei:p>
       Sadol si na podstienok a zamyslel sa. A ako tak sedel, pomaly   zdvihol fujaru k ústam, dýchol do nej a zahral si pieseň, ktorú ho   kedysi dávno naučil bača Stieranka:
      </tei:p>
      <tei:p>
       <tei:emph>
        Hej, keď som ja valašiu,
       </tei:emph>
      </tei:p>
      <tei:p>
       <tei:emph>
        keď som ovce pásou,
       </tei:emph>
      </tei:p>
      <tei:p>
       <tei:emph>
        tak som si zaspievau,
       </tei:emph>
      </tei:p>
      <tei:p>
       <tei:emph>
        [:až sa košiar triasou!:]
       </tei:emph>
      </tei:p>
      <tei:p>
       <tei:emph>
        Ovce, moje ovce,
       </tei:emph>
      </tei:p>
      <tei:p>
       <tei:emph>
        ja som valašík váš;
       </tei:emph>
      </tei:p>
      <tei:p>
       <tei:emph>
        keď sa ja pominiem,
       </tei:emph>
      </tei:p>
      <tei:p>
       <tei:emph>
        [:gdože vás bude pásť?! ...:]
       </tei:emph>
      </tei:p>
      <tei:p>
       <tei:emph>
        Ovce som videla,
       </tei:emph>
      </tei:p>
      <tei:p>
       <tei:emph>
        valaška nebolo;
       </tei:emph>
      </tei:p>
      <tei:p>
       <tei:emph>
        aj mi na tie ovce
       </tei:emph>
      </tei:p>
      <tei:p>
       <tei:emph>
        [:ľúto hľadieť bolo...:]
       </tei:emph>
      </tei:p>
      <tei:p>
       Fujara zatíchla. V jarčeku teplice zakŕkali žaby. Jerguš sa   započúval do ich spevu — od mala ich tak rád počúval. Komáre bzučali   v teplej tme večera a netopiere sa metali nad dvorom...
      </tei:p>
      <tei:p>
       Strhol sa; premáhali ho driemoty. Vstal a vošiel do kuchyne. Matka   sedela na lavici a pozerala sa do kalendára na znaky počasia. Na   stole ho čakala miska s čerstvými, ešte horúcimi haluškami a pri nej   list, adresovaný na jeho meno. Priniesol ho dedinský polgár Divočiak.   Otvoril list a čítal pomaly slabiku po slabike s veľkou námahou:
      </tei:p>
      <tei:p>
       <tei:emph>
        „Aby si vedeu, ja som Rogožník, tvojho otca druh, čo si mu   vybiu oko. — Už nikdy viac neprídem, lebo tej noci umriem
       </tei:emph>
       ...“   bolo napísané na žltkastom papieri ťažkou rukou.
      </tei:p>
      <tei:p>
       Jerguš o liste matke nič nepovedal. Zaželal jej dobrý odpočinok a   šiel si ľahnúť do svetlice.
      </tei:p>
      <tei:p>
       Usnul. Priletela noc, a tu mocný výbuch otriasol krajom.
      </tei:p>
      <tei:p>
       V Lapinovie dome popadali zo stien sväté obrazy a s nimi i staré,   opráskané zrkadlo. Posteľ, na ktorej Jerguš ležal, podala sa na pol   metra od steny.
      </tei:p>
      <tei:p>
       Vtedy vyleteli do povetria stupy na výrobu strelného prachu, ktoré   stáli v Potočnej doline pod Blúdovým vrchom.
      </tei:p>
      <tei:p>
       „Rogožník ide na večný zboj,“ húta si Jerguš Lapin, „pokoj jeho   duši!“
      </tei:p>
      <tei:p>
       — Jerguš, spíš?! — ohlásila sa matka z kuchyne.
      </tei:p>
      <tei:p>
       Na druhý deň súdna komisia zbierala kúsky neznámeho človeka,   ktorého výbuch roznosil po celej doline...
      </tei:p>
     </tei:div>
    </tei:div>
   </tei:div>
   <tei:div type="chapter">
    <tei:head>
     <tei:emph>
      <tei:hi>
       Na zemi sú   tvoje hviezdy
      </tei:hi>
     </tei:emph>
    </tei:head>
    <tei:div type="chapter">
     <tei:head>
      <tei:emph>
       <tei:hi>
        IV
       </tei:hi>
      </tei:emph>
     </tei:head>
     <tei:div type="chapter">
      <tei:head>
       DIEŤA BEZ MENA
      </tei:head>
      <tei:p>
       Hrdinom tohto nášho prípadu je popri iných aj Ondrej Šimčisko.   Treba sa nám zaoberať jeho rodom preto, lebo bol očitým svedkom   niekoľkých poryvov v živote Jerguša Lapina.
      </tei:p>
      <tei:p>
       Bol synom človeka strateného mena, ktorý v čase, keď Ondrej   bojoval v Slovenskom národnom povstaní roku 1944 a za nemeckej   okupácie roku 1945, už pravdepodobne nebol nažive.
      </tei:p>
      <tei:p>
       Jeho otec pochádzal z predkov, ktorí pred storočiami zakladali   horské osady na priechode medzi Starohorskou a Korytnickou dolinou,   na sedlách, vyvýšeninách i uprostred hlbokých lesov, v trojuholníku,   siahajúcom od Banskej Bystrice až po úpätie Kozieho chrbta. Či to   bola osada Baláže, Buly alebo Mišúty, Mistríky alebo Donovaly, osady   pomenované po svojich osadníkoch, ťažko by bolo dnes zisťovať, lebo   aké meno mal údajný mlynársky pomocník, ktorý ho splodil, to dnes už   nikto nevie. Umrel, neborák, za týfovej epidémie ešte predtým, ako by   bol uvidel svoje prvé dieťa, ktoré na svet čakal. Jeho žena umrela   pri pôrode prvorodeného o niekoľko týždňov neskoršie. Chlápätka sa   ujala úplne hluchá a veľmi stará sestra zomrelého mlynára Katarína   Šimčisková, vdova po tesárovi Šimčiskovi, ktorá bývala v drevenom   domci poniže Bukovca, dedinky takej malej, že jej niet ani na mape.   Nikto v okolí sa nepamätal, odkiaľ prišla a aké mala meno za   slobodna, lebo s tetou Šimčiskovou pre úplnú hluchotu a starobu ťažko   sa bolo možno dorozumieť. Starší ľudia z Bukovca sa pamätali iba na   to, že raz, pred rokmi, postavil istý tesár Šimčisko poniže dediny a   blízko Podbukoveckého potoka, ktorý prichádzal od lesa, obiehal   dedinu a poniže nej sa vlieval do Bukoveckej riečky, malý zrubový   domec. Zistilo sa, že domec leží na obecnom pozemku a že neznámy   tesár sa ani len neopýtal, komu pozemok patrí. Obecný výbor, ktorý sa   pri tejto príležitosti zišiel, uzniesol sa preto zhabať domec po   dvadsiatich rokoch v prospech obce.
      </tei:p>
      <tei:p>
       Tesár Šimčisko sa o uznesenie výboru nestaral. Priviedol do svojho   domu hluchú a veľmi starú ženu, hneď odišiel za prácou na maďarskú   Dolnú zem a viac sa do kraja nevrátil.
      </tei:p>
      <tei:p>
       Teta Šimčisková ho nikdy nespomínala, a ak sa na neho zvedaví   ľudia predsa opýtali, nikdy otázke nerozumela a odpovedala o celkom   inej veci. Bola to zriedkavá žena, ktorá nehovorila ani vtedy, keď to   od nej žiadali.
      </tei:p>
      <tei:p>
       Keď istého dňa odišla z domu a vrátila sa o štyri dni s malým   deckom na rukách, nemyslela na to, že dieťa nie je pokrstené a   zaznačené v matrike narodených, ako to predpisuje zákon. Pomenovala   ho Pavlom a ľúbila i opatrovala ho tak, akoby sa prevtelil a na dieťa   premenil nebohý otec dieťaťa a jej vlastný brat, akiste posledný jej   blízky a príbuzný na svete.
      </tei:p>
      <tei:p>
       Vie sa o nej, že zbierala a predávala liečivé zeliny a liečila   chorých i dotykom ruky. Pri tomto živobytí žilo sa jej už dobre,   takže nepoznala núdze až do smrti.
      </tei:p>
      <tei:p>
       Ženičky z dediny, ktoré chodievali k nej po lieky, počuli ju   prihovárať sa dieťaťu, pokiaľ nezbadala, že jej stoja za chrbtom. —   Mlynárik, — šušlala bezzubými ústami, nakláňajúc sa nad vŕbový kôš, v   ktorom ležalo dieťa, — mlynárik malý, huncút, ako otec! ... Ta hore   ťa zanesiem, pod Kozí chrbát, kde sa uliahol tvoj dedo! Všetky deti   tam sú tvoji bratanci a nosia jeho priezvisko! ...
      </tei:p>
      <tei:p>
       Zatíchla, lebo v zrkadle, visiacom na stene oproti dverám, zazrela   ženičky, ktoré načúvali a chytali každé jej slovo. Ženičky podľa jej   rečí usúdili, že otec malého Pavla, mlynár, mohol byť jej vlastným   bratom a že iste nebol nejakým svätým človekom; že jeho rod pochádza   z niektorej zo spomenutých osád pod Prašivou a v tej neznámej osade   je utajené i jeho meno. Ako sa na ňu pamätal Pavol zo svojho detstva,   bola to veľmi stará a dobrá teta, ktorá ho vždy rada nachovala i   matersky pohladila, ale zriedkakedy povedala slovo. A keď Pavol prvý   raz vyšiel z domu medzi dedinských chalanov, utŕžil mnoho posmeškov,   lebo chlapcom nerozumel a poznal len veľmi málo slov.
      </tei:p>
      <tei:p>
       Keď teta umrela, chlapec mal asi dvanásť rokov. Statoční občania z   Bukovca najprv zhabali a rozobrali domec, hoci stál ešte iba štrnásť   rokov, a odovzdali ho do opatery vtedajšiemu richtárovi Škantárovi,   ktorý si postavil z neho chlievik pre kozy. Potom sa ujali chlapca a   zaviedli ho do Bystrice na remeslo. Dali ho za učňa k stolárskemu   majstrovi Belušovi, ktorý musel chlapca dodatočne zahlásiť do matriky   narodených — a to len podľa pamäti Bukovčanov. Podľa nich chlapca   doniesla Šimčisková v tuhej januárovej zime ako nemluvňa a jeho   rodičia boli neznámi. Preto do matriky nebolo možné iné zapísať, iba   že sa dieťa volá Pavol Šimčisko a že sa narodil v januári roku 1865.   Matrikár, pretože bolo práve 17. januára 1877, zapísal do matriky 17.   január 1865 ako deň Pavlovho narodenia. Tak sa stal malý Pavol   Šimčiskom a zaregistrovaným občanom, ktorý sa už nemohol vyšmyknúť   spod nijakých nemilých povinností voči štátu, najmä nie spod   povinnosti, ktorá mu ukladá slúžiť vojenčinu a — ak treba — i zomrieť   v boji za kráľa.
      </tei:p>
      <tei:p>
       Dlho sa učil Pavol Šimčisko, tak dlho, že bol po niekoľko rokov   najstarším učňom v Bystrici. Vyrástol na mocného mládenca s objemným   hrudníkom a širokými plecami, tváre trochu rapavej a hranatej s   vyčnievajúcimi lícnymi kosťami a múdrym čelom, spod ktorého sa   usmievali prižmúrené a ďaleko od seba rozhodené oči. Okrasou tejto   zbojníckej hlavy boli žlté, zvlnené a ako hodváb mäkké vlasy, ktoré   si Pavol Šimčisko rád pričesával a pestoval.
      </tei:p>
      <tei:p>
       Písať a čítať naučil sa od Belušovie detí, ktoré chodili do škôl.   Býval u majstra, jedol jeho zapražené polievky, drsný jačmenný chlieb   a dodieral jeho obnosené šaty. Napokon, keď ho odobrali k vojsku,   majster ho predsa prepustil a vyplatil dvoma zlatkami za všetko, čo   dobré urobil Pavol pre belušovský rod. Aj mu ruku podal na rozlúčku a   povedal, že jeho dvere, ak sa mládenec na vojenčine neskazí, budú pre   neho naveky otvorené.
      </tei:p>
      <tei:p>
       — Len si vy dvere zavrite, — chytil Pavol starého Beluša za plece   a trochu ho potriasol, — Pavol Šimčisko sa už k vám nevráti... —   doložil a usmial sa tak, ako bývalo jeho zvykom i vtedy, keď sa   najväčšmi hneval: ústami i celou tvárou, len očami nie. Je   pravdepodobné, že dieťa bez rodičov, ktoré vyrástlo na cudzom chlebe,   naučí sa takto usmievať, keď sa musí, a nie je mu práve do   smiechu.
      </tei:p>
      <tei:p>
       Starý Beluš si iba odkašlal a udivený zadíval sa za odchádzajúcim   mládencom. — Čertovi sa nezavďačíš! ... — zašomral si do fúzov. Ale   Pavol sa viac na svojho pána neobzrel. Potom slúžil niekoľko rokov v   Trenčíne pri pešiakoch. Zvláštne vlohy na vojenčinu asi nemal, lebo   sa vrátil iba ako desiatnik, aj to s polročným oneskorením. Pavol   Šimčisko dosluhoval pre bohapusté bitky po trenčianskych krčmách.   Popri belušovskom dome prešiel s klobúkom nabok a zdalo sa, že vie,   kam ide a čo hľadá.
      </tei:p>
      <tei:p>
       V severnej časti Bystrice postavila v tom čase svetoznáma firma   Mundus továreň na ohýbaný nábytok. Továreň potrebovala mnoho stolárov   a sľubovala oveľa väčšie platy, ako majster Beluš platieval   najstarším svojim pomocníkom. Pavol sa prihlásil v kancelárii a   prijali ho ako mladého pomocníka s neveľkým platom. Ubytovali ho v   mládeneckej izbičke veľkého továrenského činžiaka, aby nestrácal sily   dlhým putovaním do práce, ak by sa ubytoval niekde mimo mesta, a aby   prichádzal do práce načas. Robotník vysilený dlhou chôdzou menej   osohu spraví svojmu pánovi.
      </tei:p>
      <tei:p>
       Pavol sa rád učil a zdokonaľoval vo svojom remesle. Po dvoch   rokoch už bol prvým modelárom továrne a hneď potom dielovedúcim.   Podarilo sa mu zdokonaliť a zostrojiť nové obrábacie stroje, ktorých   modely vypracúval z dreva. Za tieto práce mu továreň platila   osobitne.
      </tei:p>
      <tei:p>
       Hory Nízkych Tatier, ktorých sa prví dotkli jeho dávni predkovia a   vystavali v nich osady, nedali mu pokoja. Priťahovali ho   neodolateľnou silou, hoci nič nevedel o nich. Lebo teta Šimčisková,   ktorá jediná mohla hovoriť o jeho pôvode, v čase, keď by Pavol už bol   pochopil jej slová, premožená starobou, úplne onemela. Vo chvíľach   oddychu zamyslený hľadieval do tmavej belasosti hôr a za vábivých   jarných a jesenných dní často sa prechádzal dolinami trojuholníka pod   Prašivou, akoby bol hľadal v nich osadu svojich predkov.
      </tei:p>
      <tei:p>
       Istého jarného dňa zašiel si aj do Bukovca pozrieť na miesta, kde   strávil neradostné detstvo. Poniže dediny, pri potoku, kde kedysi   stál Šimčiskovie zrubový domec, žltla sa teraz iná, tiež drevená, ale   celkom nová chalupa, z ktorej vybehlo mladé a štíhle sedliacke dievča   s krhlami na vodu. Štíhle dievča bolo bosé a malo krásne biele nohy.   Kráčalo bojazlivo po skalnatom chodníku k lavičke pri potoku, ako   kráčajú ľudia, ktorí podedili jemnú bielu pokožku a nenavykli si   chodiť bosí. A keď načrelo vody do obidvoch krhiel, zahľadelo sa na   Pavla ako zvedavé dieťa, ktoré ešte nevidelo zblízka mládenca v   tmavobelasých šatách. Pavol videl jemnú, bledú tvár a vážne modré   oči, ktoré sa na chvíľu zachveli a rýchle skryli za mihalnicami. Tá   bledá tvár a tie vážne oči prenikli mu hlboko do pamäti a sebavedomý   Pavol si povedal, že nielen ona jemu, ale i on sa dievčaťu páči a že   len preto išlo po vodu, lebo ho videlo z obloka. Od toho dňa začal   obchádzať dom častejšie, najmä cez nedele a sviatky, aby ešte   mnohokrát videl ísť dievča po vodu. A ona, nevedno akou náhodou, vždy   vtedy išla po vodu, keď sa približoval k domu.
      </tei:p>
      <tei:p>
       Nemožno tvrdiť, že by ho bola zakaždým videla z obloka. Niekedy   vyšla na nezvyčajný vnútorný popud, ktorý jej našepkával, že krhly sú   prázdne a po vodu treba ísť rýchle a neodkladne, lebo prázdna krhla   je otupná na pohľad; živá a veselá je iba vtedy, keď stojí naplnená   na lavičke pri obloku a slnko sa pohráva na jej svietivej,   krištáľovej vode. A — napodiv — práve vtedy sa musel zjaviť on —   blízko domu, akoby bol striehol na ňu za vrbinami. Vykročil s   klobúkom v ruke a s kúdeľou žltých vlasov na hlave vážnym, dlhým   krokom proti nej, zastal na druhej strane potoka a zdĺhavo sa na ňu   zadíval. Usmieval sa. Bolo to znepokojujúce a vyzývalo na zlosť, lebo   sa už pridlho opakovalo takým istým spôsobom. Zdalo sa, že potomok   osadníkov spod Prašivej je voči dievčaťu od potoka nesmelý, čo nijako   nepristalo jeho sebavedomej hlave. Premeškával ten rozumom   nevystihnuteľný čas, keď bolo treba o krôčik pokročiť, aby sa záujem   dievčaťa neoslabil všednosťou, alebo aby sa jej neusadil v srdci   nepríjemný pocit nedočkavosti a zlosti, že sa zakaždým má diať, a   nedeje niečo nové, a to vždy vinou toho druhého.
      </tei:p>
      <tei:p>
       V prvý turíčny sviatok, ráno, v taký čas, keď slnko mäkko hreje a   z vlhkej zeme sa viditeľne parí, zastal za potokom zase tak ako   inokedy, ale usmial sa o poznanie viac a čosi aj zavolal. Pre hukot   potoka nebolo možno rozumieť, čo kričí, ale jeho mocný a zvlnený   hlas, ako býva zvlnená stará pieseň dediny, preskočil k nej ponad   vodu a zatriasol celým jej telom, takže sa skĺzla z lavičky a stúpila   oboma nohami do potoka. Pavol preskočil potok, chytil ju pod   pazuchami a zľahka zdvihol na lavičku. Načrel vody do oboch krhiel a   pozerajúc jej hrejivo do očú, kráčal povedľa nej chodníčkom k   chalupe. A keď položil krhly na podstienok, začal si ju nahovárať   nástojčivo ako človek, ktorý si odrazu s hrôzou uvedomuje, že zo   života nič nemal, a bojí sa, že ho premešká celý.
      </tei:p>
      <tei:p>
       — Príďte... Príďte večer, ale iste... Nebojte sa ma, ja vám nič   nespravím. Chcem sa s vami vážne rozprávať. Potom pôjdem i k vašim   rodičom...
      </tei:p>
      <tei:p>
       Zuzka Speváková sa ho vôbec nebála. Prišla na mrku toho dňa k   lavičke pri potoku. Prišla na druhý i tretí deň a rozprávali sa večer   za večerom — celé leto. Na jeseň zašiel Pavol k Zuzkiným rodičom a   pýtal si ju za ženu. Ale Zuzka bola jediná dcéra už starého sedliaka   Speváka, a jeho ženy Terky Sľúkovej. Mala iba šestnásť rokov, keď si   ju Pavol Šimčisko pýtal za ženu. Rodičia ju ľutovali, že sa ide   zadrhnúť za neznámeho chlapa v takom mladom veku, a ľutovali aj seba,   že ich opúšťa na biedne dni staroby. Rozplakali sa, ale predsa mu ju   dali. V októbri bola svadba, na ktorú sa musela Zuzka — podľa vôle   ženícha — prvý raz obliecť do mestských šiat. A pretože Spevákovie   dom bol malý a dedina priveľmi vzdialená od mesta, Pavol zostal bývať   v továrenskom byte v meste a prichádzal domov len dva-tri razy do   týždňa, napokon už iba v sobotu, obyčajne hnevlivo opitý.
      </tei:p>
      <tei:p>
       V troch rokoch manželstva narodilo sa im dvoje detí; chlapec,   ktorý dostal meno Ivan, a dievčatko Anka. Keď sa v piatom roku   narodilo i tretie dieťa, Ondrej, malá chalupa bola plná ľudí a   starostí. Nezmestila sa do nej už Pavlova láska, ktorá rozkvitla na   voľnejšom priestore, mimo domu pri Podbukoveckom potoku.
      </tei:p>
      <tei:p>
       Dom bol naozaj malý a šantivé deti, Ivanko, Anka a Ondrejko, všade   sa motkali pod nohami. Nedožičili myšlienkam chvíľu pokoja, aby sa   rozvinuli a opustili hlavu, preto modelár a vynálezca Pavol Šimčisko   bol z týždňa na týždeň mrzutejší a nešťastnejší. Zamĺkol a nikde si   nenachodil miesta. Po siedmom roku manželstva dlho sedával nad   zväzkom veľkých máp, ktoré si doniesol z mesta, a napokon začal vždy   častejšie spomínať Ameriku, rozprávať svojej žene sny o veľkom   zbohatnutí, ktoré ho tam čaká, až sa napokon rozhodol odísť do   Spojených štátov, odkiaľ sľúbil posielať rodine mnoho peňazí na veľký   poschodový dom a bezstarostné živobytie. A keď sa jeho žena s touto   predstavou postupne zmierila, pobalil svoje veci a šiel. Rozlúčil sa   nakrátko a bez zaplakania. Ale zo dvora sa predsa ešte vrátil, aby   znova pobozkal ženu a deti, a pritom, ako vždy, zase sa len usmieval.   Azda prvý raz v živote sa mu stalo, že keď sa sklonil k malému   Ondrejkovi, vypadli mu slzy a trochu rapavá tvár sa o poznanie   skrivila. Vtedy ho videla rodina naposledy.
      </tei:p>
      <tei:p>
       Po dvoch mesiacoch prišiel prvý a posledný jeho list, pokropený   slzami. Na mnohých miestach stekali sa slová, napísané atramentom,   ktorý zriedili slzy. List bol úprimne smutný, srdečný a roztúžený.   Pavol Šimčisko sa vyplakal v ňom za ženou, za deťmi a rodným krajom.   Peniaze v ňom nespomínal, ani ich neposlal. Potom na rodinu   zabudol.
      </tei:p>
      <tei:p>
       Zuzka Šimčisková, jeho žena, obliekla sa znova do svojich   sedliackych šiat a plakávala za ním po nociach tak mnoho, že strácala   zrak. Po niekoľkých mesiacoch jej už ťažko bolo navliekať niť do   ihly. Aby uživila svoje deti, zverila ich matke a zašla pýtať si   prácu do továrne, v ktorej kedysi pracoval jej muž. Vyučili ju   zapletať trsťou opierky a sedadlá stoličiek, ktoré si potom nosila   domov, zapletala ich a odnášala každú sobotu v obrúsiku na chrbte. Za   celý týždeň zarobila iba toľko, koľko potrebovala na chudobné   živobytie, preto všetky tri deti, Ivan, Anka i Ondrejko, boli slabé a   bledé, akoby nemali krvi.
      </tei:p>
      <tei:p>
       V tom čase umrela matka Speváková. Zajedla si údajne zemiakov,   ktoré tri dni stáli v železnom otlčenom hrnci. Ľahla si večer zdravá   a ráno ju našli chladnú a bez života. Otec Spevák ju iba odprevadil   na cmiter a tiež si ľahol spať. Zo spania zaspieval pesničku o   bukoveckom cmiteri a v hlbokom spánku umrel do nasledujúceho dňa.   Naľakal sa, neborák, osamotenosti a radšej zutekal za svojou ženou do   neznáma a tmy. Zuzka Šimčisková zostala so svojimi deťmi sama.
      </tei:p>
     </tei:div>
     <tei:div type="chapter">
      <tei:head>
       NAJMLADŠÍ Z NICH
      </tei:head>
      <tei:p>
       Keď Ivan mal desať a Anka deväť rokov, tiež sa naučili zapletať   stoličky. Hneď po Anke nastúpil o dva roky mladší Ondrík do tej istej   roboty. Deti chodili do školy, učili sa i plietli, ukrátené o slnko v   lete a o pohyb na čistom vzduchu za suchej pohronskej zimy.
      </tei:p>
      <tei:p>
       Najstarší z detí, Ivan, nastúpil ako štrnásťročný za stolárskeho   učňa tiež do továrne firmy Mundus, aby sa azda v šľapajach svojho   otca, ktorému sa až nápadne podobal, stal súcim a zámožným človekom.   Podobal sa svojmu otcovi nielen prižmúrenými, figliarsky sa   usmievajúcimi očami a žltými barančími vlasmi, ale i podivnosťou   povahy. K matke a súrodencom nedbanlivý, inakší bol od otca azda v   tom, že bol premúdrenejší a pre túto svoju vlastnosť niekedy až   úzkostlivo opatrný. Kráčal si sebecky svojou cestou, takže sa vopred   tušilo, že od svojich odtrhne ako jeho otec a stratí sa im ako   on.
      </tei:p>
      <tei:p>
       Tichý a predčasne vážny Ondrík, s výrazom nesmelosti na bledej   tváričke, chodil vtedy do obecnej školy a zapáčil sa dedinskému   učiteľovi pre mimoriadnu chápavosť a schopnosť rozprávať o veciach,   ktoré sa naučil alebo zažil. Preto po piatich rokoch na dedinskej   škole zašiel k Ondrejovej matke:
      </tei:p>
      <tei:p>
       — Chlapec je nadaný, — hovoril. — Bolo by dobre dať ho do   mestských škôl. Rád mu v tom pomôžem. Lebo mladý človek bez škôl sa   nikam nedostane. Bude iba hrdlačiť a biedu trieť.
      </tei:p>
      <tei:p>
       Vtedajší richtár Slančík, ktorý spisoval po dedine statok, sedel   pod oblokom na lavičke a zamiešal sa do reči:
      </tei:p>
      <tei:p>
       — Tak! — zašomral, sklonený nad výkazom, do ktorého zaznačoval, že   Šimčiskovci okrem jednej kozy nijakého statku nemajú. — Navádzať   mladíkov, aby sa odtrhli od svojich a stratili sa vo svete! ... To   nie je nič iné ako útek od statočnej roboty. Čo taký mladík získa   tými školami? Živoriť bude aj potom, ibaže uhol tvrdšej robote a stal   sa pánikom. Ale zato stratí nás, z ktorých vyšiel, a tým stratí aj   seba...
      </tei:p>
      <tei:p>
       Učiteľ sa nenamáhal škriepiť s richtárom Slančíkom, o ktorom bolo   známe, že svojím myslením je neobyčajný človek. Odbyl ho   nakrátko:
      </tei:p>
      <tei:p>
       Darmo je, pán richtár, také časy žijeme! Každý sa usiluje poľahčiť   si a bol by blázon, kto by si nepoľahčil, keď má na to príležitosť.   Treba sa dvíhať, usilovať sa vyššie, a nie naopak! ...
      </tei:p>
      <tei:p>
       — Lenže to nie je postup nahor, to je pád! — vykríkol Slančík   dôrazne.
      </tei:p>
      <tei:p>
       Matka Šimčisková, ktorá doteraz iba mlčala, zmierlivo   doložila:
      </tei:p>
      <tei:p>
       — Ani by som nerozmýšľala, keby chlapec bol mocnejší v tele. Robil   by to, čo robia všetci ostatní z dediny. Lebo viem, že chudákovi ani   školy veľa nepomôžu...
      </tei:p>
      <tei:p>
       Tým sa uvažovanie o Ondríkovi skončilo a učiteľ mohol zaviesť   chlapca do Banskej Bystrice a pokúsiť sa umiestiť ho v mestskej   škole.
      </tei:p>
      <tei:p>
       V tom čase dedinské deti do mestských škôl neprijímali. Ak sa   niekomu po dojemnom modlikaní alebo za úplatok predsa podarilo   umiestiť chlapčiska v niektorej mestskej škole a dieťa sa veľmi dobre   učilo, odpustili mu — v najlepšom prípade — keď to bolo dieťa celkom   chudobné, polovicu školného. Nebolo podpôr, nebolo nijakej pomoci.   Také boli vtedy časy.
      </tei:p>
      <tei:p>
       Dedinskému učiteľovi sa podarilo — ani nie za úplatok, ale po   starej známosti s riaditeľom — zapísať Ondreja do maďarského   gymnázia. Ondrík chodil do maďarskej školy mnoho kilometrov s   kapsičkou na boku, v ktorej nosil knižky a obed: kúsok suchého   chleba. Cez školský rok pomáhal mamke pliesť, cez letné prázdniny   pracoval za malú plácu na predmestí u bulharských záhradníkov. Anka   sa starala, aby mu zarobila na obuv a odev, preto cez celý svoj mladý   život iba plietla — od svitu až do noci.
      </tei:p>
      <tei:p>
       Práca na poli pre chlapca, ktorého ukrátili o všetky detské hry,   je trpká a otupná. Dieťa kolenačky pleje burinu z hriadky a nevystrie   sa celé hodiny. Zem je skalnatá a tvrdá od suchoty, burina má hlboké   korene a nechce sa poddávať slabým prstom dieťaťa. Koža na rukách sa   poodiera a bolí. Prsty sú meravé a nemožno ich povystierať. Ráno   ziabnu nohy od studenej rosy, cez deň slnko páli na temeno a   zahmlieva sa pred očami od návalu krvi v sluchách. — Drgaj tú zelinu!   — kričí mladý záhradník, ktorý dozerá na robotu a kde-koho pretiahne   bičom, ak sa vystrel čo len na chvíľu, aby si narovnal chrbát.
      </tei:p>
      <tei:p>
       Koncom leta, keď bolo zvlášť sucho a horúco, narukoval mladý   záhradník, ktorý dozeral na chlapcov a dievčatá pri hriadkach, lebo   sa začala prvá svetová vojna. Za ním odišli ešte niekoľkí záhradníci   z predmestia. V baraku za riekou zostali iba dvaja: Mikloš ako gazda,   vycivený a drobný chlapík, ktorého za vojaka neodviedli, a mladý   silák Georg. Chlapci a dievčatá pracovali od tých čias väčšinou bez   dozoru, mnoho šantili a hádzali sa hrudami, nahrádzajúc si radosti   detstva, o ktoré ich obrali.
      </tei:p>
      <tei:p>
       Ivan sa stal plateným pomocníkom, ale svojich nepodporoval. Cítil   sa ukrivdený, že Ondrej chodí do školy, a zazeral na neho cez celý   školský rok. Svoju nenávisť utajoval, nehovoril o nej, iba zatrpknutý   úsmev a zlostný pohľad ponad plece prezrádzal, že nemá rád svojho   brata, ktorému sa podarilo dostať do škôl a zutekať od ťažkej   fyzickej roboty. Zblížili sa iba cez prázdniny, keď Ondrej, uhlinený   a ustatý, prichádzal domov z práce od Bulharov. Ivan ho poľutoval,   ponúkol cigaretami a po nedeliach volával ho i na kolkáreň do   dedinského hostinca. Ondrej nehral. Pozoroval hru a popíjal slabé   pivo, ktoré mu objednal Ivan.
      </tei:p>
      <tei:p>
       Medzitým vojna stravovala ľudí a všetky ich životné potreby, ktoré   cez desaťročia nadobudli. Jesť bolo z roka na rok menej, odev a obuv   tiež vymizli z obchodov. Večerami bývalo po dedinách tma, lebo nebolo   petroleja ani sviečok. Ľudia sedávali smutní okolo ohnísk, rozprávali   sa mnoho o jedle, lebo boli hladní, a spomínali príbuzných a známych,   ktorých vojna nenávratne prežrela alebo odvliekla na front. Líhali si   skoro zvečera, aby nevyhladli ešte viac, a potom snívali zas len o   jedle, najviac o bielom pšeničnom chlebe, ktorého vôbec nebolo.
      </tei:p>
      <tei:p>
       Roku 1917 zjari odviedli k vojsku Ivana a o niekoľko dní aj   narukoval. Po krátkom výcviku vyprevadila ho matka s Annou a Ondrejom   k ovenčenému vlaku, ktorý odchádzal na front. Matka s Annou plakali.   Ondrej bol zamĺknutý, ale Ivan sa iba smial:
      </tei:p>
      <tei:p>
       — Choďte už! — volal na nich z vozňa. — Musím sa poriadne usadiť!   — Potom zmizla jeho kučeravá hlava z obloka a viac sa neukázala. Vlak   sa pohol za hukotu kolies, pokrikovania dievčat a žien, ktoré   zostávali doma, a za mnohohlasného spevu opitých vojakov.
      </tei:p>
      <tei:p>
       V nasledujúcich prázdninách už Ondrej nemohol pracovať u Bulharov,   lebo aj ostatní dvaja, vycivený Mikloš a mladý Georg, museli   narukovať k vojsku. Zeme na predmestí zarástli burinou a bulharské   baraky za riekou sčerneli a spustli.
      </tei:p>
      <tei:p>
       — Čo si len počneme? — zahorekovala matka nad prázdnymi hrncami   pri ohnisku.
      </tei:p>
      <tei:p>
       — Netrápte sa, mati, — ohlásila sa slabuškým hláskom Anna,   sklonená nad svojím pletením. — Pokiaľ ja žijem a pokiaľ budem mať   robotu, neumrieme hladom. — Pochytil ju kašeľ, oči jej horeli a líca   mala rozpálené do červena. — A Ondrej si tiež skončí svoju školu, —   doložila a zhrbila sa ešte viac nad robotu.
      </tei:p>
      <tei:p>
       Ondrej si prisadol k Anninmu pracovnému stolu a pokračoval v   zapletaní opierky, ktorú načal predošlého dňa.
      </tei:p>
      <tei:p>
       Vtom sa otvorili dvere a do izby vošiel notár s podnotárom a dvoma   žandármi. Notár bol bruškatý päťdesiatnik, podnotár nafúknutý mladík   s nepríjemným, škrekľavým hlasom a riedkymi, konopnými vlasmi.   Žandári mali na hlavách čákovy s množstvom kohútích pier a s remeňmi   pod bradou. Tváre mali navlas také, aké mnohí žandári majú: tvrdé,   surové a zamračené.
      </tei:p>
      <tei:p>
       Poobzerali sa. Podnotár ukázal palicou na policu s kuchynským   riadom, poklepal na medené hladidlo a mosadzný mažiarik s   tĺčikom:
      </tei:p>
      <tei:p>
       — Zapíšte tieto tri kusy! — Obrátil sa k matke a doložil: —   Zanesiete to ešte dnes k obecnému richtárovi.
      </tei:p>
      <tei:p>
       Jeden zo žandárov zapisoval, matka a Ondrej mlčali, ohlásila sa   iba Anna:
      </tei:p>
      <tei:p>
       — A načože vám to bude? — smiala sa vyzývavo a premáhala   kašeľ.
      </tei:p>
      <tei:p>
       — Na kanóny! — odpovedal podnotár a premeral ju očami.
      </tei:p>
      <tei:p>
       Notár sa zadíval na stôl, kde ležali Ondrejove školské knihy,   pristúpil k nim, pozrel do zošitov a obrátiac sa k matke, polohlasne   sa vyzvedal:
      </tei:p>
      <tei:p>
       — Váš syn chodí do školy? Ako sa učí? Koľkú triedu skončil?
      </tei:p>
      <tei:p>
       — Štvrtú.
      </tei:p>
      <tei:p>
       — Pošlite ho — zajtra — do mojej kancelárie. Vyskúšam ho. Možno,   že niečo
       <tei:emph>
        z
       </tei:emph>
       neho bude. Potrebujem usilovného chlapca za   pisára.
      </tei:p>
      <tei:p>
       Matka sa vystrela a jej ustarostená tvár vo chvíli omladla:
      </tei:p>
      <tei:p>
       — Dobre, pán urodzený! Ráno o ôsmej bude u vás! — A hneď začala   ukladať hliadidlo s mažiarikom a tĺčikom do košíka, aby ich odniesla   k richtárovi. Notár jej pri odchode posunkom naznačil, aby veci   položila nazad na policu.
      </tei:p>
      <tei:p>
       — Azda ich Pán Boh poslal! — vzdychla si, keď rekviranti boli za   dverami, a mladistvý rumenec ožiaril jej tvár. Celkom inakší, ako   žiaril na tvári osemnásťročnej Anny.
      </tei:p>
      <tei:p>
       Toho večera dlho nemohli zaspať. Spriadali si sny o lepšom živote,   ktorý sa začne nasledujúcim ránom.
      </tei:p>
      <tei:p>
       Kancelária notára bola v Banskej Bystrici naproti parku, v jednom   zo starých poschodových domov. V malej miestnosti s oblokmi do dvora   stáli dva poodierané stoly s niekoľkými stoličkami, pri stenách   police so spismi a zákonníkmi a skriňa s matričnými a daňovými   knihami. Na notárovom stole bol telefón, ktorým denne volali notára,   ak on nevolal svojich spoluhráčov, do kasína na preferans alebo do   známej vinárne k Petráňovi na víno. Ondrej vypočítaval a vyruboval   dane a zapisoval mŕtvych i narodených do matrík.
      </tei:p>
      <tei:p>
       Stôl, za ktorým pracoval, bol začmáraný menom Stuller. Ten istý   podpis sa často opakoval i na rozličných úradných hláseniach a zo   spisov v archíve bolo sa možno dozvedieť, že Stuller bol podnotárom   obvodu a po dlhom odkladaní tiež musel narukovať k vojsku. Možno   preto rekviroval tak horlivo kov na kanóny po dedinách. Z núdze na   jeho miesto zavolal si notár na pomoc Ondreja.
      </tei:p>
      <tei:p>
       Ondrej hneď na druhý deň poumýval stôl, aby sa po Stullerovom   príklade aj on naučil podpisovať ozdobne a nečitateľne. Mohlo by sa   stať, že to bude raz potrebovať.
      </tei:p>
      <tei:p>
       Keď napoludnie zostal v kancelárii sám, vybalil si z papiera obed:   dva kúsky kukuričnej kaše, upečenej na plechu a posypanej   špinavožltým cukrom, obed zapil vodou a pracoval ďalej. Z poschodia   domu, ktoré obýval notár s rodinou, zaznieval klavír. Niekto tam   roztúžene hral — možno — o jari a krajšom živote, ako ho mal Ondrej   Šimčisko a premnohí ľudia na svete.
      </tei:p>
      <tei:p>
       Notár sa vracal do kancelárie len v podvečer, lebo — po dobrom   obede — viazal si sadlo spánkom na ešte horšie dni, ktoré mali prísť.   Bruško sa mu zaokrúhľovalo a on si ho smelo vypúčal proti budúcim   časom mizérie a biedy, v ktorých — podľa ľudovej múdrosti — tuční   mali schudnúť a chudí zakapať. Zíval, pretieral si okrúhle hnedé oči   a pričesával fúzy:
      </tei:p>
      <tei:p>
       — Čo ste obedovali, Ondrejko?
      </tei:p>
      <tei:p>
       Ondrej sa hanbil za svoj obed:
      </tei:p>
      <tei:p>
       — Doma budem obedovať, — odpovedal a červenal sa.
      </tei:p>
      <tei:p>
       Notár sa domyslel:
      </tei:p>
      <tei:p>
       — Od zajtrajška budete obedovať u nás. — Napravil si kravatu a   pobral sa medzi svojich priateľov k Petráňovi na víno, aby mu lepšie   pochutila večera.
      </tei:p>
      <tei:p>
       K dvestokorunovému mesačnému platu, ktorý platili obce, pridával   notár podvyživenému mladíkovi obedy zadarmo; do kancelárie mu ich   nosila sedliacka služobná.
      </tei:p>
      <tei:p>
       Na poschodí domu, na pavlači, bolo vídať prechádzať okrem   služobnej i notárovu obstarnú ženu a niekedy i dcéru v pekných,   dlhých šatách. Bola vážna, podlhovastej, jemnej tváre, pekná a   vysoká, podobná svojej starnúcej matke. Postávala na pavlači a   zamyslene hľadievala do diaľky. Potom vošla do izby, a hneď sa   rozhučal klavír túžbami dievčaťa po vysnenom chlapcovi, ktorého   nemôže nájsť.
      </tei:p>
      <tei:p>
       Ondrej, keď ju niekedy stretol na dvore alebo na ulici, pozdravil   sa jej hanblivo a ona mu vždy poďakovala s milým úsmevom, akoby to   bola urobila Anna, jeho staršia sestra. Po niekoľkých stretnutiach   začala mu nosiť obedy sama. Dobré obedy boli potom ešte lepšie a   jedla bývalo mnoho. Ondrej, mysliac na vyziabnutú mater a chradnúcu   sestru Annu, prinášal si kanvičku a polovicu svojho obeda odkladal   pre svojich doma. Dievča spriadalo s ním rozhovory, vyzvedalo sa na   Ondrejovo rodisko, na jeho otca, sestru i matku a odchádzalo vždy so   zdĺhavým, vážnym pohľadom, ktorý upieralo zo dverí na Ondrejovu tvár.   Ondrej jej bol vďačný za vľúdnosť, ako bol vďačný svojej sestre za   dobrotu, ale nepochopil ju a neprecítil sa. Svet lásky a trýzeň   nešťastných dievčat, ktoré odkvitajú v osamotení ako planá hruška v   šírom poli, kde doletí včela, len ak zablúdi, bol mu ešte   neznámy.
      </tei:p>
      <tei:p>
       Potom sa blížila jeseň a bolo treba rozhodnúť, či Ondrej zostane   pisárom u notára alebo pôjde ďalej do školy. Anna sa domáhala plačom,   aby sa Ondrej poďakoval pánu notárovi a šiel sa zapísať do piatej   triedy. Matka premáhala žiaľ nad hrbiacim sa Anniným tielkom, ale   inak o tom hovorila:
      </tei:p>
      <tei:p>
       — Rada by som bola, keby školu skončil, — prisviedčala Anne, — ale   nevyvládzeme to. Primnoho pracuješ a kašleš, dieťa moje. Ondrej nech   len zostane v kancelárii a nech si školu skončí, keď budú lepšie   časy.
      </tei:p>
      <tei:p>
       Anka nesúhlasila a plakala ďalej. Sestra, ktorá chcela aj umrieť   za lepší život brata, narodila sa iba Ondrejovi Šimčiskovi.
      </tei:p>
      <tei:p>
       Zauzlenú otázku rozriešil notár, ktorý — tak sa zdalo — vedel   čítať na tvárach ľudí, o čom sa rozprávali včera:
      </tei:p>
      <tei:p>
       — Je čas, aby ste sa zapísali do školy, — povedal Ondrejovi istého   popoludnia, keď sa zberal k Petráňovi na víno. — Obedúvať budete u   nás a popoludní mi budete pomáhať v kancelárii. Tak to vymyslela naša   Irma... — Usmial sa, prihladil si fúzy a odišiel.
      </tei:p>
      <tei:p>
       Zhora, z poschodia, zazneli roztúžené skladby o krajšom živote   človeka. Hrala ich notárova dcéra Irma a Ondrej ich počúval a   zasníval sa, lenže nie o Irme. Myslel na svoju matku a sestru Annu,   ktorá mnoho kašle a zohýna svoj chudý chrbátik, ako sa zohýna tenký   vŕbový prút, ktorý má korunu priťažkú.
      </tei:p>
      <tei:p>
       Nasledujúcu zimu za večerov a nocí bola po dedinách ešte väčšia   tma a ľudia ešte viac hovorili a snívali o jedle. Svietilo sa len v   domoch obchodníkov a keťasov dobrým petrolejom, o ktorý títo zlodeji   oklamali nevedomých dedinčanov. Nechýbala im múka, cukor ani masť. Za   úplatky zostávali doma ešte aj vtedy, keď už z dedín narukovali aj   holobradí mladíci a starci, a úplatkami zachraňovali pred frontom aj   svojich synov.
      </tei:p>
      <tei:p>
       O frontoch sa už temer nehovorilo a zvesti o umieraní známych   alebo i príbuzných prijímali sa tupo a bez reptania. Nijaká hrôza   vojny nebola dosť veľká, aby sa ľudia rozhovorili o nej. Iba prípad   starého Zvonára otriasol skleslými ľuďmi a presvedčil ich, že netrpia   všetci rovnako.
      </tei:p>
      <tei:p>
       Starý Zvonár bol za svojich mladých čias obchodníkom a oženil sa s   dcérou bohatého gazdu Kaligulu z osady zvanej Drienok. Po smrti tesťa   osadil sa v Drienku a gazdoval na zdedenom majetku po spôsobe   väčšieho vidieckeho hospodára. Odchoval piatich synov a jednu dcéru,   všetkých dal vyštudovať, nehľadiac na zadlžovanie majetku. Najstarší   sa stal kňazom, dvaja mladší vyštudovali za lekárov, nasledujúci za   inžiniera lesníctva a najmladší za hospodára. A všetci piati mu padli   alebo umreli v poslednom období vojny. Jeho žena Mária sa pomiatla od   žiaľu a utopila sa v kanáli, ktorý vykopali pre bystrickú elektráreň   a — nevedomky — i pre mnohých Zvonárovej žene podobných samovrahov.   Zostala mu len dcéra, ktorá mala vtedy iba pätnásť rokov, učila sa   hudbu a volali ju — podľa vtedajšej módy — Zlatou. Bol to jediný   prípad v okolí, ktorý ešte prebudil záujem biedou ubitých a utrpením   otupených ľudí. Pripomínal im, že nie sú najnešťastnejší medzi   nešťastnými, a to na chvíľu odvrátilo ich pozornosť od vlastných   osudov. Ale po niekoľkých dňoch zabudli aj na tento nezvyčajný prípad   a ponorili sa zase do tmavých večerov zimy, do hladu, skleslosti a   tupého mlčania.
      </tei:p>
      <tei:p>
       Potom prišla vlažná, slnečná jar, ponúkajúca bohatú úrodu, ale na   neobrobených poliach miesto obilia a zemiakov zakorenila sa burina.   Ťažný statok zrekvirovali úrady a vojaci a hladné ženy si so zemou   poradiť nevládali. Nebolo zrna na siatie ani zemiakov na sadenie.   Najstarší ľudia v kraji predpovedali hladomor.
      </tei:p>
      <tei:p>
       Takýmto neobrobeným, burinou zarasteným poľom kráčal starý Zvonár   od osady Drienok na mesto. Vybral si chodník, ktorý viedol ku kopcu   naproti a z kopca zase do doliny, ale bol kratší a veselší ako   zanedbaná mestská cesta. Unavený vošiel do kancelárie notariátu a   sadol si pri dverách na stoličku.
      </tei:p>
      <tei:p>
       Najprv sa rozhovoril s notárom o veciach všeobecných, akoby bol   prišiel len na besedu:
      </tei:p>
      <tei:p>
       — Jar je pekná, ale na poliach rastie planá zelina. Statok mám   zobrali a prasce niet čím pokŕmiť, lebo ženy nevládzu obrábať   zeme...
      </tei:p>
      <tei:p>
       Potom začal rozprávať o svojom živote, akoby aj sám bol tým   zanedbaným poľom, a keď došiel na padlých synov, zlomil sa mu hlas,   sklonil hlavu a vyznal sa, že nemá z čoho žiť a prišiel si pýtať   podporu.
      </tei:p>
      <tei:p>
       — Živitelia mi zahynuli, pán notár, piati synovia, všetci v tejto   prekliatej vojne! Majetok mám zadĺžený, čochvíľa ma spredajú a   zakapem na ulici... — Ženu, ktorá si zúfala a utopila sa, vôbec   nespomenul.
      </tei:p>
      <tei:p>
       Notár ho utešoval, že mu podporu vykoná, a ľutoval dobrých synov,   ktorých poznal osobne:
      </tei:p>
      <tei:p>
       — Škoda mladých životov! Ste mocný človek, nezúfajte si! Na vašom   mieste neviem, ako by som to prežil... Chvalabohu, máte ešte dcérku.   Ona vás neopustí...
      </tei:p>
      <tei:p>
       Podával mu ruku zo súcitu a pre vedomie, že nie je sám so svojím   žiaľom.
      </tei:p>
      <tei:p>
       Starý Zvonár chytil notárovu pravicu do reumatických rúk s   vydutými kĺbmi, zdvihol sa zo stoličky z úctivosti, ale podlomené   nohy ho neudržali a šuchol sa, chrbtom opretý o stenu, na dlážku k   dverám.
      </tei:p>
      <tei:p>
       Notár sa snažil zdvihnúť starého človeka zo zeme, ale sa mu to   nedarilo. Obzeral sa na Ondreja, ktorý do tejto chvíle sedel   stŕpnutý, sklonený nad stolom a vrýval si do pamäti všetky starcove   slová: o zahynutých synoch i o jeho dcére. Príbeh si dopĺňal   Zvonárovou ženou, o ktorej vedel, že ju našli utopenú v   elektrárenskom kanáli. Vytrhnutý z myšlienok hrmotom padajúceho   človeka, nervózne priskočil k dverám, schytil starčeka pod pazuchami   a posadil ho na stoličku.
      </tei:p>
      <tei:p>
       Starý Zvonár sa poďakoval, a kým notár písal dojímavú žiadosť o   podporu pre nešťastného človeka, sedel na stoličke pri dverách s   hlavou podopretou v dlaniach a zdalo sa, že ani nevie, kde je a prečo   ta prišiel.
      </tei:p>
      <tei:p>
       Potom zaklopal ktosi na dvere, jemne a bojazlivo, a do kancelárie   vošlo dievča v čiernych šatách, v širokom slamenom klobúčiku s gumou   pod bradou.
      </tei:p>
      <tei:p>
       — Otec! — oslovilo starca tichým hlasom a chytilo ho dlaňami za   sluchy, — prečo si nás nečakal, ako sme sa dohovorili? Tetuška mi   prisľúbila, že sa presťahuje k nám, alebo my sa môžeme presťahovať k   nej... Neboj sa, budeme sa dobre opatrovať!... — Prešla mu rukou po   tvári a vytiahla si šatôčku, aby si utrela čelo. Nenápadne, obrátená   k dverám, pretrela si aj oči.
      </tei:p>
      <tei:p>
       Starý Zvonár ožil pod dotykom dcériných rúk, zdvihol hlavu a vstal   zo stoličky:
      </tei:p>
      <tei:p>
       — Nič sa mi nestalo, Zlata, — pohladil ju po lícach a zatackal sa   k notárovmu stolu, aby sa podpísal na žiadosť o podporu za padlých   synov. Chytil pero, ktoré mu notár podával, a ťažko naškriabal svoje   meno. — Ďakujem vám, pán notár! Nikdy vám to nezabudnem.
      </tei:p>
      <tei:p>
       Notár ho uistil, že vykoná všetko, aby podporu dostal najneskoršie   do mesiaca.
      </tei:p>
      <tei:p>
       Potom sa rozlúčili podávaním rúk a neobišli ani Ondreja. Podal mu   ruku i starý Zvonár i Zlata. Poblednuté pery sa jej zachveli a oči,   svietivo hnedé, akoby mala priveľmi vlhké. Som... — pošepla mu svoje   meno nezrozumiteľne, priduseným hlasom.
      </tei:p>
      <tei:p>
       A vo chvíli, keď sa k nemu priklonila, ovanula ho vôňa jej tela,   vzrušujúca a sladká ako čerstvý plástový med, ktorý nazbierali včely   z omamných jarných kvetov.
      </tei:p>
      <tei:p>
       Vyprevádzaní notárom, ktorý už pred hodinou mal byť u Petráňa na   víne, odišli.
      </tei:p>
      <tei:p>
       Ondrej Šimčisko zostal v kancelárii sám s tragédiou starého   človeka v hlave a s hrejivým odtlačkom ruky dievčaťa v dlani.
      </tei:p>
     </tei:div>
     <tei:div type="chapter">
      <tei:head>
       KLANICA A JEHO DRUH
      </tei:head>
      <tei:p>
       <tei:emph>
        „Svieti mesiac na nebe,
       </tei:emph>
      </tei:p>
      <tei:p>
       <tei:emph>
        vpusť ma, milá, ku tebe...
       </tei:emph>
      </tei:p>
      <tei:p>
       <tei:emph>
        — Akože ťa vpustiť mám?!“
       </tei:emph>
      </tei:p>
      <tei:p>
       Ondrej Šimčisko zamyslený kráčal hore chodníčkom a cez vrbiny   povedľa Bukoveckej riečky a húdol si túto pieseň. Ďalej ju nevedel a   spieval si ju asi len preto, že myslel na nešťastnú Zvonárovu dcéru a   že mesiac naozaj svietil na nebo, lebo na zemi ležala jesenná hmla,   ktorá odrážala jeho svit nahor do priestoru. V papierovom vrecúšku   niesol štvrť kila hrozna, ktoré denne kupoval Anke, lebo ho za   detstva nikdy nemala a ako dieťa sa mu tešila.
      </tei:p>
      <tei:p>
       Zaľahla, chuderka, práve v ten deň, keď prestalo hriať letné slnko   a nebo sa zachmúrilo. Večer podúval vietor a do dvora cupkali suché   orechy. Klopali na kamene, ako keď kĺby kostnatých prstov udierajú na   vyschnuté drevo. Anka sa tých zvukov bála, ako sa ich obyčajne boja   všetci ťažko chorí, modlila sa, ústa mala červené a líca krásne   ružové. Dnes jej už len líca prekvitajú, lebo ústa jej povädli a   zbledli.
      </tei:p>
      <tei:p>
       Dolu pod dedinou otáčal sa chodník na cestu a odtiaľ už bolo   vidieť svetlo, ktoré sa prebíjalo hmlou zo Šimčiskovie chalupy. Pán   notár, aby sa Ondrej mohol večer doma učiť, napísal lístok   obchodníkovi v dedine a Ondrejova mať, keď lístok zaniesla, dostala   od obchodníka tri litre petroleja. Škoda, že nezastreli oblok, aby si   ľudia nemysleli zle o Šimčiskovie rodine. Lebo celá dedina okrem   obchodníka trávi večery potme.
      </tei:p>
      <tei:p>
       Vošiel do kuchyne. Lampa stála na stole a svietila plným plameňom   a hneď za stolom, na posteli pod holou stenou, ležala Anka vo   farebných perinách. Matka stála pri ohnisku a bola smutnejšia ako   inokedy.
      </tei:p>
      <tei:p>
       — Dobrý večer, — pozdravil sa a podával Anke vrecúško s   hroznom.
      </tei:p>
      <tei:p>
       Usmiala sa, trochu zdvihla ruku, akoby chcela hrozno prijať, ale   vtom prenikavo vykríkla:
      </tei:p>
      <tei:p>
       — Otvorte dvere!
      </tei:p>
      <tei:p>
       Matka skočila k dverám a otvorila ich dokorán.
      </tei:p>
      <tei:p>
       Vtom Anka žalostne zhíkla, ako keď nič netušiace vtáča zdrapia   pazúry jastraba, vystrela sa a hneď stíchla.
      </tei:p>
      <tei:p>
       Mať pristúpila k posteli, naklonila sa nad Ankou, chytila jej   tváričku do oboch dlaní, potom si zdvihla zásterku k očiam a nahlas   zaplakala:
      </tei:p>
      <tei:p>
       — Dieťa moje! Moje dobré dieťa! Otvorila som dvere tvojej dobrej   duši, aby si odletela slobodne...
      </tei:p>
      <tei:p>
       A Ondrej, s vrecúškom hrozna v rukách, iba stál nad posteľou a   nemohol povedať ani slova tomu tielku, ktoré ležalo v posteli a   nehýbalo sa, lebo dýchať nevládalo a veľmi ho bolelo hrdlo. „Čo len   urobila,“ myslel si, „že takto musí od nás preč? Láskavá otrokyňa,   zodrala sa, aby som ja mal všetko potrebné. Preto umrela na chorobu   pľúc!“
      </tei:p>
      <tei:p>
       Matka vytiahla stolovinu, v ktorej schovávala kúsky obhorených   sviec. Zažala tri najväčšie, za seba i za dvoch synov, prilepila ich   na stôl a lampu pritiahla. Potom si kľakla k posteli a modlila   sa:
      </tei:p>
      <tei:p>
       — Prijmite jej dobrú dušu na nebesá... Nemala hriechu a žila len   pre druhých. Vezmite ju pod svoju ochranu a nedajte jej zahynúť!   ...
      </tei:p>
      <tei:p>
       A Ondrej, prv ako by si bol kľakol k posteli, vyhodil otvorenými   dvermi vrecúško s hroznom; údy mal meravé, preto ho všetky šľachy v   ruke zaboleli. Potom zavrel dvere a kľakol si vedľa matky. Nemodlil   sa, iba hľadel na Ankinu tvár, plakal a staval si otázky: Prečo   musela odísť? Ak je Boh spravodlivý, čo je na tomto spravodlivé?
      </tei:p>
      <tei:p>
       Kľačal dlho, kým matka šeptala modlitby. Potom, znavený a   strápený, navalil sa tvárou na posteľ. Pod farbistou perinou cítil   Ankino nehybné telo. Ale necítil si kolená a nevnímal čas.
      </tei:p>
      <tei:p>
       Zrazu bolo počuť vrznúť dvere a kov zarinčal na dlážke   kuchyne.
      </tei:p>
      <tei:p>
       — Čože vystrájate? Azda len neumrela? — opýtal sa studený, ale   dobre známy hlas.
      </tei:p>
      <tei:p>
       Obzreli sa. Pri dverách, rozkročený a zarastený, s puškou na   pleci, s nábojníkmi na opasku a s plecniakom na chrbte stál frontový   vojak Ivan Šimčisko.
      </tei:p>
      <tei:p>
       Anku pochovali a zamĺkli za ňou všetci na mnoho dní. Azda   načúvali, či sa neozve znova po dome jej slabý, detský hlas...
      </tei:p>
      <tei:p>
       Bolo sobotňajšie popoludnie a vtedy prvý raz povedal niečo do   ticha Ivan:
      </tei:p>
      <tei:p>
       — Zomrela... Daromná vec! ... Toľko ľudí umiera.
      </tei:p>
      <tei:p>
       Vyšiel na dvor, dlho tam postával a znova sa vrátil do kuchyne.   Zastal si pri obloku zamyslený a mlčky hľadel do diaľky, akoby bol   duchom veľmi ďaleko.
      </tei:p>
      <tei:p>
       — Taliani nás rozbili... Velitelia poutekali, nuž pobrali sme sa   domov, — hovoril ponad plece, pozerajúc oblokom. Matka s Ondrejom ho   pozorne počúvali.
      </tei:p>
      <tei:p>
       — Tie vojenské handry a pušku som zahrabal do sena. Neodhoďte to.   Môže sa nám to zísť...
      </tei:p>
      <tei:p>
       Oblečený bol do svojich nedeľných šiat a vyčesané strapaté vlasy   podviazal si stuhou, aby mu nepadali do tváre.
      </tei:p>
      <tei:p>
       — Pôjdem preč odtiaľto, len čo sa otvoria továrne. Munduska má   továreň aj pri Veľkom Varadíne. Dám sa ta preložiť... A potom, keď   všetko pôjde dobre, postavím si malý domec niekde pri bystrom potoku   a okolo neho vypestujem krásnu záhradu!... A vy, mama, prídete za   mnou, — doložil a oči sa mu zasnili.
      </tei:p>
      <tei:p>
       Zapískal si vojenský pochod a prstami si vyklepkával takt na   obločnom skle. A keď Ondrej vyšiel do dvora prepíliť dreva na nedeľu,   Ivan si natiahol biele svadobné rukavice po otcovi, aby si neodrel na   vojenčine zmäknuté a pekne formované ruky, a chytil sa píliť z druhej   strany. Ukázalo sa, že je mocný ako húžva.
      </tei:p>
      <tei:p>
       O niekoľko dní odišiel a nepísal ani matke ani bratovi. A dlhé   časy nič nepočuli o ňom.
      </tei:p>
      <tei:p>
       Ondrej chodil ďalej k pánu notárovi, a to na celý deň, lebo všetky   školy v meste zatvorili. Ani v kancelárii sa nepracovalo, lebo   podchvíľou ta prichádzali vojaci, ktorí sa vrátili z frontov, kliali   a vyhrážali sa notárovi, že okrádal ich rodiny o podporu a za   nakradnuté peniaze si vypásal bachor. — Vy! — hovorili mu. Slušnejší   ho oslovovali pánom notárom, a tým naveky zotreli jeho titul   urodzenosti pred celým notariátom, lebo od tých čias ho už nikto tak   úctivo neoslovil.
      </tei:p>
      <tei:p>
       Notár si potrhával fúzy, krv sa mu tisla do tvári a kričal, že sa   nedá urážať a nikoho sa nezľakne. Pri jeho stole, o múr opretá, stála   nabitá poľovnícka puška. Poškuľoval na ňu a pohadzoval rukami. Vojaci   sa posmešne uškŕňali a odchádzali s veľkým treskotom dverí.
      </tei:p>
      <tei:p>
       Koncom októbra sa vrátil z frontu i podnotár Stuller. Akú mal   hodnosť pri vojsku nevedno, lebo do kancelárie prišiel v civilnom   obleku. Zvítal sa s notárom a Ondrejovi povedal:
      </tei:p>
      <tei:p>
       — Sedíte za mojím stolom, musíte sa odpratať...
      </tei:p>
      <tei:p>
       Ondrej vstal a začervenal sa hanbou. Obzrel sa na vešiak po svojom   obnosenom kabáte, ktorý mu podaroval Ivan, lebo nevedel, čo povedať   pánu notárovi na rozlúčku a ako prejsť cez kanceláriu k dverám.
      </tei:p>
      <tei:p>
       Notár ho poľutoval. Pristúpil k nemu, chytil mu ruku do oboch   mäkkých dlaní, usmial sa mu otcovsky a utišoval ho:
      </tei:p>
      <tei:p>
       — Nič sa nebojte, Ondrejko! Choďte si teraz domov a oddýchnite si.   Aj tak nič nemôžeme robiť, keď nás tá zberba podchvíľou znepokojuje.   Sľubujem vám, že si po vás odkážem, len čo sa to všetko trochu   utíši... Dostanete nový stôl. Sem vám ho postavím! — ukázal do kúta   proti dverám, medzi dve police.
      </tei:p>
      <tei:p>
       Ondrej mu bol vďačný. Zavravel čosi ústami, ale hlas mu z hrdla   nevyšiel a oči mu plávali v slzách. Uklonil sa notárovi, schytil   kabát a vybehol na ulicu.
      </tei:p>
      <tei:p>
       Popod stromčeky v hlúčikoch postávali chlapi aj ženy a vzrušene sa   rozprávali, kde všade sa ľudia vzbúrili, kde koho zabili a koho   vyrabovali. Ozbrojení frontoví vojaci vchádzali a vychádzali z   krčiem. Akoby boli hľadali sami seba a seberovných druhov, s ktorými   by mohli podpáliť celý tento svet, lebo sa im zhnusil. Gánili na   všetky strany, akoby sa chceli pomstiť tým, čo nemajú vojenských šiat   a sú bez zbrane. Doma boli, všiváci, a netrpeli na frontoch ako oni!   ...
      </tei:p>
      <tei:p>
       Ľuďmi hýbala revolúcia, ale oni nevedeli o tom. A ulica v   revolúcii je ako nová čarovná rozprávka, ktorá dá zabudnúť na všetky   starosti a žiale, len na urážky a poníženia nie.
      </tei:p>
      <tei:p>
       Zabudol aj Ondrej Šimčisko na všetko, len pocit urážky mu zostal.   Keď ho podnotár chcel poslať preč, mal to urobiť vhodnejším   spôsobom... Chvíľu pozoroval znepokojených ľudí a zbočil do ulice,   ktorá viedla domov, na bukoveckú cestu.
      </tei:p>
      <tei:p>
       Proti nemu šiel zástup Bukovčanov s richtárom Slančíkom popredku,   ktorý niesol slovenskú zástavu bielej, modrej a červenej farby. Hneď   popri Slančíkovi kráčal podrichtár Zverec. Bukovčania spievali: „Hej,   Slováci, ešte naša slovenská reč žije!“ ... A richtár Slančík zavolal   na Ondreja:
      </tei:p>
      <tei:p>
       — Poď s nami, ak si sa nepopánil!
      </tei:p>
      <tei:p>
       Ondrej zastal, díval sa na richtára Slančíka a chcel sa ho opýtať,   kde má ísť a čomu má veriť. O slovenskej zástave a o slovenskom   národe nikdy nepočul, a nechápal, kam putuje celá dedina pod tou   podivnou zástavou. Ale richtár Slančík kráčal ďalej a Bukovčania   prešli popri Ondrejovi, pokračovali v speve a nevšímali si ho.   Pomyslel si, že sa ide porozprávať s matkou a potom pôjde za   richtárom Slančíkom.
      </tei:p>
      <tei:p>
       Bol ešte deň. Medzi vrbinami pri Bukoveckej riečke kmitli sa dve   sivé postavy.
      </tei:p>
      <tei:p>
       — Stoj, slamkahusár! — vystúpil spoza vŕby ozbrojený vojak   ohorenej, hranatej tváre s hustým, tmavým obočím a za ním hneď druhý,   vyšší o pol hlavy a v páse štíhly, hnedých gaštanových očú. — Som   Bohuš Klanica, — povedal prvý, — a chcel by som vedieť, kto si ty!   ...
      </tei:p>
      <tei:p>
       — Šimčisko z Bukovca, — odpovedal Ondrej. — Bývame poniže   dediny.
      </tei:p>
      <tei:p>
       — Ty si Ivanov brat? — usmial sa Bohuš Klanica očami s hustým   obočím, — tak teda vrav! — Podal Ondrejovi ruku a priateľsky mu ju   potriasol. — A tento tu je môj priateľ, — hodil hlavou proti svojmu   druhovi. — Nechceli sme ťa ozbíjať, lebo aj tak nič nemáš. Chceli sme   iba vedieť, čo to za pána ide hore našou dolinou...
      </tei:p>
      <tei:p>
       Bohuš Klanica bol synom chudobnej hrabáčky z Trkockej doliny a   známy pytliak a chytač lesných kún a tchorov. Jeho druha Ondrej   Šimčisko nepoznal.
      </tei:p>
      <tei:p>
       — Videli sme Ivana, — povedal neznámy. — Nasadol na vlak a   oblečený bol v civile. Máš doma jeho pušku a jeho vojenské šaty. Choď   sa do nich preobliecť, aby ťa nepoznali, a príď sem s puškou.   Nezabudni na náboje. Z vrchov sa sťahujú žandári, chceme ich trochu   popreháňať...
      </tei:p>
      <tei:p>
       Tmilo sa. Vietor zavial a zašelestil vrbinami. Azda preto sa   zmocnilo Ondreja vzrušenie.
      </tei:p>
      <tei:p>
       — Hneď sa vrátim! — podal dvom vojakom ruku a utekal k dedine.
      </tei:p>
      <tei:p>
       K domu sa priblížil od chrbta, prešiel drevárňou a schodmi na   povalu. Uležaná kopa sena bola v zadnom rohu povaly pohýbaná. Ivan   iste tam ukryl zbraň. Ondrej sa šuchol po bruchu až pod šindle a   nahmatal pod senom šaty i pušku s nábojmi. Rohatá koza, dojná krava   Šimčiskovie rodiny, dolu v chlieviku na šuchot sena žiadostivo   zabľačala.
      </tei:p>
      <tei:p>
       Rýchle sa preobliekol, schytil pušku a ťažký opasok s nábojmi,   tíško sa spustil schodmi a vytratil sa z drevárne tadiaľ, kadiaľ   prišiel.
      </tei:p>
      <tei:p>
       Pod vŕbami pri riečke Bohuš Klanica a jeho priateľ šúľali si   cigarety z fajkového tabaku do novinového papiera.
      </tei:p>
      <tei:p>
       — Tu si? — privítal ho Klanica veselo. — Ukáž sem tú pušku,   naučíme ťa strieľať. Nesieš ju ako omelo. Vidím, že si to nikdy v   ruke nemal...
      </tei:p>
      <tei:p>
       Chytil Ondrejovu pušku, ukázal mu, ako sa nabíja, ako sa zaistí a   odistí a ako sa strieľa.
      </tei:p>
      <tei:p>
       — Ale ty nebudeš strieľať, — zamiešal sa neznámy, — lebo by si   mohol niekoho i zabiť. My ich chceme iba trochu naplašiť, vystreliť   im ponad hlavy, i keď tento ľud iba týrali a trýznili. Ale ty by si   ľahko mohol trafiť aj hlavu...
      </tei:p>
      <tei:p>
       Bohuš Klanica sa rozosmial a vrátil pušku Ondrejovi.
      </tei:p>
      <tei:p>
       — Sadni a zapáľ si! — Ušúľal Ondrejovi hrubú cigaretu, pripálil,   rozfajčil a vložil mu ju do úst. Ondrej, ktorý nikdy predtým   nefajčil, vťahoval dym hltavo a príjemne sa mu zahmlievalo v   očiach.
      </tei:p>
      <tei:p>
       Spoza roztrhaných oblakov zasvietil na vrbiny mesiac a za   Bukoveckou riečkou, z druhej strany, po bielej ceste od Bukovca   kráčali štyri čierne postavy chlapov s karabínami na pleciach.   Rozprávali sa, nevedno o čom, lebo noc už pokročila a vtedy už mala   slovo Bukovecká riečka. Zvonila a čurkotala, že ľudská reč popri jej   speve bola len živočíšne šomranie.
      </tei:p>
      <tei:p>
       Bohuš Klanica a jeho priateľ kľakli na pravé kolená a zdvihli   pušky k sluchám.
      </tei:p>
      <tei:p>
       — Pozor na klobúky, — povedal ticho Klanicov druh.
      </tei:p>
      <tei:p>
       Vtom sa začalo blýskať pred puškou Klanicu a jeho priateľa a   zahučali výstrely po doline. Čierni chlapi na ceste dali sa na útek.   Jeden z nich spadol a klobúk sa mu odkotúľal. Ale hneď sa pozbieral a   bez klobúka dobehúval ostatných. Najprednejší v behu bol tiež   holohlavý.
      </tei:p>
      <tei:p>
       Ondrej Šimčisko si predstavil odporné tváre tyranov s kohútími   perami na klobúkoch, zacielil a vystrelil na nich všetkých päť   nábojov, ktoré Bohuš Klanica vložil do pušky.
      </tei:p>
      <tei:p>
       Klanica sa obrátil:
      </tei:p>
      <tei:p>
       — Vidím, že si chlap. Bude z teba voľačo. Na šťastie triafať ešte   nevieš, ale sa naučíš!
      </tei:p>
      <tei:p>
       Klanicov priateľ ho iba potľapkal po pleci, zavesil si pušku na   väzy, rozohnal sa z miesta, kde stál, a ako vzpružinou vyhodený   preletel ponad riečku. O chvíľu sa vracal s dvoma čákovmi žandárov,   na ktorých sa potriasali kohútie perá.
      </tei:p>
      <tei:p>
       — Jeden
       <tei:emph>
        z
       </tei:emph>
       nich je deravý, — zvolal spoza potoka, — a   je v ňom aj trochu krvi... — A vtom sa ľahkým skokom prešvihol na   túto stranu.
      </tei:p>
      <tei:p>
       — Kto je to? — opýtal sa šeptom Ondrej Šimčisko. Bohuš Klanica   pošepol:
      </tei:p>
      <tei:p>
       — Tmavý Urda, — a položil mu dlaň na ústa, čo toľko značilo, že sa   viac o tom nehovorí.
      </tei:p>
      <tei:p>
       — No, a teraz pôjdeme! — prehodil si pušku cez plece Bohuš   Klanica. — Buď zdravý a do videnia! — lúčil sa
       <tei:emph>
        s
       </tei:emph>
       Ondrejom.
      </tei:p>
      <tei:p>
       — Do videnia! — doložil jeho priateľ.
      </tei:p>
      <tei:p>
       Pohli sa chodníčkom popri riečke na mesto. Ktohovie, za čo išli   ešte bojovať?
      </tei:p>
      <tei:p>
       Ondrej sa vracal domov. Na povale sa preobliekol do svojich šiat a   vojenské šaty s puškou ukryl zase do sena. Potom tíško vošiel do   kuchyne, kde spala jeho mať.
      </tei:p>
      <tei:p>
       — Spíte? — opýtal sa. — Bukovčanov som stretol so zástavami.   Hrnuli sa do mesta...
      </tei:p>
      <tei:p>
       — Áno, — ozvala sa matka, — richtár rečnil na dedine, že my tu sme   všetci ľudia robotní a chudáci a že cudzie panstvo nepotrebujeme. Čo   sú múdrejší, všetci idú za ním. Aj ja by som bola išla s nimi, ale   nemohla som nechať dom bez dozoru. Richtár Slančík je múdry a   spravodlivý človek...
      </tei:p>
      <tei:p>
       Ondrej si ľahol a zaspal tvrdým spánkom.
      </tei:p>
     </tei:div>
     <tei:div type="chapter">
      <tei:head>
       ŽIVITEĽKA PRÁCA
      </tei:head>
      <tei:p>
       Ľud sa ešte chvíľu búril. Nepokoje a vzbury sa rozrástli po celom   území. Človek bol hladný a otrhaný a nemal čomu žiť. Sľuby   rakúsko-uhorského panovníka a maďarskej vlády nenaznačovali nič   nového a ľud už nechcel žiť po starom. Chcel nový život, prirodzenú   premenu, ktorá zahladí všetky utrpenia vojny, tak ako po nočnej búrke   prirodzene zasvitne krásny slnečný deň. Takto naladených a frontovými   zbraňami vyzbrojených vojakov už štátna moc neovládla. Štát sa   rozpadol podľa národností a všade sa dostávali na povrch tí, ktorých   bolo najviac a najviac vytrpeli.
      </tei:p>
      <tei:p>
       Po dlhej daždivej jeseni konečne prišli tuhé mrazy a napadlo mnoho   práchnivého snehu. Do Bukovca došli chýry, že mesto obsadilo české   vojsko a že si Slováci s Čechmi utvorili svoj vlastný štát. To bol   ten nový prísľub, tá prirodzená premena, na ktorú ľud nevedomky   čakal, a preto ju uvítal ako po búrke jasný slnečný deň. Prestal sa   búriť a chystal sa s chuťou do nového života.
      </tei:p>
      <tei:p>
       Českí vojaci chodili po uliciach mesta v menších skupinách,   vyobliekaní v nových uniformách a obutí v nových bagančiach.   Ozbrojení puškami a ručnými granátmi na žltých opaskoch, usmievali sa   priateľsky všetkým civilom, ktorí sa nebáli vyjsť na ulicu.
      </tei:p>
      <tei:p>
       Po krčmách bolo veselo. Česi zapíjali svoje bratstvo so   Slovákmi.
      </tei:p>
      <tei:p>
       Za vojskom prichádzali českí úradníci preberať staré a utvárať   nové úrady. Na miesta starých úradníkov, ktorí nevedeli alebo   nechceli úradovať v reči ľudu, nastupovali Česi a kde-tu i Slováci.   Život sa znova rozhýbal, pohli sa továrne a robotníci nastúpili do   práce. — Čo vojna pokazila, mier musí napraviť, — hovorili s   rozjasnenými tvárami a radostne pozerali do pekárskych výkladov, kde   — akoby zázrakom — zjavili sa prvé košíky bieleho pečiva, ktoré si   bolo možno kúpiť voľne a vyplniť si dlhý trýznivý sen o vôni a chuti   pšeničného chleba.
      </tei:p>
      <tei:p>
       Na námestí sa mnoho rečnilo, najmä v mene robotníkov a roľníkov. A   čím viac robotníkov chodilo počúvať a tlieskať na námestie, tým   ochotnejšie im zvyšovali mzdy. Nový štát s novým, demokratickým   poriadkom ukázal sa lepší a spravodlivejší ako starý   cisársko-kráľovský štát, ktorý rozkúskovali podmanené národy.
      </tei:p>
      <tei:p>
       Ondrej Šimčisko darmo čakal na notárov odkaz; nezavolal ho do   práce, ako mu to bol prisľúbil. Preto sa vychytil ponúknuť sa do   úradov za skromného pomocného pisára za najnižší plat. Zašiel na   okresný úrad i na okresný súd, dlho stál pri dverách daňového úradu i   finančného riaditeľstva, napokon odvážil sa i na lesné riaditeľstvo   pred samého pána riaditeľa, ale — keď videl pred sebou biedneho,   ošúchaného a plachého mladíka — povedal mu, že ho nemožno prijať za   pisára a za sluhu tiež nie, lebo o tieto miesta sa uchádzajú   legionári a vojnou skaličení vojaci.
      </tei:p>
      <tei:p>
       Potom nasledovali dni, keď iba doma posedúval a mlčal. Azda sa   pretváral na iného človeka a vracal sa z cesty, ktorá zaznávanému   dedinčanovi sľubuje panský kabát, ale s ním i poníženie a psotu.   Myslel na richtára Slančíka, ktorý sa hneval, keď ho posielali do   školy, a dedinskému učiteľovi vyčítal, že navádza mladých ľudí, aby   sa odtrhli od svojich a stratili sa vo svete. „To nie je postup   nahor, to je pád!“ zneli mu v ušiach richtárove slová. Richtár   Slančík bol múdry človek: i v tom prípade mal pravdu.
      </tei:p>
      <tei:p>
       A potom, akoby si bol svoje pisárstvo nadobro spríkril, vybral sa   hľadať si prácu po fabrikách a všelijakých pracoviskách. Najprv   zašiel do zápalkárne a hneď i na pílu. Zastavil sa v súkenke i v   pivovare, vo valcovom mlyne, a napokon i na väčších stavbách, pritom   mnoho myslel na Bohuša Klanicu a jeho priateľa, ktorí ho boli   zastavili pri Bukoveckej riečke. Cítil v duši radosť, že sa vnútorne   prebojoval k týmto ľuďom, že úplne patrí k nim a teraz je už taký ako   oni. Všade, kde prišiel na bránu továrne, opytoval sa na Bohuša   Klanicu a jeho priateľa, či náhodou tam nepracujú, lebo od toho dňa,   čo sa stretli pri riečke, ani Klanicu ani jeho priateľa Urdu nevidel   a nič o nich nepočul. V továrňach nevedeli nič o Klanicovi ani o   Tmavom Urdovi, a keď bola reč o tom, či by Ondreja prijali do hocakej   práce, poobzerali si ho, schudnutého, so slabým hrudníkom a detskými   plieckami, odetého v ošúchanom panskom kabáte, pokrútili hlavou   záporne a zavreli mu bránu pred nosom.
      </tei:p>
      <tei:p>
       Ale Ondrej Šimčisko sa nedal odradiť. Hľadal prácu ďalej aj mimo   mesta, po bližšom i vzdialenejšom okolí, medzitým chodil s richtárom   Slančíkom na odvody, na ktorých ho na jeho nešťastie neodviedli.   Vojenčina ho mohla aspoň na čas zachrániť pred hladom. Keď ho   vyhodili i z tretieho odvodu, richtár Slančík chytil ho za plece a   povedal:
      </tei:p>
      <tei:p>
       — Keby si bol mocný chlap, musel by si si vojenčinu odslúžiť aj   vtedy, keby si hladom skapínal bez roboty. Štát sa o teba nepostará a   tvoja bieda ho nezaujíma. On si žiada iba tvoju službu a niekedy — i   tvoj život. A to nie je v poriadku.
      </tei:p>
      <tei:p>
       Tak zostával Ondrej, ktorý nemal miesta medzi mestskými a   školenými ľuďmi, lebo bol nedoškolený a dedinčan, so svojou matkou v   biede a sám. — Nie som pánom ani robotníkom, — ponosúval sa matke,   postávajúc po kuchyni bezradne, keď bieda doliehala na nich   najtvrdšie. — Takýto človek je ako pivničný kvet, ktorému sa   nedostalo slnka, a nemá preto ani sily žiť na slnku.
      </tei:p>
      <tei:p>
       Matka cítila v tom výčitku sebe i životu, ktorý mu dala, ale   neozvala sa.
      </tei:p>
      <tei:p>
       Po vystupňovanej práci, keď sa pracovalo i na dve smeny a dobre   platení robotníci začínali žiť ako sebavedomí a slobodní ľudia,   doľahla na štáty nezamestnanosť. Sklady boli preplnené, domáci trh   nestačil spotrebovať bezhlavo nahromadené výrobky a zahraniční   obchodníci ich neobjednávali, lebo ich mali vo svojich štátoch tiež   nadbytok. Továrne prepúšťali robotníkov po stovkách a napokon úplne   zastavili prácu. Sedliaci sa zadlžovali a chudobneli, lebo robotníci   si nemohli kupovať ich výrobky. Museli ponúkať svoje obilie mlynárom   a obchodníkom, svoj dobytok mäsiarom a svoje kury, husi, jahniatka a   všetky plody svojej práce odpoly zadarmo pánom, ktorých sa   nezamestnanosť nedotkla.
      </tei:p>
      <tei:p>
       V tie časy, za letného rána, ktoré pre chudobného človeka nebýva   vždy pekné, odchádzala Zuzka Šimčisková z domu s hrabľami na pleci. V   chrbte ohnutá a k zemi naklonená, na hlave vyblednutá stará šatôčka,   pod smutnou tvárou uviazaná na uzlík. Kráčala krokom ťahavým a dlhým,   lebo nohy mala choré. Otvárali sa jej kŕčovými žilami a nevládali   ohýbať tvrdé mužské topánky, ktoré si kúpila v meste u starinára.   Ženské topánky na opuchnuté nohy obuť nemohla.
      </tei:p>
      <tei:p>
       Potom ju bolo vidieť ešte zďaleka na širokej lúke maďarského   statkára. Sklonená nad radky, bokom od mladých hrabáčok, strácala sa   ako načernastý krík borievky v starých sedliackych šatách. Šaty boli   po nebohej matke, lebo na nové peňazí nemala.
      </tei:p>
      <tei:p>
       Ľudia bývajú i bez ľútosti a niekedy mávajú v duši aj zmätok, a to   keď sa dobro a zlo pokmásali v nej. Povedali jej, ubitej, strápenej   žene: — Prečo nejde robiť váš syn? — Tak ju hrabáčky privítali. Ani   nie z ľútosti nad zodratou ženou, ako skôr z uštipačnosti a   márnivosti, aby sa mohlo povedať: Hľa, Uľa Kalinkovie jej to dobre   povedala! Tá to vie povedať, jazyk má riadne podrezaný! ... — A Uľa   Kalinkovie len preto, aby sa zbavila jedovatej, zlej myšlienky a aby   ju takto dvíhali, vmietla biednej žene do očú veľkú životnú trpkosť.   Lebo v tej chvíli bola vzdialená vlastnému vnútru a v duši mala   zmätok.
      </tei:p>
      <tei:p>
       — Ach, — povedala Zuzka Šimčisková, — skoro všetci chlapi z dediny   sú doma, nielen môj syn. Nikde ich do roboty nechcú... — A potom   zaostala smutne zamyslená, aby sa jej už na nič neopytovali.
      </tei:p>
      <tei:p>
       Pravda je, vtedy chlapov nikde do roboty nechceli. Továrne stáli a   na poliach bolo robotníkov dosť. Medzi hrabáčky ísť im neprichodilo,   lebo v tom čase trpeli ľudia ešte i predpojatosťou, že ženská robota   je neslýchaná hanba pre chlapa. Chlap radšej nerobil, len aby sa mu   nesmiali, že vykonáva robotu ženy. A ak ju predsa musel konať,   vykonal ju skryte a potajomky. Preto chlapov v tie časy do ženskej   práce ani nebrali. Nuž iba postávali po dvoroch a trápili sa nad   vlastným životom.
      </tei:p>
      <tei:p>
       Zuzka Šimčisková prichádzala domov večer, vliekla sa dvorom ako   tôňa. Syn Ondrej čakával ju s večerou, ktorú pripravil, ako vedel...   A ona, usmiata a spokojná, tešila sa čerstvým zemiakom, že sú dobre   uvarené a nasucho scedené. Rozsýpali sa v drobných kryštálčekoch ako   práchnivý sneh. — Deň sa mi rýchle minul, — rozprávala mu, — vládala   som ako ostatné.
      </tei:p>
      <tei:p>
       Petrolejová lampa blikala na stole a von, za dverami, postávala   tma...
      </tei:p>
      <tei:p>
       Ondrej Šimčisko, mladík s tmavými vlasmi, s jemnou, bledou pleťou   a s modrými očami matky, nechcel sa vzdať nádeje, že raz predsa len   nájde tú spásonosnú, veľkú živiteľku, ktorú neznámy múdry človek v   ďalekej, dávnej minulosti pomenoval prácou. Bolo ho vídať putovať po   vydratých, od slnka vyprahnutých cestách, v kúrňavách hustého prachu,   ako ho zatláčajú do jarku autá keťasov, zbohatlíkov a vydriduchov.   Odsúdený peší človek, ktorého boháči aj z hradskej vyhnali. Vlečie sa   hladný v úpale slnka, dlaňami si zakrýva tvár pred zámetmi ťažkého   prachu a pritom iba bezradne uvažuje: „Aj vlaky by ste pustili na   cesty, po ktorých chodieva chudobný človek, keby si to žiadal záujem   bohatých, taká je vaša láska k nám. Boháč sa istotne skôr dostane aj   do neba, ako nezamestnaný nájde prácu. Pretisne sa ta svojím veľkým   bruchom. Ale nezamestnaného zaženie vrátnik od každej brány   pracoviska. Lebo nezamestnaný je strašidlo. Vzbudzuje ľútosť i odpor   ľudí, vyhráža sa im vychudnutou, kostnatou rukou a vyrušuje ich z   pokojného spánku. Na tvári nosí výraz nesmelosti a strateného   sebavedomia. Poodierané šaty a drôtom stiahnuté topánky odhaľujú jeho   slabinu pred tvárou sveta a spôsobujú mu trýznivú hanbu pred zlými a   hlúpymi ľuďmi, že neobstál v tvrdom boji o každodenný chlieb.“
      </tei:p>
      <tei:p>
       Často prechádzal trhoviskom mesta a vídal tam milosťpanie   úradníkov a obchodníkov, ako kupujú od dedinských ženičiek vajcia i   maslo, kury, husi i jahniatka za drobné, čo sa im náhodou vysypali do   kabelky. Všetky boli rovnako nafarbené, s červenými ústami, s   nakrútenými účesmi, uniformované tvárami i oblečením. Rozoznať ich   bolo možno, iba ak ich nafúkla choroba, alebo ak vyschli do kosti.   Niekedy prešli okolo nich vyfintení hlupáci a pozdravili sa im, že im   bozkávajú alebo líbajú ruky. A paničky blahosklonne prijímali tieto   pozdravy hlupákov a dobre sa cítili, že je reč o oblizovaní ich   nečistých a neužitočných rúk.
      </tei:p>
      <tei:p>
       Paničky si chvastavo pokrikovali ponad chudobných ľudí cez ulicu,   čo všetko idú variť ich kuchárky na obed vtedy, keď Ondrej Šimčisko a   jeho mať a desaťtisíc iných chudákov chradli hladom.
      </tei:p>
      <tei:p>
       Akúže milosť poskytovali tieto tvory svetu? Naučili sa byť   milostivými kedy-tedy k slúžkam, z kresťanskej lásky trochu i k   žobrákom, ale — za dobré bydlo — v každom prípade k manželom. Aký to   bol hlupák, čo im vložil do hláv tento blud milostivosti, aby si ho   vypestovali pre každý krok svojho jalového života, aby pod jeho   záštitou uhýbali práci a pestovali ho v spoločnosti i v manželskej   posteli!
      </tei:p>
      <tei:p>
       Včasráno odchádzal a vracal sa neskoro večer, no niekedy len na   druhý alebo na tretí deň dlhé mesiace bezvýsledne. Žobrať sa hanbil,   zato chodieval občas k bohatším gazdom v dedine na prácu, keď ho   potrebovali. Matka, ak práve pracovala, musela si v taký čas   pripraviť večeru sama.
      </tei:p>
      <tei:p>
       Pri takej príležitosti znova stretol Zvonárovu dcéru Zlatu.   Kráčala na mesto a ako mladá breza vábne sa vlnila v drieku. I teraz   mala široký klobúčik a ľahké čierne šaty, možno preto spájala sa mu v   mysli s cudzím, vzdialeným a nedostupným mestom.
      </tei:p>
      <tei:p>
       Nezbadala ho, a dobre bolo tak, lebo šiel ufúľaný a s kosou na   pleci od gazdu Hrína, ktorému bol kosiť ďatelinu.
      </tei:p>
      <tei:p>
       Deva zmizla na zákrute cesty a tak mu zostala v pamäti. A   kedykoľvek neskôr na tú zákrutu pozrel, zakaždým si ju tam   pričaroval, ako v širokom klobúčiku a v ľahkých čiernych šatách   zahýba za vrbiny...
      </tei:p>
      <tei:p>
       Nezamestnanosť trvala už celé tri roky a hladná chudoba chorela a   mrela. V tie časy si v našom štáte dobre žili len statkári,   obchodníci, špekulanti a úradníci, a to väčšinou ani neboli Slováci.   Bol to štát Čechov a Slovákov, v ňom Šimčiskovci boli iba úbohí   bedári, ktorých chodili navštevovať len bezcitní exekútori. „Nech   parom vezme taký život!“ preklínali chudáci sami seba.
      </tei:p>
      <tei:p>
       Čo chcel exekútor u nezamestnaného? Prišiel mu zapísať živiteľku —   kozu, lebo nezamestnaný mal ešte starú chalupu, za ktorú nevládal   zaplatiť dane.
      </tei:p>
      <tei:p>
       Jedinú továreň obchádzal Šimčisko pri svojich potulkách krajom.   Bola to Munduska, v ktorej kedysi pracoval jeho otec a vyučil sa v   nej i jeho brat Ivan. Bál sa stretnúť s ľuďmi, ktorí sa pamätali na   otca, že ho budú ľutovať. Veľká bieda ho predsa prinútila, že   zazvonil i na zamrežovanej bráne nábytkovej továrne. Vrátnik   nevychádzal. Na priestrannom dvore niekoľkí chlapi váľali buky.   Zbadali ho a zadívali sa naňho. Jeden z nich sa rozosmial, hodil   proti nemu hlavou a ostatným hovoril:
      </tei:p>
      <tei:p>
       — Ten, tak sa zdá, chcel by sem za dozorcu...
      </tei:p>
      <tei:p>
       — Postávať nám za chrbtom, — doložil druhý. — Poháňať nás, cicať   mám silu...
      </tei:p>
      <tei:p>
       — Na robotníka veru nevyzerá... — pripojil tretí.
      </tei:p>
      <tei:p>
       Vtom vyšiel z vrátnice starý, na jednu nohu krivkajúci vrátnik, a   ani sa Ondreja neopýtal, čo tam chce, iba ho posielal preč od brány   známym pohybom ruky.
      </tei:p>
      <tei:p>
       Chlapi na dvore dali sa do posmešného rehotu.
      </tei:p>
      <tei:p>
       Posledným miestom, ktoré mienil navštíviť, bola mestská tehelňa, z   ktorej vídal večerami odchádzať uhlinených robotníkov. Zašiel ta za   sparného letného dňa.
      </tei:p>
      <tei:p>
       Tehelňa nemala brány ani vrátnika a prístup do nej bol voľný.   Ondrej Šimčisko vošiel rovno do miestnosti, v ktorej stroj vytláčal   do obdĺžnika sformovanú masu hliny. Pri stroji stál usmievavý mladík   nápadne drobnej postavy a rozrezával hlinu na tehly, ktoré   nedorastení chlapci odvážali po koľaji pod sušne.
      </tei:p>
      <tei:p>
       Práca išla prudko a Ondrej sa zahľadel na stroj a pohyblivé ruky   robotníčok, ktoré ho obsluhovali. Zdalo sa, že si ho nikto nevšíma. V   skutočnosti obzerali si ho, ale len po očku, lebo hlinu chrliaci   stroj im nedal času opýtať sa, čo chce, a obzrieť si ho dôkladne.
      </tei:p>
      <tei:p>
       Stroj ustával, obdĺžnik hliny plazil sa z neho pomalšie, až sa   napokon vliekol ako slimák. Nad strojom sa rozkyvoval a zazvonil   liatinový zvonec, na čo mladík zatlačil železnú páku a stroj   zastavil.
      </tei:p>
      <tei:p>
       — Zas nemáme hliny! — povedal mladík, pristúpil k Ondrejovi,   usmial sa a podal mu ruku: — Som Malko Ďurovčík. Azda by ste chceli   robotu?
      </tei:p>
      <tei:p>
       — Prijal by som hocakú...
      </tei:p>
      <tei:p>
       — Pán majster niekde odbehli, — povedal Malko a poobzeral sa. —   Chýba nám jeden na hline a jeden tu, pri vozíku... — Teraz sa zadíval   na Ondreja, poobzeral si ho, jeho klobúk, šaty, košeľu i topánky.   Usmieval sa. Ale v jeho úsmeve nebolo posmechu, skôr úprimná   náklonnosť sa rozvíjala v ňom. Ako keď sa neznámy stretne s neznámym   a hľadá v ňom svojho priateľa. Zdalo sa, že ten úsmev patrí k   Malkovej detskej tvári, ako patria k nej dve drobné očká, pekne   krojené ústa a múdre, uhlinenou čiapkou zatienené čelo.
      </tei:p>
      <tei:p>
       Spod blízkych sušní, ktoré boli ešte prázdne, bolo počuť naliehavý   krik: — Prečo zase stojíme?!
      </tei:p>
      <tei:p>
       — Hliny nemáme! — odpovedali chlapci, ktorí sa vracali s prázdnymi   vozíkmi.
      </tei:p>
      <tei:p>
       — Pán majster idú! — povedal Malko, rýchle schytil Ondrejovi   klobúk z hlavy a založil mu svoju čiapku. Čiapka bola malá, zachytila   sa Ondrejovi na temene.
      </tei:p>
      <tei:p>
       — Zložte si mašľu! — pošepol a vykročil majstrovi naproti,   opálajúc Ondrejovým klobúkom.
      </tei:p>
      <tei:p>
       — Prečo zase stojíme? — rozkričal sa majster.
      </tei:p>
      <tei:p>
       — Nestačia nám na hline! — odpovedal Malko. — Ale tu je jeden súci   chlapík, núka sa do roboty...
      </tei:p>
      <tei:p>
       Majster si uhladil čiernu štetôčku fúzov a pristúpil k Ondrejovi:   — Chcete robiť? — opýtal sa.
      </tei:p>
      <tei:p>
       — Chcem!
      </tei:p>
      <tei:p>
       Obrátil sa k Malkovi.
      </tei:p>
      <tei:p>
       — Vydajte mu čakan, gracu a dobrú lopatu... A hajde na hlinu! —   potľapkal majster Ondreja po pleci.
      </tei:p>
      <tei:p>
       A Ondrej nastúpil. Stalo sa to začiatkom leta v štvrtom roku   nezamestnanosti.
      </tei:p>
     </tei:div>
     <tei:div type="chapter">
      <tei:head>
       DVAJA SVOJI
      </tei:head>
      <tei:p>
       Ondrej pracoval na hline s niekoľkými chlapmi. Medzi nimi boli aj   dvaja Cigáni, ktorí mu hneď za príchodu pripomínali, aké má šťastie,   že ich nešťastný druh, žiarlivý Cigán Bungo, zaklal svoju frajerku a   musel ísť preto do basy. Inak by sa sotva bol dostal do tejto roboty,   lebo Bungo už dlhé roky robil na hline a bol to usilovný robotník. A   Ondrej si musel uvedomiť, že mu je dobre na Bungovom mieste.   Prichodilo sa mu i tešiť z nešťastia a zločinu, že sa Cigán dostal do   podzemia, spasil jeho biedny život a vyniesol ho na slnko. Pracoval   od rána od piatej do večera do siedmej. Cesta do práce i z práce   trvala iba hodinu, ale i robotník sa rád umyje, naraňajkuje a   navečeria i so svojimi sa rád porozpráva, zostalo mu teda spánku   namále. Matka vtedy už pracovať nevládala, ale zdalo sa, že nič viac   si ani nežiada pre svoje šťastie, len aby syn bol zdravý a nezostal   bez práce. Čakávala ho s dobrou večerou, aby mu vynahradila minulé   roky nedostatku a psoty. A Ondrej Šimčisko, v podobnej čiapke ako   Malko Ďurovčík, ktorú málokedy skladal z hlavy, odchádzal z domu na   svite a na mrku sa domov vracal. Vlasy pod čiapkou sparené a zlepené,   veľmi ustatý chodil krokom pomalým a vymeraným ako ostatní robotníci.   Ruky mal ťažké a prsty neohybné. Na nohách baganče a v košeli modrej   farby, navlas takej, akú nosil jeho druh Malko Ďurovčík.
      </tei:p>
      <tei:p>
       Keby sa bol odprvoti tak obliekal ako Malko Ďurovčík, možno, že by   ho vrátnici neboli tak príkro odháňali od brány továrne a páni   majstri, keby mu prácu aj neboli dali, aspoň by sa boli porozprávali   s ním. Robotníci by mu boli poradili, kde a kedy budú prijímať nových   robotníkov. Malka Ďurovčíka mal Ondrej stretnúť skôr.
      </tei:p>
      <tei:p>
       Ak išiel mestom, placho sa pozeral po dievčatách v slamených   klobúčikoch. Tej jednej v takom klobúčiku nemohol sa nijako v mysli   svojej zbaviť.
      </tei:p>
      <tei:p>
       Robota na hline nebola ľahká. Ak bola hlina navlhnutá, bolo možno   na spôsob rýľovania zaboriť do nej lopatu a nahadzovať ju do vozíka.   Ak bola suchá, kopali ju gracami alebo čakanmi. V daždi a mokrote na   hline nepracovali.
      </tei:p>
      <tei:p>
       Naplnený vozík spustili po koľaji dolu briežkom na mlynicu   tehelne, kde čakal na ňu s gracou starý bosonohý robotník Zohor. Z   vozíka vyklopenú hlinu zhŕňal do štvorcovej jamy na kamenné valce,   ktoré sa za zunivého hrmotu proti sebe otáčali.
      </tei:p>
      <tei:p>
       Hneval sa, ak bola hlina privlhká a lepila sa na gracu, lebo ju   bolo treba podchvíľou oškrabávať a začierať ňou do pilín. Jedoval sa,   ak nahodili medzi hlinu kremeň, tvrdý a okrúhly ako veľké vajce.   Kremeň pribrzdil valce, iskril a zapáchal; bolo treba vziať ťažkú   železnú tyč a roztĺcť ho jej hruškovitým koncom. Pracoval ako starý   kosec, pomalým pohybom rúk a drieku, celý deň rovnako. Zdvihol gracu,   zaťal do kopy hliny a rýchle ňou trhol k jame, nad ktorou obkročmo   stál. Naoko sa to zdalo ako zobnutie. Hlina padala na valce. Spodnú   vrstvu obratne schránil, skrútil si tenkú cigaretku a čakal na nový   vozík hliny.
      </tei:p>
      <tei:p>
       Každá práca má svoje tajomstvo. Nájde ho len robotník, ktorý má   rád svoju robotu. Darmo by si napínal sily a náhlil sa s prácou na   mlynici, aby si dlhšie oddychoval, kým novú hlinu dovezú. Vysilíš sa   a vypriahneš ako dýchavičný kôň.
      </tei:p>
      <tei:p>
       Na mlynici si musíš rozdeliť prudký pohyb na pomalý a vydržať s   ním celý deň. Zaťať gracou do hliny a hneď ňou i trhnúť, aby hlina   nestačila doľahnúť na gracu. Lebo ak na ňu doľahne, pridrží ju a   zápasí o ňu s človekom.
      </tei:p>
      <tei:p>
       Bučko Harvan a Jeremiáš, ktorí pracovali na hline, nemali radi   svoju robotu. Bohovali a pľuli na ňu. Mrzela ich práca a pre ňu sa   nenávideli. Pracovali prudko, ale zakrátko, ako ťahá dýchavičný kôň.   Len čo naložili vozík, odhodili lopaty ako odpornú vec. Potom si ich   obyčajne pozamieňali. Hrešili proti svojim nástrojom, ktoré dobrý   robotník má rád práve tak ako muzikant svoje husle. Niekedy sa i   pobili lopatami, ale pri pití a leňošení sa obyčajne pomerili a   objímali. Nenašli zmysel života vo svojej robote.
      </tei:p>
      <tei:p>
       Šimčisko rád mal svoju lopatu. Leskla sa striebrom v oslepujúcich   lúčoch slnka, poslušne krájala mastnú hlinu, a keď prišla na kameň,   výstražne zaškrípala a obišla ho. Jej porisko bolo pevné a hladké,   uspôsobené práve pre jeho dlane. Držal ju v rukách i pri oddychu a na   noc ukladal si ju do čistého vymeteného kúta mlynice, ktorú majster   na noc zamykal.
      </tei:p>
      <tei:p>
       A práve sa mu stalo: Bučko Harvan si namýšľal, že sa mu preto   pracuje zle, lebo má horšiu lopatu. Popravde jeho lopata mala iba   zatupené ostrie a porisko oblepené hrboľmi umliaždenej hliny.   Ulakomil sa na Šimčiskov nástroj, ukradol mu ho z mlynice.
      </tei:p>
      <tei:p>
       Pochytili sa a boli by sa i pobili, ale koľajou od mlynice prihnal   sa majster. Bol to človek statočný, ale navyknutý na nestálych a   obyčajne zlých robotníkov, a preto veľmi krikľavý. Nakričal na nich,   uhladil si štetku čiernych fúzov pod nosom a oddelil ich. Bučko   Harvan zostal na hline, kým Ondreja Šimčiska poslal pod mlynicu k   stroju, ktorý mieša hlinu s vodou a vytláča ju sformovanú a polomäkkú   na plošinu malého vozíka. Na vozíku je rám s oceľovými drôtmi, ktorý   reťaz stláča nadol a sformovanú hlinu reže na tehly. Rámový vozík na   chvíľu odsunie od stroja, aby nakladačky mohli odobrať odrezané tehly   a naložiť nimi vozíky chlapcom, ktorí ich koľajou vyvážajú pod sušne.   Pod sušňami čakajú dievky, ktoré ukladajú surové tehly riedko vedľa   seba a na seba, aby dobre vyschli a nekrivili sa pri vypaľovaní.
      </tei:p>
      <tei:p>
       Malko Ďurovčík, ktorý bol strojníkom tehelne a do toho dňa   pracoval pri vozíku len z núdze, zaučil Ondreja, ako spustiť alebo   zastaviť stroj, ako pridať alebo ubrať vody, ktorá vteká do stroja,   keď je hlina primäkká.
      </tei:p>
      <tei:p>
       — Rám dvíhame pravou rukou, stlačíme ho nadol. Odrezali sme dve   tehly. Vozík od stroja odsunieme a zas ho prisunieme...
      </tei:p>
      <tei:p>
       Ondrej prevzal vozík a pokračoval v práci. Stroj hrmotal a   spieval, nakladačky sa vrtko obracali, chlapci pribehúvali s   prázdnymi vozíkmi a náhlili sa s naloženými. Bola to práca radostná,   tiekla ako riečna voda a zastavila sa iba vtedy, keď sa roztrhol   rámový drôt, ktorý natrafil v hline na kameň, alebo keď na mlynici   nebolo hliny.
      </tei:p>
      <tei:p>
       Malko Ďurovčík odišiel vtedy pracovať do miestnosti, z ktorej   šibali široké remene a s veselým pleskotom poháňali stroj pod bránou   i valce na mlynici.
      </tei:p>
      <tei:p>
       Práca uspokojuje a zdravému človeku radostne je obracať sa v nej.   Nakladačky rady spievajú zabudnuté piesne dediny alebo zamyslené   mlčia pri hukote stroja. Chlapci, bosí a ledva odetí, pribehúvajú s   prázdnymi vozíkmi šantivo a odtískajú ich naložené s vážnosťou   dospelých robotníkov.
      </tei:p>
      <tei:p>
       Pod sušňami spí namodrastý chládok a miestnosťou okolo stroja   previeva biely jas dňa cez dvoje otvorených vrát. Ak stroj chrlí   hlinu rýchlejšie, napnú robotníci svaly aj pozornosť, aby mu   vystačili. Inak by kváder hliny vysotil rámový vozík z koľajničiek,   bolo by treba zastaviť stroj a vozík znova zdvihnúť na koľajničky.   Stratili by niekoľko minút času a hanbili by sa za svoju nešikovnosť.   Ak hlina ide pomalšie, povedia si, že sa chlapi klbčia na hline alebo   že si starý Zohor na mlynici krúti cigaretku. V taký čas si i trochu   zažartujú a pri pomalej práci odpočívajú.
      </tei:p>
      <tei:p>
       Medzi chlapcami motká sa istý Ferko Beláčik, malý odvážač surových   tehál, nedorastený chlapček s končitým starým klobúčikom na hlave a v   nohaviciach do pol lýtok. Vracia sa spod sušní uplakaný, lebo   nezvládze vytisnúť plno naložený vozík. Vytiera si slzy z očú   pästičkami a pozerá sa okolo ako dieťa, ktoré je samo na svete a deje   sa mu krivda.
      </tei:p>
      <tei:p>
       — Čo sa ti stalo, Ferko náš? — opýtajú sa ho nakladačky.
      </tei:p>
      <tei:p>
       Ferko neodpovedá. Pozrie spod končitého klobúčika tmavým smútkom a   tisne naložený vozík plecom na dlhú púť pod sušňami, ktoré sú riedko   odoštené a býva pod nimi tajomná polotma.
      </tei:p>
      <tei:p>
       Keď sa nakladačky dovtípia, prečo je Ferko smutný, ženú ho od   stroja s polovičným nákladom tehál.
      </tei:p>
      <tei:p>
       Tak uteká deň po dni a nič neobyčajné sa na pracovisku neudá.   Ibaže o niekoľko dní vystúpia z práce Bučo Harvan a Jeremiáš s   pripomienkou, že sa viac na tehelňu nevrátia. Ondrej a ostatní   robotníci z tehelne vídajú ich potom v trkockej krčme, kde popíjajú   rum a na odretých husliach kazia staré piesne dediny.
      </tei:p>
      <tei:p>
       Raz sa Malko Ďurovčík zastavil pri Šimčiskovi.
      </tei:p>
      <tei:p>
       — Zajtra je sobota, bude výplata a robíme len do druhej. Mohli by   sme ísť spolu do mesta.
      </tei:p>
      <tei:p>
       — Nemám nič proti tomu, — odpovedal Šimčisko a v duchu hneď videl   široký slamený klobúk pod obstrihaným klenom i milú tvár ním   zatienenú a napokon i dievča, ako stojí na kraji chodníka a niekoho   čaká.
      </tei:p>
      <tei:p>
       Zaumienil si, že si donesie z domu nedeľné šaty, matku pozve do   mesta nakúpiť potrebnej živnosti, aby nemusel ísť za ňou s peniazmi   do dediny.
      </tei:p>
      <tei:p>
       Druhého dňa sa s Malkom vyumývali pod kohútikom vodovodu, z   ktorého jednostaj vytekala tá ľadová šťava zeme, čo ju železné rúry   naberali v úbočí nad tehelňou a napájali ňou ľudí aj stroje. Potom,   oblečení v čistých košeliach a nedeľných šatách, s vlasmi začesanými   nabok, vykročili do mesta. Chvíľami si pozreli do očú, akoby si boli   chceli povedať: Dobre nám je na svete! Ničoho nám netreba, len chceme   zostať spolu. Vo dne i v noci, v práci i pri oddychu, v zápasoch,   nebezpečenstve i v šťastnom pokoji. Nikto nás nesmie odlúčiť, ani   žena ani čas. Prečo sme sa už prv nestretli a nepoznali?
      </tei:p>
      <tei:p>
       — Pochodíme mesto, — povedal Malko, — a v podvečer zájdeme do   hostinca napiť sa vína.
      </tei:p>
      <tei:p>
       Áno, hocikde mohli zájsť. Nebolo medzi nimi rušivej myšlienky. Iba   čo sa slamený klobúčik stále zjavoval Šimčiskovi
       <tei:emph>
        v
       </tei:emph>
       predstave — tu na okraji chodníka pod obstrihaným klenom, tam na   zákrute cesty, čo viedla na mesto. V duchu videl pod tým klobúčikom   jej detskú tvár — podchvíľou mu v mysli zasvietila, ba i šeptom sa   ozvala; musel sa Malkovi prezradiť:
      </tei:p>
      <tei:p>
       — Pôjdeme, — povedal, — azda stretneme aj to dievča, Zvonárovu   dcéru z Drienku. Nosí čierne šaty a má klobúčik zo slamy.
      </tei:p>
      <tei:p>
       Malko zvážnel a zastal:
      </tei:p>
      <tei:p>
       — Odkiaľ ju poznáš?
      </tei:p>
      <tei:p>
       — Z notárovej kancelárie. A nedávno som ju stretol u nás pod   dedinou. Poberala sa na mesto.
      </tei:p>
      <tei:p>
       — Myslíš, že býva v meste?
      </tei:p>
      <tei:p>
       — Tak myslím, lebo sa chystali bývať do mesta. Aj videl som ju v   meste pod stromčekom, ale neviem iste, či som ju naozaj videl, alebo   sa mi to len tak zdalo.
      </tei:p>
      <tei:p>
       Malko sa zamyslel a povedal:
      </tei:p>
      <tei:p>
       — Ak má klobúk, nebude sa s nami rozprávať. Sme obyčajní   robotníci, nie sme páni.
      </tei:p>
      <tei:p>
       Šimčisko nechcel o tom premýšľať:
      </tei:p>
      <tei:p>
       — Nemusíme sa rozprávať, — povedal, — len by som bol rád, keby sme   ju aspoň videli.
      </tei:p>
      <tei:p>
       — Tak poďme! — rozhodol Malko a chytil Ondreja za rameno.
      </tei:p>
      <tei:p>
       Ulica, ktorou kráčali, bola ľudnatá. Postávali po nej chlapi,   ktorí po týždennej robote dostali výplatu a teraz sa pasovali s   pokušením: Poďže sa rozveseliť, odmárni svoje ťažko zarobené peniažky   čo najradostnejšie!
      </tei:p>
      <tei:p>
       Na námestí čakala matka s vŕbovým košíkom na chrbte. Ondrej jej   odovzdal peniaze a chystal sa rozlúčiť. A ona pozrela na Malka s   obavou i otázkou, či jej neodvedie syna a ona zostane opustená? Aj   pokaziť ho môže. Naučí ho piť a chodiť po krčmách za ľahkými   dievkami. Kamaráti už nejedného tak zahubili.
      </tei:p>
      <tei:p>
       — A kdeže sa vy dvaja zberáte? — opýtala sa sklamaná. Tešila sa,   chuderka, že Ondrej pôjde s ňou nakúpiť, čo treba. Potom spolu pôjdu   domov a uvaria si dobrú večeru. A budú si rozprávať, čo kto zažil za   týždeň, lebo v robotné dni nebolo na to síl ani času.
      </tei:p>
      <tei:p>
       — My sa len trochu prejdeme, — povedal jej Ondrej, aby sa   uspokojila.
      </tei:p>
      <tei:p>
       — Nebuď dlho, budem ťa čakať s večerou. Aj vy by ste mohli prísť,   — prihovorila sa Malkovi skoro prosebne, — a mohli by ste aj   prenocovať u nás.
      </tei:p>
      <tei:p>
       Malkovi zvlhli oči. Chytil jej ruku do obidvoch dlaní. — Prídeme,   mamička, prídeme, — povedal jej ticho a podal sa dolu námestím. Ľúto   mu bolo odrazu, že nemal matku, ktorá by jeho priateľovi bola   povedala také láskavé slová.
      </tei:p>
      <tei:p>
       — Zbohom, deti moje, a príďte iste, — povedala mať a pohla sa   priekom do bočnej ulice.
      </tei:p>
      <tei:p>
       — Poďme, — náhlil Malko Ďurovčík, — ale mi ešte niečo o tej dievke   povedz.
      </tei:p>
      <tei:p>
       — Ani neviem, čo by som ti povedal, — zmiatol sa Šimčisko. —   Myslím, že oči jej svietia ako také lieskové oriešky, čo dozreli do   zlata a samy vypadli zo šupín — ani prášok sa z nich ešte   nezotrel...
      </tei:p>
      <tei:p>
       Malko zamĺkol a potom už kráčali dlhým krokom. Hľadali tie oči,   zlatým lieskovým orieškom podobné, medzi mnohými dievčatami, ktoré   chodili po námestí. Mnohé dievčatá mali oči svietivé, ale ani jedna   nemala klobúk zo slamy, a ani jedna nebola v čiernych šatách. Niekedy   sa im zdalo, že ju už vidia, ibaže sa preobliekla do iných šiat a   vzala si iný klobúk. Ale keď ju predišli a nenápadne jej pozreli do   očú, presvedčili sa, že to nie je ona.
      </tei:p>
      <tei:p>
       Ulice mesta pomaly pustli.
      </tei:p>
      <tei:p>
       Tmilo sa. Na nohy sa im zavesila ustatosť. — Napijeme sa vína, —   povedal Malko, — prilepšíme si na biede. — Viedol Šimčiska pod bránu   v rohu námestia, potom do miestnosti s dubovými stolmi a lavicami.   Červenovlasé dievča donieslo im veľké poháre vína. Bolo to treba   vypiť. Starý Zohor sa kedysi prisahal, že víno je nápoj šťastia.   Ondrej s Malkom ho nasilu liali do seba, ale šťastie v ňom nenašli,   lebo pre nich ho tam asi nebolo.
      </tei:p>
      <tei:p>
       No jednako si povedali, že sa pustia s vínom za pasy. Bolo jemne   namodrasté a chutilo korienkami. Striaslo ich po každom glgu, ale oni   zatínali zuby, a predsa ho premohli. Až napokon premohlo ono ich a   zmocnilo sa tela, umu i myšlienok.
      </tei:p>
      <tei:p>
       Prešli im hodiny v mrákotách, keď alkoholom opojený človek zabúda,   že ho niekde milí ľudia v starostiach čakajú. Hodiny mu utekajú,   strácajú sa na okraji vedomia, a on ani nevie, odkiaľ prišiel, kde je   a čo na tom mieste hľadá. Ak sa predsa zableskne v otupenom vedomí   myšlienka na toho, kto mu je najbližší, zviecha sa bezvládny, chorý   človek a vydá sa na cestu.
      </tei:p>
      <tei:p>
       I Šimčiska sa mohla dotknúť taká myšlienka, lebo sa zdvihol,   pomohol vstať i Malkovi a obaja sa pobrali k dverám.
      </tei:p>
      <tei:p>
       Odrazu boli na ceste k dedine. Ani nevedeli, ako sa ta dostali.   Krčma i mesto vypadlo im z pamäti. Malko sa rozplakal.
      </tei:p>
      <tei:p>
       — Nikoho na svete nemám, — pritom objal Šimčiska okolo hrdla. —   Mal som otca, ale mi umrel. Budeme vedno žiť!
      </tei:p>
      <tei:p>
       Šimčisko ho tiež objal, aby nemusel rozprávať, čo sa slovom   vyjaviť nedá.
      </tei:p>
      <tei:p>
       — A to dievča nájdeme. A budeme sa jej prihovárať. Aby si   nemyslela... — Zavzdychal a mlčal. Potom mu bolo chvíľu zle. —   Nepôjdeme už piť, — doložil. — Radšej budeme hľadať to dievča.
      </tei:p>
      <tei:p>
       Došli na zákrutu poniže Šimčiskovie chalupy a Ondrej mu ukázal,   ktorým okrajom cesty šla, ľahká a unášaná azda podvečerom, ako mu   zmizla z očú za mladými vrbinami. Malko postál, naslúchal a pozeral,   akoby ju v tej chvíli sám videl kráčať za kroviská.
      </tei:p>
      <tei:p>
       Z chalupy svietilo vábivé svetlo, ktoré rozprávalo o čistej   izbičke s oválnym stolom naprostriedku. Stôl bol prikrytý obrusom s   modrými tulipánmi, na stole stála lampa a odokrytým oblokom ďaleko   hľadela do noci. A za stolom sedela starenka, načúvala nočným zvukom   zo dvora, na staré pondusové hodiny a na dvere pozerala. — Už idú?   Nie, ešte nejdú. To sa mi iba tak marí. Len aby sa im niečo   nestalo...
      </tei:p>
      <tei:p>
       Premýšľala možno o lampe, koľkých neznámych ľudí privábila do   dvora. Niektorí aj dvere otvorili a tak sa zdalo, zlostili sa:
      </tei:p>
      <tei:p>
       — Zaveste na ten oblok košeľu! Tá vaša čarodejná lampa zasvieti do   očú a človek ide za ňou ako mucha!
      </tei:p>
      <tei:p>
       Boli to zväčša ľudia opití.
      </tei:p>
      <tei:p>
       Malko Ďurovčík a Šimčisko vchádzali vtedy už do dvora a pošepli   si, že sa v chôdzi nepotočia. Dajú si pozor na reči, aby nebolo   badať, že sú opití.
      </tei:p>
      <tei:p>
       Mať ich usadila za stôl. Na sporáku prihrievala dobrú večeru,   ktorú nemohli jesť. Spať sa im žiadalo, zvaliť sa a spať.
      </tei:p>
      <tei:p>
       Pochopila a uložila ich do postelí vo vedľajšej izbe. Potom sa   vrátila k stolu a plakala.
      </tei:p>
     </tei:div>
     <tei:div type="chapter">
      <tei:head>
       NA VRCHDOLINE
      </tei:head>
      <tei:p>
       Akiste pomyslela na dávne detstvo, keď bývala so svojím otcom a   materou v drevenom dome na hornom konci dediny. Boli sedliakmi, mali   mnoho poľa i veľkú záhradu, v stajni tri kravy i jalovicu, kŕdeľ   oviec a na povale veľké pôlty slaniny. Za jarnej noci vzňala sa v   komíne navrstvená sadza a vybúšila do sena pod šindľovú strechu. Dom   rýchle zhorel, nemohli zachrániť ani zvieratá, šatstvo a periny. Bolo   treba predať väčšiu časť pozemkov a postaviť nový dom poniže dediny   na pozemku, ktorý im ponúkla obec. Dobrí ľudia radili postaviť ho z   kameňa, ale otec potriasali hlavou.
      </tei:p>
      <tei:p>
       — Nie, — hovorili, — nebudem ja bývať v kamennej jaskyni. Kameň je   studený, nemá duše a drží v sebe vodu.
      </tei:p>
      <tei:p>
       Áno, drevený domec je ako narastený na zelenej úboči. Keby bol z   tehál alebo z kamenia, dýchal by chladom a čnel by do oblohy ako   cudzia vec. Drevený príbytok ostarne časom, pomaly otmavie a skryje   sa medzi stromami ako jarabička v tráve.
      </tei:p>
      <tei:p>
       Nový dom postavili z dobrého dreva, čo voňalo živicou, a ono žilo   i starlo s ľuďmi, ktorí bývali v ňom. Vtedy prišiel k jej rodičom   usmiaty mladík s barančími vlasmi farby žltkastej. — Prišiel som, —   povedal, — páči sa mi vaša dcéra, — a sadol si na lavicu.
      </tei:p>
      <tei:p>
       — A odkiaľ ju poznáte? — opýtali sa otec.
      </tei:p>
      <tei:p>
       — Vídam ju chodiť na potok po vodu. Robím v továrni, kde sa vyrába   zariadenie. Remeslo mám dobré, štyridsať stolárov mi pracuje pod   rukou.
      </tei:p>
      <tei:p>
       Otec premýšľali a mať sa tvárili, akoby nič nepočuli z týchto   rečí, akoby tam ani neboli. Pohrabávali kutáčom v sporáku a drievko   po drievku prikladali na oheň, aby im to dlhšie trvalo.
      </tei:p>
      <tei:p>
       — Čo povieš, Terka, — opýtali sa otec.
      </tei:p>
      <tei:p>
       — Nech si rozhodne Zuzka sama, — odsekli cez plece a prudko   privreli dvierka na sporáku. Potom si sadli na lavicu, otcovi za   chrbát, a začali si obzerať mládenca očami zlého spovedníka, ktorý   sliedi po hriechoch človeka, aby mu ich potom vykričal.
      </tei:p>
      <tei:p>
       A ona, dievčatko šestnásťročné, ohlásila sa z druhej izby:
      </tei:p>
      <tei:p>
       — Vy povedzte!
      </tei:p>
      <tei:p>
       Mladík pootvoril ústa, rýchle vstal a vošiel za ňou do izby.
      </tei:p>
      <tei:p>
       Vtom otec povedali: — No, veru sme prišli o ňu ako pes o chvost!   Hľa, jediné dieťa mi čert vzal!
      </tei:p>
      <tei:p>
       Mať sa dali do plaču:
      </tei:p>
      <tei:p>
       — Nepáči sa mi ten človek, lebo sa naveky rovnako usmieva...
      </tei:p>
      <tei:p>
       A mali pravdu. Človek s barančími vlasmi, jej muž, Pavol Šimčisko,   usmieval sa aj vtedy, keď bol krutý. Ešte pred svadbou ju vyzliekol z   poctivých sedliackych šiat a nanútil jej šaty panské, do ktorých sa   ani nevedela obliecť. Po štyroch rokoch začal piť a málo chodil   domov.
      </tei:p>
      <tei:p>
       Potom odcestoval do Ameriky a o rodinu sa nestaral. Opustil ju a —   možno — aj sám umrel v opustení.
      </tei:p>
      <tei:p>
       Mala s ním troje detí, jedno dievča a dvoch synov. Dcérka Anna   umrela v najkrajšom veku. Najstarší z detí, Ivan, žije kdesi v   neznámom meste a o ňu sa nestará. Najmladší, Ondrej, zostal s ňou   jediný.
      </tei:p>
      <tei:p>
       A o čom nikto nevedel: koľko ráz musela ujsť pred ním za noci a   skryť sa v záhrade s malými deťmi na rukách. Deti v košieľkach a ona   tiež neodetá, zohrievala ich iba vlastným telom. Stávalo sa to vtedy,   keď sa Pavol Šimčisko opil zlou pálenkou a prišiel domov zúrivý. Ak   sa opil len vínom, nebývalo to také zlé. Tam je už možno, neborák, na   pokoji! ...
      </tei:p>
      <tei:p>
       Do obločného skla udrel telnatý motýľ, akoby noc prstom bola   klopla na dušu človeka. Vtedy sa Zuzka Šimčisková strhla, stiahla   lampu na najmenšie svetlo a ľahla si spať.
      </tei:p>
      <tei:p>
       Bol čas obeda a Ondrej sedel s ostatnými robotníkmi na mlynici   tehelne. Sedeli mlčiaci a zamyslení. Blížil sa koniec leta a koniec   roboty. Po lete zhotovené tehly nevyschnú a rozpadnú sa na jesennom   mraze. Robotníci okolo surových tehál sa musia rozísť. Na tehelni   majú zostať len niekoľkí, ktorí budú navážať a ukladať tehly do pecí   a vypaľovať ich na červeno.
      </tei:p>
      <tei:p>
       Pozerali sa na vysoký breh hliny s červenkastými a sivými   vrstvami. Breh sa zarezával do kopca, na ktorom sa leskli koľaje   železnice. Na budúci rok už sotva dovolia uberať hlinu z brehu, lebo   by podkopali koľaje. Tehelňa zmizne a jej robotníci pripoja sa k tým,   ktorí bez práce postávajú po uliciach.
      </tei:p>
      <tei:p>
       Na mlynicu vošiel Malko, ktorý obedúval so starým Zohorom v   blízkom hostinci, lebo nemal matky, ktorá by mu bola nahotovila obed   do kapsy. Tentoraz hľadel na Ondreja ešte vľúdnejšie ako inokedy a   sadol si vedľa neho.
      </tei:p>
      <tei:p>
       — Mám pre teba novinu, — začal. — Túto tehelňu musíme previezť hen   na Drienok, — ukázal cez kopec, spoza ktorého vyčnievala len biela   veža kostola, — lebo tu nám už hlinu brať nedovolia. Podkopali by sme   trať a stalo by sa nešťastie. Tesári a murári už tam pracujú. Stavajú   strojovňu, sušne i baraky. Ja mám rozobrať stroje a tam ich   namontovať. Majster súhlasil, aby si mi pri tom pomáhal. Neboj sa,   voľajako vyžijeme.
      </tei:p>
      <tei:p>
       Ondrej na to nič nepovedal, iba sa zahľadel ponad drienockú vežu   akoby do diaľky a divné úvahy starého Zohora o chlapskom priateľstve   prebiehali mu mysľou: Priateľstvo — vraj — mohol dať chlapcovi do   daru len Boh. Starý Zohor hovorí, že sa začína vtedy, keď chlapec už   vie dobre behať na vlastných nohách a nemusí ho nosiť na chrbte otec   ani mať, a končí sa vtedy, keď vyrastie na mládenca a opanuje ho   žena. Žena vraj vyháňa z jeho srdca Boha, aby sa sama posadila   doň.
      </tei:p>
      <tei:p>
       A starý Zohor ešte hovorieva, že dvaja priatelia za detstva sú ako   dva mládniky na tom istom strome. Zastanú si proti sebe dovtedy   neznámi, sú bosí a štice im padajú do čela. Zahľadia sa na seba a tak   im je, akoby sa už dávno mali radi. A potom chcú naveky byť spolu.   Podelia sa na kúsku chleba a môžu podstupovať biedu, ale jeden   druhého nikdy nezradia. Myslia na seba v bdení a neopúšťajú sa ani vo   snách. A ako dorastajú, niet medzi nimi skrytej myšlienky, ani   myšlienky pre seba. Zlý môže pokaziť dobrého, dobrý planého viesť na   cesty spravodlivých. Môžu i o život prísť, len priateľstvo musí   zostať hrdinské a čisté.
      </tei:p>
      <tei:p>
       Ak vstúpi medzi nich žena a ukazuje im svoju tvár, tvárou im   neublížila. Ona však chce vojsť jednému z nich do duše nohami,   vyzývavými bokmi a celým telom a vyháňať odtiaľ dar, ktorý chlap za   mladi dostal od Boha. Treba ju poslať v čerty, ak priateľstvo má   zostať večné...
      </tei:p>
      <tei:p>
       Také boli úvahy starého Zohora.
      </tei:p>
      <tei:p>
       V meste hodiny odbíjali čas a robotnici sa zas brali do   roboty.
      </tei:p>
      <tei:p>
       Osada Drienok ležala v plytkej priehlbine medzi dvoma kopcami,   ktoré práve pokrývali strniská a holé pásy oráčiny, keď sa k nej   približovali Ondrej Šimčisko s Malkom Ďurovčíkom. Stála tam ako   zakliata a pod jej vŕbami pri potoku spali mnohé bradaté storočia, čo   ich prežila a pozabúdala. Bolo jesenné odpoludnie a Ondrej s Malkom   Ďurovčíkom boli smutní, ako býva v jeseni vták, ktorý neužil dosť   horúcich plodov leta a bojí sa beznádejných, chladných nocí.
      </tei:p>
      <tei:p>
       Smolnatá hlina nad novou tehelňou tvorila celý vrch, ale ju   pokrýval biely mráz, ktorý sa už nechcel poddať zriedeným lúčom   slnka.
      </tei:p>
      <tei:p>
       Popri hlinenom vrchu stáli sušne, obďaleč strojovňa a baraky,   zhotovené z dobrého smrekového dreva. Sušniam chýbali už len podvaly   a koľaje, po ktorých majú behať bosí chlapci za vozíkmi a rozvážať   dary teplej zeme.
      </tei:p>
      <tei:p>
       Z vŕby na vŕbu, ktoré stáli pri potoku, prelietali roztratené   straky. Hľadali si obživu a tak ako rýchle zapadlo slnko, i ony sa —   nevedieť kam — ponáhľali.
      </tei:p>
      <tei:p>
       Ondrej s Malkom vošli do najmenšieho z barakov, usadili sa na   prični v teplom kúte pri železnej piecke, zakúrili do nej trieskami a   odrezkami sosnového dreva. Oheň zapraskotal a pozdravil ich   tymianovou vôňou lesa. — Tu budeme žiť! — povedal Malko a usmial sa.   Pri malej piecke v teple a vôni obidvaja sa rozveselili.
      </tei:p>
      <tei:p>
       Poobzerali si stavby, poprechodili dedinu. Dopýtali sa na dom   starého Zvonára, postáli pred ním a ľutovali, že dievča odišlo so   svojím otcom bývať do mesta. Dievča v slamenom klobúčiku, s   gaštanovými vlasmi, so svietivými očami ako zrelé oriešky   lieskové...
      </tei:p>
      <tei:p>
       Na dvore domu stála žltá brička s hrdzavými obručami a spadnutým   ojom. Tak dávno stála na tom istom mieste, až sa kolesami zaborila do   zeme, lebo nebolo koní, ktoré by do nej priahali. Dve sliepky, čo sa   ponevierali po dvore a zobkali zrnká piesku, zdali sa jedinými   žijúcimi tvormi na opustenom Zvonárovie dvore.
      </tei:p>
      <tei:p>
       O niekoľko dní priviezli zo starej tehelne do Drienka stroje i   nástroje. Medzitým prišli aj betonári, a keď skončili svoju robotu,   chlapci sa mohli chytiť do montovania strojov. Malko povedal   uvážene:
      </tei:p>
      <tei:p>
       — Ľudia, ktorí vedia poraniť skrutku, sú bez citu. Nezaslúžia si   ani, aby sa jej nástrojom dotkli.
      </tei:p>
      <tei:p>
       Po namontovaní strojovne dostali Malko a Ondrej výplatu, ktorá sa   rovnala dvojmesačnému zárobku. Potom už mali iba strážiť tehelňu do   novej jari za malú mesačnú plácu.
      </tei:p>
      <tei:p>
       Piecka žiarila a svietila do tmavých jesenných večerov. Praskalo v   nej smolnaté drevo a rozvoniavala živica po celom baraku, pokiaľ von   studený vietor podúval a zem tvrdla do hĺbky pod bielou námrazou. V   taký čas prácou ukonaní a v duši spokojní ľudia zdravo usínajú.
      </tei:p>
      <tei:p>
       <tei:emph>
        Kdeže ideš, kde sa zberáš?
       </tei:emph>
      </tei:p>
      <tei:p>
       <tei:emph>
        Kdeže ideš, kde sa zberáš?
       </tei:emph>
      </tei:p>
      <tei:p>
       Neznáme dievky šli okolo a spievali túto pieseň. Do vetra sa ťažko   spieva, a komu predsa nedá pieseň pokoja ani v taký čas, keď mu   ľadový závan schytáva najkrajšie slová od úst, aby ich kdesi vo   vrbinách zatarasil a hvizdom svojím prehlušil, tomu srdce prekypuje   tým trápením, čo o ňom pieseň hovorí. A ten, kto takúto pieseň počuje   a nachodí sa v nej, poddáva sa jej citovým silám a padá do jej   zajatia.
      </tei:p>
      <tei:p>
       Malko spal, dýchal si zhlboka. Ale Šimčisko, ktorý zachytil len   kúsok spevu, čo sa s vetrom oprel do obločného skla, myslel na časy,   keď mu bolo dobre. A kedyže bolo Šimčiskovi dobre? Azda vtedy, keď ho   mamka za rúčku vodila. Nuž myslel na rodnú drevenicu a myslel na   svoju mať. A pieseň, čo udrela do obloka, pripomenula mu ju ešte   viac. Akoby v tej piesni nie dievča sa pýtalo milého, prečo ju   opúšťa, ale jeho mať sa ho opytovala, prečo nezostane pri nej.
      </tei:p>
      <tei:p>
       Umáral sa nespavosťou už mnoho nocí. Prikrývka mu bola prichatrná,   zima ho prebúdzala, nedala mu poležať na prični. Podchvíľou   zoskakoval k piecke, prikladal na oheň a udržoval ho dlho do noci. Až   nad ránom usínal a potom, za dňa, býval ťarbavý a neveselý.
      </tei:p>
      <tei:p>
       A teraz, keď vietor zhučal a roztrhal clivú pieseň dievčat, takže   jemu sa len kúsok dostal z nej: práve ten kúsok, zložený zo samých   otázok, ktoré — myslel si — jemu stavia osamotená mať, premohla ho   túžba po domove. Zahľadel sa na Malka i pohladil ho očami po drobnej,   i v spánku usmiatej tvári a pohol sa po prstoch k dverám. Dvere   nadvihol, aby pri otváraní nezaškrípali, a spustil sa k potoku.
      </tei:p>
      <tei:p>
       Na nebi nebolo jedinej hviezdy a podlamovali sa mu nohy po   brázdach a medziach drienockých polí. Možno stáli mu v ceste široké   ploty i čierne kroviská a nútili ho chodiť okľukami, lebo len na   svite budúceho dňa doputoval domov.
      </tei:p>
      <tei:p>
       Ani sa ho neopýtala, prečo sa vrátil. Pochopila svoje dieťa bezo   slov. Obzrela si ho starostlivými očami, akoby pred ňou znova stálo   chlápätko, ktoré kedysi dávno naozaj za rúčky vodila. A on sa   zahľadel do jej hlbokých očú a tak mu bolo, že sa utápa a stráca v   nich.
      </tei:p>
      <tei:p>
       Richtár Slančík vytušil, že Ondreja Šimčiska čosi stihlo a že mu   treba pomôcť, ale jeho trýzeň nepochopil. Navštívil ho za podvečera,   zasadol si s ním v kuchyni a začal mu rozprávať
      </tei:p>
      <tei:p>
       — Mnoho som premýšľal o tom, aký nezdravý je náš život. Keď mladý   človek dorastie, nedostane sa k žene. Strašia ho hriechom, peklom i   chorobami, aby umŕtvili jeho telo. Ale telo sa umŕtviť nedá. Život v   ňom časom prepukne, a mladý človek ochorie na duchu!
      </tei:p>
      <tei:p>
       Ondrej, ktorý sprvu nevnímal, čo mu Slančík vraví, pri posledných   slovách začal pozorne počúvať. Slančík pokračoval:
      </tei:p>
      <tei:p>
       — Všetko sa dá napraviť, ak si človek uvedomí, kde je chyba. Keď   na mne prepukla taká choroba, našiel som si dievčinu, a bolo po   trápení. To musíš urobiť aj ty! Veď — ako naši vrchári vravia: Pre   potechu nieto hriechu! ...
      </tei:p>
      <tei:p>
       Na chvíľu sa odmlčal, položil mu ruku na plece a pološeptom   vravel:
      </tei:p>
      <tei:p>
       — Na Vrchdoline pri papierni idú rozširovať stanicu a stavať nové   koľaje. Prihlás sa zajtra ráno, ale buď tam už pred šiestou, aby ťa   prijali...
      </tei:p>
      <tei:p>
       Potom odišiel a Ondrej Šimčisko mohol premýšľať o tom, či je i   jeho život nezdravý a či sa naozaj i utrpenie skrýva za touto   Slančíkovou pravdou.
      </tei:p>
      <tei:p>
       Nasledujúceho dňa, oblečený po robotnícky, v bagančiach a   tehliarskych nohaviciach, s čiapkou na hlave a rozhalenej košeli,   hlásil sa o prácu na Vrchdoline pri papierni. Na prácu sa podujala   súkromná firma. Prihlásilo sa tam asi štyridsať ľudí, ale prijali z   nich iba dvadsať, mladých a mocnejších, z viacerých okolitých dedín,   medzi nimi i Ondreja, ktorý sa na tehelni vyvinul v mocného a   zdravého chlapa. Kosti sa mu rozrástli, hrudník sa rozšíril a svaly   zatvrdli. Tvár mu zhnedla a zmizla z nej nechlapská bledosť. Ostatní   robotníci, ktorých neprijali, vracali sa domov mlčanliví a smutní, so   sklonenými hlavami.
      </tei:p>
      <tei:p>
       Chlapi dostali fúriky, čakany aj lopaty. Pokládli dosky od strmého   zalesneného brehu a prehodili ich ponad jarok pod ním až k hlbokým   jamám pri stanici a začali podkopávať breh. Štrkovitú zem navážali do   jám, aby ich zarovnali a rozšírili priestranstvo pre nové koľaje.
      </tei:p>
      <tei:p>
       Dozorca, mladý a krikľavý človek červenej tváre, ktorý tam bol iba   na to, aby z podvyživených, dlhé mesiace nezamestnaných robotníkov   vyžmýkal čo najviac potu, podchvíľou hádzal svojou plavou šticou a   pokrikoval:
      </tei:p>
      <tei:p>
       — Poďme, poďme! Neprišli sme sem oddychovať.! Obracajte sa,   chlapi! Chrbát si vystriete doma!
      </tei:p>
      <tei:p>
       Robotníci gánili naňho ponad plece, ale mu nepovedali slova.
      </tei:p>
     </tei:div>
     <tei:div type="chapter">
      <tei:head>
       ZVRATY
      </tei:head>
      <tei:p>
       Chlapov, ktorí naviezli a zarovnali priestranstvo pri stanici a   postavili koľaj i výhybky, prevzala železničná stavebná správa, aby   pracovali ďalej na trati medzi mestom a Vrchdolinou. Aj Ondrej   Šimčisko bol medzi nimi.
      </tei:p>
      <tei:p>
       Robotníci vymieňali podvaly, opravovali násypy a žili si svoj   život pri dvadsaťkorunovej dennej pláci. Dozorca Šimon Húšťava bol   žartovný a priateľský štyridsiatnik s pristrihnutými fúzmi a   prešedivenou hlavou. Za ranného chladu každý deň pracoval za   niektorého robotníka čakanom, niekedy aj dve hodiny, aby sa rozohrial   a aby si robotník odpočinul. Bol tiež robotníkom na trati až do   nedávnych čias.
      </tei:p>
      <tei:p>
       V sobotu sa pracovalo len do poludnia a chlapi dostali výplatu.   Rozchádzali sa s veselšími tvárami ako inokedy, každý k svojej   dedine.
      </tei:p>
      <tei:p>
       Ondrej chodieval domov chodníčkom, ktorý viedol cez horu do   Trkockej doliny. Spustil sa dolu cestou popri potoku Trkotici,   prešiel popri cintoríne a trkockej krčme, ktorá stála poniže na   osamotenom vyhnanisku, a ešte nižšie popri tiež osamotenej chalupe   Klanicovcov, v ktorej bývala vdova po chudobnom roľníkovi Klanicovi,   hrabáčka Klanicová. S jej synom, chytačom zverov, zoznámil sa Ondrej   v revolučných dňoch roku 1918. Dolina vyústila k Bukoveckej riečke na   cestu, ktorá spájala mesto s dedinou.
      </tei:p>
      <tei:p>
       Za sobotňajších popoludní bývalo v krčme živo. Chlapi z priľahlých   dedín a samôt prepíjali tam svoje tvrdo zarobené peniaze. Prepíjali   ich akosi trpko, lebo ich piesne, ktoré zaznievali cez otvorené   obloky, boli zatrpknuté a žalostné.
      </tei:p>
      <tei:p>
       Niekedy sa v trkockej krčme obrátili aj robotníci z tehelne. Cez   otvorený oblok vídal tam Šimčisko Malka Ďurovčíka a temer všetkých   chlapov, ktorí ešte vozili tehly pod sušne. Teraz sa už cítili   mládencami a popíjali s Malkom za jedným stolom. Obsluhovala ich   počerná Madlena, mladá, životom kypiaca dcéra krčmárky Krahule.   Cigáni Bučko Harvan a Jeremiáš, oblečení v čiernych ošúchaných   šatách, hrali im na husliach. Pili s robotníkmi. Za ťažko zarobené   dvadsaťkorunáky prekrúcali piesne vrchovského ľudu a brali ich   falošne. Od tých čias, ako opustili prácu na tehelni, živili sa iba   vyhrávaním po krčmách.
      </tei:p>
      <tei:p>
       Šimčisko ich porovnával so statočnými Cigánmi, ktorí žijú   roztratení po odľahlých osadách. Chudobne oblečení pracujú a trpia s   chudobným ľudom. Žijú i mrú s jeho piesňami. Zachovávajú ich a hrajú   mu ich na svadbách a jeho chudobných hostinách tak, ako si ich sám   cez storočia stvoril a ako ich podnes v srdci nosí. Nekazia a   neprekrúcajú piesne ľudu. Bučko Harvan a Jeremiáš sa v jeho predstave   nijako nepodobali tamtým svojim bratom.
      </tei:p>
      <tei:p>
       Ondrej by sa rád bol zastavil na slovo s Malkom Ďurovčíkom i   ostatnými spolurobotníkmi z tehelne, ale zháčil sa, keď vkročil do   nepriehľadnej krútňavy dymu, kde všetky od alkoholu skrivené tváre   pokrikovali odrazu.
      </tei:p>
      <tei:p>
       V železničnom strážnom domci pod Vrchdolinou žil vysoký a chudý   výhybkár Tomáš Synko, päťdesiatnik a vdovec s veľkým červeným nosom.   Ondrej Šimčisko sa niekoľko ráz s ním zahovoril, keď Tomáš obchádzal   trať. Za jesenných dažďov a tuhej zimy, ak robotníci pracovali blízko   strážneho domca, pozýval ich k sebe na poludňajší oddych. V taký čas   Ondrej a jeho druhovia zohrievali si u Tomáša svoje chudobné   polievky.
      </tei:p>
      <tei:p>
       Tomáš mal dcéru, ktorá sa v ničom nepodobala svojmu otcovi. Malé   tmavé, figliarske oči a jej štíhla, nevysoká postava vznášala sa pri   chôdzi tým zvláštnym pohybom, ktorý pripomínal Ondrejovi kus zasnenej   minulosti...
      </tei:p>
      <tei:p>
       Mária, tak ju volali, skončila v meste niekoľko tried strednej   školy a po smrti matky, ktorá umrela náhle na chorobu srdca,   odhodlala sa opatrovať otca a viesť jeho domácnosť.
      </tei:p>
      <tei:p>
       V rozhovore s robotníkmi bola milá, azda trochu neúprimná a   podlízavá. Z hlúpej samoľúbosti, že okúzľuje, usmievala sa všetkým   chlapom s rovnako zveličenou vľúdnosťou, iba Ondrejovi uštedrila o   málo viac: sem-tam ho potiahla za vlasy, alebo mu ich sama pričesala   vlastným hrebeňom.
      </tei:p>
      <tei:p>
       Cnelo sa jej po živote v meste, po tancoch, zábavách a biografoch,   preto denne posielala na mnohé miesta vlastné fotografie a listy, v   ktorých sa ponúkala do práce. Bolo možno očakávať, že raz odíde zo   strážneho domca, opustí otca a pôjde za svojimi snami bez ohľadu na   jeho starobu.
      </tei:p>
      <tei:p>
       Po polročnej neurčitej známosti s Ondrejom odcestovala do   Bratislavy za telefonistku do nejakej továrne na žiarovky, ktorá bola   majetkom zahraničného kapitálu. Otcovi písala málo a zriedka. Ale či   to bol pozdrav na karte alebo štvorriadkový list, nikdy nezabudla   pripísať pod svoje meno, že pozdravuje i Ondreja Šimčiska a všetkých   ostatných. Tomáš Synko všade s pýchou ukazoval karty a listy svojej   dcéry, preto si robotníci často doberali Ondreja, že bude mať panskú   ženu, ktorá nebude chcieť robiť, musí jej najať kuchárku i slúžku,   kúpiť bicykel a veľkého ušatého psa. Potom, pravda, musí si zmeniť i   povolanie. Plat robotníka mu na to všetko nevystačí.
      </tei:p>
      <tei:p>
       Ondrej Šimčisko sa iba usmieval, keď niektorý z jeho druhov   vyslovil nejaké daromné proroctvo, ale v duši býval pri týchto   žartoch zatrpknutý a nešťastný, že sa dal pomýliť dievke, ktorá mu je   svojím postavením i myslením taká vzdialená, že nikdy jej nebude   roveň.
      </tei:p>
      <tei:p>
       Blížili sa časy nových prevratov. Pod tlakom zdnuka a pre hrozbu   vojny, ktorú pripravovalo Nemecko, chystali sa odísť všetci Česi,   ktorých pražská centralistická vláda — bez ohľadu na záujmy ľudu —   poslala na Slovensko. Boli medzi nimi úradníci, policajti, četníci,   sluhovia, remeselníci, ba i robotníci. Česi začali húfne opúšťať   Slovensko. Odchádzali bez reptania, ale s vierou a prísľubom, že   roztržka medzi dvoma národmi nebude trvalá a že sa o krátky čas znova   vrátia na Slovensko.
      </tei:p>
      <tei:p>
       Továreň na žiarovky, v ktorej pracovala telefonistka Mária   Synková, zastavila výrobu a dievča sa vrátilo bledé a vychudnuté, s   vráskami na tvári, k svojmu otcovi. Málovravná a bez úsmevu   rozprávala sa s robotníkmi len veľmi zriedka, zato tým viac   vysedúvala na lavičke pri Ondrejovi cez poludňajšie prestávky a sama   mu prihrievala obed. Ondrej ju poľutoval:
      </tei:p>
      <tei:p>
       — Netrápte sa, — hovoril jej potichu, dívajúc sa na ňu ako na   kúsok zasnenej minulosti. A znova sa mu pozdávalo, že sa v niečom   podobá jeho neurčitej, ale najmilšej milej z dávnych čias, ako sa to   stáva ľuďom, ktorí raz stretli aj neumierajúcu lásku: v črtách iných   ľudí, všade nachádzajú jej svietivú podobu.
      </tei:p>
      <tei:p>
       — Ja sa netrápim, — odpovedala šeptom, pričom sa pokúsila i o   úsmev, ktorý sa jej ale nepodaril, a priklonila sa hlavou k nemu. —   Ustatá som tým životom v meste... Nerada by som sa ta ešte raz... Tu   by som chcela žiť — s dobrým mužom... — A priklonila sa k nemu ešte   viac.
      </tei:p>
      <tei:p>
       Ondrej jej nenápadne stisol ruku a ona mu ju chytila do svojich   studených, trochu vyziabnutých dlaní.
      </tei:p>
      <tei:p>
       Od tých čias často prichádzal do strážneho domca i za soboty a   nedele a odchádzal obyčajne až neskoro večer.
      </tei:p>
      <tei:p>
       Idúcky domov za tmavého večera zazrel Ondrej Šimčisko pri   Bukoveckej riečke dve chlapské postavy. Nápadne sa podobali chlapom,   ktorí ho boli pristavili pred dvadsiatimi rokmi. Stáli pri vrbinách   na tom istom mieste.
      </tei:p>
      <tei:p>
       Oni to boli, Klanica a Urda. Pristavili ho i tentoraz, ale po   priateľsky, ako rodáka a brata.
      </tei:p>
      <tei:p>
       — Kde máte pušky? — opýtal sa ich. — Pred dvadsiatimi rokmi ste ma   tu pristavili s puškami a zdá sa mi, že vás tu nájdem zakaždým, keď   sa niečo strojí.
      </tei:p>
      <tei:p>
       — Pušky sú v sene, — odpovedal Bohuš Klanica, podchytiac si opasok   oboma rukami, — teraz ich nepotrebujeme!
      </tei:p>
      <tei:p>
       Klanicov druh, Tmavý Urda, sa tiež rozhovoril, čo — zdalo sa —   nebývalo jeho zvykom. Pomáhal si širokými posunkami rúk:
      </tei:p>
      <tei:p>
       — Pušky nepotrebujeme. Sme proti Čechom, ty, on i ja, ale nie   proti všetkým. S robotnými Čechmi rozchádzame sa po dobrom. A tí   časom svojich politikov presvedčia, že sme mali pravdu, keď sme si   žiadali tu doma robotu a chlieb. Veď si len pováž, že my dvaja —   ukázal na seba a Bohuša Klanicu, — museli sme sa roky potĺkať   kade-tade po cudzích mestách za chlebom. Práve sa vraciame a myslím,   že teraz to už bude inak.
      </tei:p>
      <tei:p>
       Pohli sa hore cestou k dedine. Išli pomaly, z nohy na nohu, a   rozprávali sa. Všetci traja sa zhodli v tom, že im je i ľúto. Mnohí   Česi sa tu poženili a teraz odvážajú so sebou aj svoje ženy zo   slovenských miest a dedín. Trhajú sa rodiny a je pritom mnoho žiaľu.   Ale musí sa to stať. Bez roboty a chleba sa žiť nedá.
      </tei:p>
      <tei:p>
       Pod dedinou ich dohonil richtár Slančík, ktorý prichádzal od   mesta. Bol vyprevádzať svoje dve vnúčatá a ich matku, vlastnú dcéru,   vydatú za úradníka z Moravy. Bol rozľútostený, ale chlapsky premáhal   žiaľ. Len kde-tu sa mu zatriasol hlas, keď vravel:
      </tei:p>
      <tei:p>
       — Česi odídu a onedlho dohrnú sa nám sem Nemci. Páni, čo politiku   robia, radšej nás predajú Nemcovi, len aby sme sa my, robotní ľudia,   medzi sebou nedohodli. Boja sa našej jednoty, a preto bližší im je   rozpínavý Nemec ako vlastný ľud.
      </tei:p>
      <tei:p>
       Pri Šimčiskovie chalupe sa zastavili a richtár Slančík pološeptom,   ale dôrazne doložil:
      </tei:p>
      <tei:p>
       — Len toľko poviem, že kto chce siahať na život iného národa, nemá   zdravý rozum! Keby ho mal, nechal by každý národ na pokoji, lebo   časom sa mu iste vzoprie a vyženie ho zo svojho domu. Nech si každý   robí svoju vec a spravodlivo spravuje svoj národ doma!
      </tei:p>
      <tei:p>
       Pre politikov, ktorých hlavnou starosťou bolo chrániť svoje   majetky a starať sa hlavne o bohatých občanov štátu, bývalo pravidlom   obrátiť sa po vetre bez ohľadu na statočnosť a česť, len keď to —   podľa ich presvedčenia — osožilo národu. Ich národom však boli   poväčšine ľudia majetní. Tak sa stalo, že pokiaľ sa Nemci chystali   obsadiť územie Čiech a Moravy, slovenskí politici zašli si do   Berlína, aby utvorili „slovenský štát“. Týmto činom — tak sa im zdalo   — navždy zachránili Slovensko pred obsadením Nemcami. Nato Nemci   prekročili hranice Československa a obsadili Moravu a Čechy.
      </tei:p>
      <tei:p>
       Český ľud sa dostal pod nemeckú hrôzovládu, no ľud slovenský na   odtrhnutí Slovenska a na utvorení slovenského štátu účasti nemal.
      </tei:p>
      <tei:p>
       Medzitým rástla a mocnela v slovenskom ľude viera, že jedine   čestné a statočné bolo netrhať sa, ale postaviť sa jednotne nemeckým   fašistom na odpor.
      </tei:p>
      <tei:p>
       V tom čase už Mária Synková čakala dieťa, ktorého otcom mal byť   Ondrej Šimčisko, preto Tomáš Synko, Máriin otec, pohostil Ondreja   hriatou pálenkou a povedal mu do duše:
      </tei:p>
      <tei:p>
       — Ondrík, syn môj, dieťatko, ktoré sa narodí, za nič nemôže.   Nezaslúži si, aby sme ho trestali, veď sa nepýtalo na tento svet.   Musíš mu dať meno, aby nebol z neho potlkeň, prespanča bez otca... —   Díval sa pred seba na stôl a hlboko klonil svoj veľký nos, ktorý v   tomto prípade prezrádzal jeho dobrotu i múdrosť.
      </tei:p>
      <tei:p>
       — Dám! — povedal Ondrej, nahnúc sa dozadu, a začervenal sa pritom   až pod vlasy. — Už som vám to sám chcel povedať...
      </tei:p>
      <tei:p>
       Tomáš Synko mu za to podal ruku ponad stôl a srdečne mu ju stisol.   A Mária, ktorá teraz stála pri ohnisku obrátená chrbtom k nim a   naberala čerstvú horúcu pálenku, pristúpila k stolu s nanovo   naplnenou fľašou, naliala do pohára a prisadla si k Ondrejovi,   objímuc ho okolo hrdla.
      </tei:p>
      <tei:p>
       Otec Synko a jeho zať pili potom dlho do noci. Dohovorili si deň   sobáša a dohodli sa o svedkoch, ktorými mali byť Malko Ďurovčík z   jednej a mladší brat Tomáša, Severín Synko, z druhej strany. Mária   nepila, aby neuškodila dieťaťu.
      </tei:p>
      <tei:p>
       Sobáš bol o tri týždne, odrazu so sobášom Bohuša Klanicu, ktorého   nevesta, práčkina dcéra z predmestia, tiež bola v pokročilom   materstve.
      </tei:p>
      <tei:p>
       Koncom leta toho istého roku prekročili Nemci aj hranice Slovenska   a hnali sa cez jeho územie na sever, proti Poľsku. Vláda slovenského   štátu vystrojila na pokyn Nemcov niekoľko vojenských jednotiek, ktoré   mali vtrhnúť s Nemcami do Poľska a nanovo získať slovenské územia,   ktoré pred krátkym časom obsadili Poliaci.
      </tei:p>
      <tei:p>
       Motorizované divízie nemeckej armády valili sa cestami a vydali   svoj prvý neoblomný rozkaz: „Premáva sa vpravo a predbehuje naľavo!“   Sedliakov, ktorí sa o tomto rozkaze nedozvedeli a poháňali svoje   koníky podľa starého zvyku po ľavej strane, proti prúdu pancierových   netvorov, zmietli z cesty a niekoľkých aj usmrtili. Zvesti o tom sa   rozniesli po celej krajine a ľud sa mocnejšie zatriasol odporom proti   násiliu a surovosti a s nenávisťou sa zahľadel na nemecký hákový   kríž. Ale Nemci to nezbadali, tak ako nezbadá mocnár, keď sa nahnevá   naňho bezmocný a bezmenný tvor. Lebo ten tvor je v jeho očiach taký   malý a slabý, že si ho nehodno všimnúť a vziať na vedomie. Hnali   svoje motory cez doliny, tesne popri nízkych chalupách, ktoré —   zasypané ťažkým prachom — otriasli sa do základov.
      </tei:p>
      <tei:p>
       V jednej z takýchto chalúp, v strážnom domci medzi mestom a   Vrchdolinou, narodil sa Márii Šimčiskovej zdravý chlapec   Ondrejko.
      </tei:p>
      <tei:p>
       Ako raz vkročili Nemci na územie Slovenska, nechystali sa rýchlo   odísť. Ich súkmeňovci, pred storočiami tu osadení Nemcami, a niekedy   aj domáci miešanci, ktorí pretrhli každé spojivo so svojím ľudom, a   tým stratili aj jeho charakter, povystrkovali nemecké zástavy,   organizovali sa do politických a polovojenských útvarov a uplatňovali   si nadvládu nad domácim obyvateľstvom. Rozpínali sa po uliciach, po   vlakoch a krčmách. Na Slovensko čoraz častejšie prenikali zvesti o   ukrutnostiach popáchaných Nemcami v Čechách a v Poľsku, a preto často   sa vyskytovali prejavy nepriateľstva medzi Nemcami a domácim   obyvateľstvom najmä tam, kde sa čapovalo víno alebo pálenka.   Nepriateľstvo sa stupňovalo, keď Nemci začali vyvražďovať Srbsko,   hlboko vnikalo do vedomia ľudu, keď napadli sovietske Rusko a žiadali   vládu slovenského štátu postaviť proti Rusom vlastné divízie. V tom   čase už neskrotní jednotlivci, ktorí sa dostali do neurovnateľnej   protivy s Nemcami alebo s vládou im naklonenou, opustili svoje   príbytky a uchýlili sa do hôr. Odchádzali ozbrojení s nemeckým   gestapom v pätách. Choval a odieval ich ľud, lebo stelesňovali jeho   vôľu: postaviť sa proti nemeckým násilníkom a ich domácim   priaznivcom.
      </tei:p>
      <tei:p>
       Odvážnych pribúdalo, pripájali sa k nim ruskí, francúzski a   juhoslovanskí vojaci, ktorí zutekali z nemeckého zajatia, a mnohí   domáci dobrovoľníci. Začali sa tvoriť partizánske skupiny, ktoré   rástli každým dňom.
      </tei:p>
      <tei:p>
       Zo známych odišiel do hôr len Bohuš Klanica, keď sa najprv   pohašteril v trkockej krčme s nemeckým gestapákom, ktorý sliedil za   partizánmi. Bohuš Klanica mu odňal zbrane a hneď na druhý deň zmizol   do turčianskych hôr, kde sa mal stretnúť so spolubojovníkmi z prvej   vojny. Nechal doma ženu, ktorá porodila pred pol druha rokom druhé   dieťa a tretie čakala v krátkom čase.
      </tei:p>
     </tei:div>
     <tei:div type="chapter">
      <tei:head>
       ROK 1944
      </tei:head>
      <tei:p>
       Blížila sa jar roku 1944, ktorá sľubovala vzrušujúce a neobyčajné   udalosti. Ale Ondrej Šimčisko si vtedy ešte pokojne ďalej pracoval na   trati medzi mestom a Vrchdolinou. Opatroval svojho syna Ondrejka a   dcérku Zuzičku, ktorá sa narodila hneď po synovi v nasledujúcom roku,   často navštevoval i svoju matku pod Bukovcom. Ak si jeho žena   zavzdychala za ľahkým životom bez práce a starostí — nie v domci na   vyhnanisku, ale v ľudnatom, životom kypiacom meste, znechutený a   sklamaný pobudol pri matke i niekoľko dní.
      </tei:p>
      <tei:p>
       Od jari do leta sa lesy natoľko naplnili partizánmi, že sa v nich   nemohli nadlho udržať. Obživu, šatstvo i obuv bolo treba denne   zbierať po domoch a vyvážať do partizánskych dolín na vozoch, lebo   vynášky v batohoch už dávno nestačili. Vozy, i keď zamaskované, boli   čoraz nápadnejšie. Okrem toho železničné úrady hlásili časté atentáty   na vlaky a trate, množili sa útoky partizánov proti Nemcom a ich   domácim spojencom. Žandári, cítiaci s ľudom, pri vyšetrovaní týchto   prípadov usilovne zahládzali stopy po partizánskych útokoch. Nemci,   akokoľvek potrebovali každého vojaka na front, čo sa rútil k nemeckým   hraniciam, museli sa rozhodnúť obsadiť Slovensko a pokúsiť sa zničiť   slovenských odbojníkov, ktorí sa im vynorili za chrbtom práve v   ťažkých chvíľach nemeckého ústupu pred Červenou armádou. Tak sa pohlo   niekoľko pancierových divízií proti hraniciam Slovenska.
      </tei:p>
      <tei:p>
       Vtom partizáni zostúpili z hôr a obsadili niekoľko miest v   hornatom kraji Slovenska. Vojenské posádky odopreli poslušnosť   Hitlerovi naklonenej vláde, pripojili sa k partizánom a štedro   rozdávali zbrane z vojenských skladíšť desaťtisícom civilov, ktorí sa   o ne hlásili. Noc po noc prilietali ruské lietadlá a zhadzovali   partizánom zbrane. Popri slovenských partizánoch, ktorí prebehli k   Rusom z bojujúcej slovenskej armády, čo mala podporovať Hitlerove   vojská na východnom fronte, zoskakovali z lietadiel aj ruskí   partizáni, odborníci v partizánskom boji.
      </tei:p>
      <tei:p>
       V Banskej Bystrici utvorili odbojári svoje vojenské i partizánske   veliteľstvo a vyhlásili povstanie na celom území Slovenska.
      </tei:p>
      <tei:p>
       Všetci chlapi aj mladíci z dediny pri Podbukoveckom potoku, ktorí   neboli vojakmi, spolu so starým vyslúženým vojakom a richtárom   Slančíkom opustili robotu a pobrali sa po stopách Bohuša Klanicu k   partizánom do turčianskych vrchov, kde sa čakalo prvé stretnutie s   nepriateľom. S nimi išli aj všetci chlapi a mladíci z tehelne pod   vedením Malka Ďurovčíka. Len ich bývalí spolupracovníci v tehelni,   muzikanti z trkockej krčmy, Bučko Harvan a Jeremiáš, medzi nimi   neboli.
      </tei:p>
      <tei:p>
       Dvadsaťsedem vyslúžených vojakov z Bukovca hlásilo sa v   bystrických kasárňach k vojsku.
      </tei:p>
      <tei:p>
       Ondrej Šimčisko sa zdržal pri žene a pri matke a nestihol ísť so   Slančíkom. Nahováral ženu, aby sa presťahovala s deťmi pod Bukovec k   jeho matke, ktorá v ostatnom čase slabla a chorľavela. Mária sa pri   týchto rečiach odvrátila a nešla. Zostala v strážnom domci pri   otcovi. Ondrej potom zašiel za matkou a ťažko sa s ňou lúčil. Bola   bledá a triasli sa jej ruky. Chýlilo sa k poludniu, keď skočil na   bicykel a uháňal za rodákmi.
      </tei:p>
      <tei:p>
       Len Ivan Šimčisko, Ondrejov starší brat, ktorý sa pod tlakom   rušných dní vrátil do rodnej dediny, nenarukoval k vojsku a nešiel   ani k partizánom. Vyhrabal svoju starú pušku s nábojmi spod strechy   na povale, kde odpočívala od tých čias, ako bol z nej kedysi Ondrej   vystrelil na maďarských žandárov, vyčistil ju, naolejoval a povedal,   že sa proti Nemcom, ak bude treba, bude brániť sám. Nabral si do   batoha obživy a utiahol sa do blízkych lesov nad Bukovec.
      </tei:p>
      <tei:p>
       Nemecké fašistické vojská nastupovali proti Slovensku z niekoľkých   strán a začal sa boj, v ktorom zahynulo niekoľko desaťtisíc našich   ľudí, ale predsa podlomil silu fašistického Nemecka a priblížil   ukončenie vojny, lebo sa strhol a skončil za chrbtom najťažšieho   hitlerovského frontu, frontu proti Rusom.
      </tei:p>
      <tei:p>
       Človek v hodine smrti býva vždy sám, píše istý český básnik, ktorý   ohnivo miloval život i svet. Ale sú ľudia, ktorí sú často sami aj v   hodinách života. K nim patril, zdá sa, aj Ondrej Šimčisko.
      </tei:p>
      <tei:p>
       Prvý raz si to uvedomil na chodníku, ktorým si skracoval cestu.   Chodník ho viedol smrekovým lesom prudko do kopca, potom sa spúšťal   do vyvýšenej roviny a pretínajúc polia, končil sa pri trati, vedúcej   na Vrchdolinu. Ondrej len chvíľami mohol ísť na bicykli, inak šiel   pešky, tisnúc ho s batohom, zaveseným na kormidle, povedľa seba. Keď   došiel k trati, pokračoval v ceste popri koľajniciach, ktoré   obchádzali stráže povstaleckej armády.
      </tei:p>
      <tei:p>
       Pri strážnom domci pod Vrchdolinou chvíľu postál. Na malom dvorci   pred domom v piesku hrali sa jeho dve deti. Nezbadali ho a on sa im   už neprihovoril, aby sa nemusel lúčiť znova. Nasadol na bicykel a   hnal ho teraz už rovnou cestou cez úzku zalesnenú dolinu.
      </tei:p>
      <tei:p>
       Cesta sa začala dvíhať k hrebeňu pohoria, za ktorým ležala   Turčianska kotlina. Stúpanie bolo prudké, znova musel zosadnúť z   bicykla. Predbehúvali ho autá, osobné i nákladné, na ktorých sa   viezli tu ozbrojení vojaci, tu zas partizáni.
      </tei:p>
      <tei:p>
       — Mor ho! — vykrikovali chlapci s automatmi a pozdravovali sa   zdvihnutou päsťou.
      </tei:p>
      <tei:p>
       Na najvyššom bode prechodu si oddýchol, poprezeral bicykel, či   vydrží cestu dolu druhým svahom pohoria, potom naskočil a letel.
      </tei:p>
      <tei:p>
       Niekoľko minút nijakého auta na ceste nebolo a nikde nebolo vidieť   človeka. Kraj sa zdal vymretý.
      </tei:p>
      <tei:p>
       Na úpätí vrchu žltli sa strniská a červeneli sa slnkom spálené   lúky. Kde-tu kôpky snopov, poukladané do krížov, čakali na gazdu,   ktorý ich zožal i poukladal, ale odviezť ich už nestihol, lebo   odišiel do povstania. Ani na poliach nebolo človeka, ba ani   vtáka-preletáka. O chvíľu sa zjavilo nad nimi iba akési dvojplošné   lietadlo, zakrúžilo nízko nad zemou a zamierilo proti vrchu ponad   cestu, po ktorej sa spúšťal Ondrej Šimčisko.
      </tei:p>
      <tei:p>
       Odrazu zahukotal motor a zaštekal guľomet. Ondrej zoskočil
       <tei:emph>
        z
       </tei:emph>
       bicykla a hodil sa do prícestného jarku, kde zaľahol,   pritisnutý k zemi celým telom.
      </tei:p>
      <tei:p>
       Lietadlo preletelo, ale ihneď sa i vrátilo a znova zaštekal   guľomet, prehlušujúc hukotanie motora. Strely sa zatínali do   odkopaného briežku nad Ondrejovou hlavou, zem sa zosúvala a zakudlilo   sa okolo vyčnievajúcich skál bielym kamenným prachom.
      </tei:p>
      <tei:p>
       Guľomet stíchol a lietadlo odletelo. Ondrej ešte chvíľu poležal,   potom vstal a zbieral svoj bicykel i batoh, ležiaci na ceste.   Poobzeral gumy aj kolesá, či ich strely nezasiahli, nasadol znova na   svoje vozidlo a pokračoval v ceste.
      </tei:p>
      <tei:p>
       — Fašistický oplan! — zašomral si pod nosom. — Ani nevie, kto som,   a strieľa si na mňa ako na zvera...
      </tei:p>
      <tei:p>
       Za vrchy na druhej strane kotliny zapadalo slnko v červenej žiare   horúceho podvečera.
      </tei:p>
      <tei:p>
       Ukonaný dlhou cestou, zastavil sa v prvej dedine za Teplicami na   ceste k Martinu. Vošiel do širokého gazdovského dvora, vtiahol sa s   bicyklom do stodoly, kde prenocoval na čerstvo zvezenej slame.   Gazdovský dvor zdal sa tiež bez chlapov, lebo ráno, keď vyšiel zo   stodoly a chystal sa pokračovať v ceste, okolo stajní postávali len   dve staré ženy, ktoré si ho sotva všimli.
      </tei:p>
      <tei:p>
       Na ceste k Martinu bolo rušno. V rozvírenom prachu, ktorý sa   nestačil usadnúť, prebehúvali ťažké i ľahké nákladné autá, obsadené   vojskom alebo partizánmi, medzi nimi drkotali rebrináky, ťahané   spenenými koňmi. Na vozoch sa viezli chlapi-vojaci ešte neoblečení do   vojenských šiat. Nebolo počuť spevu ani nerozvážnych pokrikov. Chlapi   išli do boja vážne, ako ide odhodlaný človek do osudovej, tvrdej   roboty.
      </tei:p>
      <tei:p>
       Inak to bolo v Martine. Ulice mesta sa otriasali v bojovom   vytržení. Ľudia, starí i mladí, ženy i chlapi, náhlili sa ulicami a   usmievali sa známym i neznámym, akoby povstanie všetkých bolo   stmelilo v nerozlučné, večné bratstvo.
      </tei:p>
      <tei:p>
       Preč boli okresní náčelníci. Miesto nich spravoval celú kotlinu   revolučný národný výbor. Po uliciach chodili ruskí bojovníci, ktorí   už poznali fašistického útočníka v boji a túžili stretnúť sa s ním   znova. Za tmavých nocí pozoskakovali z neviditeľných lietadiel na   výšiny, kde im slovenskí povstalci ohňami svietili na cestu.   Francúzski, srbskí aj poľskí utečenci z koncentračných táborov hnali   sa na autách k horám, kde povstalci rozdávali z vojenských kasární   odvezené zbrane. Tváre im žiarili, akoby v slovenských vrchoch všetci   boli našli svoju slobodnú domovinu.
      </tei:p>
      <tei:p>
       Ak priletelo nad mesto lietadlo s hákovým krížom a ostreľovalo   ulice z guľometu, ľudia na chvíľu zaľahli do parku alebo sa skryli   pod bránami; niektorí bezhlavo strieľali do lietadla zo svojich   zbraní. A keď lietadlo zvrtlo nad kasárne za mesto, aby zhodilo bomby   na vyprázdnené vojenské skladištia, ulice sa znova naplnili ľuďmi a   pouličné zosilňovače opakovali výzvu veliteľstva povstalcov: „Všetci   chlapi do zbrane!“
      </tei:p>
      <tei:p>
       Po výzve zaznel z tlampačov pochod, čo stŕhal a unášal bojovníkov   za strečniansky tunel a na Žilinu, ktorú obsadzovali nemeckí   fašisti.
      </tei:p>
      <tei:p>
       Ondrej, schvátený vírom revolúcie a s mysľou sústredenou na   udalosti okolo seba, nevedomky prešiel celým mestom a spamätal sa až   pri nízkych chalupách na predmestí. Tam pristavil mladého človeka s   pištoľou na opasku a opytoval sa ho na národný výbor.
      </tei:p>
      <tei:p>
       — Musíte sa vrátiť na námestie, — odpovedal mu mladík, — a hľadať   starý župný dom.
      </tei:p>
      <tei:p>
       Richtár Slančík so svojimi krajanmi z Bukovca a s robotníkmi z   tehelne prihlásil sa na revolučnom národnom výbore v Martine, kde sa   často obracali aj viacerí velitelia partizánskych brigád. Od nich sa   chlapci dozvedeli, že Bohuš Klanica je zástupcom veliteľa skupiny v   partizánskej brigáde Veličku. Skupine vraj velí Tmavý Urda a že   bojuje v priestore medzi Žilinou a Strečnom. Napokon prišiel do   miestnosti aj Veličko. Chlapci sa odvolali na Tmavého Urdu i na   Klanicu a požiadali ho, aby ich prijal k sebe a zadelil do Urdovej   skupiny. Veličko im napísal lístok a poslal ich s partizánskou   spojkou do oblasti frontu na štáb, kde ich mal prevziať a zaručiť sa   za nich Urda a Klanica. Ale starého Slančíka s nimi nepustil.   Presviedčal ho, že ho potrebuje ako zástupcu bojujúcich krajanov v   revolučnom národnom výbore a že mu už netreba na staré kolená behať s   automatom po vrchoch, keď povstanie má dosť mladých a zdravých   chlapcov, ktorí skáču po skalách a behajú po strniskách ľahko ako   vietor. A Slančík po dlhom nahováraní, zmierený so svojím osudom,   smutne hľadel z obloka starého župného domu na ulicu, na veľké   nákladné auto, aby aspoň toľko videl, ako nasadajú naň chlapci,   ktorých priviedol. Sedel na stoličke, nakláňal sa do obloka a opieral   si ruky o staré zodraté kolená.
      </tei:p>
      <tei:p>
       Veliteľ mu asi videl do zarmútenej duše, lebo pristúpil k nemu,   potľapkal ho po pleci a podal mu fľašku so slivovicou, aby si vypil   trochu na svoj veľký žiaľ. Slančík si vzdychol a potiahol si z fľašky   dobré dva-tri glgy. Potom sa veliteľ rozlúčil a nechal ho   osamote.
      </tei:p>
      <tei:p>
       Auto sa pohlo a chlapi so zdvihnutými päsťami na pozdrav zmizli za   nárožným domom.
      </tei:p>
      <tei:p>
       Slančík, ktorý ešte chvíľu pozeral na ulicu, odrazu zazrel   blízkeho mu krajana, ako sa s bicyklom a s batohom na kormidle   približuje k bráne župného domu. Hneď potom bolo počuť kroky hore   starými drevenými schodmi a do miestností vkročil Ondrej   Šimčisko.
      </tei:p>
      <tei:p>
       — Práve odišli! — vykríkol Slančík a pleskol rukami. — Že si len   neprišiel o pomyslenie skôr!
      </tei:p>
      <tei:p>
       A Ondrej Šimčisko, ukonaný dlhým putovaním z predošlého dňa a   dotknutý zvesťou, že mu rodáci ušli priam spred nosa, zhodil svoj   batoh na dlážku pri dverách a navaliac sa na lavicu, oprel sa chrbtom   o stenu.
      </tei:p>
      <tei:p>
       — Dones si hore bicykel, aby nedostal nohy, — kriesil ho Slančík z   klesania na duchu. — Potom ti rozpoviem, ako sa to stalo...
      </tei:p>
      <tei:p>
       Ondrej Šimčisko si vzdychol a poslúchol starého, vždy múdreho   richtára Slančíka.
      </tei:p>
      <tei:p>
       Ondrej Šimčisko, keď mu richtár Slančík rozpovedal všetko, čo o   krajanoch vedel, nechal si u Slančíka bicykel a vybehol na ulicu. Z   námestia sa pohýnalo vojenské nákladné auto s vyzbrojenými vojakmi;   bolo jasné, že vojaci idú na žilinský front. Ondrej uprosil   poddôstojníka, sediaceho pri vodičovi, aby ho odviezol do Strečna,   kde sa má pripojiť k partizánom, vyskočil na auto, ktoré zahučalo a   veľkou rýchlosťou hnalo sa na sever.
      </tei:p>
      <tei:p>
       S Klanicom a s ostatnými chlapcami z dediny stretol sa ešte za   večera. Na štábe ho hneď zadelili do skupiny Tmavého Urdu, ktorý   chlapcov za noci nacvičoval, ako má partizán bojovať, ako narábať   zbraňou. Vtedy chlapci prekrstili Tmavého Urdu na Urdu Šedivého, lebo   jeho vlasy boli už viac strieborné ako tmavé, a prezvali ho   „otcom“.
      </tei:p>
      <tei:p>
       Ráno nasledujúceho dňa nastúpili proti Nemcom s povstaleckými   pešiakmi a vojenskou tankovou čatou z Martina do priestoru Strečna.   Bol to prvý boj krajanov od Podbukoveckého potoka, odhodlaný a tvrdý,   ktorý trval štyri burácavé noci a dni.
      </tei:p>
      <tei:p>
       Potom Nemci zaútočili väčšími silami, najmä tankami a hustou   mínometnou paľbou, pritom prenikali lesmi po pravom brehu Váhu na   blízky dostrel k Dubnej skale a zaútočili na povstalcov zboku.   Povstalci museli ustúpiť.
      </tei:p>
      <tei:p>
       Tmavý, teraz Šedivý Urda so svojimi chlapcami sa pri ústupe lesmi   a húštinami nevedomky odtrhol od ostatných partizánov a cez lesy   Malej Fatry dostal sa na hrebeň Veterných hôľ, kde s chlapcami   prenocoval. Na svite nasledujúceho dňa zostúpili Bukovčania do   Turčianskej kotliny, aby po opätovnom zoskupení brigády znovu   nastúpili proti Nemcom. Bojiskom boli tentoraz polia, lesíky a háje   okolo Vrútok a Priekopy, do ktorých vnikali Nemci, sami sebou na smrť   odsúdení, pomocou guľometov, bombardujúcich štúk a ťažkých mínometov.   Druhý prúd fašistických vojakov sa v druhej polovici septembra prebil   od východu na Kraľovany, vtrhol do Turčianskej kotliny a tlačil sa na   pravý úsek povstaleckého frontu.
      </tei:p>
      <tei:p>
       Medzitým stovky anglo-amerických lietadiel prelietali ponad   kotlinu, ale iba jediný raz zhodili niekoľko bômb — viac na domy   Vrútočanov ako na nemecké fašistické pozície. Vtedy sa už nepriateľ   prebil do Turca od Prievidze cez Slovenské Pravno, pohol sa na sever   s tankami a bojujúcich povstalcov pri Martine chystal sa napadnúť od   chrbta.
      </tei:p>
      <tei:p>
       Urdovci, ktorí po týchto bojoch ešte zostali živí, mali sa podľa   rozkazu stiahnuť do priestoru obce Sklabine. Išli odlúčene ako   poslední hlavnou hradskou i povedľa nej, jarkami i chodníčkami,   ostreľovaní nemeckými mínometmi. Vprostred mesta odbočili vľavo a   poľnou cestou popri cintoríne zamierili k vrchom.
      </tei:p>
      <tei:p>
       V poli, na chotári mesta, ešte trieskalo jediné povstalecké delo.   Obrátené dlhou hlavňou proti Dubnej skale, podchvíľou posielalo svoje   hromy medzi nepochopiteľných, ktorí — nevedieť prečo — chceli   zotročiť a iste aj vyhubiť statočné a pokojné, nepanovačné národy.   Maskované haluzami vrbiny, neviditeľné bolo nepriateľským lietadlám,   ktoré stále krúžili nad krajom. Obsluhoval ho starší červenolíci   delostrelec. Vyzeral bezstarostný a vzrušene veselý. Náhle zazrel   delostrelca Tmavý Urda, hneď priskočil k nemu. Tu sa delostrelcovi   vyjasnila tvár a objali sa. Iste by sa boli dlho rozprávali, ale   delostrelec nemal času na reči, musel ďalej obsluhovať svoje delo a   chlapci sa i náhlili, aby čím skorej boli pri svojich. Neskôr sa   prezradilo, že delostrelec je krajan Bukovčanov Pavol Stieranka,   ktorý bol kedysi za detstva priateľom istého Jerguša Lapina.
      </tei:p>
      <tei:p>
       V Sklabini urdovci už nezastihli svojich a nepodarilo sa im   zistiť, ktorým smerom sa podali, preto — odtratení od vlastnej   brigády — pohli sa na vlastnú päsť lesmi Veľkej Fatry na Čremošné,   kde povstalci mali vybudovať obranné postavenia, aby zastavili   nemeckých fašistov v postupe na Banskú Bystricu.
      </tei:p>
      <tei:p>
       Urdovci a s nimi odtratení povstaleckí vojaci, ktorí blúdili lesom   okolo Čremošného, hrešili a preklínali neznáme vojenské veliteľstvo,   ktoré — podľa ich dohadov — vysedávalo si v Banskej Bystrici a   úmyselne zanedbalo obranu Turca.
      </tei:p>
      <tei:p>
       — Za čo padli naši chlapci, veď veliteľstvo nemienilo Turiec   brániť? — pokrikovali lesom a obzerali sa okolo seba, akoby boli   hľadali chýbajúcich, a spomínali po mene všetkých tých rodných, ktorí   už neboli medzi nimi. Vyhrážali sa, že opustia boj iste a pôjdu si   brániť vlastnú dedinu, lebo sú presvedčení, že hlavný veliteľ je   neschopný vojak a že sa Nemci takýmto činom dostanú i do Bukovca.
      </tei:p>
      <tei:p>
       Chlapci nepreklínali bez príčiny. Neraz počuli hromžiť   povstaleckých vojakov na bystrické vojenské veliteľstvo, že nechce   poslať do Turca nijaké posily ani zbrane, ba ani strelivo.
      </tei:p>
      <tei:p>
       — Nešomrite — tíšil ich Urda. — My máme svojich partizánskych   veliteľov a tí sa vyznajú vo svojej veci. Nemám nič proti tomu, keď   sa pôjdeme do Bukovca vyspať, dať sa do poriadku a trochu si   oddýchnuť. Ale potom musíme nájsť svoju brigádu a bojovať s ňou túto   vojnu po chlapsky až do konca.
      </tei:p>
      <tei:p>
       Od Čremošného pustili sa po starej ceste k priesmyku a mlčky   kráčali po hlbokom dne doliny na Vrchdolinu.
      </tei:p>
      <tei:p>
       Poniže Vrchdoliny sa Ondrej odpojil od Urdu a zamieril k strážnemu   domcu svojho tesťa Tomáša Synka. Stretol ho neďaleko domca.
      </tei:p>
      <tei:p>
       — Nechoď k deťom! — zastavil ho Tomáš. — Ak sa sem dostanú Nemci,   môžu sa deti prerieknuť, že si bol doma, a bude s nimi zle. Také   chýry počuť, že schytávajú rodiny chlapov, ktorí bojovali proti nim.   Deti ťa už pomaly zabúdajú, spomínajú ťa veľmi zriedka. O niekoľko   dní ťa celkom zabudnú a my povieme, že nevieme, kde si...
      </tei:p>
      <tei:p>
       — A čo robí Mária? — opýtal sa ho Ondrej.
      </tei:p>
      <tei:p>
       — Išla do mesta, — odpovedal Tomáš. — Obávame sa, že sa tu bude   strieľať. Rada by preniesla deti medzi neznámych ľudí, aby ich Nemci   nepobili pre teba...
      </tei:p>
      <tei:p>
       Tomáš sa netrpezlivo obzeral, akoby sa bál, že ho niekto uvidí   rozprávať sa s ozbrojeným Ondrejom a prezradí Nemcom, že má zaťa   partizána, preto sa Ondrej nakrátko s ním rozlúčil a chystal sa   pokračovať v ceste. Ale nezdržal sa, aby nevošiel potíšku do dvora a   opatrne nenazrel otvorenými dverami do kuchyne. Tesť ho znepokojene   pozoroval.
      </tei:p>
      <tei:p>
       Deti sedeli na dlážke a hrali sa s pomaľovanými kockami. Ondrej   vyšiel zo dvora, dotkol sa okraja čiapky tesťovi na pozdrav a podal   sa na mesto.
      </tei:p>
      <tei:p>
       Mesto bolo preplnené ľuďmi. Miesto desať-dvanásťtisíc bystrických   obyvateľov mlelo sa teraz po jeho domoch a uliciach až   šesťdesiattisíc ľudí. Okolo mesta, na blízkych vyvýšeninách, striehli   protilietadlové batérie a podchvíľou strieľali na nemecké   bombardovacie lietadlá, ktoré prilietali a zhadzovali bomby na ľudí i   staviská.
      </tei:p>
      <tei:p>
       Ondrej niekoľkokrát prešiel mestom, ale svoju ženu nestretol. Dlho   postával na námestí a vyzeral ju medzi ľuďmi, až kým prileteli zdola   od Zvolena dve nemecké šťuky a neočakávane zbočili nad mesto.
      </tei:p>
      <tei:p>
       V nasledujúcej chvíli zhodili všetky bomby na obytné domy.
      </tei:p>
      <tei:p>
       Zakudlilo sa a tlak vzduchu odniesol Ondrejovi čiapku. Na námestí,   pri rozrumených domoch, ležali na dlažbe v kúrňave prachu   traja-štyria chlapi. Pribehli vojaci od sanitnej služby s nosidlami a   odnášali ich na obväzište.
      </tei:p>
      <tei:p>
       Vtom sa nad mestom zjavili dve malé, ako osy rýchle lietadlá,   ktoré dodali povstalcom Rusi. Zakrúžili okolo nemeckých štúk a začali   ich ostreľovať z guľometov.
      </tei:p>
      <tei:p>
       Ondrej si zdvihol a oprášil čiapku a utiahol sa k najbližšej   bráne, odkiaľ mohol pozorovať malý vzdušný boj.
      </tei:p>
      <tei:p>
       Bol veľmi krátky. Štuky odleteli kúsok na sever a klesali na poli   za mestskými záhradami.
      </tei:p>
      <tei:p>
       Vyprázdnené námestie sa znova naplnilo ľuďmi, ktorí sa všetci   ponáhľali nevedno kam. Všetci boli Ondrejovi neznámi, cudzí a do   vlastných starostí pohrúžení utečenci zo všetkých krajov povstania.   Najmúdrejšie mu bolo pobrať sa k matke.
      </tei:p>
      <tei:p>
       Za mestom, pri ceste na Bukovec, ležali niekoľkí ozbrojení vojaci   z Bukovca. Vracali sa od Kremnice z frontu, ktorý sa pre neschopnosť   alebo zradu veliaceho dôstojníka rozpadol. Ondrej sa pri nich   zastavil a posedel si medzi nimi na trávniku.
      </tei:p>
      <tei:p>
       Vojaci boli smutní a roztrpčení. Pohansky kliali a vyhrážali sa   svojmu dôstojníkovi, že ho zabijú, keď sa im dostane do rúk. S   hlavným veliteľom armády tiež neboli spokojní. — Kaviarenskí pekní   chlapci, — hovoril Slančíkov sused Adam Gibala a hodil pritom rukou.   — Chytajú
       <tei:emph>
        sa
       </tei:emph>
       do roboty, ktorej nerozumejú... Ich vinou   je, že Nemci vyvražďujú v Turci rodiny partizánov a hádžu ich do   hromadných hrobov...
      </tei:p>
      <tei:p>
       Ondrej Šimčisko sa podesil a vstal.
      </tei:p>
      <tei:p>
       Vojaci boli rozhodnutí vrátiť sa do dediny a brániť ju proti   nemeckým fašistom, ktorí vraj o týždeň-dva iste obsadia aj Bystricu.   Za dňa nechceli vkročiť do obce; zaumienili si počkať, kým sa stmí,   preto im Ondrej popodával ruku a ponáhľal sa domov.
      </tei:p>
     </tei:div>
     <tei:div type="chapter">
      <tei:head>
       ČLOVEK
      </tei:head>
      <tei:p>
       Keď vošiel do chalupy, mať našiel ležať v posteli.
      </tei:p>
      <tei:p>
       — Syn môj, krvácam, — povedala. Tvár mala bolestne skrivenú a bola   svietivo bledá.
      </tei:p>
      <tei:p>
       Rozpovedal jej v krátkosti, kde bol a prečo sa vrátil. Spomenul   deti, že by ich dobre bolo presťahovať do mesta medzi neznámych ľudí,   aby sa Nemci nedozvedeli, že ich otec bojoval v povstaní. Aby im   neublížili. Matka počúvala, ale pritom postenávala v bolestiach.   Opytoval sa na brata Ivana, kde je a či prichádza občas domov.
      </tei:p>
      <tei:p>
       — Neukázal sa od tých čias, ako odišiel z domu, — odpovedala.   Možno, že už ani nie je živý.
      </tei:p>
      <tei:p>
       Pred večerom sa vzchopila, vyšla na priedomie a ponevierala sa po   dvore ako opŕchnutá stará sliepočka, ktorá cíti prichádzať večer a   obzerá sa po vysokom pánte, ale nevládze vyletieť naň. Tu sa oprela o   plot, tam sa chytila dverí drevárne a len hľadela a hľadela na borový   lesík na úbočí, akoby odtiaľ mal niekto prísť, kto ju pojme so   sebou.
      </tei:p>
      <tei:p>
       A čochvíľa sa už naozaj večerilo. Vody mrkania sa prelievali   húštinami, z húštin zas po medziach a brázdach, vkrádali sa na polia,   vnikli do záhrady pri dome a valili sa po dvore.
      </tei:p>
      <tei:p>
       A keď už bolo tma, mať zdvihla kľavú, robotou zmeravenú dlaň nad   oči a dívala sa: — Syn môj, čo sa to hýbe pri borovej hôrke? Chlap   tam postáva pod najkrajnejšou borovicou, akoby bol vyrástol zo zeme.   Tá istá podoba ako nebohý otec. Aj volá čosi tým istým mäkkým   hlasom... Veď vieš, aký on mal hlas... Nikdy neurážal sluch, iba   pokojne podával uchu každé slovo...
      </tei:p>
      <tei:p>
       Zdvihla vykrivenú ruku, odhrnula šatku z ucha a dlaňou zachytávala   ticho, ktorým pretekala tma. — Poď, Zuzka, čakám ťa, — hovorila,   akoby opakovala volanie. — Či sa nemýlim? Či som dobre počula?
      </tei:p>
      <tei:p>
       — Hu-hu! — v borovej húštine zahúkala sova.
      </tei:p>
      <tei:p>
       Mať sa zatriasla a obrátila sa k dverám. Vošla do izbice zažať   petrolejovú lampu, lebo Šimčiskovie chalupu obchádzal des. Lampu   pritiahla k posteli, stiahla ju na malý plamienok, ľahla si na slamu,   aby triaške odovzdala svoje zodraté telo.
      </tei:p>
      <tei:p>
       — Kde si, syn môj? Či neodídeš a nenecháš ma tu v trápení   samotnú?
      </tei:p>
      <tei:p>
       — Nie, mamka, neopustím vás.
      </tei:p>
      <tei:p>
       Sedel za stolom a hľadel na posteľ. A mysľou sa mu premietali   obrazy:
      </tei:p>
      <tei:p>
       Nádoba, kvetu podobná, čo živila ohníky, aby dali svetu aspoň   trochu svetla — prehára jej drahocenné dno a pôjde na smetisko. Keď   ju stratí, kto mu na svete zostane?
      </tei:p>
      <tei:p>
       Premýšľal o tom, či má odísť do dediny k zelinkárke, aby dala   takých zelín a korienkov, čo zachránia jeho mať. Alebo azda ísť do   mesta po lekárov? Tí budú chcieť mnoho peňazí, možno celú chalupu,   ale iste jej pomôžu. Nuž nech si všetko vezmú, ale nech ju   zachovávajú, lebo ak ju stratí, nik mu už potom nezostane.
      </tei:p>
      <tei:p>
       — Mati, — oslovil ju ticho. Neodpovedala. Dýchala zhlboka, akiste   spala.
      </tei:p>
      <tei:p>
       Bdel pri nej do noci. A keď sa prebudila s bolesťami v živote,   vybral z truhly svoju jedinú lanovú košeľu, ktorú si bol nechal pri   matke na sviatočné dni, lebo mu ju ona vlastnými rukami ušila,   rozrezal ju na pásy, namočil v studenej vode, vyžmýkal a priložil jej   ju na slabinu.
      </tei:p>
      <tei:p>
       — Nerob si škodu, — povedala, — dobré by mi boli i handry. — Potom   znova zaspala.
      </tei:p>
      <tei:p>
       Pokiaľ štrnásťčlenná skupina Tmavého Urdu znova nastúpila do lesov   s úmyslom stretnúť sa s Veličkovou brigádou, ktorá medzitým bojovala   na niekoľkých frontových úsekoch, Ondrej chodil v meste po lekároch a   vyvolával ich k svojej matke. Prišli po sebe, traja, všetci na   autách, predpísali lieky, ale matke nepomohli. Napokon prišiel   štvrtý, peši, po rozoranej, prachom pokrytej bukoveckej ceste,   tmavovlasý mladý človek, lekár Polonec, rodák z Dolnej zeme.
      </tei:p>
      <tei:p>
       — Hľadali ste ma v sobotu, — začal hneď z príchodu, — dnes som   našiel za dverami vašu adresu. Sobota býva dňom radosti všetkých   ľudí, ktorí cez týždeň namáhavo pracovali. Zdá sa, že preto v sobotu   aj chorí menej trpia a umierajú neradi. Sobota dovolí niekedy aj   lekárom, aby si vydýchli. Pravdaže, keď práve nie je povstanie a keď   nás nebombardujú Nemci...
      </tei:p>
      <tei:p>
       Zistil rakovinu, hoci traja pred ním nič o nej nevedeli. Náhlil   Šimčiskovie matku, aby sa obliekla, že ju odvezie na nejakom voze z   dediny do nemocnice ešte toho dňa.
      </tei:p>
      <tei:p>
       — Doma chcem umrieť, dobrý pán doktor, doma, — opakovala   niekoľkokrát a stískala mu ruku.
      </tei:p>
      <tei:p>
       — Treba vás zachrániť, — dohováral, — rozmyslite si. Nemáte veľa   času.
      </tei:p>
      <tei:p>
       Potom ju ešte dlho nahováral, aby sa podvolila ísť na operáciu do   nemocnice. Matka sa nepoddávala. Sľúbil sa prísť budúceho dňa a   odišiel.
      </tei:p>
      <tei:p>
       Ondrej zostal s matkou osamote. Ona trpiaca a on s ňou zároveň.   Chcela radšej umrieť ako sa dať rezať a pozerať chlapom do svojich   vnútorností. Umrela by od hanby. A tak zostala stúlená na posteli ako   choré vtáča, odsúdená na najväčšie utrpenie. Umierala pomaly ako   zviera v neprístupnej divočine, kde niet ani pomoci ani milosrdnej   smrti.
      </tei:p>
      <tei:p>
       Dobrý človek, lekár Polonec, prichádzal znova a znova. Peniaze   prijať nechcel. — Stávame sa novými ľuďmi, — vysvetľoval. — Už   nebudeme slúžiť za peniaze, máme povinnosti voči ľudstvu... — A keď   matka zostala nepoddajná a vzpierala sa nemocnici ešte aj vtedy, keď   už veľmi trpela, doniesol jej priezračnú tekutinu, ktorú užívala po   kvapkách, neskôr po lyžičkách, napokon už bez miery. Bezbolestný   spánok sa jej krátil a bolesti sa predlžovali na nekonečné dni a   noci.
      </tei:p>
      <tei:p>
       Ondrej pri svojich starostiach o chorú matku málo myslel na   bojujúcich druhov. Denne navštevoval svoje deti, ktoré ešte vždy žili   s Máriou v strážnom domci pod Vrchdolinou, lebo sa jej nepodarilo   nájsť pre ne vhodné miesto v Bystrici, a denne varil, pral matkinu   bielizeň i vydratú dlážku umýval. Pranie bolo zdĺhavé, lebo mať   strácala mnoho krvi a zaschnutá krv je ako tuhý život, ktorý sa bráni   a nechce sa dať odplaviť.
      </tei:p>
      <tei:p>
       Po nociach kričala mať prerývaným hlasom ako umierajúce   zviera.
      </tei:p>
      <tei:p>
       Keď sa nemeckí fašisti prelomili od Sv. Kríža na Hronskú Breznicu   a druhým prúdom od Lučenca cez Krupinu a na Zvolen, nastúpili odtiaľ   na Banskú Bystricu a zaútočili na stredisko povstalcov ešte z   východu, zo západu a okľukou i zo severu, veliteľstvo vydalo rozkaz,   aby sa povstalci stiahli do hôr a tak pokračovali v boji.
      </tei:p>
      <tei:p>
       Pohli sa kolóny áut, karavány vozov, vojakov i civilov proti   vrahom. Najmocnejší prúd tiahol Starohorskou dolinou. Človek na   človeku, voz na voze, auto pri aute, hore cestou popri potoku. V   kamennom hrdle, medzi skalnatými stenami, zbombardovali ich nemecké   lietadlá. Treskot, krik a panika. Mnoho mŕtvych a ranených. Rozbité   vozidlá a zabité kone. Ale keď sa priblížil večer, všetko sa utíšilo.   Iba ten zvláštny šelest zostal v povetrí, šelest, ktorý skôr možno   tušiť ako vnímať sluchom. V šeleste občas akoby zarinčali kovy... To   sa za povstalcami ponáhľali opancierovaní nepriatelia. Povstalci sa   uchyľovali do lesov, kde sa malo začať ich blúdenie, ktoré nemalo   konca-kraja.
      </tei:p>
      <tei:p>
       Slnko hrialo a svietilo na Šturecký priesmyk, akoby ani nemala   prísť mokrá a studená jeseň. Na sedlo priesmyku útočili nemecké   štuky. Bombardovali tam povstalecké delostrelectvo, ktoré husto   strieľalo proti nim do jasnej, slnkom ožiarenej oblohy. Lietadlá   nalietali ponad les a vyhrávali i tento boj, lebo dobrí delostrelci   povstalcov strieľali teraz akosi neisto. Nikde nebolo vidieť padať   lietadlo s hákovým krížom v dyme, aby sa aspoň trochu potešili   roztrpčené srdcia povstalcov.
      </tei:p>
      <tei:p>
       — Čo nás len čaká? — opytoval sa kdektorý. — Prídu jesenné dažde,   po nich tuhé mrazy, ako len budeme žiť? Vojna sa ešte neskončí, lebo   Nemci sú ešte dosť mocní na to, aby ju predĺžili. I proti neveľkej   sile zle vyzbrojených a nepripravených povstalcov stačili ísť až   siedmimi divíziami a premnohými tankami. Prekliata je to robota!   ...
      </tei:p>
      <tei:p>
       Po malých horských dedinkách, v lesnatom polkruhu okolo Donovalov,   začali sa ponevierať bezradní a ustarostení vojaci a civili. S   vojakmi zostali len ich nižší velitelia. Najvyšší velitelia, najmä   generáli a mnohí vyšší dôstojníci, sa potajomky preobliekli do   civilných šiat, zatajili sa a obratne skryli. Šuškalo sa, že ruská   armáda nastupuje od Lučenca na Zvolen a čochvíľa vpadne Nemcom do   chrbta. Ale z tej strany nebolo počuť hukotať streľbu. Povstalci sa   tým iba utešovali vo svojom veľkom trápení.
      </tei:p>
      <tei:p>
       — Nehnevaj sa na mňa, dieťa moje, len sa na mňa nehnevaj, —   počúval Šimčisko nárek a plač bez sĺz po dlhé noci, vždy s tou istou   prosbou v priškrtenom hlase a v žalujúcich, trpiacich očiach.
      </tei:p>
      <tei:p>
       Nemôže sa hnevať dieťa na matku, ktorá bez vlastnej viny nesie   kríž hore skalami bolesti. Nehneval sa, ani keď si už nemohol líhať   do postele a musel bdieť pri nej dni a noci iba oblečený.
      </tei:p>
      <tei:p>
       Na spánok myslieť nemohol. Priezračná tekutina prestala ju opájať   a nebolo na svete lieku, ktorý by jej bol aspoň na chvíľu odňal   bolesť z rozjatrených vnútorností.
      </tei:p>
      <tei:p>
       Ondrej nejedol, píjal iba čaj a nútený neznámou vnútornou silou,   meravo hľadieval na kyvadlo starých pondusových hodín, ktoré pred   dňami zastali. Nebolo treba natiahnuť a pohnúť ich znova, lebo v   Šimčiskovie chalupe zbytočné bolo merať čas. Zahniezdilo sa v nej   utrpenie, ktoré, ako sa začalo, raz sa musí i skončiť, ale ho nemožno   merať hodinami. A keď už natoľko trpela, že Ondrej prestal vnímať   žiaľ i život a prestal si uvedomovať i sám seba, zmeravel v jedinej   myšlienke, že matke musí pomôcť. Vstal, pristúpil k posteli a chytil   ju mocne za ruky.
      </tei:p>
      <tei:p>
       Podržal ju chvíľu za vycivené ruky a tu odrazu pocítil, ako mu   prúdi z jej rozpálených dlaní bolesť do predlaktia. Dlane jej   schladli a ona zatíchla. Po tvrdom spánku prebúdzala sa bez bolestí,   ba i usmievala sa. Zaúčala ho, ako pripravovať jedlá, a on jej varil   polievky, aké mala najradšej. Až teraz začal znova myslieť na lesy a   bojujúcich druhov.
      </tei:p>
      <tei:p>
       Istého dňa sa rozhodol, že pôjde za nimi. Ale na koho nechá svoju   chorú matku?
      </tei:p>
      <tei:p>
       Môže zavolať k nej tetu Slančíkovú, ktorá je teraz doma sama,   opustená a bez muža, aby ju opatrovala, a môže zájsť do mesta za   doktorom Poloncom, aby previezol matku do nemocnice i proti jej vôli,   a potom bude môcť spokojne odísť.
      </tei:p>
      <tei:p>
       Ale vtedy sa už nemeckí fašisti zo všetkých strán tlačili na   stredné Pohronie a ľudia, starí aj mladí, civili, ženy i chlapi,   húfne opúšťali mesto a v prúdoch bez konca odchádzali všetkými   dolinami Nízkych Tatier do vrchov. Ondrej zaskočil po tetu   Slančíkovú, suchú, vráskavú starenku, ktorá hneď i prišla a pribrala   sa variť chorej liečivé čaje. Bukovecká dolina tiež sa hmýrila   utečencami, preto sa Ondrej proti prúdu utekajúcich ľudí, vozov a   automobilov, čo sa valil od mesta, už nepúšťal. „Doktor,“ myslel si,   „už aj tak nebude doma.“
      </tei:p>
      <tei:p>
       Od Zvolena bolo počuť streľbu nemeckých diel a štekotavé výbuchy   sa ťahavo odrážali v lesoch okolo Bukovca.
      </tei:p>
      <tei:p>
       Za večernej tmy zaklopal na dvere lekár Polonec a vošiel   zaprášený, s ťažkým batohom na chrbte a širokým žltým opaskom na   bedrách do kuchyne. Ondrejova matka ležala na posteli, Ondrej stál   pri stole a pripravoval si do batoha v horách potrebné veci, kým teta   Slančíková, opretá lakťom o stôl z druhej strany, zhlboka vydychovala   a driemala.
      </tei:p>
      <tei:p>
       Lekár Polonec doniesol matke iné kvapky, tmavé ako odvar kávy, a   hneď jej nalial z nich trochu na lyžicu. Matka po nich tvrdo   zaspala.
      </tei:p>
      <tei:p>
       — Poďme k partizánom! — povedal Ondrejovi. — K matke môžeme   odskočiť hocikedy z lesa. Opatria ju tetuška, kým tieto časy   prehrmia... — položil ruku na plece tety Slančíkovej.
      </tei:p>
      <tei:p>
       — Opatrím, opatrím! — odpovedala Slančíková a vstávala od stola,   aby ponúkla lekárovi svoju stoličku.
      </tei:p>
      <tei:p>
       — Tak isto som myslel i ja a pomaly sa aj chystám, — súhlasil   Ondrej. — O deň-dva už aj môžeme ísť za našimi.
      </tei:p>
      <tei:p>
       — Musíme odísť ešte za noci, — mienil lekár Polonec, — lebo Nemci   sú nám v pätách. Obávam sa, že by nás tu do rána zaskočili.
      </tei:p>
      <tei:p>
       Ondrej pokrútil hlavou.
      </tei:p>
      <tei:p>
       — Nemci sú ešte ďaleko, času máme dosť. Môžete u nás smelo   pobudnúť. A keby aj boli celkom blízko, nepôjdu tí k lesom proti   noci. Odvážia sa sem iba za dňa. A ja by som aj tak nemohol ísť hneď   teraz, lebo som sa ešte nepostaral o deti. Zostali so ženou u tesťa   pod Vrchdolinou, kde iste budú boje. A bojím sa i toho, že ak Nemci   obsadia dolinu, niekto im prezradí, že deti sú moje a ja že som   partizánom.
      </tei:p>
      <tei:p>
       — Ku mne ich zaneste! — podával mu kľúče od svojho domu lekár   Polonec. — Nikto ich tam nepozná a bude sa im tam dobre bývať. Bude   to i pre mňa lepšie, lebo keby Nemci nikoho nenašli v dome, vyrabujú   ho a zničia do základov, ako to robievajú všade... Domec je nový, pod   ním je suchá betónová pivnica; do nej sa môžu ukryť, ak by bola   streľba alebo bombardovanie...
      </tei:p>
      <tei:p>
       Ondrej kľúč prijal a vybehol do tmy. Automat nebral so sebou,   skryl ho v drevárni, aby deti nevideli, že je ozbrojený, a   nepreriekli sa pred hitlerovcami. Potom utekal chodníčkom cez lesy k   strážnemu domcu pod Vrchdolinou. Lekár Polonec sa oblečený prevalil   na lavicu, kde mu teta Slančíková podložila pod hlavu hlavnicu: sama   sa vtiahla do Ondrejovej postele.
      </tei:p>
      <tei:p>
       Ondrej preniesol obe deti poľami ešte za noci. Žena kráčala s ním,   potkýnala sa a nariekala nad necestou a ťažkými kuframi, v ktorých   boli detské šatočky, mnoho párov jej topánok, klobúkov i šiat, čo jej   bol nakúpil mäkký a starostlivý otec, výhybkár Tomáš Synko. Cez   mestské záhrady dostali sa na Hronskú ulicu a nepozorovane vkročili   ho lekárovho domu.
      </tei:p>
      <tei:p>
       Mesto bolo tiché. Zdalo sa, že nemeckí fašisti ešte vždy do neho   nevkročili.
      </tei:p>
      <tei:p>
       Ondrej najprv vybehol do dvora a načúval. Zdalo sa mu, že sa už   zase zachvieva vzduch tým znepokojujúcim šelestom vojny, akoby   rinčali kovy, a skôr ho možno vytušiť ako vnímať sluchom.
      </tei:p>
      <tei:p>
       Ponáhľal sa uložiť deti v pivnici do korýtok. Obložil ich   perinkami a chystal sa utekať. A stále myslel na to, aké strašné by   bolo, keby sa fašisti dozvedeli, že sú to jeho deti. Strelili by ich   do tyla a hodili do veľkého hromadného hrobu, kde líhajú všetci   robotníci i sedliaci, ak len nie sú Hitlerovi veriaci Nemci, ktorí   chcú len sami žiť a schopní sú vyhubiť celý svet.
      </tei:p>
      <tei:p>
       Po polnoci bolo počuť z východnej strany mesta streľbu, ktorá sa   stále približovala. Deti vytriešťali oči a načúvali. V očiach im   svietila zvedavosť a zachvieval sa v nich údes. Hľadeli na otca,   ktorý ich znepokojoval svojím zjavom. Oči mal meravé ako tvor, ktorý   sa niečoho bojí. Jeho strach sa prenášal na celú pivnicu.
      </tei:p>
      <tei:p>
       Bál sa Ondrej Šimčisko, a to najviac tej smrti, ktorá obchádzala   jeho deti. Ešte raz si ich poobzeral a rozlúčil sa so ženou, ktorej   prisľúbil, že sa ešte vráti. Potom zatiahol za sebou pivničné dvere a   bežal.
      </tei:p>
      <tei:p>
       Na východe, spoza čiernych vrchov, vystupovalo svetlo a ponad   mesto začali hvižďať strely z ťažkých guľometov.
      </tei:p>
      <tei:p>
       Prebehol ulicou, ktorá ústila do poľa, a za posledným domom   pričupol sa k zemi. Na tráve bola rosa a po rose šľapaje. A popri   šľapajach stratené mydlo, nohavice neznámeho dievčaťa, hrebeň i kúsok   chleba. Kto tade utekal, iste niesol batoh na chrbte a bál sa   guľometov. Potkýnal sa a padal. Utekal do hôr, aby ho nestrelili do   tyla.
      </tei:p>
      <tei:p>
       Šimčisko zdvihol mydlo i hrebeň a znova sa prikrčil, lebo strely   guľometu spustili sa nižšie a zahvižďali mu blízko nad hlavou.   Strelci ho zbadali a chceli ho zastaviť. Aby neutekal daromne, aby   zaľahol na zem, ktorá na neho čaká a nemožno jej uniknúť. Ale Ondrej   Šimčisko ešte nemohol zaľahnúť, lebo ho čakalo podivné blúdenie,   ktoré skrýval v sebe povstalecký les, a v korýtkach, tam v mestskej   pivnici, čakali naňho strachom sa strhávajúce jeho deti. Priklonil sa   k zemi tesnejšie a plazil sa trávnatým výmoľom, ktorým kedysi   pretekala voda, ale potom si našla cestu k hlbinám, prepadla sa a jej   cestu zarástla tráva, hustá a zelená. Z výmoľa zbočil na polia a   poľami zamieril k Bukovcu.
      </tei:p>
      <tei:p>
       Rozvidnelo sa. Cestou na Bukovec kráčali nemeckí fašisti. Ondrej   sa poponáhľal cez polia, aby ich predbehol. Pod dedinou sa stiahli k   riečke do vŕbového krovia a tak sa približovali k dedine.
      </tei:p>
      <tei:p>
       Zrazu zahučala z blízkeho krovia paľba. Rozštekali sa dva-tri   guľomety a mnoho automatov. Ondrej sa rýchle prilepil k zemi. Nemci,   cvičení bojovníci, vo chvíli zaľahli, zasypali krovie strelami   svojich zbraní, ale hneď nato sa dali na útek. Líhali, padali i   vstávali. No zakaždým menej bolo tých, ktorí sa zdvihli a utekali   kroviskami i jarkami povedľa cesty nadol. Niekoľkí zostali ležať   mlčky a nehybne, viac bolo tých, ktorí sa metali a nezrozumiteľne   kričali. Len málo hitlerovcom sa podarilo ujsť dolu Bukoveckou   riečkou a zmiznúť na zákrute doliny, v úbočí medzi kroviskami.
      </tei:p>
      <tei:p>
       Z hustého vŕbového krovia vystúpil Tmavý Urda s Bohušom Klanicom a   za nimi vystrčili hlavy všetci rodáci z Urdovej skupiny, ktorí sa   vrátili z Turca. Medzi nimi bol i lekár Polonec, ktorý kŕčovite   stískal automat v oboch rukách a potriasal sa na celom tele. Videlo   sa, že z automatu vôbec nevystrelil.
      </tei:p>
      <tei:p>
       Z druhej strany vybehol Malko Ďurovčík so svojimi chlapcami
       <tei:emph>
        z
       </tei:emph>
       tehelne. Bola ich len polovica.
      </tei:p>
      <tei:p>
       Bokom od neho zdvihli sa bukoveckí vojaci, ktorý sa vrátili do   rodiska z rozpadnutých povstaleckých frontov. Velil im starý vojak,   múdry richtár Slančík, ktorý sa po dlhom blúdení horami vrátil z   Turca len pred niekoľkými hodinami.
      </tei:p>
      <tei:p>
       Od potoka a popri ceste zdola zarapkalo niekoľko automatov.   Srdnatí a nezmieriteľní nemeckí fašisti, možno ťažko alebo i na úmor   ranení, ešte sa pokúsili zabíjať, vyliať si na povstalcoch svoju   zlosť.
      </tei:p>
      <tei:p>
       — Ešte vždy nedajú pokoj?! Dorazíme ich! — skričal Malko Ďurovčík   a začal sa rútiť dolu cez vrbiny k postreleným fašistom.
      </tei:p>
      <tei:p>
       Tmavý Urda ho zadržal:
      </tei:p>
      <tei:p>
       — Takto nezabíjaj, — chytil ho za automat, — mrzelo by ťa to.
      </tei:p>
      <tei:p>
       — Schopní sú zabíjať nás ešte i vtedy, keď umierajú, tak nás   nenávidia, — rozpaľoval sa Malko Ďurovčík, — a nijakovsky im nejde do   hlavy, že tu nemajú čo hľadať.
      </tei:p>
      <tei:p>
       Tmavý Urda sa usmial a povedal mu ľútostivo:
      </tei:p>
      <tei:p>
       — Len nemeckí fašisti zabíjajú ranených, a my sa im nechceme   podobať... — Nech si umrú sami alebo nech si pre mňa i pomôžu... — a   mlčky zadržal a obrátil tvárou k dedine i lekára Polonca, ktorý   položil automat na kraj cesty a s utrápenou tvárou, s plechovou   lekárničkou v rukách kradmo sa začal približovať k stenajúcim   raneným.
      </tei:p>
      <tei:p>
       Malko Ďurovčík sa utíšil a všetky tri skupiny bojovníkov sa pohli   k dedine. Len lekár Polonec sa stále obzeral nadol.
      </tei:p>
      <tei:p>
       Vtedy sa im priblížil Ondrej Šimčisko. Vysvetlil im, prečo   zaviazol doma a nebojoval s nimi.
      </tei:p>
      <tei:p>
       — Utekaj si po automat! — hnal ho Tmavý Urda. — Ešte dnes môžeme   čakať nový útok Nemcov... A vy, pán doktor, — obrátil sa k Poloncovi,   — choďte s ním a opatrujte jeho matku. Vidím, ťažko vám je bojovať.   Ste lekár, ktorý chce životy ľudí zachraňovať, a nechce ich   ničiť...
      </tei:p>
      <tei:p>
       Lekár Polonec si vzdychol a so zvesenou hlavou kráčal za Ondrejom   k Šimčiskovie chalupe.
      </tei:p>
     </tei:div>
     <tei:div type="chapter">
      <tei:head>
       NEBOLO HVIEZDY NA NEBESIACH
      </tei:head>
      <tei:p>
       Boj o Bukovec trval. Nemeckí fašisti sa niekoľkokrát pokúsili   dobyť dedinu z niekoľkých strán a vždy s väčšími silami, ale   Bukovčania s chlapcami z tehelne ich zakaždým odrazili. Okolo dediny   ležalo mnoho mŕtvych a ranených Nemcov.
      </tei:p>
      <tei:p>
       Napokon prišli s dvoma tankami a s nepomerne veľkou silou pechoty.   Tanky pálili z rozhorúčených diel a približovali sa k dedine, za nimi   prikrádala sa pechota, mínomety sypali míny do krovísk a na všetky   miesta, kde by sa mohli skrývať bojovníci. Z blízkych úbočí ozvali sa   i nemecké ľahké guľomety a časť fašistických automatčíkov priblížila   sa k dedine lesom a napadla odbojníkov zboku.
      </tei:p>
      <tei:p>
       — Za mnou sa, chlapci! — zvolal Tmavý Urda, keď už nábojov bolo   veľmi málo a nápor nepriateľa nebolo možno zadržať. Poobzeral sa po   svojich rodákoch a vyrútil sa proti nemeckým automatčíkom. Podarilo   sa mu prebiť sa cez nich, strieľať husto okolo seba na všetky tri   strany, a o chvíľu zmizol medzi stromami.
      </tei:p>
      <tei:p>
       Ale chlapcom sa nepodarilo prebiť z obkľúčenia. Prikrčení pomedzi   kroviská, aj sa rozbehli na kuse za ním, no zastavení tuhou streľbou,   ktorá sa sypala na nich zo všetkých strán, roztratili sa po lese. Za   nimi, klesajúc a opierajúc sa o stromy, kmitol sa richtár Slančík.   Nemci po ňom husto strieľali, a to ešte aj v tej chvíli, keď sa   spúšťal na kolená blízko piesočnej jamy, ktorou sa končil úzky les.   Tam sa navždy stratila jeho stopa.
      </tei:p>
      <tei:p>
       Ondrej Šimčisko šťastlivo prebehol kroviská a dostal sa do lesa.   Zastal za starou jedľou, v blízkosti fašistických automatčíkov, ktorí   postupovali k dedine. Vystrelil na nich celú dávku z automatu a krytý   stromami, vzďaľoval sa od dediny. Potom dlho brúsil lesnými   húštinami, ale nikoho z bojujúcich povstalcov v lese nenašiel.
      </tei:p>
      <tei:p>
       Navečer toho dňa vrátil sa k Bukovcu.
      </tei:p>
      <tei:p>
       Tri domy nižného konca dohárali žeravou pahrebou, aj senník bokom   od dediny ešte svietil a dymil. Šimčiskovie chalupa stála neporušená   a svietilo sa v nej mdlým, červenkastým svetlom.
      </tei:p>
      <tei:p>
       Skraja dediny ešte vždy stáli fašistické tanky, preto podal sa na   Donovaly a prenocoval nad dedinou v lese.
      </tei:p>
      <tei:p>
       Trkocká krčma spala. Jej tichým susedom bol cintorín. Preletel nad   ním a bojazlivo zakríkal kuvik, aby azda nerušil v spánku vrchovcov,   čo ich prežrela čierna zem.
      </tei:p>
      <tei:p>
       Krčmárku Krahuľu neprebudil ani bojazlivý škrek kuvika, čo   preletel nad cintorínom. Iba keď zadunel oblok, ako sa ho hánkami   dotkla húžvovitá chlapská ruka... krčmárka sa strhla a vstala.
      </tei:p>
      <tei:p>
       Zažala sviečku, naplnila lampu petrolejom a rozospatým pohľadom   postála na hodinách. Prebehlo ju čosi ako závan, ktorý mihom stiahne   všetky diery v koži. Zachvela sa.
      </tei:p>
      <tei:p>
       — Madlena, vstávaj! — zavolala na dcéru do komôrky. — Kohože to   sem všetci čerti nesú?!
      </tei:p>
      <tei:p>
       Madlena, čierna dievka s ústami ako červené pučanie, vyšla z   komôrky v krátkej sukni. Cez odškerený živôtik úzkym pásikom dýchali   jej biele dievčenské prsia. Obliekla si kabátik a čakala, kto sa   vovalí dverami, ktoré otvárala mať.
      </tei:p>
      <tei:p>
       Vošiel ľahučko, akoby sa tôňa bola šuchla dverami, s automatom na   prsiach. Tvár mu sotva videli. Sadol si do kúta, kam sa lampa už   neodvážila hodiť svoje svetlo, oprel hlavu do dlaní a iba prstami   naznačil, koľko mu treba naliať...
      </tei:p>
      <tei:p>
       — Búrite človeka v noci, — zastala pred ním krčmárka Krahuľa s   rukami na bokoch, — nie aby ste dali pokoj a išli zdochýnať ako   poriadny človek! ... Nemáme tu noci ani dňa! ...
      </tei:p>
      <tei:p>
       Daromné príhovorky, ten človek nič nepovie. Ani sa len nehne a do   tvári mu jednako len nevidieť... Krčmárku to najeduje. Pohundre si   popod nos, naleje pálenky a pošle ju na stôl po Madlene. Potom dva   razy hlasito zazíva a zmizne z výčapu. Stará posteľ zapraští a   rovnako stará Krahuľa ďalej píska nosom sladkú melódiu sna práve   odtiaľ, kde ju bola pretrhla.
      </tei:p>
      <tei:p>
       — Vitajte! — usmiala sa Madlena a položila nápoj pred neho.
      </tei:p>
      <tei:p>
       Stiahol si tvár do tmy a odtiaľ blysol po nej očami.
      </tei:p>
      <tei:p>
       Madlena chvíľu stála, divila sa a odišla. Za dverami výčapu   trápila sa myšlienkami: Kto je to? Prečo nevraví... Akú má tvár? ...   Zdá sa jej, akoby ho už niekedy predtým bola videla.
      </tei:p>
      <tei:p>
       Schytil nápoj, vypil ho odrazu a zvolal: — Čo sa dívate? Som Tmavý   Urda, keď to chcete vedieť! ... — A nahol sa nad stôl do svetla, aby   mu bolo vidieť tvár.
      </tei:p>
      <tei:p>
       Madlena sa strhla, naklonila sa v úzkosti. Videla dve mocné,   žilnaté ruky a do nich opretú tvár, v ktorej akoby kríkali všetky   búrky vrchov... A videla oči, čo žiarila z nich kúrňava ohňa a   blenu... Opanovalo ju zdesenie.
      </tei:p>
      <tei:p>
       Hodiny odbíjali čas, a on neodchádzal. Madlena sa bála, nemohla ho   osloviť. A čo raz pozrela na neho, zdalo sa jej, že sa mu v očiach   viac a viac vyjasnieva a tvárou akoby sa mu pohýnali búrky vrchovské   na najbesnejší zhon.
      </tei:p>
      <tei:p>
       Ale odrazu sa predsa zdvihol, vyložil na stôl hrsť peňazí a   ľahučko, ako bol vošiel, vyšmykol sa dverami.
      </tei:p>
      <tei:p>
       Madlena išla k stolu, k hŕbe peňazí, ktoré zhúžvané nechal na   stole, a vtedy videla, že na lavici, kde sedel, zostala po ňom mláčka   krvi...
      </tei:p>
      <tei:p>
       Hlboko v lesoch, pod Donovalmi a Kalištím, smerom na poludňajšiu   stranu, ležala malá horská dedinka, ktorou pretekal potok. Domy stáli   len na jeho brehu. Lebo ľudia, tak ako ryby, večne tiahnu za vodou.   Potok mal jarok hlboký. Už storočia vymýval kamene a piesok, odnášal   ho dolu, aby si ho naukladal do cesty. Taký je život človeka, potoka   i psa: len sa narodí, a už si ukladá do cesty prekážku. Prekážka   rastie z roka na rok, až vyrastie v hrob, o ktorý sa bude raz potok,   pes i človek presmutne potkýnať.
      </tei:p>
      <tei:p>
       Z dvoch strán dedinky stáli strmé vrchy, na ktorých sa zakorenili   ozrutné smreky. Ak sa tam vietor rozhučal, nahýnali sa strašidelne,   akoby chceli zaľahnúť a privaliť blúdiaceho tam človeka. Len človeka,   lebo on býva najuštvanejším tvorom na svete.
      </tei:p>
      <tei:p>
       Končil sa október, a to je mesiac, keď lístie opadáva, na nebi sa   zhromažďujú oblaky a na hory nastupuje hmla. Také boli hory aj nebo,   keď sa Ondrej Šimčisko spustil do dedinky, zamyslený zaostal pri   starom potoku a trápil sa, ako sa trápi človek, ktorého odbili od   spolubojovníkov a ktorý opustil svoje deti.
      </tei:p>
      <tei:p>
       V dedinke sa skrývali utečenci z mnohých miest a dedín. Šimčisko,   keď zbehol do dediny, najprv sa zamiešal medzi nich a počúval, ako sa   medzi sebou utešujú: — Sem Nemci neprídu, — hovorili, — Nemci sa boja   lesa...
      </tei:p>
      <tei:p>
       Utešovali sa ako ľudia, ktorí sa niečoho neurčitého boja.
      </tei:p>
      <tei:p>
       Šimčisko vošiel do najbližšej chalupy, zložil si tam batoh a   vrátil sa k potoku. Zastal nad potokom a znova sa zamyslel.   Predstavil si betónovú pivnicu a v nej v korýtkach posadené svoje   deti, ako natŕčajú ušká, stŕhajú sa pri hukote striel a obzerajú sa   zdesene raz na dvere, raz zase na malé a nepriezračné mriežkované   obloky.
      </tei:p>
      <tei:p>
       Ako tak stál a hľadel do potoka, tu znova zahučal ťažký guľomet.   Strely mu zahvižďali nad hlavou.
      </tei:p>
      <tei:p>
       Strhol sa a skočil do chalupy. Bral si batoh s dekou. V batohu   boli rezervné náboje a z jedla už iba tri kocky vojenskej kávy, ktorá   je pomiešaná s cukrom a možno ju i bez varenia jesť.
      </tei:p>
      <tei:p>
       Keď vykročil z chalupy, ťažké guľomety bili na strechy domov a   padali triesky starého šindlia do dvorov. Utečenci, ktorí sa boli   uchýlili v dedinke, kryli sa poza domy a prebehúvali do lesa.
      </tei:p>
      <tei:p>
       Ondrej Šimčisko sa spustil k potoku. Hore výmoľom potoka dostal sa   na horný okraj dediny. Od lesa delila ho lúčina, široká asi dvadsať   krokov. Tú bolo treba prebehnúť... Pritisol automat s dekou na prsia   a rozbehol sa proti lesu.
      </tei:p>
      <tei:p>
       Guľomety štekali, a len čo dobehol za prvé stromy, zahvižďali a   zahryzli sa ich strely do stromov.
      </tei:p>
      <tei:p>
       Ondrej Šimčisko si ohmatal zbraň a pohol sa hore strmým   brehom.
      </tei:p>
      <tei:p>
       Potom tíško pršalo. Na horu padal dážď, studený a usmrcujúci. Hmla   sa spustila až po korene stromov a s ňou pomaly prichádzala noc. A   Ondrej Šimčisko, unavený a hladný, opieral sa o vysoký starý strom a   boleli ho lopatky. Vyzeral nejakú hviezdu na nebesiach, ale na nebi   hviezd nebolo. Tak čakal na svitanie.
      </tei:p>
      <tei:p>
       Hmla sa zabelela v studenom ráne a Šimčisko prechádzal po   úbočiach, prezeral húštiny, jastril a načúval. No les všade naokolo   mlčal a nič sa v ňom nepohlo. Potom si sadol na vyčnievajúci koreň   stromu a jedol kávu v kockách. Trápil ho hlad.
      </tei:p>
      <tei:p>
       Zrazu zapraskalo suché haluzie. Lesom kráčali nemeckí fašisti.   Zdalo sa mu, že sa predsa báli. Automaty niesli na prsiach, hľadeli   proti vrchovcom stromov a kde-tu i vystrelili. Šimčisko zaľahol do   černičia a pokropil ich z automatu. Dvaja sa naklonili, zatackali a   padli na zem. Vtom sa les zatriasol streľbou nemeckých automatov.   Fašisti pobehli a stratili sa medzi stromami. Neuhádli, z ktorej   strany sa im dostalo. Pomýlila ich ozvena.
      </tei:p>
      <tei:p>
       Šimčisko ešte chvíľu ležal v černičí, ale potom opatrne vstal,   obrátil sa na druhú stranu a kráčal starým lesom, rozrušený prvým   strieľaním na živých ľudí bez rozkazu a z vlastného popudu.
      </tei:p>
      <tei:p>
       Spustil sa strminou, zjedol posledné dve kocky kávy, čo mu ostali   v batohu, a napil sa vody z malého potôčika, čo čurkotal dolu pod   lesom. A blúdil po tmavých roklinách a úžľabinách celý dlhý deň. Po   lesoch sa ozývali hustejšie i ojedinelé výstrely.
      </tei:p>
      <tei:p>
       Prišla druhá noc a Šimčisko ju zase prespal pod stromom. Studený   dážď padal hlucho a beznádejne a strašne ho boleli lopatky. A zas   vyzeral na tmavej oblohe hviezdy, ale tam ich nebolo. Umorený a   strápený myslel na svoju matku, ako dobre, že nevie, ako mu je, lebo   by ho ľutovala.
      </tei:p>
      <tei:p>
       Konečne zase bolo ráno a Ondrej Šimčisko pokračoval vo svojom   blúdení bez smeru, mimo ciest a chodníkov, nevediac, kde je, a chodil   — možno — po tom istom lese, čo ho už prebrázdil krížom-krážom   predošlého dňa. A nikde nenachodil živej duše.
      </tei:p>
      <tei:p>
       Nevľúdny je les, na ktorý sa spustil jesenný dážď. Nevľúdny preto,   že oplakáva práve toho, kto sa doň uchýlil. Pre tento jeho plač sa   často stáva, že mocný chlap preklína v ňom i hodinu, keď sa narodil,   žena šalie a dieťa umiera v mokrej novembrovej noci.
      </tei:p>
      <tei:p>
       S príchodom rána sa trochu prebleslo. Tenké vlákna dažďa sa   potrhali a začalo sa osievať hustými, rovnakými kvapkami, ktoré cez   šaty a kožu ako olovené guľky klopkajú na kosti človeka. Potom na   chvíľu prestalo pršať a po lesoch šíril sa pach stuchliny, akoby už   všetko bolo stlelo a vymrelo.
      </tei:p>
      <tei:p>
       Ondrej Šimčisko stúpal hore lesom, kde-tu oprel sa rukou o strom,   aby si utíšil námahou roztrasené srdce a nabral do pľúc vzduchu.   Lopatky si už necítil, iba plecia mu klesali a boleli ho na miestach,   kde sa zarezávali do nich nosné remene.
      </tei:p>
      <tei:p>
       Hore svahom, pomedzi stromy, ticho a opatrne približoval sa   povstalecký vojak s automatom na prsiach. Neďaleko Ondreja zastal,   načúval a obzeral sa nahor, akoby bol cítil niekoho nablízku. Na   chrbte mal vojenský plecniak s prilbicou, na opasku poľnú   lopatku.
      </tei:p>
      <tei:p>
       Hoci sa Ondrej vôbec nehýbal, vojak ho predsa zočil a pobral sa k   nemu, sledujúc každý Ondrejov pohyb bystrými, nepokojnými očami.   Ondrej poznal v ňom delostrelca Pavla Stieranku, ktorý počas ústupu   povstalcov v poli na chotári Martina strieľal na nemeckých fašistov   proti Dubnej skale a kedysi, ako pastier na vrchoch, bol údajne   priateľom istého Jerguša Lapina. Zastal proti Ondrejovi, trochu sa   pousmial a opýtal sa ho:
      </tei:p>
      <tei:p>
       — Kdeže, kde?
      </tei:p>
      <tei:p>
       — Hľadám svojich, — odpovedal Ondrej. — Rozbili nás pod dedinou.   Odtrhol som sa v tej trme-vrme a nikde ich nemôžem nájsť...
      </tei:p>
      <tei:p>
       — Tmavý Urda žije? — opytoval sa Stieranka, pristúpil k Ondrejovi   celkom blízko a akoby v očakávaní hľadel mu do očú.
      </tei:p>
      <tei:p>
       — Neviem, — odpovedal. — Videl som ho skočiť do lesa, ale Nemci po   ňom strieľali. Viem, že vbehol medzi stromy, ale od tých čias som ho   nevidel...
      </tei:p>
      <tei:p>
       Stieranka uprel oči do zeme a chvíľu mlčal. — No, buďte zdravý! —   pozdravil sa a šiel ďalej proti hrebeňu, hore svahom.
      </tei:p>
      <tei:p>
       Ondrej vykročil za ním. Rád by sa bol pripojil k nemu a išiel s   ním kamkoľvek, ale Stieranka, hoci vedel, že mu Ondrej kráča za   pätami, neobzrel sa, ani sa mu viac neprihovoril. Zdal sa mu   neprístupným človekom alebo ešte skôr vojakom, ktorý ide s určitým   poslaním a nemieni sa dávať s kýmkoľvek do spolku.
      </tei:p>
      <tei:p>
       Keď vystúpili hore lesom, Stieranka sa obrátil hrebeňom na východ.   Ondrej ešte kráčal za ním, ale vzdialenosť medzi nimi sa stále   zväčšovala. Z hrebeňa pustil sa Stieranka do doliny, na novú, žltým   pieskom posypanú a vyvalcovanú cestu, ktorá sa ako serpentína vinula   do úbočia naproti. Na okraji serpentíny stálo rozbité nákladné auto.   Kedysi vychytili sa na ňom povstaleckí bojovníci do vrchov, a keď im   prestalo slúžiť, ručným granátom ho rozbili.
      </tei:p>
      <tei:p>
       Len čo sa Stieranka priblížil k autu, vyskočil spoza neho   vychudnutý, v tvári červený chlap v uniforme povstaleckého vojaka,   namieril pušku na Stieranku a skričal:
      </tei:p>
      <tei:p>
       — Stoj! Zdvihni ruky!
      </tei:p>
      <tei:p>
       Ale Stieranka nezastal, ani ruky nezdvihol. Pokročil k neznámemu   tak blízko, že sa oprel prsami o hlaveň jeho pušky a tvrdo sa mu   zahľadel do očú. Ondrej zastal obďaleč a pripravil si automat.
      </tei:p>
      <tei:p>
       — Odkiaľ si ty a ako sa voláš?! — opýtal sa vojaka Pavol   Stieranka.
      </tei:p>
      <tei:p>
       Vojak na chvíľu zaváhal, ale hneď zase zopakoval:
      </tei:p>
      <tei:p>
       — Zdvihni ruky! Už aj zdvihni ruky, lebo ťa prepálim! Ideš so mnou   k Nemcom! Aj s tamtým druhým! — hodil očami po Ondrejovi   Šimčiskovi.
      </tei:p>
      <tei:p>
       Ondrej zdvihol automat a skočil bokom, aby vojaka dostal do cieľa   a nezasiahol pritom Stieranku. Ale už bolo neskoro, lebo Stieranka   chytil zúrivcovi pušku ľavou rukou, stlačil ju k zemi a pravou päsťou   udrel ho do tvári. Vojak spadol horeznačky, prekrbálil sa a napolo   ležiac, rýchle znova obrátil svoju pušku proti prsiam Stieranku. Ale   jeho prst už nestačil dotknúť sa spúšte, lebo v tej chvíli   Stierankova pištoľ dvakrát zaštekala. Neznámy vojak, strelený do   hlavy, skrútil sa, zachrčal, kŕčovite zašvihal rukami aj nohami,   natiahol sa a viac sa nepohol.
      </tei:p>
      <tei:p>
       — Prašina! — zasyčal Stieranka s pištoľou v ruke, pozerajúc hnevom   iskriacimi očami raz na ležiaceho, raz na Ondreja Šimčiska. — V   lesoch pod Pršihorou hral sa na kata a strieľal chytených gestapákov   i vtedy, keď mu to nik nekázal! A teraz si myslel, že sa vykúpi pri   fašistoch za naše hlavy! Škoda, že má len jeden život! Sedem by som   mu ich vyhasil. — Chytil Šimčiskovi ruku, stisol, potriasol ju a   prudkým krokom zbočil z cesty do lesa pod Kozí chrbát.
      </tei:p>
      <tei:p>
       Ondrej teraz už za ním nešiel. Kráčal ďalej hore serpentínou do   neznámych dní a nocí.
      </tei:p>
      <tei:p>
       Serpentína sa končila v lese. Bola to len krátka cesta lesnej   správy na zvážanie dreva. Za cestou bol zase svah, ktorým Ondrej   vystúpil na hrebeň.
      </tei:p>
      <tei:p>
       Stromov tam nebolo, iba klzká tráva, zašliapaná a premiesená   riedkou hlinou, ktorá mľaskala v riedkej hline pod nohami. Bola to   čerstvo vyšliapaná cesta utečencov a bojovníkov, husto obhádzaná   odhodenými nábojmi a zbraňami, cesta vedúca cez hrebene a sedlá. Isté   na nej bolo len to, že akokoľvek sa stáčala a zahýbala, nemohla   vyviesť povstalcov zo začarovaného kruhu tých istých vrchov.
      </tei:p>
      <tei:p>
       Z priehlbne pod hrebeňom bolo počuť šum ľudských hlasov a spomedzi   stromov na pokraji lesa stlal sa na priehlbinku namodrastý dym.   Vyhnanci z miest a dedín, ktorí nezhynuli v studenom daždi a prežili   aj fašistické česanie lesa, zhlukli sa v priehlbni pod hrebeňom a   umučení nečasom na tele i duchu, neobozretne pozapaľovali ohne.
      </tei:p>
      <tei:p>
       Priestoru nemali veľa: kúsok horského trávnatého sedla s hustým   lesom naokolo, ktorý zvierali nemecké fašistické zbrane škrtiacim   kruhom.
      </tei:p>
      <tei:p>
       Šimčisko sa im priblížil, že sa opýta, či nevedia niečo o jeho   rodákoch. Prechádzal medzi nimi, obzeral si ich. Boli to samí neznámi   ľudia, blahobytní občania z dolín so svojimi rodinami, ktorí nevedeli   ani oheň klásť, lebo na letných výletoch vždy ho kládol za nich   sluha. Obkladali ho mokrým, prehnitým drevom, premáčanú obuv vysúšali   si na plameni a varili si čaj z vetvičiek ihličia.
      </tei:p>
      <tei:p>
       Ovešaní fotografickými aparátmi, farebnými prikrývkami, s   dáždnikmi a novými plecniakmi na chrbtoch pripomínali panských   výletníkov, ktorí si vyšli do lesa za zábavou a občerstvením, lenže   ich tam prekvapila šialená a zničujúca búrka.
      </tei:p>
      <tei:p>
       Pred fašistami neutekali ako odbojníci, iba ako vypočítaví tichí   odporcovia, ktorí si svojím útekom do hôr chceli zaistiť blahobyt v   budúcich zmenených povojnových časoch a zároveň uniknúť z   nebezpečného územia frontu. No svoj ústup do hôr iste si   predstavovali trochu inak.
      </tei:p>
      <tei:p>
       Ešte pred krátkym časom obchodovali i s nepriateľom a nezaslúžene   zarábali na tovare, ktorého tvorcami aj spotrebiteľmi boli robotníci.   Vstrčili sa medzi robotníka a ním vyrobený tovar a prirážali k jeho   cene svoj nezaslúžený zisk. V tom počínaní chránení boli zákonom o   ochrane zlodejstva. A teraz mylné predstavy o jesennom lese a malý   omyl vo výpočte zapríčinili, že sa stali vyhnancami ako všetci   bedári, ktorých ešte nedávno klamali, využívali a nechceli ich   znať.
      </tei:p>
      <tei:p>
       O rodákoch sa od nich nedozvedel ani slova, preto ešte raz si ich   poobzeral, či neuvidí medzi nimi známeho človeka, a spustil sa znova   do lesa.
      </tei:p>
      <tei:p>
       O chvíľu nemecké mínomety začali strieľať na dymiacu   priehlbeň.
      </tei:p>
     </tei:div>
     <tei:div type="chapter">
      <tei:head>
       ÚZEMIE CHUDOBNÝCH
      </tei:head>
      <tei:p>
       Pavol Stieranka vyšiel z lesa na skalnaté úbočie Kozieho chrbta.   Pomedzi kosodrevinu, po kamenných úšustoch postupoval na hrebeň. Tak   nadišiel na mŕtve telo povstalca, ktorého podľa obleku a niektorých   vonkajších znakov pokladal za svojho priateľa Tmavého Urdu. Mŕtvy   ležal na chrbte, s automatom na prsiach, obstúpený kosodrevinou na   malom, plochom štvorčeku zeme, porastenom riedkou trávou. Stieranka   zhodil plecniak, kľakol si k nemu, ohmatával ho, dvíhal a obzeral.   Pritom dýchal prudko ako človek, ktorému nestačia pľúca a srdce, lebo   s napätím všetkých svojich síl vystupuje najpríkrejším svahom týchto   vrchov.
      </tei:p>
      <tei:p>
       Údajný Tmavý Urda mal prestrelené brucho i prsia niekoľkými   guľkami. Svoj automat zvieral i teraz v oboch rukách a kŕčovite   zalomený prst držal na spúšti. Trochu pootvorené vyhasnuté oči dívali   sa nad údolie k Hronu.
      </tei:p>
      <tei:p>
       Pavol Stieranka sedel pri mŕtvom, chvíľami pozeral na jeho tvár a   čosi šepkal, akoby sa bol rozprával s ním:
      </tei:p>
      <tei:p>
       Mocný si ty bol človek, Šedivý i Tmavý Urda! Mocný ako výšinný   lišiak alebo vrchovský vlk. Keď ťa dostrieľali, nespustil si sa ako   postrelené sŕňa do doliny, kade stekajú potoky a ľahšie sa uteká   tomu, čo stráca poslednú krv. Ty vystúpil si proti strmine — na   posledný svoj najvyšší vrch... Mocný si bol, Tmavý Urda, najmocnejší   medzi vlkmi! ...
      </tei:p>
      <tei:p>
       Odopäl poľnú lopatku a na tom istom mieste, na malom štvorci,   obstúpenom kosodrevinou, vyrýpal do štrkovitej žltej hliny nehlbokú   jamu, uložil do nej údajného Urdu i s automatom, prihrabal ho zemou,   nakopenú zem prikryl ťažkými skalami. Sňal z plecniaka prilbicu a   svojím starým pastierskym nožom vyryl na ňu niekoľko písmen, z   ktorých sa živí mohli iba toľko dozvedieť, že tam leží jeho najlepší   priateľ Jerguš Lapin...
      </tei:p>
      <tei:p>
       V kosodrevine zašušťal slabý vietor a Pavol Stieranka, poobzerajúc   si miesto, aby ho aj inokedy mohol ľahko nájsť, pokračoval vo svojej   púti na východ — po hrebeni Kozieho chrbta.
      </tei:p>
      <tei:p>
       Urdovi chlapi už niekoľko ráz prešli lesom, v ktorom sa zdržiaval   Ondrej Šimčisko, ale nemali o ňom tušenia. Vedeli iba toľko, že keď   ich nemeckí fašisti pod dedinou rozbili, zaskočil do lesa a tam sa i   stratil. Ak nezostal v lese a spustil sa do dolín — mienili — mohol   sa dostať do rúk fašistických poľných žandárov a už ho asi medzi   živými niet. A tak isto mohol pochodiť i starý Slančík, o ktorom tiež   nevedeli nič.
      </tei:p>
      <tei:p>
       Prijali túto myšlienku zľahka, ako sa vo chvíľach, keď život visí   na vlásku, prijíma každá, i zarmucujúca zvesť.
      </tei:p>
      <tei:p>
       Tmavého Urdu tiež nevideli od chvíle, ako sa prebil cez   nepriateľských automatčíkov a vbehol medzi stromy. Ale keď obchádzali   končiar Prašivej z poludňajšej strany, posledného dňa pripojil sa k   nim Pavol Stieranka, priateľ a druh Tmavého Urdu. Chlapci sa mu   potešili, že im niečo o Urdovi povie a — ako najstarší a   najskúsenejší — bude ich vodiť po horách. Ale Stieranka nepovedal, že   na Kozom chrbte pochoval chlapa, navlas podobného Tmavému Urdovi, a   vodcovstvo tiež neprijal. Vstúpil medzi nich ako obyčajný bojovník.   Bol skleslý a smutný, akého ho nepoznali. Preto na Urdovo miesto   nastúpil Bohuš Klanica, známy vrchár širokej povahy, ktorý sa tiež   vyznal v lesoch.
      </tei:p>
      <tei:p>
       Ak na les nastupovali nemeckí fašisti, Bohuš Klanica presne   uhádol, ktorým chodníkom pôjdu a odkiaľ ich možno nepozorovane   sledovať. Niekedy nakázal zaútočiť neočakávane, zboku, a v taký čas   obyčajne niekoľko fašistov zostalo v lese. Ak ich bolo primnoho,   obišiel ich oblúkom a vyčkával v neprístupných končinách, kým sa   zvečerilo a streľba utíchla. Za noci rozostavili stráže, ktoré sa   vymieňali, aby si všetci chlapi mohli odpočinúť v skalnej priehlbine   pri ohni — pod hrebeňom Vtáčieho vrchu, kde sa na čas utáborili.
      </tei:p>
      <tei:p>
       Toho istého dňa, keď sa Šimčisko stretol s Pavlom Stierankom a   nadišiel na sedlo s civilnými utečencami, pochodovali klanicovci na   východ. V lese nad Moštenicou našli postrieľaných štyroch mešťanov,   ktorí ešte krvácali, keď sa im priblížili. Bolo im to divné, lebo   toho dňa neprešli nemeckí fašisti týmto lesom. Začali prezerať   mŕtvoly a prekutávať okolie.
      </tei:p>
      <tei:p>
       Na chodníku ležal horeznačky starec, strelený cez prsia, pri ňom   starena, obrátená dolu tvárou. Podobní na seba ako brat a sestra,   mohli to byť starí manželia.
      </tei:p>
      <tei:p>
       Obďaleč v kroví ležali dvaja mladíci — iste ich synovia — s   prestrelenými hlavami.
      </tei:p>
      <tei:p>
       Klanicovci sa rozbehli dolu lesom po chodníku, ktorý vyšliapala   zver, a dochytili dvoch podozrivých chlapov, ktorí sa krčili poza   stromy a stískali v rukách pušky. Odzbrojili ich. Pušky mali nabité.   Prezreli im vrecká. Vo vreckách nemali nič, ale mali plátenné miešky,   v ktorých našli listiny a fotografie tých istých postrieľaných   mešťanov s prsteňmi, obrúčkami, hodinkami a peňaženkami, dva zlaté   mostíky zubov, niekoľko tisíc papierových peňazí, striebro i zlato.   Vysvitlo, že strieľali ľudí, ktorí sa skrývali pred nemeckými   fašistami, a potom ich ozbíjali.
      </tei:p>
      <tei:p>
       V tie časy dostať sa k zbraniam nebolo ťažko, lebo po lesoch a   čistinách bolo ich viac ako dosť. Poodhadzovali ich chlapci, ktorí si   mysleli, že na povstanie a partizánsku vojnu možno sa i hrať, ako sa   hrávajú medzi sebou chlapci na nevinnú šarvátku v krčme. Mnohí z nich   potom umierali potupnou smrťou v nemeckom fašistickom zajatí.
      </tei:p>
      <tei:p>
       Prichytení sprobúvali vykrúcať i prosiť, ale Bohuš Klanica s Paľom   Stierankom nemali nad nimi zľutovanie. Namierili na nich automaty a   zabili ich.
      </tei:p>
      <tei:p>
       Len čo klanicovci opustili moštenický les, po ich stopách, tým   istým chodníkom, prechádzal Ondrej Šimčisko.
      </tei:p>
      <tei:p>
       Našiel a poobzeral všetkých mŕtvych a bolo mu jasné, čo sa tu   odohralo, iba to nevedel, že tu trestali smrťou práve jeho   rodáci.
      </tei:p>
      <tei:p>
       Štyria mešťania mu boli neznámi, ale poznal oboch klanicovcami   zastrelených chlapov. Jeden z nich bol Bučko Harvan a druhý Jeremiáš.   Kedysi na hline mestskej tehelne nahadzoval s nimi hlinu do železných   vozíkov v tuhom úpale slnka. A teraz tu ležali z rozstrieľanými   hrudníkmi v lese nad Moštenicou.
      </tei:p>
      <tei:p>
       Len na chvíľu sa chcel spustiť do dediny, vidieť matku, dozvedieť   sa, ako sa má, či ju ešte stále tak trápi planá choroba a či lekár   Polonec je ešte stále pri nej. Prešiel lesmi za večera a spúšťal sa   na Bukovec. Obchádzal dedinu opatrne, zo všetkých strán. Nemeckí   fašisti už v nej neboli.
      </tei:p>
      <tei:p>
       Pozrel sa vozvysok na oblaky; zdalo sa, že sa trhajú, akoby sa   chcelo vyčasiť.
      </tei:p>
      <tei:p>
       Priblížil sa k matkinej chalupe a nazeral do kuchyne ponad čiernu   zásteru, ktorá bola primalá na zakrytie celého obloka.
      </tei:p>
      <tei:p>
       Slančíčka stála pri sporáku, miešala čosi v rajničke a hovorila   proti matkinej posteli. Rozprávala sa s ňou. Šimčisko vošiel,   pozdravil sa a položil batoh i zbraň na lavičku pri obloku.
      </tei:p>
      <tei:p>
       Mať ho privítala s utrápeným úsmevom.
      </tei:p>
      <tei:p>
       — Ako sa ti vodí? — opýtala sa zoslabnutým hlasom. — Či   nehladuješ? Máte tam aj nejakú kolibu, kde sa osušíte a   zahrejete?
      </tei:p>
      <tei:p>
       — Všetko máme, mati. Nič nám netreba. A kde je doktor Polonec? —   Obzeral sa po kuchyni, či neuvidí niekde jeho veci.
      </tei:p>
      <tei:p>
       — Doktora zobrali Nemci! ... Darmo im dokazoval, že je lekár a   prišiel do dediny za chorými. Vystrčili ho na dvor a odviedli dolu   cestou.
      </tei:p>
      <tei:p>
       — Do Nemecka ho vzali, do väzenia, — doložila Slančíčka. — Majú   vraj celé barakové mestá, kde väznia a zabíjajú ľudí! ...
      </tei:p>
      <tei:p>
       — Koncentračné tábory... — doložil Ondrej Šimčisko. — Velikánske   koncentračné tábory... A toho dobrého človeka odvliekli do niektorého   z nich! ...
      </tei:p>
      <tei:p>
       Matka si utierala slzy. — I náš Ivan, predstav si, doteraz sa   neukázal... Už iste nežije... Alebo odvliekli aj jeho.
      </tei:p>
      <tei:p>
       Ondrej ju upokojoval:
      </tei:p>
      <tei:p>
       — Ivan nie je z tých, ktorý by sa pchal, kde mu netreba. Aj o tom   pochybujem, že by tak ľahko vletel nemeckým fašistom do rúk. Je na to   veľmi opatrný a prefíkaný. Žije si niekde v pokoji a čaká, kedy bude   čas ukázať sa na slnko... A čo viete o našich chlapcoch? Nič ste o   nich nepočuli?
      </tei:p>
      <tei:p>
       — Malko Ďurovčík a Ferko Beláčik zahynuli, — zdvihla sa matka   napolo na posteli. — Zhoreli v Kalinkovie senníku... A uja Slančíka   doteraz niet...
      </tei:p>
      <tei:p>
       Ondrej na chvíľu prestal vnímať, čo mu matka vraví. Bolo mu to   vidieť na tvári, preto mu Slančíčka začala vysvetľovať   podrobnosti:
      </tei:p>
      <tei:p>
       — Vtedy, keď ste sa strieľali s Nemcami. Vtiahli sa do Kalinkovie   senníka — akiste ranení; videla ich Uľa Kalinkovie z obloka. Nemci   obstali senník, prestrieľali ho a podpálili. Na druhý deň, keď ľudia   z dediny rozhrabali popol, našli tam iba dve hŕbočky kostí...
      </tei:p>
      <tei:p>
       — O ostatných nevieme nič, — pokračovala teta Slančíková. — Ani   môj muž sa doteraz neohlásil. — Vzdychla si a chystala sa odskočiť   domov, kým je Ondrej pri matke. — Zostaňte chvíľu, — nahovárala,   uväzujúc si šatku pod bradou, — aby matka neboli tu osamote. Nemci   sem teraz vôbec nechodia a ja si musím doma čo-to porobiť.
      </tei:p>
      <tei:p>
       Odišla a Ondrej s matkou dlho mlčali. Napokon sa akoby z driemoty   ozvala matka a Ondrej zasa chvíľu nevnímal, čo mu vraví. Videl pred   sebou len usmiatu tvár Malka Ďurovčíka, vážneho Ferka Beláčika, popri   nich dobrácky zjav lekára Polonca i rozvážne oči uja Slančíka,   svietiace myšlienkou pod klenutým čelom. Napokon predsa zachytil   matkine slová, lebo sa mu zdalo, že hovorí ako človek, ktorý sa už   nadobro zberá preč.
      </tei:p>
      <tei:p>
       — Na cmiteri za kopcom leží moje dieťa, — vravela, — tvoja dobrá   sestra Anna. Keby som bola zdravá, išla by som sa k nej pomodliť. A   poniže je samota Trkotica. Žije tam Klanicovie matka. Spolu sme   hrabávali seno. K nej by som si zašla na slovíčko. Keby vedela,   starušká, ako mi je, iste by ma navštívila.
      </tei:p>
      <tei:p>
       Znova mal pred sebou usmiatu tvár Malka Ďurovčíka, Ferka Beláčika,   lekára Polonca i uja Slančíka a putoval s nimi v predstave na cmiter   za kopcom, o ktorom hovorila matka.
      </tei:p>
      <tei:p>
       Na trkocký cmiter bolo treba ísť najprv na mesto a po dvoch-troch   kilometroch odbočiť prvou dolinou vpravo. Uprostred doliny, medzi   strmými úbočiami, trčali jeho krížiky proti oblohe. Tam odpočívala   Ondrejova sestra Anna, ktorá umrela na suchoty, na chorobu   chudobných. Ondrej si ju pripomenul, ležiacu v truhle ako polámaný   kvet. Znova videl strieborným papierom oblepenú truhlu, ktorú chlapi   z dediny spúšťajú do hrobu.
      </tei:p>
      <tei:p>
       Pochovali ju, aj na príhovor matky Klanicovie, v Trkockej doline,   k otcovi Klanicovi na starom cmiteri, lebo vedeli, že ľúbila Bohuša   Klanicu, syna starej hrabáčky, ktorý bol vtedy ešte slobodný a tiež   ju mal rád. Mysleli si, že aj on raz bude ležať tam pri svojich.
      </tei:p>
      <tei:p>
       — Ten Bohuš Klanica iste padne niekde v horách, — šepla matka   akoby pre seba, dívajúc sa na povalu, — a tam zostanú jeho kosti... —   Na chvíľu zamĺkla a doložila: — Veď je pravda: teraz už patrí svojim   deťom a svojej mladej žene...
      </tei:p>
      <tei:p>
       Ondrej mlčal a premýšľal: Cesta na Trkoticu je ďaleká, ale dá sa   skrátiť ponad borový lesík cez strmý kopec a cez skalnaté medze a   pastviská možno sa spustiť na trkockú samotu. A matke horia oči   ohňom, ako keď slnko zapadá...
      </tei:p>
      <tei:p>
       — Zanesiem vás k Anke a tete Klanicovej... — povedal jej.   Neuvedomil si, že keď to hovorí, tiež nie je pri zdravých zmysloch, a   necítil, že mu oči tiež žiaria horúčkou.
      </tei:p>
      <tei:p>
       — Ach, — vzdychla, — syn môj, čo si si to zmyslel? Akože by si ma   niesol cez tie vrchy?
      </tei:p>
      <tei:p>
       — Nebojte sa, dnes budeme na samote.
      </tei:p>
      <tei:p>
       Priniesol jej sviatočné šaty a začal ju náhlivo obliekať.
      </tei:p>
      <tei:p>
       Pohli sa za večernej tmy. Zdalo sa mu, že nesie iba nôšku kostí,   odetých do čiernych sviatočných šiat, a ešte tú nôšku mu pomáha   nadnášať prievan jesenného večera, čo sa prikráda od severu i západu.   A tiež sa mu zdalo, že jeho mať sa už roztratila v priestranstve   sveta; treba iba jej kosti uložiť do zeme. Do tmy večera vykrikovali   svrčky, že sú ešte tu a žijú i napriek tomu, že sa blížia mrazy, a   svietila mu jej nažltkastá tvár.
      </tei:p>
      <tei:p>
       Prešiel kopcom ponad borový lesík, preniesol ju pastviskami a   spustil sa popri hustých kroviskách dolu strminou priamo k cmiteru. A   všade mal tvár Malka Ďurovčíka a tých ostatných troch pred očami.
      </tei:p>
      <tei:p>
       Hrob našli ľahko, lebo popri ňom trčal do svetla oblohy vyrezávaný   kríž otca Klanicu. Mať si kľakla, ale kľačať nevládala, nuž navalila   sa na tvár, plakala a dlho sa modlila. A keď sa Ondrejovi zdalo, že   už ani nedýcha a spája sa so zemou, zdvihol ju z tej lepkavej zeme,   aby ju ešte nestratil, lebo okrem detí len ju mal na svete.
      </tei:p>
      <tei:p>
       Niesol ju dolu, von cez drevenú bránu cintorína, poľami na   Trkoticu. Bolo im treba obísť trkockú krčmu, ktorá stála pri potoku.   Svietilo sa v nej žltkasto ako hocikedy predtým, keď nezúrili nemeckí   fašisti naokolo, a s tým mdlým svetlom vyrážal do poľa mocný chlapský   spev, tiež ako za času pokoja a mieru:
       <tei:emph>
        „Kade idem, všade   hyniem...“
       </tei:emph>
       Pieseň človeka, ktorý vyvolával smrť, aby sa jej   priečil. V jeho piesni kráčali ťažkým krokom ľudia, ktorí ju spievali   pred ním už v minulých storočiach, tiež vyzývali smrť a navlas sa mu   podobali.
      </tei:p>
      <tei:p>
       Poniže krčmy, dolu pri ceste, svietila vápnom obielená Klanicovie   chalupa a jediným osvetleným oblokom dívala sa do noci. Ondrej sa   spustil do dvora a zabúchal na dvere.
      </tei:p>
      <tei:p>
       U Klanicov za stolom sedeli tri mladé hrabáčky z dediny a na   posteli ležala Klanicovie matka, vyschnutá a bledá. Privítala ich   napolo zdvihnutou rukou, ktorá jej hneď i klesla k telu. Oči sa jej   smiali a šepkala čosi bezzubými ústami, na ktoré sa klonil ostrý,   predĺžený nos.
      </tei:p>
      <tei:p>
       — Vitajte, vitajte, — bolo rozumieť. — Sadnite si, sadnite...   Potom zažmúrila oči a začala dýchať sipľavo, akoby bola tvrdo   zaspala.
      </tei:p>
      <tei:p>
       Ondrej posadil matku na lavicu pri posteli a zostal pri nej, aby   ju mohol podopierať. Hrabáčky sa rozvraveli:
      </tei:p>
      <tei:p>
       — Prišli sme sa pomodliť k tete Klanicovie, — rozprávali všetky   odrazu. — Zaľahli v lete na Jána. Vtedy práve sme tiež boli u nich.   Stavisko sme im vykadili černobyľom, i králiky zapichli do hrady.   Králik im ani neuvädol, a predsa od tých čias nie a nie sa   pozbierať...
      </tei:p>
      <tei:p>
       Noc pred Jánom prebúdzala v tomto kraji dávne pohanské storočia.   Černobyľ, ktorého vôňa vnikla do drevených hrád a bolo ju cítiť ešte   i teraz, mal zaháňať mátohy a strigy. Biele králiky, ktoré od leta   viseli uschnuté na hrade, mali prezradiť, kto z Klanicovcov nedožije   do roka. Či to bude Klanicovie matka, ktorá mala kvietok naplno   rozkvitnutý, alebo to bude jej syn Bohuš, ktorý už vtedy partizánčil   v turčianskych lesoch a mal kvietok menšej, nerozvitej hlávky.
      </tei:p>
      <tei:p>
       Uľa Kalinkovie, ktorá mala vidieť Malka Ďurovčíka a Ferka Beláčika   z obloka, ako sa plazia do senníka, doložila:
      </tei:p>
      <tei:p>
       — A keď sme odchádzali, stretol nás na dvore. Zastavil sa pri nás   a len toľko povedal: „Dobrý večer! Boli ste pozrieť moju mamku?“ A   šiel ďalej — ich syn, Bohuš. Ako vyzeral, nevieme, lebo do tvári sme   mu nevideli... Ktohovie, kde teraz zháňa, a mať si pozrieť nepríde!   ...
      </tei:p>
      <tei:p>
       Ondrej sa jej chcel opýtať, či dobre videla Ďurovčíka a Beláčika,   keď sa plazili do senníka, v ktorom mali zhorieť. Či to nebola len   jej planá vidina? Ale hrabáčky hneď po svojich povedačkách pokľakli a   začali sa modliť dlhý otčenáš. Ondrejova mať sa modlila s nimi. Potom   Uľa Kalinkovie rozviazala šatôčku s usušenými lupienkami z ruží a   začala nimi napĺňať hodvábny miešok pre Klanicovie matku, aby jej   pripravila voňavú hlavičku do hrobu.
      </tei:p>
      <tei:p>
       Ondrejova mať pozrela na syna. V jej očiach bola prosba, aby už   išli z tohto miesta. Nechcela ešte umierať. Rozlúčili sa s   hrabáčkami, ale Klanicovie matku iba krížom prežehnali, lebo dýchala   ako spiaca a oči neotvárala.
      </tei:p>
      <tei:p>
       Ondrej zaniesol matku domov tou istou cestou, ktorou prišiel. Jeho   oči, navyknuté na tmu, rozoznávali hrbolce i priehlbne, preto i za   tmavých nocí, ako bola táto, chodieval po poliach isto, nepotkýnal sa   a nepadal. Pred polnocou sa vrátila teta Slančíková. Sľúbila   opatrovať chorú, preto sa Ondrej rozlúčil s matkou i s ňou, a vyšiel   do poľa.
      </tei:p>
      <tei:p>
       Stál tam nerozhodne, načúval a obzeral sa. Zrazu sa rozhodol a   vykročil — nie k lesu, ale tmavým poľom na mesto, ktoré teraz ležalo   v polotme. Priblížil sa mu zo severu. Neďaleko mestských záhrad   vbehol do cesty nemeckej fašistickej patrole, ktorá obchádzala mesto.   Skričali naň, aby zastal, a približovali sa mu s pripravenými   zbraňami. Ondrej sa prikrčil a utekal. Obsypali ho guľkami svojich   automatov, ale ani jedna ho nezranila. Zahnali ho ďaleko, na úpätie   Šalkovského lesa.
      </tei:p>
      <tei:p>
       Dážď sa znova spustil a medzi studenými kvapkami vody sypal sa   sneh na zakudlené hory. Po horách stále sliedili patroly nemeckých   fašistov. Prečesávali lesy z hrebeňa na hrebeň a klanicovci,   zaľahnutí v húštine pod Skorušinami alebo vyhnatí na holé pláne pod   Prašivou, strieľali na nich obyčajne z priveľkej vzdialenosti. Ale   niekedy ich zabíjali i strelami zblízka. Potom uhýbali v bielej hmle   čo najďalej od miesta smrti.
      </tei:p>
      <tei:p>
       Viackrát sa stalo, že sa pričupili v černicovom kroví alebo v   hustom malinčí a hľadeli na fašistickú patrolu, ktorá prechádzala   lesom. Pozorovali ju a v dušiach im bolo veselo. Nadutí esesáci,   postrach skrvavenej Európy, ktorí sa nebáli nijakého boja, báli sa   obyčajnej hory. Niesli si automaty na prsiach, pripravené na streľbu,   ale očami vytreštenými pozerali do prázdna, ako pozerá zločinec,   ktorého práve idú vešať. Ústa mali otvorené, aby ani ich vlastné   sipľavé dýchanie neprekážalo sluchu zachytiť tiché kroky smrti. Lebo   poväčšine mali na očiach okuliare a ťarbavými nohami prelomili každý   konár, ktorý strhla víchrica a šmarila na zem. Jediné, čo im ešte   zostalo z božej prírody, boli dve vycibrené uši. Ale tie uši boli z   mesta a šialeného bojišťa. Vyznali sa v lomoze ulíc a v hukote   kanónov i opancierovaných strojov, ale nikdy nezachytili to, čo   hovorí les. Bohuš Klanica sa smial:
      </tei:p>
      <tei:p>
       — Ak vás fašista napadne, vyveďte ho do lesa!
      </tei:p>
      <tei:p>
       Pri poslednom stretnutí s nemeckými fašistami skryli sa chlapci v   mladine a pozerali na Klanicu s otázkou, či ich majú pokropiť   oceľovým dažďom? Ak ich pokropia, skoro sa stanú zemou, z ktorej iste   niečo užitočné vyrastie. Lebo Nemec v tomto ustrojení, ako sa práve   predstavil svetu, nezdal sa im užitočný.
      </tei:p>
      <tei:p>
       — Nie, — pokrútil hlavou Bohuš Klanica a palcom ukázal za chrbát,   kde rapkali automaty a štekal fašistický guľomet.
      </tei:p>
      <tei:p>
       Za chrbtom tiež mali nemeckých fašistov, ktorí strieľali — ako v   týchto dňoch veľmi často — do prázdneho lesa. Klanicovci boli   ukonaní, hladní a strýznení. Medzi dvoma ohňami by sa neubránili a   potom by ich oplakával les.
      </tei:p>
      <tei:p>
       Nechali ich prejsť a pozbierali sa. Chvíľu postáli a načúvali a   podľa šumenia konárikov i stebiel horskej trávy putovali ďalej. Ich   púť nemala konca-kraja.
      </tei:p>
      <tei:p>
       Les býval bezpečný, keď sa večerilo. Kto sa ho bojí vo dne,   nepobudne v ňom proti noci. Stiahne sa do dolín, kde svietia   elektrické žiarovky a vyhrávajú harmoniky.
      </tei:p>
      <tei:p>
       Za večernej tmy zastavili sa nad dedinkou, ktorá ležala v úzkej   prepadline. Z prepadliny vybiehala rovnako úzka dolina, ktorou   pretekal zvláštny potok: nežblnkal, ani nehučal, ale hrkútal ako divý   holub.
      </tei:p>
      <tei:p>
       Domy dedinky boli drevené a okolo, po strmých úbočiach, stáli   vysočizné stromy. Mocný človek, kto ju založil, lebo v strašidelnom   lese pretrvala storočia a žiť bude naveky. Jej meno bolo Baláže. V   prepadline, pri hrkútavom potoku, sedí tisícročný duch jej   zakladateľa, neznámy silák Ondrej Baláž...
      </tei:p>
      <tei:p>
       Zbehli do prvého domca skraja a opýtali sa:
      </tei:p>
      <tei:p>
       — Máte tu niekoho, kto by patril na šibeň? — Uvaríte nám   polievky?
      </tei:p>
      <tei:p>
       Otec Baláž, chudorľavý chlap, potomok dávnych potomkov zakladateľa   dedinky, vyskočil z postele, vyhodil na stôl všetky svoje cigarety,   ktoré si skrýval pod slamníkom na najťažšie dni, a predložil im i   fľašku dobrého rumu. Matka Balážová si odhrnula z tvári šatôčku a   hlasito plačúc, prikľakla k ohnisku. Hádzala raždie a fúkala do ohňa,   aby sa rýchle rozblčal. A dvaja synovia, mocní a zdraví, ale ešte   veľmi mladučkí, prisadli si k stolu a prosili očami i slovami, aby   mohli ísť s rodákmi.
      </tei:p>
      <tei:p>
       — Nie, — zakýval záporne hlavou Bohuš Klanica a povedal tichým   hlasom: — Nemôžete ísť s nami, lebo ste ešte veľmi mladí a bolo by   vás škoda... Matka a otec by za vami dlho plakali...
      </tei:p>
      <tei:p>
       Na tieto jeho slová chlapci a s nimi i Klanicovi bojovníci na   chvíľu zvážneli a zahľadeli sa do prázdna.
      </tei:p>
      <tei:p>
       Medzitým ako pili rum, rozprávali sa. Otec Baláž vravel:
      </tei:p>
      <tei:p>
       — Nemci prešli dedinou v podvečer. Spustili sa k Hronu, lebo tam   sa cítia bezpečnejšie... Či môžu ešte vyhrať túto vojnu?
      </tei:p>
      <tei:p>
       — Nevedno, — povedal Klanica a doložil: — Ale v týchto horách   budeme vládnuť my... — Chvíľu rozmýšľal a dodal:
      </tei:p>
      <tei:p>
       — Nemecký fašista je, zdá sa, človek, ktorý v tejto vojne stratil   srdce i sluch pre bolesti ostatného sveta, preto túto vojnu nevyhrá!   Bude treba, aby to stratené srdce našiel v sebe znova...
      </tei:p>
      <tei:p>
       Nechápal to otec Baláž a nechápali to ani ostatní, ale netrápili   sa nad tým, čo Klanica vraví.
      </tei:p>
      <tei:p>
       Matka položila na stôl dobrú zemiakovú polievku, zasmaženú údenou   slaninou. Rezance slaniny, hrubo navrstvené, plávali na povrchu.   Postavila na stôl i okrúhly peceň bieleho chleba, ktorý trochu   škrípal pod zubami. Klanicovci vedeli, kde sa vzal: za ústupu do hôr   vyviezli povstalci všetko do týchto vrchov, aby sa fašisti priveľmi   nevypásli, lebo priveľmi vytučení naozaj by mohli prehrať túto vojnu.   A keď bolo zle, Balážovci, Bulovci i Kaliskovci z horských osád a   dedín poroznášali vrecia s ryžou i múkou, debny so strelivom i   debničky s peniazmi, aby ich mocný rod ďalej žil. A v prudkej robote   dostal sa do múky i piesok.
      </tei:p>
      <tei:p>
       Keď bola misa i fľaša prázdna a zo stola zmizol i druhý peceň   chleba, Bohuš Klanica povedal:
      </tei:p>
      <tei:p>
       — Dajte nám náčinie, aké máte. Ideme stavať bunker.
      </tei:p>
      <tei:p>
       Otec Baláž sa pohol k dverám, synovia potriasli chlapom ruky a   matka Balážová sa znova rozplakala. Bolo jej ľúto krásnych   Klanicových chlapov. Bohuš ju pobozkal na smutné čelo a odchádzal.   Zdalo sa, že to urobil preto, lebo mu pripomínala jeho chorú   matku...
      </tei:p>
      <tei:p>
       Vystrojení sekerami a čakanmi, pílami i lopatami a zásobení   klincami od otca Baláža, vykročili proti vrchu.
      </tei:p>
      <tei:p>
       Dážď padal a sypal sa sneh. Studená hmla sa vliekla po zemi, že   človek úbohý nevidel na piaď od nosa.
      </tei:p>
      <tei:p>
       Preskúmali les a zastavili sa na mieste, kde — o čom nevedeli —   ešte pred niekoľkými dňami nocúval Šimčisko. Bohuš Klanica   povedal:
      </tei:p>
      <tei:p>
       — Toto je a bude územie chudobných! ... — Tu budeme vládnuť my! —   Zhodil svoj batoh na zem a chytil sa do roboty.
      </tei:p>
      <tei:p>
       Ešte za noci sa zakopali v širokom páse do úbočia a pracovali aj   po celý nasledujúci deň. Ale navečer už bol bunker vyzrubený aj   pokrytý. Bolo treba iba ho obhodiť a prihodiť zemou, poupchávať   štrbiny machom a spraviť ležiská. Tuto robotu už nestačili spraviť   toho dňa. Políhali si na chvojinu, ktorou vystlali bunker, a zaspali   tvrdo, po minulých daždivých nociach prvý raz pod strechou. Na troch   miestach okolo bunkra striedali sa na stráži. Noc bola tichá, nebo   tmavé, v lese sa nič nepohlo.
      </tei:p>
      <tei:p>
       Ráno zas bola streľba vo vrchoch, preto sa náhlili dohotoviť   bunker, zamaskovať ho raždím, živými stromkami i zárastom a   prebytočnú zem, čo sa nakopila pred vchodom, rozmetať po lese. Znova   a znova obchádzali stavisko zo všetkých strán, a kde sa ešte žiadalo,   zapichli do zeme stromec alebo ker, aby ho nijaký fašista   nenašiel.
      </tei:p>
      <tei:p>
       Streľba sa približovala. Bolo treba zistiť, prečo fašisti   strieľajú a koľkí brúsia po „území chudobných“.
      </tei:p>
      <tei:p>
       Nemecké fašistické hliadky prechádzali len dolinami a strieľali   naslepo. Šiesti z klanicovcov sa rozostavili na všetky prístupy k   bunkru a ostatní šli dokončiť robotu.
      </tei:p>
      <tei:p>
       Navečer toho dňa už boli hotové a chvojinou vystlané i ležiská,   štrbiny medzi zrubmi vyplnené machom a v zadnom rohu bunkra stálo   kamenné ohnisko, vymazané červenou hlinou. Pohrdzavenú rúru, ktorá   odvádzala dym cez strechu, podaroval im otec Baláž, keď mu boli   vrátiť nástroje. Dym, zachytený raždím i zárastom, lenivo sa stlal po   zemi a strácal sa pod korunami stromov.
      </tei:p>
      <tei:p>
       O niekoľko dní podkopali breh po ľavej strane bunkra a postavili   útulnú zemnicu. Chceli pritúliť v nej ženu Paľa Stieranku s tromi   deťmi, ktorá tak isto ako Klanicova žena bývala pri rodičoch na   predmestí, ale z druhej strany mesta, a znepokojovalo ju gestapo.
      </tei:p>
      <tei:p>
       Zemnicu vyhrievala znamenitá piecka z benzínovej nádrže, s rúrami   z opustenej horárne z Podjavoria, ktorú neskôr rozstrieľali a   podpálili nemeckí fašisti. Pavol Stieranka nahotovil dreva, vypýtal   od otca Baláža fľašu petroleja i lampu od obchodníka v dedinke,   doniesol debničku s múkou, cukrom a fazuľou. Ale stalo sa asi nejaké   nešťastie. Pavol Stieranka vybral sa do Podjavoria rodinke naproti a   viac sa nevrátil. Nevedno, čo sa s ním stalo, lebo klanicovci nenašli   jeho telo a v doline sa nedozvedeli o ňom ani slovo. Zaradili ho,   neboráka, medzi tých, ktorí sa navždy stratili z očú, ale zostanú nám   v pamäti naveky.
      </tei:p>
      <tei:p>
       Potom napadol sneh bez dažďa, ktorý naznačoval príchod zimy, a   nemeckí fašisti sa už tak často neukazovali v lese. Ak predsa prišli,   udierali na povstalcov väčšími silami. Klanicovci neraz museli   zemnicu opustiť a uhýbať pred náporom, ktorému by sa neboli ubránili.   V takých časoch putovali cez vysoké hrebene a skrývali sa po   vzdialených lesoch. Ale keď sa zase vrátili na svoje územie,   ohrievali sa a dospávali zameškané noci pri praskajúcom ohni. Často   vybehúvali na hrebeň a dívali sa do rodných dolín, ako pozerá vták k   rodnému lesu, ktorý musel opustiť.
      </tei:p>
     </tei:div>
     <tei:div type="chapter">
      <tei:head>
       NA TRIDSAŤ KROKOV OD JAVORA
      </tei:head>
      <tei:p>
       Zahmlený les mlčal naokolo a nič sa v ňom nepohlo, iba čo suchý   sneh šuchotal na skrútenom lístí. Ondrej Šimčisko spúšťal sa dolu   vrchom. Potom sa hmla zdvihla a sneh sa začal osievať ešte   hustejšie.
      </tei:p>
      <tei:p>
       Zazdalo sa mu, že je nad úžľabinou, cez ktorú tečie potok a pri   potoku stoja drevené domy horskej dedinky, z ktorej zutekal, keď   zahučali nemecké guľomety. Zvonenie potoka zunelo zdola a zachytávalo   sa v korunách stromov. Ale to všetko bol iba klam horúčkou   rozrušených zmyslov. Úžľabina bola prázdna skalnatá priehlbeň,   nijakých domov ani ľudí v nej nebolo.
      </tei:p>
      <tei:p>
       Na nebi ešte vždy nebolo jedinej hviezdy, ktorá by blúdiacemu v   lese naznačovala, že sa raz predsa aj vyjasní. Na východe tiež bolo   ešte tma.
      </tei:p>
      <tei:p>
       Zastal a zadíval sa na stromy. Hýbali sa, ba zdalo sa mu, že sa   navaľujú viac a viac, akoby ho chceli privaliť. Kamkoľvek sa obzrel,   všade sa mu prudko skláňali nad hlavu. Začal im uhýbať, takže už ani   nebadal, či skáče z kopca dolu alebo brehu naproti. Tak zápasil s   lesom ako osamotený a štvaný tvor. Čosi mu našepkávalo, že ľudia už   vyhynuli a sám zostal na svete. Že umreli jeho rodáci a umreli aj   jeho deti. Tam dolu kdesi, v mestskej pivnici. Iste bolo vtedy tma a   ony čakali na svojich katov v hrôze, ako hladné líšťa čaká za noci   pod vysokou skalou, keď naokolo vyjú vlci. A ak sa to predsa nestalo   a ľudia ešte žijú, musí nájsť ten chodník, ktorý ich zavedie do   krajšieho, útulnejšieho sveta, kde sa osamotený človek nebude   potkýnať o mŕtvoly.
      </tei:p>
      <tei:p>
       Ale ak ho tam dolu pod Bukovcom predsa čaká mať, ktorá už iste   nebude dlho žiť, jeho povinnosťou ako syna je stráviť s ňou posledné   chvíle jej života. A ak ho čakajú možno i deti: Ondrejko, ktorý sa ho   ešte nedávno opýtal, že keď umrie, či tiež z mŕtvych vstane, a   Zuzička, ktorá vie tak pekne vravieť o sliepočkách na dvore. Nevie o   nich nič, musí ich ísť hľadať.
      </tei:p>
      <tei:p>
       Teta Slančíkovie povytiahla knôt na petrolejovej lampe. Toho dňa   vybielila steny čerstvo haseným vápnom i dlážku pozmývala popolovým   odvarom.
      </tei:p>
      <tei:p>
       — Čierne vrany, — blúznila Ondrejova matka, — chcú si pred nocou   všetky zasadnúť na jediný strom. — Šatku si zatiahla na tvár.
      </tei:p>
      <tei:p>
       Vtom vkročil do kuchyne Ondrej, zhrbený, zavláčený, s mútnymi   očami a s nepríjemným výrazom na tvári. Teta Slančíková ho posadila k   ohnisku a šepkala mu, nakloniac sa mu k uchu:
      </tei:p>
      <tei:p>
       — Ivana zastrelili — v Bystrickej doline. Pochovali ho mestskí   ľudia — potajomky, na mestskom cintoríne pri samom plote. A hlúpa Uľa   Kalinkovie prišla im to vyrozprávať, ihneď sa im choroba zhoršila. —   A šepkala ďalej, že Kubicovie Janík, pastierovo chlapčisko, ušiel z   nemeckého zajatia a rozprával, že Nemci zastrelili toho pána doktora,   ktorý liečil jeho matku. Zavliekli ho na akési drevené mreže za   barakmi a tam ho strelili do hlavy. Pod mrežami vraj bol jarok, do   ktorého stekala krv zastrelených ľudí...
      </tei:p>
      <tei:p>
       Ondrej poblednutý sedel na lavici a meravo hľadel na povalu.
      </tei:p>
      <tei:p>
       Precítil sa po tvrdom spánku. Oči sa mu vyjasnili, ale narušená   duševná rovnováha sa ešte nevrátila. Teta Slančíková to hneď   postrehla, a aby ho prebrala k životu, začala ho nahovárať, aby matku   okúpali.
      </tei:p>
      <tei:p>
       Poslúchol ju. Doniesol z drevárne veľké koryto, ktoré dlho   neužívali, a preto ho vyparili. Potom nahriali vody do dvoch veľkých   hrncov a chorú vyumývali. Bielizeň vymenili, slamu v slamníku   našušorili, narovnali a uložili matku do mydlom voňajúcej postele.   Tešila sa, že je zase čistá a cítila sa ľahká, akoby sa bola znova   narodila.
      </tei:p>
      <tei:p>
       Potom si teta Slančíková odskočila domov a matka, oživená teplým   kúpeľom, rozvravela sa, ale jej hlas bol už veľmi slabý. Tvár   naberala žltkastú farbu a líca sa hlboko prepadli.
      </tei:p>
      <tei:p>
       — Umriem za tým mojím Ivanom. Dobre mi sľuboval, že raz pôjdem za   ním. A teba mi je ľúto. Keby som sa aspoň mohla potešiť tvojimi   deťmi, umrela by som spokojne... — Ústa zostali pootvorené na hláske,   ktorou dokončila reč.
      </tei:p>
      <tei:p>
       — Škoda spomínať... — povedal Ondrej po chvíli. Ale matka ho už   nepočula.
      </tei:p>
      <tei:p>
       — Dieťa moje, podaj mi ruky a ochlaď mi dlane, — vyrušila ho   šeptom a oči mala zavreté. Chytil ju za ruky a ona zabudla, že je pri   nej syn. Oslovila ho menom jeho otca. To bol posledný hlas, ktorým sa   ozvala. Ústa zostali otvorené a z hrdla vychádzal len ťažký,   popretŕhaný dych.
      </tei:p>
      <tei:p>
       Na obloku stála fľaška s kávovými kvapkami, ktoré jej bol doniesol   lekár Polonec na utišovanie bolestí. Doteraz užila z nich sotva   polovicu. Ondrej siahol po nich, nadvihol matke hlavu a napojil ju.   Časť tekutiny už hrdlo neprijalo, vytiekla z úst a vpila sa do   hlavnice. Matka usnula a o niekoľko hodín dokonala. Zakryl ju čiernou   šatkou z obloka. Skončilo sa jej utrpenie.
      </tei:p>
      <tei:p>
       Potom už ležalo pred ním len nehybné telo bez hlasu, podobné   padnutému stromu, ktorý už nešelestí.
      </tei:p>
      <tei:p>
       Bdel pri nej, kým nebadane zmeravela a chladla. A zrazu mu bolo   tak, že pred ním leží cudzia a neznáma ľudská podoba, s ktorou si   nemôže povedať jedinké slovo. Ona nepotrebuje jeho a jemu je zas   nepotrebná ona. Sklonil sa nad ňou. Ležala tu ako tmavý mlčiaci les,   sponad ktorého sa stratil mesiac a hviezdy sa nad ním do prázdna   prepadli.
      </tei:p>
      <tei:p>
       Čakal už iba na pohreb. Zišli sa hrabáčky z dediny, aby pochovali   jeho mať. Vchádzali k nej do izbice po prstoch, modlili sa pri nej   šeptom a ona, osvetlená dvoma sviečkami, ležala vo svojom úzkom   bývaní ako nehybný ľudský tieň, ktorý už viac miesta nepotrebuje.   Potom ju vyniesli na dvor a prišiel kňaz. Spieval pesničky, v ktorých   nebolo citu a nebolo žiaľu, a odzneli suché, remeselné modlitby. A   pohli sa dolu na mesto. Prvou dolinou odbočili vpravo, aby prešli   popri trkockej krčme a zbočili do starého cmitera v Trkockej doline.   Tam ju pochovali vedľa Anky a Klanicovie matky. Otec Klanica ležal   pri nich v tom istom rade.
      </tei:p>
      <tei:p>
       Keď zostal v cmiteri sám, nabral si z jej hrobu hrsť hliny na   pamiatku a vrátil sa do chalupy. Zamkol dvere a dlho, veľmi dlho   spal. Líhal si v očakávaní, že mu príde do sna živá. A ona prišla,   naklonila sa nad jeho posteľou, usmiala sa mu a odišla.
      </tei:p>
      <tei:p>
       Prebudil sa na mrkaní a pripomenul si jej podobu, ako si ju   zachoval zo sna. A keď jej vráskavá tvár zasvietila pred ním v prítmí   predvečera, cítil, že sa rozlúčili bez veľkej bolesti. Miesto smútku   a bolesti zostal mu v pamäti len radostný jej zjav.
      </tei:p>
      <tei:p>
       Vzal z obloka starý hlinený krčiažtek, v ktorom opatrovala kvety,   zamkol dvere a odišiel.
      </tei:p>
      <tei:p>
       Videli ho odchádzať z dediny a mysleli si, že sa vracia do lesa a   bude teraz už bez starostí o chorú matku bojovať proti tým, čo mu   zabili brata a priniesli veľkú skazu do týchto vrchov. Ale on sa   znova vrátil do Trkockej doliny a na cmiter, lebo zabudol označiť   hrob. Ak sa k nemu po rokoch vráti, ťažko ho nájde znova. Cmiter sa   rozrastie, k starým hrobom pribudnú nové, zarastú burinou, a potom   všetky budú rovnaké. Označil ho tým hlineným krčiažkom, potom zašiel   priekom k ohrade a od vysokého javora, priamo proti zapadajúcemu   slnku, narátal tridsať krokov. Tam, práve tam ležala. A jej susedou   bola z jednej strany Anka a z druhej strany teta Klanicová. „Dobre je   tak,“ myslel si, „veď sa všetky tri rady mali...“
      </tei:p>
      <tei:p>
       A potom bol tak otupne sám. Obloha očernela a do nej čneli ešte   černejšie vrchy. Jedinej hviezdy nebolo na nebi. Voľakde hore v   spustnutej doline zavýjalo líšťa. Toto zavýjanie bolo mu známe od   detstva a kedykoľvek ho počul, zakaždým sa mu zdalo, že je v ňom   nárek prasveta, ktorým sa človek pradávnych čias žaluje na biedu a   tmu...
      </tei:p>
      <tei:p>
       Keď líšťa zatíchlo, spustil sa dolu bez cieľa a stalo sa mu prvý   raz, že niečo túžobne chcel, ale nevedel, čo je to a kde to má   hľadať. Zazrel svetlo. To v trkockej krčme svietili, ale teraz   nespieval v nej nik.
      </tei:p>
      <tei:p>
       Zastal na priedomku a stál tam dlho, bezradne, s naničhodnými   otázkami k sebe: Kto krčmu postavil a prečo tu na vyhnanisku? Kto v   nej býva a kto do nej chodieva? Či sú v nej chlapi-povstalci, ktorí   sa podobajú jemu a tiež tak túžia po niečom im neznámom, čoho sa im   nedostáva? Či nájde tam človeka, ktorému sa bude môcť pozrieť bratsky   do očú, povedať si s ním vľúdne, potešujúce slovo?
      </tei:p>
      <tei:p>
       Pokročil k dverám, automat skryl pod plášť a prvý raz vošiel do   trkockej krčmy.
      </tei:p>
      <tei:p>
       Trkocká krčma spala v tichom a mrkotnom susedstve cintorína. Vo   veľkej izbe nebolo nikoho. Ťažké, poodierané stoly a ťarbavé lavice   leskli sa v polotme. V kúte medzi oblokmi a dverami stál oplotený   výčap, zamknutý na zámku. Oplotenie malo chrániť majetok i chrbát   toho, kto nalieval — ako vravievali vrchári — prekliatu pálenku,   mocnejšiu od boha.
      </tei:p>
      <tei:p>
       Zo dverí pri výčape najprv nakuklo do izby mladé dievča,   krčmárkina dcéra Madlena, ale hneď aj zmizla v zadných dverách. O   chvíľu vyšla stará krčmárka. Dočaptala sa k nemu v pletených kapcoch   po hrbatej, vydratej dlážke a ukázala mu svoju krčmársku tvár: napolo   vľúdnu i zdržanlivo odmeranú. Popýtal ju o víno a usadil sa za   doštenou stienkou, ktorá tvorila tichý kút s jediným stolom v rohu,   naproti výčapu. A začal rátať peniaze, ktoré mu zostali z pohrebu.   Požičal si ich na chalupu od obchodníka v dedine a ukázalo sa, že   nestrovil z nich ani polovicu. Nevedel, že pohreb matky je taká lacná   vec. — Stratí sa ti všetko, a tak lacno to pochováš! — Potom prišla   krčmárka s vínom v hlinenom džbáne. Doniesla ho z hlbokej pivnice,   kde ležalo zabudnuté, lebo v trkockej krčme víno nepíjali. Bolo   čisté, voňalo cukrom a korením dávnej slnečnej jesene.
      </tei:p>
      <tei:p>
       Pil víno a rozprávali sa. Najprv rozprávala krčmárka:
      </tei:p>
      <tei:p>
       — Som vdova a volajú ma Krahuľa. — Preklínala krčmu zastretým,   hlbokým hlasom. Postavil ju nejaký čert menom Ondro Durec na vlastnom   pozemku a jej nebohý otec ju odkúpil. Sprvoti to ani nebola krčma,   iba gazdovský dvor. Ale jej otec, ktorý nerád hrdlačil, zanedbal   gazdovstvo a miesto roboty potajomky pálil dobrú trnkovicu. V dedine   za kopcom mal mnoho priateľov, ktorí ju s ním píjali. Medzi nimi bol   i richtár Gibala, Slančíkov predchodca, ktorý nástojil, aby z   gazdovského dvora urobili krčmu. Chcel sa opíjať tam, kde ho nik   nevidí, ako to robievajú veľkí páni z mesta. Od tých čias sa v týchto   múroch iba kľaje. Prichádzajú ľudia, ktorí nepoznajú noci — aby sa   zem pod nimi prepadla...
      </tei:p>
      <tei:p>
       — Hi-hí, — zahvízdal ktosi v tme na vrchovskom palci. Svetlo lampy   zablikalo a zdalo sa, že rastie a zo spánku sa preberá. Potom sa   ozval vzdialený hvizd, ktorý ledva doletel po trkocké obloky.
      </tei:p>
      <tei:p>
       — Už idú! — povedala krčmárka, zamračila sa a vstala. — Prekliati   partizáni! Raz ma privedú do nešťastia! Nemci ma pre nich zabijú! —   Pritiahla svetlo lampy a stratila sa náhlivo dverami povedľa výčapu.   Ešte aj krčah s vínom nechala na stole.
      </tei:p>
      <tei:p>
       Ondrej sa netrpezlivo zadíval na dvere a čakal, kedy sa už otvoria   a zjavia sa v nich partizáni — s Tmavým Urdom popredku. Ale do   trkockej krčmy nevošiel nik. Preto zavolal krčmárku, zaplatil jej za   víno a vyšiel na priedomie.
      </tei:p>
      <tei:p>
       Noc bola polotmavá a priamo naproti krčme hrozivo sa černel Strmý   les. Ondrej sa naň zahľadel a potriasla ho zima.
      </tei:p>
      <tei:p>
       Pomaly, z nohy na nohu, pohol sa na mesto.
      </tei:p>
     </tei:div>
     <tei:div type="chapter">
      <tei:head>
       SLNKO VYSTÚPILO NAD HORY
      </tei:head>
      <tei:p>
       Do lesov, ktoré opustil Ondrej Šimčisko, prišli noví bojovníci.   Doputovali z východu, aby založili partizánsku krajinu. Bolo ich   mnoho, temer toľko ako stromov v úbočí. A priviedli so sebou i mnoho   koní.
      </tei:p>
      <tei:p>
       Velil im ruský major Volkov a popri ňom kapitán Krasavin. S nimi   na štábe bol i Slovák Rudo Harpunár. Škoda by bolo tvrdiť o nich   nepravdu, že sa ich nedotkla trýznivá ruka hôr. Prebojovali sa cez   všetky vrchy krajiny, od východu až na breh Hrona, vtedy, keď už   nemeckí fašisti ovládli skoro všetky doliny a pre povstalcov zostali   len husté lesy a hromadné hroby.
      </tei:p>
      <tei:p>
       Išli podľa rozkazu, v boji a trápení, v studenom daždi, vo dne v   noci. Rusi a vyše dvesto rodákov s nimi. Boli to chlapci spod týchto   vrchov, ktorí mali bojovať proti Rusom, ale oni pridali sa k nim, a   toho horúceho leta, keď sa ich drobní krajania zadrapili do   rozvlečenej Hitlerovej ríše, prebojovali sa z Ruska domov, aby im   pomáhali.
      </tei:p>
      <tei:p>
       Prešli cez Prašivú a Kozí chrbát a pod Vtáčím vrchom sa zastavili.   Našli tam Bohuša Klanicu s jeho chlapcami a povedali si žartovne, že   budú spolu robiť nemeckým fašistom neplechy, aby vedeli, že nie sú   doma.
      </tei:p>
      <tei:p>
       Postavili si zemnice pod hrebeňom vrchu. Chodilo sa k nim potokmi   i húštinami zárastu, kde nepadne na zem ani sneh, aby ich   neprezradili chodníčky, ak by nemeckí fašisti neočakávane vtrhli do   lesa.
      </tei:p>
      <tei:p>
       Poniže sa usadili evakuovaní civili, chlapi mladí i starí, ženy i   deti z dedín a miest, ktorí vydržali dažde a prežili česanie lesa.   Bunkre im vykopali a drevom vyložili vrchári za peniaze, lebo boli na   robotu trochu kylaví. Bolo ich na stovky a kmásali sa medzi sebou.   Mnohí z nich nemali si v čom preberať. Museli sa skryť v lese, alebo   umrieť pod rukami Nemcov v okupovaných dolinách.
      </tei:p>
      <tei:p>
       Veliteľ major Volkov bol chlap kostnatý a bledý. Zdalo sa, že trpí   na žlčník, ale v chôdzi do vrchu nik sa mu nemohol vyrovnať. Rád   rozprával o krásnych knihách, ktoré by si mal prečítať každý človek,   ktorý prežije túto vojnu, aby nebol ukrátený na živote.
      </tei:p>
      <tei:p>
       Kapitán Krasavin bol žulovitý, zdravý chlap s dobrým srdcom a   čiernymi fúzikmi. Rád sa smial a bol veselý. Narodil sa takým,   pristalo mu to. Slovák Rudo Harpunár bol rodák od Trenčína, drobný a   prudký v pohyboch. Koho si zamiloval, daroval mu svoj kabát i v   najtuhšej zime. Koho znenávidel, toho nepoľutoval. Jeho kabát patril   Slovákom i Rusom, jeho nenávisť hitlerovcom a všetkým, čo boli na ich   strane.
      </tei:p>
      <tei:p>
       Mali bojovníkov mladých i starých, v úboroch sviatočných i   poobšívaných. Ženy a dievčatá všetkých okolitých dedín obšívali   chlapcov z hôr, len aby nevpustili Nemcov do partizánskej krajiny. A   chlapci-bojovníci, ktorí nosili čiapky všetkých armád bojujúcej   Európy, ozdobené červenými pásikmi a päťcípymi hviezdami, chodili   striehnuť na Nemcov do „územia nikoho“.
      </tei:p>
      <tei:p>
       A územie nikoho bol pás zeme, ktorý — ako to už býva medzi frontmi   — utvoril sa príchodom majora Volkova a jeho chlapcov okolo   partizánskej krajiny. Nemci sa z neho stiahli, aby nemali za suseda   les, lebo partizánsky les bol zlým susedom pre hitlerovského Nemca. A   tí z lesa zas územie neobsadili, aby nemali Nemcov stále na očiach,   iba keď ich práve chceli mať. Nemecké hliadky, keď sa presvedčili o   sile, ktorá sa skrýva v lese, odvážili sa k nemu len za bieleho dňa,   aj vtedy sa im bolo treba dobre obzerať. Obyvatelia dedín v území   nikoho žili si slobodne, ale nie bez súženia. Museli sa obávať práve   o životy Nemcov. Lebo pre zabitého nemeckého vojaka Nemci vypálili   dedinu a často i strieľali ľudí do zátylku.
      </tei:p>
      <tei:p>
       Nemci sa niekoľko ráz pokúsili vyhladiť partizánov z povrchu zeme.   Zaútočili na les zo všetkých strán, ale nepodarilo sa im vniknúť do   vrchov. Partizáni zadržali ich a odbili. Nuž pozbierali si mŕtvych a   ranených a vrátili sa zas k Hronu.
      </tei:p>
      <tei:p>
       Lámala sa ich pýcha a nadutosť, že zvíťazia v každom boji. Lebo   ktokoľvek z chlapcov z lesa bol na prednej stráži, strieľal na nich   silou, čo sa bráni smrti, ako tvor, ktorý si nemá v čom preberať. Ak   ho chytia živého, umučia ho. Ak na svojom mieste neobstojí, vtrhnú do   partizánskych vrchov všetkými stráňami i dolinami a zabijú jeho i   jeho druhov. Musel Nemcov presviedčať, že si sem prišli iba po   smrť.
      </tei:p>
      <tei:p>
       Približoval sa k mestským záhradám. I tentoraz sa chcel   nepozorovane dostať do domu, v ktorom ubytoval deti. Otázky, či má   právo umrieť, pokiaľ ich neodchoval, a či im niekedy neukrivdil,   vírili mu hlavou. „A boja sa tmy a noci,“ myslel si, „potrebujú mojej   ochrany...“
      </tei:p>
      <tei:p>
       Ako nikdy predtým, približoval sa k mestu zo severozápadnej   strany. Prešiel lúkami a započúval sa, ako odbíjajú vežové hodiny   desiatu.
      </tei:p>
      <tei:p>
       Cez pastviská dostal sa k malému borovému lesíku, ktorý sa černel   nad hlavnou cestou, vedúcou do mesta. Lesík sa navlas podobal tmavej   borine nad matkinou chalupou pod Bukovcom za toho podvečera, keď sa   matke zdalo, že ju ktosi do nej volá. Borine sa vyhýbali všetky   spevavé vtáky, lebo býval v nej tajomný dravec.
      </tei:p>
      <tei:p>
       Od hlavnej cesty povedľa lesíka viedla poľná cesta do vrchov a   všetky stromy popri nej boli postínané. Dali ich postínať Nemci,   ktorí nechceli mať v blízkosti les.
      </tei:p>
      <tei:p>
       Šimčisko posedel pri lesíku, kým pokročila noc. Potom sa podal k   záhradám a vkradol sa do mesta opatrne, vyhýbajúc sa fašistickým   strážam. Tíško sa priblížil k domu lekára Polonca. Dom bol osvetlený   a otriasal sa jalovým spevom hitlerovských vojakov.
      </tei:p>
      <tei:p>
       Prebehol prázdnym dvorom a zišiel do pivnice. Chvíľu postál a   načúval, potom nahmatal vypínač svetla a zvrtol ho.
      </tei:p>
      <tei:p>
       Stál pri dverách a rozhliadol sa s čiapkou v ruke, zarastený a   vychudnutý. Jeho vpadnutá tvár a lesklo postriebrené vlasy   prezrádzali, že v posledných dňoch o mnoho rokov ostarel.
      </tei:p>
      <tei:p>
       V pivnici nebolo nikoho. V jednom z korýtok ležali šatočky jeho   dvoch detí, Ondrejka a Zuzičky, a na jeho okraji, na bielej smrekovej   doske, černel sa drobný nápis ceruzou: „Odišli sme v sedliackych   šatách.“
      </tei:p>
      <tei:p>
       Ondrej si vydýchol. Poznával písmo svojej ženy. Doteraz sa snažil   vylúčiť ju zo svojich myšlienok. Aj vtedy, keď odchádzal z tejto   pivnice, rozlúčil sa s ňou len cudzo a bez pohnutia. Teraz predsa   pomyslel na ňu po dobrom: možno, že sa mýli a nie je to celkom tak,   že sa vydala za neho len preto, aby mala muža a aby ho   pokorovala.
      </tei:p>
      <tei:p>
       Sklonil sa znova nad korýtkom, znova čítal písmo ženy a ohmatával   šatočky detí. Vtom čosi hrklo, ako keď smrtiaci nôž vypadne z neistej   ruky a železná jeho črenka zašramoce na dlažbe kameňa.
      </tei:p>
      <tei:p>
       — Hände hoch!
      </tei:p>
      <tei:p>
       Mali ho. Ani sa len neobrátil. Dvaja z armády SS upierali naňho   hlavne svojich zbraní.
      </tei:p>
      <tei:p>
       Odňali mu zbrane i batoh, prekutali vrecká. Potom ho predviedli na   mestský dom, kde poza veľké stoly sedeli štyria dôstojníci z gestapa.   Výsluch bol napodiv krátky. Písma, ktoré mu vybrali z vrecák,   postačili gestapákom na stručný, krátky zápis: „Ondrej Šimčisko,   43-ročný, ženatý, obyvateľ z Bukovca, povstalec a partizán. Chytený   so zbraňou v ruke v Hronskej ulici číslo domu 124.“
      </tei:p>
      <tei:p>
       Potom ho odviedli späť do Hronskej ulice do domu číslo 124 a   zavreli ho do mokrej práčovne s úzkym zamrežovaným oblokom. Práčovňa   susedila s pivnicou, v ktorej sa skrývali kedysi jeho deti.
      </tei:p>
      <tei:p>
       Bolo mu tak ako človeku, ktorému sa môže stať niečo osudné, ale to   najhoršie je už za ním. Jeho deti, preoblečené za sedliačatá,   prekrývajú neznámi dobrí ľudia nevedno kde a budú si šťastlivo ďalej   žiť.
      </tei:p>
      <tei:p>
       Pristúpil k úzkemu zamrežovanému obloku, a nakoľko mu to oblôčik   dovolil, pozeral na oblohu, či sa nevyjasnieva a či ešte vždy niet na   nej ani jedinej hviezdy? Ale za mrežami obloka a po oblohe snuvala sa   iba tma. Začínalo snežiť.
      </tei:p>
      <tei:p>
       Sediačky na betónovej dlažbe práčovne v dome nebohého Polonca   premýšľal o tom, akým bol človekom a čo všetko sa okolo neho stalo. A   kdesi dnu, hlboko za očami, premietalo sa mu:
      </tei:p>
      <tei:p>
       „Som človek samá chyba. Často som v osamotení premýšľal, kde a   kedy som povedal nerozmyslené slovo alebo vykonal naničhodný skutok.   Vtedy som iste bol nepríčetný, mal som v duši zmätok. Nech mi   odpustí, komu som ublížil, a nech mi odpustia všetci, ktorí ma v taký   čas videli alebo počuli.
      </tei:p>
      <tei:p>
       Dnes premýšľam o veciach ešte trápnejších. Postavy, ktoré odišli a   premnoho trpeli, zjavujú sa a žiaria mi pred očami. Nikto im uľaviť   nechcel a spravodlivosť nepoznali. Ľúto mi je, že som mohol, a ani ja   som im neuľavil. Vtedy tiež som bol nepríčetný a mal som v duši   zmätok.
      </tei:p>
      <tei:p>
       A som človek chudobný, nie úradník, skôr robotník, nedoškolený   chudák, ktorého kedysi nikde do roboty nechceli. Narodil som sa bokom   od Bukovca, dedinky takej malej, že jej niet ani na mape.
      </tei:p>
      <tei:p>
       Mal som matku i ženu a narodilo sa mi dvoje detí. Mal som i   priateľov. Ťažko povedať, koľko ich bolo. Väčšinou to boli robotníci,   ktorí kedysi robili so mnou kade-kde. Ale boli medzi nimi aj sedliaci   a ešte aj inakší ľudia. Mnohí z nich mi už odišli, možno, že navždy,   ale ostatní by ešte mali žiť kdesi v blízkych lesoch.
      </tei:p>
      <tei:p>
       Jedného z nich, lekára Polonca, odvliekli fašisti a zahynul v   nemeckom väzení. Priateľ Štefan Priesol padol pri strečnianskom   tuneli ešte s niekoľkými rodákmi. Peter Samolej zas v Kuneradskej   doline. Priateľa Malka Ďurovčíka a Ferka Beláčika spálili fašisti v   senníku pod dedinou. Jedného popravilo gestapo a odpočíva v mestskom   cintoríne, odstrčený pri samom plote. To mi však bol nielen dobrý   priateľ, ale i vlastný brat. A ten, ktorý nás vodil? Iste leží niekde   na hrebeni najvyššieho vrchu, lebo bol takým človekom, ktorý mohol   zomrieť len veľmi vysoko...
      </tei:p>
      <tei:p>
       Darmo želieť nad tým, čo sa stalo. Nedalo sa inak. Premohli a   rozbili nás. Vtedy som sa odlúčil od rodákov. Nemeckých fašistov bolo   mnoho a bojovali proti nám kanónmi i tankami. My sme nemali ani   tankov, ani kanónov. Ale o tom popremýšľam inokedy, ak budem ešte   nažive.
      </tei:p>
      <tei:p>
       Najviac ľutujem svojich druhov, ktorí sa mi postrácali. Boli   krásni a statoční. A boli to chlapci verní. Ak sa kedy do dediny   vrátim, s kým sa budem stretávať a rozprávať? Budú mi chýbať na   každom kroku. Ťažko mi bude bez nich žiť.
      </tei:p>
      <tei:p>
       Kedysi sme spoločne udierali na maďarských žandárov, lebo sme ich   nechceli mať na očiach. Potom prišli k nám Česi, ktorí pod náporom   Nemcov od nás zas odišli. Hneď nato vtrhli do kraja fašisti. Najprv   sa prevalili cez všetky doliny proti Poľsku, neskôr proti Rusku.   Slovenské fabriky museli pracovať pre nich a slovenskí vojaci bojovať   s nimi proti Rusom. Počúvali sme zvesti o mučení a zabíjaní ľudí v   nemeckých koncentračných táboroch. Vídali sme obrázky fašistami   obesených starcov, žien a detí a začali sme nenávidieť zástavu s   ohavným čiernym krížom, ktorý sa podobá nalomenej mreži väznice, čo   cez ňu ušiel nebezpečný zlosyn.
      </tei:p>
      <tei:p>
       Naša nenávisť prepukla v trkockej krčme, v doline pod Strmým   lesom, keď môj druh a Slančíkov zástanca Bohuš Klanica podrazil   gestpáka a odňal mu zbrane. Ale tam sa stali aj iné veci...
      </tei:p>
      <tei:p>
       Prišlo povstanie a my sme sa dva mesiace bili na padajúcich   frontoch povstaleckého územia. Napokon povstalci povyvážali, čo sa   dalo, vysoko do hôr a opustili mestá i dediny, lebo si nič iné   nemohli vybrať. A keď sa nemeckí fašisti priblížili k našej dedine,   zakopali sme sa na kopčeku pod dedinou a bránili sme ju dni a noci,   kým nás neprišli rozbíjať tankami. A keď nás rozbili, odvliekli   lekára Polonca do mučiarne v Nemecku, lebo ošetroval moju chorú   matku.
      </tei:p>
      <tei:p>
       Iste mu ťažko bolo umierať.
      </tei:p>
      <tei:p>
       Lebo ak spadneš do priepasti a zavalí ťa vodopád, umieraš v   mohutnom zápase s veľkou prírodou a zostávaš chlapom i v smrti. Ale   keď ťa ľudský červ ide umučiť, preklínaš i svoj život a je ti na   vracanie zo samotnej smrti.
      </tei:p>
      <tei:p>
       Myslím na lekára Polonca, na Tmavého Urdu, na uja Slančíka, Malka   Ďurovčíka, ktorý vyšiel z veľkej biedy. Myslím na malého Ferka   Beláčika, na Bohuša Klanicu a ostatných svojich druhov a myslím na   slnkom ožiarenú rastlinku liečivú, čo po úhore rozhodila svoje   semä...“
      </tei:p>
      <tei:p>
       Na gestape rozhodli: vyviesť Šimčiska z práčovne.
      </tei:p>
      <tei:p>
       Jedno mu bolo, kam ho vedú. To najhoršie sa už nemohlo stať. Niet   sa tu čoho báť...
      </tei:p>
      <tei:p>
       Kráčal pod automatmi esesákov širokou zasneženou ulicou, ktorá   viedla von z mesta. Pri cintoríne sa zastavili, kde pri samej múranej   ohrade, na strane od polí, mal ležať jeho brat Ivan.
      </tei:p>
      <tei:p>
       Ivan, človek zamyslený, ktorý nad každou vecou tak dlho hútal, až   nevyhútal nič... Žiadal si len malý drevený domec so záhradou,   povedľa ktorej bude pretekať čistý potok, a bál sa nebezpečenstva   viac ako všetci jeho druhovia. Za povstania nechcel ísť s nimi do   boja. Chcel bojovať sám. A keď mať ochorela, bol kdesi v lesoch a   neprišiel ju ani pozrieť, lebo sa neodvážil opustiť les. Potom ho les   akiste ukonal a on šiel hľadať do mesta ľudí, u ktorých by sa   uchýlil. Za cestou dolu dolinou postrelili ho esesáci do brucha.   Vláčil sa dlho po zemi a iste bol, neborák, veľmi smädný... Napokon   dotrpel, zrakom obrátený k oblakom...
      </tei:p>
      <tei:p>
       Ondrej mu nemohol ísť na pohreb. Mesto i tak bolo v rukách   nemeckých fašistov, a ani nevedel o jeho smrti.
      </tei:p>
      <tei:p>
       Netreba ho oplakávať. Jeho ohník zhasol vo víchrici v boji za   pravdu, a to je najkrajšie ukončenie chlapského života.
      </tei:p>
      <tei:p>
       Mal i to, čo tak veľmi chcel: záhradku i potok povedľa, ktorý   tiekol poľami za ohradou. Iba malý domček z dreva mu nepostavili,   lebo ho pochovali bez truhly...
      </tei:p>
      <tei:p>
       Ulicou približoval sa zástup civilov, mladých i starých chlapov,   ktorých hnali pred sebou ozbrojení esesáci. Spoza zástupu vytŕčali   rohy kravy, nakradnuté po slovenských dedinách, a tackali sa   strašidelné podoby koní, zapriahnuté do rozheganých vozov, ktoré   nijako nevládali ťahať. Stráže postrčili Šimčiska do zástupu a podali   sa mu za pätami.
      </tei:p>
      <tei:p>
       „Raz príde čas,“ nazdával sa Šimčisko, „že i sfašizovaní Nemci   budú mať rozum. Prestanú sa nadrapovať nad človeka i Boha. Ľudia sa   budú znášať, všetci ľudia na svete! ...“
      </tei:p>
      <tei:p>
       Keď na hory napadol až prihlboký sneh, povedal veliteľ Volkov   Bohušovi Klanicovi a jeho rodákom:
      </tei:p>
      <tei:p>
       — Nemeckí fašisti sú podivný národ. Myslia si, že partizáni môžu   obhrýzať kôrky z dreva a slušne čakať, kým ich, oplanov, Červená   armáda vyženie z vašich dedín. Zablokovali nás a hladujeme, hoci vy   ste tu doma a my zase vaši hostia. Obšmietajú sa okolo vašich dievok,   vyjedajú kuríny a komory vašich občanov, a ešte sa pritom tvária, že   im robia dobre.
      </tei:p>
      <tei:p>
       — Sedem im bohov do matere! — povedal Bohuš Klanica, — pôjdeme ich   opáčiť!
      </tei:p>
      <tei:p>
       O chvíľu spustili sa dolu dolinou, Bohuš Klanica a jeho chlapci,   na koňoch, ozbrojení automatmi a ručnými granátmi. Janko Račko z   Jarabinej, vychudnutý chlapec, ktorého našli v hore a vzali medzi   seba len v posledných dňoch, niesol pušku, veliteľ hliadky Klanica   ľahký guľomet. Dolina bola úzka a sneh hlboký. Išli si po stopách ako   pirťou vlci, nerozprávali sa. Prášil sa biely sneh a chvíľami   zafŕkali kone.
      </tei:p>
      <tei:p>
       Na pokraji doliny prešli popri partizánskych predných strážach, s   ktorými si veliteľ Klanica povedal niekoľko slov. Potom zosadli z   koní a viedli ich za ohlávky priehlbinou medzi kopcami, územím   nikoho. Klanica zavše vybehol na kopec, poobzeral krajinu svojím   gánivým zrakom a niekoľkými skokmi vrátil sa zas pred hliadku.
      </tei:p>
      <tei:p>
       Priblížili sa k borovému lesíku, pri ktorom sa bol zastavil   Šimčisko, keď ho obchádzal, idúcky na mesto, a pripomenul mu tichú   borinu nad chalupou doma, čo sa jej stránili všetky spevavé vtáky.   Vošli do lesíka a tam ukryli kone. Zostal pri nich Janko Račko z   Jarabinej, ten dvanásťročný chlapček, ktorý často plakával za mamkou,   lebo ju nikde nemohol nájsť.
      </tei:p>
      <tei:p>
       Za lesíkom bol kopec, za kopcom hlavná cesta, po ktorej, strážené   esesákmi, pochodovali zástupy umučených dedinčanov. Hnali ich nemeckí   fašisti, aby neutekali pred Rusmi sami. Aby im nebolo smutno v súžení   a aby mali pri sebe zúfalejších; bezradných úbožiakov, na ktorých   mohli navaliť každé utrpenie. Tak sa cítili dobre, keď viedli zástupy   poddaných, ktorí trpia omnoho viac ako oni. Ľahšie im bolo utekať a   padať.
      </tei:p>
      <tei:p>
       Medzi zástupmi hrkotali vozy maďarských sedliakov, ťahané kostrami   koní, ktoré už v najbližšom kilometri mali zhynúť vysilením a hladom.   Mŕtve kone husto ležali po oboch stranách cesty, za cestou černel sa   tichý Hron. Nestaral sa o dielo, ktoré si vymysleli fašisti a   nastrojili sebe i svetu.
      </tei:p>
      <tei:p>
       Klanicovci zaľahli na kopčeku nad cestou a počkali si na čriedu   kráv, ktorú fašistickí vojaci odháňali zo slovenských dedín.   Rozhodnuté bolo, že z tejto hovädziny nebudú jesť. Kravy sa pomaly   približovali, niekoľkí vojaci s automatmi na pleciach zaháňali ich   palicami. Medzitým prebehli cestou i vojenské motorové vozidlá, ktoré   chlapcov mrzeli, ale nemohli ich dierkovať, ak chceli dostať kravy.   Napokon sa črieda priblížila a klanicovci videli, že sú v nej i dva   pekné rohaté voly. Čriedu doháňal voz, obsadený naplno nemeckými   vojakmi. Ťahali ho mocné, zdravé kone.
      </tei:p>
      <tei:p>
       Najprv sa ozval Klanicov guľomet, potom ich pozdravili automaty.   Niektorí padli hneď, niektorí poskakovali, metali sa na zem, do   jarkov povedľa cesty, chystali sa strieľať, strieľali na všetky   strany, ale nevideli nepriateľa. Kone s prázdnym vozom, z ktorého   zoskákali vojaci, ušli dolu cestou, črieda kráv šibla poľami do   kopca, maďarskí sedliaci zase zutekali
       <tei:emph>
        k
       </tei:emph>
       Hronu. Len ich   umučené kone zostali stáť na ceste, tackali sa hlavami sklonenými k   zemi, klesali a umierali. Okolo nich nemeckí fašistickí vojaci metali   sa po snehu v praskote automatov. Popri tých koňoch i oni sa dostali   na strmú plochu smrti.
      </tei:p>
      <tei:p>
       Na chvíľu sa život na ceste zastavil. Ležalo na nej a okolo nej   jedenásť fašistických vojakov, dva maďarské kone, zapriahnuté do   voza, a jedna peknohlavá živiteľka — krava. A ešte niekto. Zajatý   Šimčisko, strelený hlboko do pŕs. Dotkla sa ho píla smrti...
      </tei:p>
      <tei:p>
       Zaľahol na vyvalený kilometrový stĺp a údy mu ovisli. Ležali tam   teda dvaja mocní, teraz vyvalení víchricami. Nebolo počuť
       <tei:emph>
        z
       </tei:emph>
       jeho strany stonu ani zavzdychania, len naokolo   chrčali a stenali unikajúce životy v tichu zimného podvečera.
      </tei:p>
      <tei:p>
       Klanicovci sa vrátili ku koňom a rozvíchrení napätím odcválali v   beli rozprášeného snehu po stopách čriedy k horám. Čriedu našli pod   lesom a zahnali ju do partizánskej krajiny, ktorú tvorili vrchy s   dedinkami a les bez konca s úzkymi, hlbokými dolinami.
      </tei:p>
      <tei:p>
       Tmilo sa. Šimčisko prižmúril oči, a tu zazrel v diaľke medzi   stromami mocnú postavu starca, ako stojí a díva sa na neho. Oči mal   láskavé a jeho vlasy a hustú bradu postriebrila staroba.
      </tei:p>
      <tei:p>
       Teraz sa pohol k nemu tichým, akýmsi meravým krokom a začal   spievať uspávajúcu pieseň mocným a hlbokým hlasom: „Pristúpte ku mne   všetci, čo unavení ste. Oprite sa o moje prsia, a ja vám odpočinutie   dám...“
      </tei:p>
      <tei:p>
       Ako keď prúd veľkej vody lahodne padá na väzy a ovíja sa okolo   hrdla ako objatie najmilšej ženy, približovala sa láskavá smrť.
      </tei:p>
      <tei:p>
       — Nie, — povedal Šimčisko. — Ešte nie, dobrý pane...
      </tei:p>
      <tei:p>
       Zdvihol sa, zatackal a šiel. Sprobúval pozrieť sa na nebesia, či   je ešte vždy oblačno a tma, či ešte vždy niet na oblohe hviezdy, ale   nevládal zdvihnúť klesajúcu hlavu.
      </tei:p>
      <tei:p>
       Putoval dlho a z posledných síl. Najprv prešiel mestom, kde mala   stáť Šimčiskovie chalupa. Nebolo jej tam. Na polianke, kde nedávno   stála, černelo sa zhorenisko. Zasadol si na obhoretý zrub a hútal,   ako ešte nedávno žil v nej so svojou matkou. Roky počúval šramotiť po   dlážke jej tvrdé topánky. Ale šramotu po dlážke bolo čoraz menej, až   napokon utíchol celkom a dom onemel...
      </tei:p>
      <tei:p>
       Potom bola chalupa opustená a nebýval v nej nik. Cez deravé   šindlie vtekala do nej voda. Dlážky v nej prehnili, strecha sa   prepadla a ploty záhradky zbil a pováľal vietor a dážď. Nasťahovali   sa do nej myši z blízkych polí a vyhvizdovali po deravej dlážke svoje   výstražné znamenia v prítmí daždivých nocí. Potom ju spálili   beznádejne roztrpčení nemeckí fašisti...
      </tei:p>
      <tei:p>
       Bola noc, keď sa priblížil k trkockej krčme, ktorá i tentoraz   spala v tom tichom susedstve, ale bola vyplienená, bez oblokov a   dverí. Na jej priedomku ležala veľká truhla starej Krahule, ktorú   neznáme ruky rozbili a vykradli z nej krčmárkino šatstvo.
      </tei:p>
      <tei:p>
       Sadol si na drevené schodíky pred vchodom, oprel hlavu do dlaní a   cítil, ako pomaly krváca. Chvíľu si oddýchol, potom vstal. Tmilo sa   mu v očiach, kašlal a dusil sa, ale predsa vyšiel hore schodíkmi a   vkročil do krčmy.
      </tei:p>
      <tei:p>
       — Hej, ľudia, kdeže ste?! — volal slabým, sipľavým hlasom.
      </tei:p>
      <tei:p>
       Ale medzi štyrmi stenami odrazil sa len jeho vlastný hlas. Krčma   bola opustená, nebolo v nej nikoho. V nočnej tme rozoznal jediný stôl   a dve lavice pri ňom. V pozadí trčalo niekoľko rozlámaných latiek z   výčapu. Nič iné v miestnosti nebolo.
      </tei:p>
      <tei:p>
       Ondrej sa navalil na lavicu za stôl, prižmúril oči a v jeho duši   rozlialo sa teplo a jas. Videl krčmu takú, aká bola ešte nedávno, keď   sa bol zastavil v nej. Na povale prostred izby — marilo sa mu —   žmurkala petrolejová lampa, von občas zadul ostrý vietor a nad   blízkym cintorínom bojazlivo zakríkal kuvik, aby neprebudil vrchárov,   čo ich prežrela zem. Ale vrchári na ten strašný kvikot predsa   povstávali z hrobov. Vystreli sa nad zemou tí chlapi dlžizní s   vyčnievajúcimi lícnymi kosťami. Pritiahli si opasky, rozhodili vrkoče   dlhých vlasov a pohli sa s praskotom všetkých zhybov do trkockej   krčmy...
      </tei:p>
      <tei:p>
       — Vstávaj, megera! — zalomcovali na dverách.
      </tei:p>
      <tei:p>
       Stará krčmárka skrôcha sa z postele, postaví svoje ťažké telo na   hrboľatú hlinu chyže a lampu rozplamení.
      </tei:p>
      <tei:p>
       Ide k dverám, hundre a mrzko zazerá. Výraz jastraba sedí jej na   tvári. Odhodí závory, dvere odchýli a — čo vidí: tmu! Z tmy vyhodí sa   čierny býk — vetrisko studený. Sotí ju odo dverí, šaty rozhrnie,   vlasy rozkmáše a zmizne do noci...
      </tei:p>
      <tei:p>
       — Ha-ha! — vykročí z tmy Ďuro Klanica, Bohušov otec, čo v   cintoríne ležal už celých dvanásť rokov. — Dosť som sa naležal! ... —   vraví a vchádza do krčmy. V štvrtom ľavom medzirebrí má divnú   štrbinu. Tade mu vbehol nôž, prudko a rovnučko, a našiel čo hľadal:   prudké a tvrdé vrchárske srdce... Tu, v tomto rohu, v prekliatej   trkockej krčme, pred dvanástimi rokmi... Prečo! Nevedno prečo... Ani   krčmárka sa už nepamätá. Možno preto, že vrchári pálenku pili, možno,   že pre dievku, možno len pre bohapustú pletku...
      </tei:p>
      <tei:p>
       A za ním ide starý Mendeľ, potom Kypeť, Krivoš Svadobník tacká sa   na krivej nohe. Strižik sa uškŕňa, Kostivar dvíha pravé plece... —   všetko otcovia vojakov, ktorí padli v boji s nemeckými fašistami pod   dedinou. Otec Urdu, Slančíka, Beláčika, Smoleja i Priesola. Len otec   Malka Ďurovčíka nejde, ani otec Ivana ani lekára Polonca. Lebo   neležia v tomto kraji. Ale v pozadí medzi zástupom ide Malko Ďurovčík   sám a s Ferkom Beláčikom drží sa okolo hrdla. Hneď za nimi lekár   Polonec s jeho bratom Ivanom vedú sa za ruky... Mrvia sa, hýbu ako   víchrica, idú sa rátať s nemeckými okupantmi! ...
      </tei:p>
      <tei:p>
       Krčmárka je bez seba:
      </tei:p>
      <tei:p>
       — A koľkýchže vás sem čerti nahnali? ... Ojoj, belejú sa v tme ako   záplava, ani im konca nevidieť! ...
      </tei:p>
      <tei:p>
       A na samom posledku, za mihalnicami svojich očú, zase vidí jeho.   Brada a bujné vlasy svietia mu striebrom a dobrácky, trochu smutný   úsmev hrá mu okolo úst. Približuje sa, otvára náručie a naťahuje k   nemu svoje mäkké ruky:
      </tei:p>
      <tei:p>
       „Zašiel si na miesta milosti...“ spieva, „nuž poď so mnou a   odpočiň si...“
      </tei:p>
      <tei:p>
       — Poznávam ťa, dobrý a láskavý, — povedal Šimčisko nahlas a jeho   slová tupo zaduneli v prázdnej izbe krčmy. — Ibaže ma oklamali, že   máš podobu kostlivca a stínaš úbohé hlavy ľudí! ...
      </tei:p>
      <tei:p>
       Zalomcovala ním zima. Prebral sa na svoj vlastný hlas. S   cvakotavými zubmi, s triaškou v údoch i v prestrelených pľúcach   prebudil sa z ohnivého sna.
      </tei:p>
      <tei:p>
       Na úbočiach vrchov zahučala streľba a ťažké dunenie sa blížilo od   východu. Ondrej Šimčisko ho začul:
      </tei:p>
      <tei:p>
       — Strieľajú, — pošepol, — ženú ich! Rodáci, pomáhajte im!
      </tei:p>
      <tei:p>
       Zaťal čeľuste, až zuby zaškrípali, zdvihol sa a sprobúval sa   vliecť proti úbočiam, kde hukotala streľba. Ale čo raz padla kvapka   zo strelnej rany v pľúcach, zatriaslo a trhlo sa celé telo.   Vydychoval ťažko a sipľavo, kašlal a klesal do ničoty.
      </tei:p>
      <tei:p>
       A keď svitlo ráno, cez trkocký cmiter, hlbokým snehom, krížom od   javora na tridsať krokov viedli potácavé šľapaje človeka. Kde-tu   popri nich ružovela sa vykašlaná pena z prestrelených pľúc. Na konci   šľapají, dolu tvárou, s ubolenou hlavou ležal Ondrej Šimčisko na   prahu veľkej tmy.
      </tei:p>
      <tei:p>
       Po jeho stopách, tak sa mu zdalo, blížilo sa k nemu malé známe   dievčatko, sklonilo sa nad ním a zaplakalo trasľavým, tenuškým   hlasom:
      </tei:p>
      <tei:p>
       — Ty nenašiel si hviezdy na nebesiach, lebo iba mne si žil. Ja som   bola hviezda tvoja! ...
      </tei:p>
      <tei:p>
       — Prišla si, vtáčatko, Zuzička?
      </tei:p>
      <tei:p>
       Slnko vystúpilo nad hory a zasvietilo tým, ktorí ďalej žili.
      </tei:p>
     </tei:div>
    </tei:div>
   </tei:div>
  </tei:body>
 </tei:text>
</tei:TEI>
