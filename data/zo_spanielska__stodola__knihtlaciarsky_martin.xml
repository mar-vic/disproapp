<?xml version="1.0" encoding="utf-8"?>
<tei:TEI xml:id="slk1914117" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Zo Španielska. Zápisky cestovateľa. : ELTeC edícia
    </tei:title>
    <tei:author ref="viaf:38934028">
     Stodola, Kornel (1866 - 1946)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     27896
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Stodola, Kornel
     </tei:author>
     <tei:title>
      Zo Španielska. Zápisky cestovateľa.
     </tei:title>
     <tei:pubPlace>
      Turčiansky Sv. Martin
     </tei:pubPlace>
     <tei:publisher>
      Kníhtlačiarsky Sv. Martin
     </tei:publisher>
     <tei:date>
      1914
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-08">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     ZO ŠPANIELSKA
    </tei:head>
    <tei:head>
     ZÁPISKY CESTOVATEĽA KORNELA STODOLU
    </tei:head>
   </tei:div>
  </tei:front>
  <tei:body>
   <tei:div type="chapter">
    <tei:head>
     Do Madrida
    </tei:head>
    <tei:p>
     Ideme červenkastou južno-francúzskou rovinou. Zrazu v diaľke, ako   biely oblak nad nízkym predhorím, zasvieti sa, ani pozdrav z ďalekého   domova, zasnežená reťaz mohutných vrchov. „Les Pyrénées“, hovorí mi   statkár spolucestovateľ. Brdo ťahá sa majestátne ďaleko na západ.   Naľavo rozprestiera sa klassické Stredozemné more. Ako by človek   videl v duchu plávať na lesklej hladine galeje rimanské, felukky   saracénske i pyšné galliony Genuy a Venecie. Svojím modrým okom hľadí   do všemíru, do nekonečnosti, a po­vedľa všetko tečie a mrie večným   tokom v stálej zmene.
    </tei:p>
    <tei:p>
     Pyrenäy čiastočne zatiahnuté sú hmlou. Belostný, panenský sneh   odráža sa od tmavého predhoria. Nemôžem spustiť s nich oka, tak mi   ony napomínajú ďalekú domovinu. Sterilné predhoria bez rastlinstva,   bez hôr upomínajú na náš Karst.
    </tei:p>
    <tei:p>
     Ale ako rastie brdo z nekonečnej roviny do jasnej výšky, tak   stupňuje sa protiva a kontrast medzi mohutným a rozcaparteným valom a   nekonečnou, tichou hladinou vôd. Pomedzi vínohrady zjavujú sa už   neúrodné, skalnaté planiny, podobné našej Švihrovej pod Tatrami. Zo   zasneženej reťaze mohutných vrchov vynorí sa a pre­výši všetko ozrutný   Canigon vo výške 2780 metrov. Jeho široký chrbát ponáša sa na našu   Kotlovú. Rovno z mora pnie sa do nekonečnej výšky, ako by sa chcel   vyškriabať rovno do modrého neba. Keď oko sliedi ďalej po hlbokých,   historických priesmykoch Pyrenäí, tak prídu na um sloky nejednej   rytierskej romance. Poézia zašlých vekov zakryla svojím jasným nachom   divé úbočia hôr. Tam niekdy, ako rozpráva povesť, v čiernych slujach   brala nevedieť odkiaľ zahučia trúby a surmity, ako by bol zahrmel   mohutný hlas zúrivého Rolanda: v priesmyku Roncevalskom zatrúbil   posledný krát tento veľký palladin na svojej polnici, ale jej ozvenu   už prineskoro odniesly kolmé steny na rovinu do leženia kráľa   francúzskeho. Vtedy Roland už nemohol ujsť smrti. Dojemne rozlúčil sa   ešte, ako spieva romanca, od svojho meča, a zatým vrhnul sa   samo­jediný do šiku nepriateľa, aby pokrytý nepočetnými ranami vydal   svojho bohatierskeho ducha.
    </tei:p>
    <tei:p>
     Popri svahu mohutného Canigon ideme veľmi úrodnou rovinou.   Spolucestovatelia hovoria mi, že tu sú možné i dve, tri úrody ročne.   Nie darmo zovú tento kraj záhradou Francie. Vidno celú sieť   zavodňovacích kanálov, ktorým ďakovať môže pôda svoju neobyčajnú   výdatnosť. Míňame živé mesto Perpignan, ktoré cez mnohé stoletia   patrilo pod Španielsko, a len v 17. storočí pripadlo nazad ku   Fran­cúzsku.
    </tei:p>
    <tei:p>
     Teraz blížime sa už rýchlo hranici španielskej. Trať vedie cele   popri mori, na poliach zelenajú sa artichoky. Predhoria sú cele   nízke, skalnaté, po ich svahoch na terrassách vinohrady povestného   vína Roussillonu a v úzadí černie sa temný, jedľový bor na úbo­čiach   Canigou. Kraj tu už nadobýva španielskeho rázu, málo stro­mov, pustyňa   a sterilita. S blízkeho kopca kynie dolu strážna veža a nad ňou na   predhorí vyčnieva mohutný hrad v rumoch; je to Colioure. Oproti vľavo   na kopci zas štíhly sťažeň stanice Marconiho. Tak hľadia si zoči voči   tieto dva pojmy. Na jednej strane z tma­vých, temných očú podzemných   kasamattov feudálny stredovek, a oproti na susednom predhorí   stelesnený pochop nových časov.
    </tei:p>
    <tei:p>
     Vysoko vyčnieva do jasného neba sťažeň stanice Marconiho. Možno v   tej chvíli geniálny prístroj sype do nekonečných vzdialeností   neviditeľné iskry a otrasy ätera, by niesol radostnú zvesť pomoci v   desných chvíľach zúfalstva a agónie.
    </tei:p>
    <tei:p>
     V rozkošnej polohe, s výhľadom vľavo na široké more, vpravo do   pustých dolín Pyrenäí zjaví sa nášmu zraku Port Vendres, Portus   Veneris Rimanov, malý, morský kúpeľ.
    </tei:p>
    <tei:p>
     Dojem kraja je vždy len veľmi pustý, zamieňajú sa holé kopce a   doliny, úhor a vinohrady. Oproti strmé skalnaté pobrežie dostáva ráz   heroický, niekde stačíme hodiť len pohľad do tajomných romantických   zálivov, také sú odľahlé a skryté. Tam nechybujú už len nahé postavy   antických vekov, aby sa človek vžil do časov Odyssey.
    </tei:p>
    <tei:p>
     Medzitým míňame jask za jaskom, na skalách jasnou, žltou farbou   kvitne mimosa. Zďaleka odráža sa maličký maják a zblízka letíme v   tôni veľkých unylých cypressov opusteného, tichého cintorína:   harmónia mieru, kľudu a pokoja kynie v ich tôni, a láka ubolenú dušu   na večný odpočinok. Rozličné dojmy hýbu dušou, ale bez oddychu, bez   únavy nás nesie železný Leviatan, rovno s našimi túžbami, do krásnej   zeme sonettov a romancí. Konečne pri zálive, podobnom severnému   fjordu, ostatná stanica francúzska Cerbères. Ešte prebehneme niekoľko   jaskov, a už zaškrípu kolesá, náš vlak zadychčaný zastane v Portbou,   pohraničnej stanici španielskej.
    </tei:p>
    <tei:p>
     Kotlinu, v ktorej sa nachádzame, obklopujú so všetkých strán pusté   kopce. Tu čaká nás už španielsky vlak. So záujmom hľadím do čiernych,   záhadných očú osmahlých, až pošmúrnych tvárí okolo mňa. Všetko   vystupuje s istou rezervou, pokojne, ale odmerane. Neviem, či to   pripísať známej španielskej grandezzi. Nevidno chvatu a náhlenia. Čas   tu neplatí už toľko, ako u nás, vidno, padol z ceny. Úradníctvo v   tmavej rovnošate i obecenstvo je úctivé, ale voľáko cudzie, zavreté.   Pri prehliadke batožiny nerobili nijakých prekážok.
    </tei:p>
    <tei:p>
     Na šťastie, obznámil som sa s Francúzom, cestoval z Perpignanu do   Barcelony. Milý, maličký človiečik v mojom veku. Hovoril výborne po   španielsky. Predtým trávil niekoľko zím, ako zastupitel veľkej firmy   na víno, v Algíri. Nemohol dosť vynachváliť teplé klima, priezračný   vozduch, slnečné, zimné dni severnej Afriky. Ob­divujeme spolu   uniformy žandárov. Nosia podivné, trojhranné klo­búky, tľapkavé, z   remeňa.
    </tei:p>
    <tei:p>
     Netrvalo dlho, a obsadili sme španielsky rýchlovlak, pozostávajúci   len z prvšej triedy. Veľké obloky poskytovaly krásny výhľad na more,   na skalnaté pobrežie, na Cap Creus a na tichý záliv, kde čuší učupená   malá, idyllická španielska dedinka.
    </tei:p>
    <tei:p>
     Domčeky staväné sú všetko z lámanej skaly, neobhádzané,   neovakované. Onedlho minieme niekoľko španielskych dediniek, s   úzkymi, zväčša jednoposchodnými domčekmi. Oblôčky strednej veľkosti,   strechy pokryté sú sivou škrydlou, samými válovčekmi. Ani ďalej sa   nezmení kraj. Pomaly zanecháme pobrežie, zanoríme sa do úrodnej   roviny Katalonie. Po hradskej vidno taligy, podobné talianskym.   Sedliaci nemajú tu kroja. Upútajú pozornosť jedine frygickým   podobnými červenými čiapkami. Ako záštitu proti počasiu majú veľké,   cez plece prehodené šatky, plaidy.
    </tei:p>
    <tei:p>
     Na rovine už miznú vínohrady: nahradzujú ich polia pšeničné a   pomedzi to belejú sa stromy olivové. Ťažný dobytok tvoria zväčša už   mulice. Na nedostatok vlahy upomínajú mnohé vyschnuté riečištia, cez   ktoré prechádzame. Za nami tvorí mohutné úzadie zasnežená reťaz   Pyrenäí. Vidno celý rad vysokých končiarov, na kto­rých i v lete   ostava večný sneh. Reťaz pretrhnutá je priesmykom Porthus (antický   Perthus), kadiaľ mašíroval so svojím vojskom a slonmi Hannibal proti   Rímu roku 218 pr. Kr. Figueras (10.700 obyvateľov) s citadellou   Castillo de san Fernando.
    </tei:p>
    <tei:p>
     Úrodná vlnistá rovina trvá stále. Cesty obrúbené sú utešenými   platánmi. Obyvatelia Catalonie sú usilovní a priemyselní, v protive   ku pohodlným svojim krajanom na juhu. Títo hovoria s trpkou ironiou   závisti, že Catalončan vie i zo skaly napiecť chleba. Po vŕškoch už   počínajú zjavovať sa kostoly alebo v rumoch staré hrady. V úzadí ešte   vždy belie sa už v hmlistej dialke mohutný val Pyrenäí, ktorý delí   dva svetové náhľady.
    </tei:p>
    <tei:p>
     Po dedinách upozorníme sa na podivné veže bez strechy so zvonmi v   železných klietkach. Z diaľky vždy jasnejšie zjavujú sa nástiny   väčšieho mestečka, je to Gerona. Mesto ohradené mohutnými múrmi,   udržanými vo výbornom stave, rozprestiera sa na úbočí, na svahu   malého vŕšku. Rámec veľkolepý, ale v ňom rumy a bieda. Prázdne byty,   opustené domy, ako by obyvateľstvo utieklo bolo pred nejakou čumou.   Prostried mestečka, ktoré počíta dnes iba 15 000 duší, tečie dosť   široká rieka. Popri tejto vode otvára sa zaujímavý obraz staručkého   malého mesta španielskeho. Vysoké domy 4—5-poschodné, vystavené sú   bezprostredne pri vode. Skoro každý oblok zamrežkovaný je vypuklým   trnácom a na každom trnáci visí bielizeň na sušenie, ako po   Taliansku. Strechy nie sú kryté plochou škrydlou, ale válovkami. Na   nich moch má už patinu. Steny domov sú také ošarpané, čo vakovka   poodpadovala vo veľ­kých kusoch, ako to vidíme v niektorých   najbiednejších štvrtiach mestečiek Haliča. Všetko ako by sa   rozpadúvalo v plieseň a prach. Bieda zjavuje sa všade na prvší   pohľad. Vidno, že krajina živorí zo starej slávy, z rozpomienok. V   prostriedku mestečka trôňa dva utešené, mohutné chrámy: gotická   katedrála a bazilika, jedine to pozostatky zo slávnych dôb. Kostoly   majú obsahovať zvláštne po­klady.
    </tei:p>
    <tei:p>
     Z dejepisu treba poznamenať, že i Geronu zaujali Arabi. Karol   Veľký ju vydobyl zpät. Najslávnejšiu stranu kroniky Gerony tvoria   hrdinské borby proti francúzskej armáde r. 1809. Až 15.000 Francúzov   padlo u svahu múrov mesta. Gerondesi bojovali spôsobom heroickým   „hasta la ultima tapia“ (po ostatnú stenu). S trati vidno dobre   prielom, kde padol hrdinský Angličan Nash, a vďačne by bol človek   hodil kvietok na hrob veľkého patriotu, šľachetného Alvareza.
    </tei:p>
    <tei:p>
     Keď hladím na chudobné domky a uličky, za ktoré biedni ľudia   vylievali svoju krv, tým väčšiu úctu pocítim k týmto hrdinom.   Nevdojak prídu na um ďaleké, strmé, pusté úskalia Čiernej Hory,   zmáčané krvou našich heroických bratov. Pravda, i tu i tam veľká idea   svobody posvätila pamiatku týchto šľachetných, bohatierskych, veľkých   duší.
    </tei:p>
    <tei:p>
     Po uliciach i na stanici vidno len po riedku sveta. Neviem, či to   len na mňa všetko v tejto nádhernej biede urobilo taký melancholický   dojem.
    </tei:p>
    <tei:p>
     Blízko stanice na trnáci za mrežami sedia dve čierno odeté dámy.   Nedvižne sedia a hľadia ta za zlatým slncom; za tým slncom, ktoré   voľakedy nezapadávalo nikdy v ohromnej ríši Karla V. a Fi­lipa II.
    </tei:p>
    <tei:p>
     Medzitým súmrak zatienil jasné farby dňa. V zlatých tintách západu   ešte raz zažiarily Pyrenäy. V mohutných slujach Canigon panuje lilavé   šero. Skoro zaľahne noc vlnistou rovinou a náš vlak ustavične uháňa   len ďalej zemou španielskou, nepočetnými pevcami ospievanou,   saracenskou krvou zbrotenou.
    </tei:p>
    <tei:p>
     Blížime sa povestnej hore Mont Serrat, ale hmly zahalily nám   slávne brdo, kde v kamennom objatí vrchu spočíva povestný kláštor   stredoveku Mont Salwatsch. Zakliaty Graalsburg známy je z Nibelungov   Wagnerových. Hmly rastú vždy vyššie a vyššie, ako by chcely zakryť   širokou oponou javište, o ktorom snívaval veľký básnik Bayreuthu.
    </tei:p>
    <tei:p>
     Z rámca poviestok tohto prostredia vystupuje Lohengrin. My­stiku   hľadajúca duša človeka nemohla najsť primeranejšieho milieu, ako   tento tajomný kláštor, vznášajúci sa vysoko v oblakoch.
    </tei:p>
    <tei:p>
     Medzitým pokračuje reč v našom vozni po francúzsky, ako by človek   cestoval niekde popri Marseille. Ale tu darmo hľadáme, ako na   Riviere, svetielka vo tme. Čierna hmla zakryla málo obydlený pustý   kraj.
    </tei:p>
    <tei:p>
     Bädecker horšie opisuje španielske železnice, ako sú ony vskutku.   Mnohé rýchlovlaky síce nemajú okrem prvšej druhých tried, len niekdy   popri prvšej i tretiu. Osobné vlaky neposkytujú dobrého spojenia,   preto chtiac-nechtiac musí človek používať drahej prvej triedy.
    </tei:p>
    <tei:p>
     S nami cestujúci Španielčania hovoria catalonský dialekt.   Nesvobodno zabudnúť, že španielska reč pozostáva z rozmanitých,   niekdy veľmi rozdielnych nárečí. Catalonský dialekt, blízky južnej   francúzštine, tvorí priechod medzi ňou a čistou španielčinou   castiliánskou. Nárečia tieto majú historický podklad. Známo je totiž,   že severné Španielsko pozostávalo niekdy z viac menších samostat­ných   štátov, ktoré viedly medzi sebou stály boj. Juh bol podma­nený Arabmi.   Koniec nesvornosti nastal vtedy, ked sa v 15. storočí vydala   Izabella, kráľovná Castilie, za Ferdinanda, kráľa súsednej Aragonie.   Revnivosti, nepriateľstva následky vidno i teraz.
    </tei:p>
    <tei:p>
     Tak v Catalonii panuje tuhý spodný, separatistický prúd   republikánsky.
    </tei:p>
    <tei:p>
     Zavedeným turnajom v speve ľudových piesní aspoň na poli lyriky by   radi udržať samobytnosť svojej reči a kmeňa catalonského.
    </tei:p>
    <tei:p>
     Catalonia tvorila štát pre seba prvej než Castilia; jednako táto   ešte i dnes osobuje si prvenstvo. Poloha a pomery politické boly   také, že štáty Castilia a Leon staly sa hlavnými nosičmi borby za   kresťanskú vieru proti muzulmanom. Za ten čas mala Catalonia   príležitosť konsolidovať sa na poli hospodárskom. Prispely jej k tomu   výborné prístavy na Stredozemnom mori. Pri tejto prajnej polohe   obyvateľstvo jej zúčastnilo sa už v drievnych vekoch v námornom   obchode. Kupectvo a priemysel prospievaly. A Catalonia vyvinula sa v   stredište priemyslu a bohatstva Španielska.
    </tei:p>
    <tei:p>
     Ale blížime sa už Barcelone. Tam musíme premeniť vlak. Môj úmysel   bol cestovať bez prestania nocou do Madridu. Veľké sú to tu   vzdialenosti. Z Marseille zašli sme za 13 hodín od 6-ej ráno do 7-mej   večer do Barcelony. Spolucestovateľ, úradník že­leznice „Compania de   los Ferocariles de Tarragona a Barcellona y Francia“, išiel nocou   tiež cez Madrid až do Sevilly.
    </tei:p>
    <tei:p>
     V Barcelone na krytom nádraží veľká premávka. Nosič, po španielsky   „mozzo“, prevezme nám batožinu. Najprv pošli sme si obsadiť miesta do   druhého vlaku. Môj spolucestovateľ, Francúz, bol veľmi galantný   človek. Usadil ma na najlepšie miesto do coupée, potom vypravil ma s   mozzom kúpiť si ku kasse doplňovaciu kartu na rýchlovlak: takzvanú   buttaku. Z opatrnosti už v Cannes pre­menil som si peniaze na zlato,   čo mi potom tu veľmi poslúžilo, lebo zlaté louisdory sú všade,   povedal by, na svete platné.
    </tei:p>
    <tei:p>
     Pobyt náš v Barcelone trval štvrť hodiny. Môj spolucestovateľ mi   tvrdil, že náš nočný vlak je veľmi navštevovaný. Pozostával z dvoch   Pullmanovských vozňov, jednej spalne a jednej jedálne. Ale tu sú   nemožné praktiky s konduktormi. Vozňové oddelenia totiž nedajú sa   zvnútra zavrieť. Tú úlohu asi, čo u nás nemecká, koná tu francúzska   kultúra. Camelot mi na moju žiadosť doniesol francúzsky „Matin“.
    </tei:p>
    <tei:p>
     Skoro zatým zanecháme za sebou Barcelonu. Každý nájde si miesto a   usalaší sa i nastane tichosť v dlhom vlaku.
    </tei:p>
    <tei:p>
     Okolo druhej v noci som sa prebudil.
    </tei:p>
    <tei:p>
     Vozne boly prekúrené, veľká horúčosť vyhnala mi pot na čelo. Vlak   letel dosť pustou krajinou, len tu i tu bolo vidno kultúry stro­mov   olivových. Na malej ztratenej stanici čakáme vlak, ktorý nám ide v   ústrety. Na blízkom vŕšku prostried mestečka trónil starý zámok.
    </tei:p>
    <tei:p>
     Noc bola utešená. Mesiac plynul ako strieborná labuť na   tmavo-svetlom ätere nočnej oblohy. V diaľke obrubovaly planinu nízke   vŕšky nad riekou Ebrom.
    </tei:p>
    <tei:p>
     Stojac vo dverách vozňa, vidím, ako kurič nemilosrdne hádže   lopatou uhlie do pece. Na tomto vlaku mal každý vozeň totiž zvláštnu   pec a kúrenie, ako to vidíme v Rusku. Dosť som mu hľadel vysvetliť   posunkami, pantomímou, po francúzsky, po latinsky, že nám je už i tak   priteplo. Ale daromná bola moja námaha. Nikam dorozumieť sa. Ďalej   trepal uhlia do pece, až nám horúčosť dví­hala vlasy.
    </tei:p>
    <tei:p>
     Sišiel som a prechádzal sa popri koľajniciach. Zďaleka ako by bol   vietor donášal šum rieky Ebro. Celý vlak spal, tichosť prerušovalo   len šuštenie rušňa. Čerstvý, ale nie studený vietor ovieval sluchy,   ako u nás v mesiacoch letných, ale už cítiť bolo jar. Už prejalo   prírodu to nevýslovné kúzlo prichádzajúceho znovuzrodenia. V pôde ako   by bol človek už cítil mohutné vlnenie životných prú­dov, vo vzduchu   ako by ucho už začulo bolo šum tisíce perutí.
    </tei:p>
    <tei:p>
     Ale znovu ma premohol sen a vlak nás niesol nocou vždy ďalej, vždy   vyššie a vyššie popri hradoch a mestách. V rumoch, ktoré v mesačnom   svetle sťa fantómy stály stáročnú stráž. Niesol po pustých poliach   rytierskej zeme castiliánskej, kde v ranných priezračných slzách rosy   tiež zračia sa lesklá zbraň a pluky vojska.
    </tei:p>
    <tei:p>
     Ešte vždy som bol v ríši snov, keď zanechali sme dávno   Cataloniu.
    </tei:p>
    <tei:p>
     Preleteli popri Puebla de Hyar, kde carthaginský Hasdrubal bojoval   proti Scipionovi. A ako trúby a fanfary, tak zavznelo rin­čanie vlaku   na mieste dávno zašlých epopejí. I zahlaholily vojenské drometty v   najmohutnejší akkord starej slávy pri meste Saragossa, kde raz útle   ženy zastínily hrdinských mužov v krvavej obrane svojho krbu.
    </tei:p>
    <tei:p>
     Mňa ani dlhé jaský neprebudily, dlel som ďaleko, preč, za ho­rami   za dolami, tuhými námahami utrmácané telo bolo pohrúžené v ťažký   olovený spánok, ale duch sníval, sníval o voňavých hájoch lahodného   prímoria, o ružiach a kytkách, sníval o najsladšom kvete Riviery, o   mojej drahej žene.
    </tei:p>
    <tei:p>
     Oheň musel vyhorieť vo vozni, prebrala ma zima, v prvej chvíli v   polosne zdalo sa mi, že sme niekde na Slovensku. Ale po­hľad na   nezvyčajný pustý cudzí kraj ma prinavrátil rýchle do sku­točnosti.   Bolo ráno okolo siedmej; medzitým trať stúpa stále dohora.   Približujeme sa zasneženej reťazi Sierry Guadarramy. Farba pôdy je   tmavo-červená, ktorá ešte i vodu v potokoch zafarbí. Početné rumy   zámkov poukazujú na to, že tadeto viedla hlavná cesta z Castilie ku   Ebru.
    </tei:p>
    <tei:p>
     Vrchy dosť holé zarastené sú kríčim a chrasťou. Ďalšie brdo kryje   osuheľ, z nej duje a lomcuje oknami vozňov studený chladný vetor. Tu   sme už na vysokej planina, ktorá tvorí centrálne Španielsko; obtočená   je zôkol-vôkol brdami hôr.
    </tei:p>
    <tei:p>
     Mesto Medinacelli, naša najbližšia stanica, leží až vo výške 1160   metrov. Za času Arabov tvoria silnú pevnosť, ako despotickú hradbu   proti Španielcom. Na brehoch červenkastej rieky Jalonu po vŕškoch   všade vidno rozvaliny hradov. V nepretrženej reťazi sprevádzajú trať.   Každé mestečko, čo ako malé, opustené a rozrumené, jednako môže sa   honosiť veľkými katedrálami, rozsiahlymi polosborenými kláštormi. Veď   celé Španielsko leží vlastne v rumoch, ako by anjel záhuby bol   preletel touto krásnou krajinou.
    </tei:p>
    <tei:p>
     Ale cestovateľ práve po tých rozvalinách zaraz zbadá príčinu   úpadku. Tí tamhore na tom hrade vyssaly túto bohatú niekdy zem do   špiku...
    </tei:p>
    <tei:p>
     Poniže Siguenzy stáva sa kraj niečo úrodnejším, ale ešte vždy   vidno hroznú sterilitu. Tu vidím prvého Špauielčana v ľudovom kroji.   V dlhom plaide, prehodenom cez plece, nachádzam veľkú podobnosť so   strukou černohorskou. Miesto klobúka mal na hlave uviazanú šatku, ale   tak, že vrch hlavy nebol ňou zakrytý. Na no­hách krátke nohavice a   štrimfle holubej farby. Ináče chlap bol silný a plecistý. Oči ako   žúžoľ.
    </tei:p>
    <tei:p>
     Kým stojíme na stanici, bijú hodiny sepulchrálnym hlasom a   napomínajú mi starosvetské kovové hlasy Venecie.
    </tei:p>
    <tei:p>
     V Siguenze vznáša sa ponad domy utešená románska kate­drála   najmohutnejších rozmerov. V nej medzi trofeami sú vraj zá­stavy,   odňaté Angličanom roku 1581 veľkou armádou.
    </tei:p>
    <tei:p>
     Ale skoro zanikne ďaleko za nami vo hmle starosvetské mesto.   Červenkastými poľami, na ktorých ešte vždy leží osuheľ, uháňame ďalej   k Madridu. Popri železnici vedie hradská, a kde blížime sa úskaliu   hôr, tam ako zelená zápona visí a kryje skalnaté steny utešený efaj.   Chodníkom krížom cez polia, ktorý vedie rovno na úpätí vysokých   hustych vrchov, vidíme pomaly kráčať ťažko naloženú karavánu mulíc.   Je to cele tak, ako na Čiernej Hore.
    </tei:p>
    <tei:p>
     Ponad rieku Henares pnie sa mohutný múraný most z časov maurských   a vysoko nad dolinou korunuje strmý vrch zámok kniežaťa ossunského.   Tu vstupujeme už do dolín Sierry Guadarramy. S jej najvyššieho vrchu,   Cera de la Cebollero (2127 metrov), ne­vidíme pre hmlu ničoho.
    </tei:p>
    <tei:p>
     Krem osamelých olív oko darmo hľadá stroma, vegetácie. V tuhej   hmle robí celý pustý kraj dojem pošmurného severa. Po­náša sa na   vysokú planinu medzi Važcom a Štrbou. Ale po horách, po úbočiach   postrádame modrasté tinty čiernych borov. Úboče a stráne kryje chrasť   a biedne kríčie. Po staniciach zvedave pozo­rujú náš vlak v pestrých   šatách oblečené dievčatá.
    </tei:p>
    <tei:p>
     Už sme dávno prekročili hranicu Castilie. Toto meno vzbudí v   človeku rozličné rozpomienky, dojmy bohatierstva, rytierskosti pevcov   a minstrelov. A tá hmla, ako pel na poézii dávnych storočí, rástla a   padala v divných vlnách po planine, niekedy poskytnúc pohľad na divé   doliny, rumy a opustené osady.
    </tei:p>
    <tei:p>
     V Quadalajare v kostole sv. Márie státua Bohorodice Virgen de las   Battalas, ktorú Alfonz VI. všade pri bitkách nosieval so sebou.
    </tei:p>
    <tei:p>
     Alcala de Henares, domov Cervantesa, nesmrteľného pôvodcu Don   Quijota. Ako známo, majstrovské dielo je satyra na vtedajšie už   prežité a nečasové rytierske časy a obyčaje. Ale v svetochýrnom   románe, do všetkých rečí preloženom, zrkadlí sa „i dobrodružný, hrdý   národný duch španielsky a veľkolepá allegoria protivy medzi duchom a   hmotou, ideálom i skutočnosťou, poéziou a prózou.“
    </tei:p>
    <tei:p>
     Čím bližšie Madridu, tým sa rovina viac a viac rozširuje.   Zodvihnutý závoj hmly poskytuje pohľad na zasneženú utešenú reťaz   Sierry Guadarramy. Nad rovinou, ktorá tu už počína skvieť sa v ozdobe   jara, vznáša sa mohutné brdo a vábi do romantičných priesmykov, na   zasnežené poľany, kde na jar lavíny dunia a priezračné potoky ihrajúc   spešia v kaskádach do náručia doliny. Cele tak, ako v našich   Tatrách.
    </tei:p>
    <tei:p>
     Prešiel som do vozňa-jedálne raňajkovať. Obsluha hovorí po   francúzsky, ceny sú internacionálne. Raňajky komplett káva,   marmelada, med a maslo stojí 1 frank 50. Oproti mne sedí Španielčan   cele jasnej pleti. Jeho pradedo iste patril ku kmeňu Gotov. V   nie­ktorých starých exkluzívnych rodinách zachovali sa tieto kadere   jasnej germánskej pleti cez stáročia až dodnes.
    </tei:p>
    <tei:p>
     Rovina rozšíri sa cele. Pôda ztratí farbu červenkastú, nastane   popolavo sivá hlinačka a konečne mi povie pri jednom zákrute môj   spolucestovateľ: „Pozrite, Madrid!“ Ukázal na veľkú skupeninu domov,   z ktorej vyčnieva niekoľko väčších kupolí. Monumentálnych stavieb   nevidno. Celý dojem kraja je nesmierne pustý, sivé hlinasté pole   poprethávané vyjarčenými výmoľmi rozprestiera sa až po samé mesto.   Nevidno stroma, ani kríka, ale že vraj v lete nepočuť tu ani vtáčika,   ani vrábika — mĺkva, tichá to planina.
    </tei:p>
    <tei:p>
     V Madride rozlúčil som sa s mojím spolucestovateľom. Jechal ďalej   o pol hodiny do Sevilly.
    </tei:p>
    <tei:p>
     Pred veľkou novou krytou stanicou čakajú hostí veľké omnibusy, do   nich zapriahnuté sú mulice. Sosadnúť odhodlal som sa v hoteli Santa   Cruz, to jest ku Sv. Krížu. Jedno z tej príčiny, že leží na dobrom   mieste, a potom, že má čisto španielsky ráz, viac než hotely de la   Paix alebo de la Russie.
    </tei:p>
    <tei:p>
     Madrid je moderné mesto, paláce, boulevardy, čulá premávka. Po   uliciach upozorníme sa na neznáme cudzie typy. Tak predovšetkým   povozy španielske; už omnibusy, ktoré stretáme, posky­tujú so svojimi   záprahmi — troma mulicami na predku, dvoma pri oji, obvešanými   rozličnými pestrými čačkami a stá a stá zvončekmi, pohľad neobyčajný.   Na druhé pestré typy prídem neskoršie.
    </tei:p>
    <tei:p>
     V hoteli Santa Cruz prišiel som s rečou do nesnádze. Nebolo tam z   obsluhy duše, ktorá by vedela bola po francúzsky; lebo tlumač,   takzvaný interpret, nebol doma, a ani conciergo, to jest portýr,   nehovoril druhej reči okrem svojho castiliánskeho nárečia. Konečne   prišiel interpret, mladé nízke územčisté chlapčisko, opravdový   pa­rížsky apache. Ved i strávil nejaký čas v sídelnom meste   francúz­skom. Fatálne šušlal, ale dohovorili sme sa šťastlive.   Conciergo, šedivý starý portýr s vyholenou tvárou, panoval   neobmedzene nad slúžobníctvom. Najprv mi dali izbu v zápači, kde bula   ukrutná zima. Na moju žiadosť dostal som potom druhú, na predku, s   parným kúrením. Izby všade vydláždené sú červenými kockami macadamu,   ako po Taliansku.
    </tei:p>
    <tei:p>
     Španielske hotele sú ináč zariadené, než naše. Všeobecná obyčaj je   brať izbu s penziou, totiž s celým zaopatrením. Ja som platil denne   12 peset alebo frankov.
    </tei:p>
    <tei:p>
     Prvšia moja starosť bola premeniť peniaze. Sennor interpret   odhodlal sa ma blahosklonne sprevádzať. Hotel Santa Cruz vystavený je   na ulici Alcala, jednej z najhlavnejších a najživších ulíc Madrida.   Premávka je tu stále živá, mnoho passantov a povozov.
    </tei:p>
    <tei:p>
     Pozornosť cudzinca upútajú ženské. Sú neveľkej postavy, ale dobre,   súmerne vyvinutej. Kráčajú vlnistými, veľmi gracióznymi pohybmi.   Zvláštna je u Španielky krásna brunetná pleť. Vlasy až modro-čierne a   pièce de resistance celého zjavu, veľké čierne oči.
    </tei:p>
    <tei:p>
     Druhé, čo upúta pozornosť, je neobyčajná čistota, jasnota   priezračného vozduchu, ktorý je preplnený svetlom a slncom. Suché   povetrie bez vodných pár ukazuje všetky predmety reliefne, stíny   tmavo-čiernymi. Ďaleké predmety sblížené sú, ani v našom horskom   vozduchu, na neuverenie. Na mnohé kilometre vzdialená, zasnežená   Sierra Guadarrama zdá sa byť cele blízko, ani čo by tu panovalo večné   babské leto. I vidím, cítim, že Španielsko nie je nadarmo zem slnca.   Keby Španielci neboli najvernejšími synmi cirkvi kato­líckej, iste   boli by sa oddali kultu slnca. Všade tu vidno sú­vislosť života so   slncom. Tak keď premenil som v Credit Lyonnais moje zlato na   španielske striebro, prišiel som, idúc ďalej do mesta, na veľký   rýnok, obtočený vysokými palácmi. Toto námestie, kde križujú sa   konské železnice, kde vidno najväčšie kaviarne, tvorí stredobod mesta   a menuje sa Puerta del Sol, to jest vráta slnca. Ale i v druhých   mestách nachádzame všade túto zvláštnu súvislosť so slncom. Ako by   sme žili v ríši Inkov, podmanených Španielčanmi. A pri rozpomienke na   tie početné vráta a námestia slnca, ktoré videl som zatým v druhých   mestách, mi vždy príde na um, že by i na týchto mestách mali stáť   žreci a vítať východ slnca muzikou a slávnostným obradom.
    </tei:p>
    <tei:p>
     Neviem, či to bola len náhoda, ale tak sa mi zdalo, ako by kraj   ulice v tieni bol býval cele opustený, ako by sa bolo tislo všetko na   slnce.
    </tei:p>
    <tei:p>
     Ale nastúpil čas obedu. Dostavil som sa tedy i ja do veľkej, dobre   obsadenej jedálne hostinca. Z obsluhy vedel len jeden po francúzsky;   tomuto vysvetlil som, že si žiadam viac zeleniny a menej mäsa. Bol   som obslúžený rozmanitými prívarkami, ktoré u nás poznáme jedine dľa   mena. Masla, hoci sa nedorába v Španielsku, mali sme trikráť denne. O   nejakom zvláštnom pozdrave pri vchádzaní ani slýchu. Každý vojde pre   seba, neobzerá sa po druhých.
    </tei:p>
    <tei:p>
     Menu francúzske je asi také, ako v Narbonne, len omnoho   rozmanitejšie. Našské múčne jedlá neprišly nikdy na stôl, pozostávaly   z rozdielnych suchých bisquitov. Na desert prišlo zakaždým známe,   tvrdé španielske hrozno, ktoré i u nás v zime v reze zaobalené   predávajú za veľmi drahý peniaz. O víne nechcem mnoho hovoriť. Nech   žijem v Španielsku, tak iste upadnem a to zúmyselne, do svojho   starého hriechu — také bolo dobré a lacné. My známe len ťažké vína   španielske, k nám importované. Toto bolo pitné, nie ťažké červené,   sladučké víno prevýbornej chuti a skrytého ohňa, ako čo by túto   príchuť bolo nadobudlo z lúčov žeravého slnca.
    </tei:p>
    <tei:p>
     Iste tejto mienky bol i Španielcan, ktorý prostred svojej ro­diny   sedel pri protivnom stole. Jeho dosť objemná tvár svietila ku koncu   obeda cele tmavo-rudou žiarou. Darmo protivily sa mu žena i mladušká,   driečna dcéra. Dcéra bola prototypom španielskej krásy. O pár dní   prisadol k nej mladý človek. Obdivoval som jej pri­rodzený pôvab.   Gráciu a nevinnú koketteriu. Zaujímavá bola i jej hra s vejárom. V   tomto umení nemajú španielske ženy páru. Vejár je stály spoločník   Španielky; nemení to na veci, či je stará, alebo mladá, pani, alebo   dievča, chudobná alebo bohatá. Konečne, každá pekná žena vie použiť   svojich očú, ale vejára jedine Španielka. Toto je pre ne „idioma de   amor“, to jest reč lásky. A tak sa mi zdalo, že túto reč mpje krásne   vis à vis ovládalo perfektne už i v svojom mladom, nezkúsenom veku.   Čo bol koniec románu, ne­viem, lebo som odcestoval.
    </tei:p>
    <tei:p>
     Zvláštné je, akú bielu pleť maly tie dámy. Podobajú sa viac Poľke   alebo Švédke; ako čo by ani neboly vyrástly pod žeravým slncom   Španielska, ale niekde na hmlistom severe. Len červená krv, tá   „sangre d’ azul“, prerážala diskrétne, ako pri broskyni, na ktorej   vidieť ešte pel a nádych rannej rosy. Nie darmo bývaly ospevované   Španielky. Sú ony naozaj krásne!
    </tei:p>
    <tei:p>
     V príhodný čas išiel som s mojím interpretom do múzea Prado. Je to   jedna z najcennejších sbierok celého sveta. Obsahuje celé teremy   Rafaelov, Corregiov, Tizianov, Kubeusov a hlavne Murillov a   Velasquezov. Vidno tu mnohé z obrazov, ktoré dnes známe sú celému   svetu z reprodukcií. Tak Rafaelovo „Nesenie kríža“ s tým nekonečným   uboleným výrazom Krista. Murillo zastúpený je početnými, veľkolepými   obrazmi. Hlavný sujet jeho majstrovských diel tvorí v nekonečných   variáciách koncepcia Madonny. Na mňa urobily hlboký dojem jeho   tvorby. Krajšieho, dojemnejšieho, ako tie detinské, nevinné oči   Madonny, nepoznám.
    </tei:p>
    <tei:p>
     Bolo málo dosiaľ umelcov, hovorí Dierks, ktorí by nadzemské a   mystické tak dojemne a príťažlivé znázorniť, najhlbšiemu náboženskému   citu taký vznešený výraz dať boli vedeli, ako práve Mu­rillo. Na koho   by ony neurobily zvláštny dojem? Nad celými ružovými oblakmi   anjelikov, takých krásnych, pôvabných a nevinných, ako by ich bola   hodila zora na to plátno, vznášajú sa prelestné postavy Madonn so   zrakom vozdušným, k nebu upretým.
    </tei:p>
    <tei:p>
     Na Velasquezových obrazoch nevidno viac tých detinských tvárí, ale   viac dôstojnosti a hrdého povedomia.
    </tei:p>
    <tei:p>
     Mohutné obrazy vidno od Riberu, ale z nich žiari pošmurný   asketizmus. Tak sňatie s kríža, kde Boh Otec drží v náručí ubiedenú,   ubolenú postavu Krista. Jednu z najvypuklejších vlastností   španielskeho katolicizmu tvorí, že Kristus skoro cele zmizol z kultu.   V modlitbách spomína sa jedine ako niňo Jezus, tedy Jezuliatko. V   Španielsku je v popredí kult mariánsky. Matka Božia je všade   zvelebovaná a zbožňovaná, ako hlavná nebeská moc. Kult Márie mal taký   silný vliv a účinok na španielsku maľbu a plastiku, že vedľa   bezčíselných veľkolepých postáv Matky Božej vidno cele málo   vy­nikajúcich majstrovských diel, znázorňujúcich Krista.
    </tei:p>
    <tei:p>
     Ohromná sála venovaná je výlučne Velasquezovi, tejto chlúbe   Španielska. Jeho podobizne ako by sprevádzaly človeka očami.   Upozornil som sa na podobizeň Filipa IV. Semitická, mladá, bledá,   chorľavá tvár, červené fúziky, a ak sú ozaj oči zrkadlo duše, tak to   nemusel byť človek spokojný a šťastlivý, taký je jeho pohľad unylý a   melancholický. Z diel Velasqueza je známy na pr. drama­tický,   historický priebeh oddania kľúčov dobytého mesta. Vidíme tam   dobrotivú, až nežnú tvár rytiera, zavojovateľa a víťaza. Hlavné osoby   obraza obkľúčené sú vojskom lancierskym, preto obdržal názov   „Lanzas“. Velasquez žil stále pri dvore. V jeho obrazoch zračí sa   klassicky vtedajší spôsob žitia. Majú tedy vedľa nedostižiteľnej   umeleckej i veľkú historickú cenu. Velasquez prevyšuje vraj s   technickej stránky i Murilla, hoci našej duši Murillo nepomerne   bližšie stojí. Murillo stvoril, dľa maliara Izraelsa, symbolické   diela, ktoré budú stále oceňované, pokiaľ len najdú sa ľudia, veriaci   vo vyššie nadzemské moci a v opravdovom náboženskom cite hľadajú a   najdú duševný podklad a uspokojenie. Popri španielskych vidno celý   rad inostranných umelcov. Tak Ticianove Venuše a zdravím kypiace   postavy Rubensa.
    </tei:p>
    <tei:p>
     Van Dyckovo charakteristické tváre a veľký rad slávnych mien. Veď   kdeže prekvitalo umenie, ak nie na španielskom bohatom dvore? Len   múzeum Prado počíta vyše 3000 majstrovských diel. Ale, dľa mojej   skromnej mienky, maliara nad Murilla niet. Madonny jeho účinkujú na   človeka ako pablesky slnca. Neha, odda­nosť, duševný pokoj, ktoré   žiara z ich očú, robia na človeka zošľachťujúci dojem. A ako zakalená   voda, keď prejde čistým riečišťom, tak duša vyjasní sa pri pohľade na   najvyššie diela génia ľudského. Človek cíti, ako duch zápasí s   podlým, ako odvrhuje od seba te­lesnosť a nízkosť. Ja, ako úplný laik   v umení maliarskom, zprvu bez slova, bez myšlienky stál som v nemom   obdivovaní týchto maj­strovských diel. Ale silné dojmy doniesly zaraz   do vlnenia dušu i zkrsly myšlienky, zavznely také struny citu, o   ktorých som ani tušenia nemal, že spočívajú v tajných hlbinách ducha.   Bol to silný nábeh do končín krásy a umenia, do sfär vznešených   pojmov a podnetov. I dnes, keď zavrem oči, vidím v duchu sladké čudné   tváre, záhadné oči Madonn, vidím prostred prózy života, ako svetlé   pruhy svetla, hajno nevinných tváričiek Murillových cherubínov.
    </tei:p>
    <tei:p>
     Z historie Prada poznamenať treba, že sbierkam dal základ už Karol   V. Rozmnožené boly Filipom II. a IV-tým, veľkými mäcénmi umenia.
    </tei:p>
    <tei:p>
     Blízko Prada rozprestiera sa utešený park, Buen Retiro, niekdy   privátna záhrada kráľovská. Pozostáva, ako versaillská, z viac   terrassí, oddelených utešeným balustrádami. Vidno tu sochy, umelé   jazerá, dlhé alleje. Popri tom rozmanité druhy zámorských   stromov.
    </tei:p>
    <tei:p>
     S blízkej Guadarramy vialo také ostré povetrie, že som sa náležite   musel zakrútiť do zimného kabáta. Pri širokej bráne, ktorá vedie na   Piazza Constitutione, prizeral som sa drahný čas s úľubou hre   chlapcov. Zvláštny bol utešený typ detských tvárí, ani čo by boly   vystúpily z rámca obrazov Murilla. Jedni hrali sa na loptu, druhí na   banditov. Všetko počerní s krásnymi očami, iba dvaja medzi nimi boli   belaví. Deti z dobrých domov, dobre oblečené, z inštitútu   francúzskeho, akých mnoho jest v Madride.
    </tei:p>
    <tei:p>
     Vyšli sme von pri Porte Independentia. Oproti v oblaku prachu   uteká koč z vidieku so štyrmi mulicami, zapriahnutými jedna popri   druhej. Takýto podivný záprah, ktorý iste zaostal z časov prastarých,   rimanských, menuje sa po španielsky cuadrilla.
    </tei:p>
    <tei:p>
     Na elektrickej dráhe previezli sme sa ku kráľovskému hradu. Je to   utešené mohutné stavisko, ktorého dvor obklopujú so dvoch strán   kamenné stĺporadia. V blízkosti takzvaná Armeria, ohromné muzeum,   obsahujúce rozličné trofäy vojenské, obrnenia zo stredoveku. Medzi   nimi rozličné vojenské pamiatky arabské a i obrnenie Karla V. Stavba   kráľovského hradu stála 74 milliony peset. Staväný je v 18. storočí.   Honosí sa vraj svetochýrnymi gobelínmi a veľkou knihovňou.   Napoleonovi Veľkému tak sa zapáčil, že svojmu bratovi Jozefovi,   kráľovi španielskemu, povedal, ako svedčí kronika: „Vy budete krajšie   bývať, ako ja...“ Hrad stojí vysoko nad riečišťom Mauzanares a zo   stĺporadia sliedi oko ďaleko, široko nad dolinou tejto i zo spevov a   kupletov veľmi známej rieky. Na úbočí pod našimi nohami   rozprestierajú sa záhrady kráľovské. V samej doline vidno stanicu du   Nord, nad ňou na druhom boku kráľov letný byt a za ním planinu   čiastočne za­rastenú lesom.
    </tei:p>
    <tei:p>
     Tamdole na brehoch Mauzanares mávajú v karnevale v Ška­redú stredu   zvláštnu slávnosť pochovania sardinky (el entierro de la sardina).   Pred týmto slávnostným aktom odbavujú sa rozličné zábavy ľudové. Ale   húlanie neprestane ani v noci, obyvateľstvo ako by bolo v deliriume   veselosti, radosti a rozpustilosti.
    </tei:p>
    <tei:p>
     Pred kráľovským zámkom na utešenom dvore pohybuje sa neobyčajne   mnoho vojska. Piazza de Armas.
    </tei:p>
    <tei:p>
     Na stráži stoja ulánom podobní jazdci. Ostré piky s malými   zástavkami majú zavesené cez plece. Pekný je pohľad, ako títo molodci   na svojich utešených andalúzskych a alezonských paripách stále akoby   tancujúc obchádzajú svoje miesto.
    </tei:p>
    <tei:p>
     Hrad stojí na tom istom mieste, kde nachádzal sa niekdy starý   palác, založený Filipom II., ktorý zas zaujímal miesto maur­ského   Alcazaru. Vtedy menovalo sa mesto Madjrith a tvorilo malú pevnôstku;   vystavená bola ona v súsedstve malej dedinky.
    </tei:p>
    <tei:p>
     Filip II. definitívne preniesol svoje kráľovské sídlo do Mad­ridu.   Zprvu obyvatelia mesta nemali z toho mnoho radosti, lebo dvor, aby   mohol kryť svoje výdavky, dal spustošiť i ostatné súsedné hory. Filip   II. umienil si z Madridu utvoriť stredobod svojej ríše, a tak sídelné   mesto ďakuje svoj vyvin politickej nevyhnutnosti.
    </tei:p>
    <tei:p>
     S druhej strany, oproti mestu, vidno pekný rýnok Piazza
    </tei:p>
    <tei:p>
     Oriente; rozprestiera sa popred kráľovské divadlo Theatro Real.   Toto námestie utvoril Jozef Napoleon. Ale musel dať rozrumiť prvej   viac kláštorov a vyše 500 domov. Uprostred neho vypína sa socha   Filipa IV. na koni, zopätom na zadných nohách.
    </tei:p>
    <tei:p>
     Večer panuje po ulicich neobyčajný ruch, hlavne na námestí Puerta   del Sol. Na španielsku chudobu upomína jedine množstvo žobrákov.   Ináče veľké obchody oslňujú oči, vidno skvostné equipáže, elektrické   auto; všetko je to tu zariadené nadmier skvostne a mo­derne.
    </tei:p>
    <tei:p>
     Dinery v hoteli bývajú ešte opulentnejšie, než obedy. Z početných   rozličných jedál dostačí okúsiť. Zvláštny je risotto so zele­ninami a   anglické syry, hlavne chester, podobný syru švajčiarskemu.
    </tei:p>
    <tei:p>
     Na večer zariadil som si vstupné na predstavenie Salome, do   kráľovského divadla. Dľa neobyčajného prepychu, ktorý tu panoval, by   si človek ťažko mohol urobiť pojem o chudobe Španielska. Cena lepších   lóž bola 200 pesét. Vstup do parketu dovolený jedine v smokingu,   alebo vo fraku. Horko-ťažko dostal som miesto na balkon za 9   pesét.
    </tei:p>
    <tei:p>
     Divadlo bolo preplnené, muzika „Salomy“ pozdala sa mi lepšie, než   muzika „Ružového gavaliera“, ktorého počul som neskôr. Mohutné   akkordy, podobné búšiacim vlnám, zavznejú, keď Ján Krstiteľ kráča   nazad do svojho podzemného väzenia a odvrhne všetky svodné návrhy   Salomy. Celý dej je výborne odôvodnený psycholo­gicky, veď známo je,   že citná ženská duša prechodí razom z jednej duševnej nálady do   druhej, cele protivnej. Keď Salome dosiahla svojho cieľa a hlavu   Krstiteľa prezentovali jej na mise, vtedy razom prestala jej zášť a   celú jej zlomenú bytnosť naplnily nekonečná láska a žiaľ.
    </tei:p>
    <tei:p>
     V lóžach sedela elita madridská. Po divadle, ktoré započalo sa len   o 9-tej večer, beriem sa rovno na odpočinok. V noci sníval som o   mesačných, zasnežených horách, videl som obrazy Murilla, až ma   prebudil náš tlmač slovami: „Už je ráno, čas k odchodu.“
    </tei:p>
   </tei:div>
   <tei:div type="chapter">
    <tei:head>
     II Escorial.
    </tei:head>
    <tei:p>
     Vlak odchádza ešte hodne pred siedmou. Bol to obyčajný bummler; v   ňom, pravda, o parnom kúrení ani chýru. Do vozňov druhej triedy nám   strčili dlhé, železné fľaše, ale boly už cele studené a tak cítili   sme opačný účinok. Na šťastie, mal som so sebou na ceste popri ľahšom   zimnom kabáte i teplý plaid. Treba povážiť, že Madrid leží vo výške   650 metrovej v blízkosti zasneženej Sierry Guadarramy. Obdivoval som   otuženosť španielskych dám.
    </tei:p>
    <tei:p>
     Trať vedie najprv poliami popri Madride stále hore vrchom. Pomaly   tratia sa polia a žula príde vždy viac a viac na povrch, asi tak, ako   keď človek cestuje ku Karlovým Varom. Vidno potôčky hučať v kaskádach   dolu zelenými nivami. Zanedlho blíža sa holé skalnaté vrchy, v objatí   ktorých nachádza sa Escorial. Na ze­lených poľanách vidno pásť sa   statky. Sú to vraj býky, ktoré pe­stujú pre Corridy de Toros.
    </tei:p>
    <tei:p>
     Konečne ešte dosť ďaleko za stromami objavuje sa množstvo veží a   kostolov, ako by tam pod samým skalnatým grúňom rozprestieralo sa   objemné mesto: veže sbližujú sa, až vidno nielen celú mohutnú budovu   kláštora Real monasterio de san Lorenzo del Escorial, ale i divokosť   Sierry, na výbežkoch ktorej postavený je tento opravdový div a zázrak   sveta.
    </tei:p>
    <tei:p>
     V mojom oddelení cestuje španielsky párik z Barcelony. Vedia niečo   francúzsky. Sosadnúc na malej stanici Escorial, zaviezli sme sa na   autobuse za 50 centimov hore dosť hrbatou cestou do dedinky, do   súsedstva kláštora. Tam pri skupine niekoľkých nov­ších domkov a   hostincov zastal náš autobus. Malá ulička zaviedla nás rovno k   Escorialu. Tu zastaneme v nemom úžase. Tak asi musia účinkovať pri   prvšom pohľade ohromné massy múrov Pe­kingu. Po pyramídach tvorí   najväčšiu hromadu žuly na svete bu­dova Escoriala. Z histórie vieme,   že Escorial ďakovať môže svoj pôvod sľubu Filipa II. Pri obliehaní   St. Quentina španielske vojsko bolo prinútené dať totiž rozstrieľať   kostol sv. Laurenza na rumy. Dušu Filipa II. to tak skormútilo, že   hneď tam na mieste umienil si postaviť sv. Laurenzovi stánok   nepomerne veľkolepejší.
    </tei:p>
    <tei:p>
     Veľkí architekti tvrdia, že gigantická budova Escoriala, na ktorej   súčasníci chválili hlavne dojem ušľachtilej prostoty a majestátnosti,   odpudzuje svojou nudnou suchopárnosťou. Istá vec je, že tento ohromný   kláštor so svojimi massívnymi, ťažkými múrmi účinkuje na citnú dušu   veľmi pošmúrne. Zrkadlí verne pošmurný du­ševný stav Filipa II.,   svojho zakladateľa. V tie časy utiahnutie sa a abdikácia mocného   imperátora Karla V., v ktorého krajine slnce nezapadlo, do biednej   celly kláštora St. Just urobilo na všetkých súčasníkov, a tak i na   jeho syna Filipa II., ohromný dojem. Namanila sa mu myšlienka spojiť   svoje letné sídlo hneď i s cellou kláštora.
    </tei:p>
    <tei:p>
     Filip II. nebol šťastný, vo svojich úmysloch podstúpil veľké   sklamania a nezdary. Veľkú, nepremožiteľnú armádu, vyslatú na   zničenie rastúcej moci, ríše anglickej, stroskotaly živly. Stále   vojny doniesly financie ríše na kraj záhuby. Telesne zlomený videl,   že svojho životného cieľa viac nedosiahne. I stal sa mrzutým,   zamysleným a asketickým. V tie časy osobne viedol stavbu Escoriala.   Rozlušťoval sám ťažkosti technické, menil plány a mienku svojich   architektov. Nie div, že je dielo také pošmurné. A keby kvadry   granitové dostaly zelenkastý tón úskalia žuly, ktorý je u nás   zaho­dený, ako pel na balvanoch, a ktorý kryje i skalnaté úšusty   okolia Escoriala, tak by si mohol človek pomyslieť, že ohromná budova   je nie dielo umu ľudského, ale že vyrástla z tej tvrdej žuly, ako   mohutná skupina kryštálov z kremeňa.
    </tei:p>
    <tei:p>
     Rozsiahly, štvorhranný kláštor flankirovaný je na štyroch uhloch   vežami, nad ktorými vznáša sa asi prostred budovy ohromná kupola, 95   m. vysoká. O gigantických rozmeroch kláštora nech svedčia číslice, že   tu nachádza sa 16 dvorov, 2673 obloky, 1200 dvier a dĺžka rozličných   chodieb učiní 160 kilometrov.
    </tei:p>
    <tei:p>
     Žulové kvádre na južnom španielskom slnci cele ožlkly, dostaly   tinty farby šafranovej. So dvoch strán zvonku, okolo celej budovy,   rozprestierajú sa velikánske dvory, ohraničené zas stavbami v tom   istom štýle, čo kláštor. Ale vo svojej objemnosti už ohrom­ných a   rozsiahlych. Popod mohutnú fassadu vstúpime najprv do veľkého dvora.   Nad prúčelím samého kostola vidno ohromné štátuy prorokov. Tento dvor   dláždený je ťažkými kvadrami, studenými a vlhkými. V uhloch rastie   tráva, a keď vstúpite, tak vám stisne srdce, ako by človek cítil, že   všetkému je už koniec, že každá ra­dosť už odumrela. Vycítite ľadový   dych náhrobnej krypty.
    </tei:p>
    <tei:p>
     Vnútro ohromného chrámu je smutné. Piliere rastú až po klenbu,   ktorá zamaľovaná je freskami. Pod ťažkým stropom žulo­vým je človek   stiesnený, všade, ako by čuť prítomnosť nezlomnej vôle kráľa Filipa   II.
    </tei:p>
    <tei:p>
     Postúpime bližšie ku hlavnému oltáru, kde dnes v nedeľu celebruje   sa omša. Dáma z Barcelony taká bola dojatá, že jej pery ustavične   šepcú modlitby. Zastaneme na tepichu pred hlavným oltárom. S chóra   utešený barytonový hlas naplní úplne klenutia. Duša zatrasie sa,   zavibruje chvením, ktoré prechádza chrbtovou kosťou. Nemožno nebyť   dojatým pri pohľade na tváre skrúšene modliacich sa.
    </tei:p>
    <tei:p>
     Vnútro chrámu není tmavé, tým lepšie ešte príde k platnosti   studená nahota nemaľovaných žulových stien. Bazilika účinkuje   grandiózne svojimi mohutnými, ale prostými architektonickými čiarami.   Dym kadidiel vznáša sa pomedzi štíhle šípy, sťa hmla po skalách   Tatier, akoby ostatný dych kráľov a infantov, ktorí spia v krypte pod   kostolom svoj večný spánok. Svetlá, zažnuté na hlavnom oltári,   trblietajú sa, sem-tam akoby rušané dychom neviditeľ­ných bytností.   Niekdy hlas hodín zvonku prerušuje tichosť odľah­lých častí mohutnej   budovy. Zvonček, volajúci ku modlitbe, rozlieha sa po veľkej ploche,   ako vetrom nesený hlas ruskej trojky na bielej nekonečnej, tichej   stepi. Zpod návalu dojmov ani ja, ani práve došlá amerikánska veľká   spoločnosť nemohli sme sa vymaniť. Ani neviem, ako sa to stalo, že   razom kľakli sme si všetci na studené dlážky zoči voči márnosti a   pominuteľností sveta. Tam pred majestátom Božstva sme boli všetci   rovní, lazzaroni vedľa milliardára, sedliak z vrchov vo svojom   plaide, zas žena z ľudu pri dáme veľkého sveta. Ľudia majú oči uprené   k nebesám. Veru bez tejto náboženskej opory, ktorú z duše vydeptať   stáročia nemohly, bola by táto chudoba ešte biednejšou!
    </tei:p>
    <tei:p>
     Nestačím značiť myšlienky na papier. „Vy, pane, ste iste   žurnalista,“ hovorí mi Barcelončianka. — „Nie, hovorím, ale tieto   dojmy nemožno potom viac precítiť.“
    </tei:p>
    <tei:p>
     Zo súsednej kaplnky tiež volá malý zvonček nábožných. Má cele taký   hlas, ako zvončeky ovečiek na našich poľanách, ako čo by roztratené   stádo hľadal si pastier. S chóru vždy opakuje sa v tisíc variantoch   „Dominua“, a hlas ten rastie vždy vyššie a vyššie, ako by sa vznášal   na dyme kaditelníc. I zdá sa, ako by v priebehu stáročí zadymené   tváre apoštolov hľadely s bolestným výrazom na nás, ako by žiadaly od   nás vydať počet z našich skutkov. V jednom obloku zjavil sa slnečný   lúč. Váhave, pátrave vošiel dnu, až ožiaril tvár askétu so zlatou   aureolou. I počaly sa po jasnom pruhu škriabať nahor maličké   bytnosti, molekule hmoty, ako by chcely utiecť z tohto prísneho   vozdušia studenej smrti von, kde je teplo, kde je život.
    </tei:p>
    <tei:p>
     Štyri staré mohutné organy ešte z čias Filipa II. spočívajú na   chóroch. Omša prestala, chodíme po kostole, len niekdy zavznie   zvonček, ktorého hlas v ohromnom priestore sa cele tratí. OĆengá,   cengá prenikavým hlasom, ako žiaľny citlivý ston nejakej utrápe­nej   duše.
    </tei:p>
    <tei:p>
     V sakristii dominuje štýl pompejánsky, mnohé mosaiky sú ako nejaký   strakatý farebný tepich. Tadeto vedie ma kostolník, do­brého výrazu   starec. „Que natione?“ spytuje sa. „Slovák“, odpo­vedám. Krúti hlavou.   „Čeque“ — zas len krúti. „Polonia!“ Ahá, Polónia — porozumel. A idúc   predo mnou, mrmle si ustavične: „Povré Polonia, povré Espana (biedna   Polonia, biedna Espaňa)!
    </tei:p>
    <tei:p>
     Na jednom obraze Riberovom Kristus na zemi; z čiernej chmáry zjaví   sa mu anjel utešenej ženskej podoby. Vôbec prelestné sú tváre ženské   týchto maliarov. Pravda, mali pred sebou modele, ako nikto z iných   umelcov.
    </tei:p>
    <tei:p>
     Znovu započal sa náš rozhovor so starcom kostolníkom. „Sennor   Madrid?“ Prisviedčam: Madrid! „Madrid,   polilika-confusia-republicano-Cuba,“ som asi vyrozumel. Hlboko do   duše ľudu zasiahla ztrata ostatných osád amerikánskych.
    </tei:p>
    <tei:p>
     Vošli sme nazad du chrámu. Panie kľačia pred kaplnkami.
    </tei:p>
    <tei:p>
     Kancle pozostávajú z jaspisu, z alabastru, z achatu. Pri hlavnom   oltáre s obidvoch strán bronzové postavy prirodzenej veľkosti. Sú to   početné rodiny na jednom boku Karla V., na druhom boku Filipa II. Ako   šum tekúcej vody po skalách, počuť modlenie po­četných nábožných.
    </tei:p>
    <tei:p>
     Druhý, dosť mladý ešte kostolník zaviedol ma do krypty kráľovskej.   Ideme širokým korridorom dolu 39-mi schodmi do okrúhlej miestnosti v   priemere asi 10-metrovej. Dookola vo výklenkoch, nišach múra ležia   jedna nad druhou truhly, vlastne sarkofagy krá­ľovské; vytesané sú z   čierneho polírovaného bilku strakatého gra­nitu. Úmysel Filipa II. bol   vystrojiť kryptu čo najprostejšie. Ná­sledníci nedržali sa jeho   žiadosti; krypta vystrojená je s veľkým prepychom. Steny vykladané sú   rozličnými polírovanými drahocen­nými mramormi. Na jednej strane   vidíme na samom vrchu truhlu, na nej zlatými literami: Carolus Quinto   lmper. Rex, pod ním druhá s nápisom Philippus II. Hyspan. Rex. Vcelku   jesto ešte päť svobodných miest pre panujúcu dnes rodinu.
    </tei:p>
    <tei:p>
     Na druhom boku prejdeme do dlhých, podzemných, utešeným bielym   mramorom vykladaných miestností. Hneď pri vchode minieme tuho zapreté   dvere miestnosti zvanej „Pudridero“, kde po 10—12 rokov ležia   zabalsamované mrtvoly, aby cele vyvetrily, aby tak i zápach a puch   zanikol, a len žatým daiú sa do truhál. Teraz ležia v Pudridero   mŕtvoly Don Francois d’Assisi a mŕtvola krá­ľovnej Izanelly.
    </tei:p>
    <tei:p>
     V krásnom katafalku spočíva Don Juan d’Austria, Caroli V. fils   naturalis. Nemanželský syn Karla V. a víťaz slávnej morskej bitky pri   Lepanto. Nasledujú katafalky z bieleho mramoru, infantov a členov   rodín kráľovských. Všade mená, všade nad katafalkom címer. Prvý kráľ   patrí k rodine Bourbonov. Ich slávny címer pozostáva zo troch bielych   ľalií Francie na belasom poli. I kráľovné, ktoré umrely bezdetné, sú   tu pochované. Utešená je perspektíva cez osem dvorán krypty infantov.   Biele, mramorové, v románskom slohu katafalky spočívajú na čiernom   piedestáli.
    </tei:p>
    <tei:p>
     Zakončili sme prechádzku na chóre v kostole oproti hlavnému   oltáru. Okolo steny sedliská pre mníchov z dreva. V uhle stolec, kde   zasmušilý Filip II. sedával medzi nimi, kedykoľvek mohol vyjsť   tajnými dvermi. Tu sedel, keď mu doniesli zprávu o víťazstve na mori   pri Lepanto, kde jeho nevlastný brat Juan d’Austria zmohol tureckú   flottu a zničil nadvládu tureckú na Stredozemnom mori.
    </tei:p>
    <tei:p>
     Na chóre vidno i knihy vo váhe 70—80 kg., ktoré obsahujú nóty na   pergamente „serraones“. Za chórom v malej kaplnke biela mramorová   socha Krista na kríži od Benvenuto Celliniho. Pred ňou bývajú   sprisahaní vojaci, keď ich vystrájajú na vojnu.
    </tei:p>
    <tei:p>
     Konečne vyjdeme na vnútorný dvor. Tu i tam mihne čierna postava   mnícha. Sú dvorce, kde kvadry zarastené sú cele zeleným machom, ako   vo zvlhlých údoliach našich borov, kde azda týždne a týždne pominú,   kým ta stupí ľudská noha. Všade v úzadí, v tieni, v kútoch mohutného,   studeného staviska ako by ešte panoval duch despotu, také sú tie   formy studené, asketické, múry holé, bez ozdôb. Nevidno kútika, kde   by človek mohol vymaniť sa zpod tohto chladu, kde by sa mohol   zohriať. Povetrie v týchto zapretých dvorcoch razí potuchlinou, ako v   nejakej zavretej krypte.
    </tei:p>
    <tei:p>
     Pri hlavnom vchode do kostola plno žobrákov.
    </tei:p>
    <tei:p>
     Na hlavnom námestí pred prúčelím budovy, vyloženom širo­kými,   tesanými balvanmi, zastaneme ešte raz v nemom úžase nad mohutnosťou   bočných stavov. Lebo nebolo dosť toho, že celá lavína skál v podobe   Escoriala srútila sa so susedných skalnatých úbočí; ešte, kam oko   siaha, rozprestierajú sa tieto obrovské, bočné stavby, v ktorých   nachádza sa dnes seminár pre klerikov.
    </tei:p>
    <tei:p>
     Stranou, pri paláci, malá záhradka s umelým, štvoruhelným pieskom,   obrúbeným tesanými kvadrami.
    </tei:p>
    <tei:p>
     Tu padne znovu do oka impozantnosť, massívnosť celej bu­dovy. Je to   skalnatá, žulová úboč. Veze v uhloch upomínajú niečo na veže v   Kremli. Lenže tie stavané sú nesúmerne; tu až tlačí k zemi zbytok   monotónnej pravidelnosti. Celý stav robí dojem veľ­kého väzenia,   riedke oblaky nepomerne malé, ako by zahatať chcely prístup vozduchu   a svetla. Všetko je tu hranaté a regulárne, až na tie staré lipy,   sadené Filipom II.
    </tei:p>
    <tei:p>
     Na hlavnom námestí prechádzajú sa mladí klerici. Dlhé taláre,   asketické tváre. — Studený vetor prejme človeka až do kostí. Treba   vedieť, že Escorial leží vo výške asi 1000-metrovej. Mal som na sebe   i zimný kabát, i teplý plaid, a jednako premrzol som náležite. Vetor   ťahá rovno so Sierry Guadarramy a s holých skalnatých vrchov,   obklučujúcich Escorial. Ony úplne ponášajú sa na naše zadné tatránske   hrebene, na zadky Koprovej, Kamenistej. Čistú skalu po úplazoch len   tu i tu kryjú nášmu kosodreviu podobné kríky. Vidno, ako zjarčené   dlhé jazyky úšustov obrubujú kolmé steny.
    </tei:p>
    <tei:p>
     Pozostávalo nám ešte pozrieť kráľovský byt, keďže v nedeľu bola   zapretá veľká knižnica. Preto prešli sme na druhý bok stavby. Lakaj   so žltými výložkami nám poukazoval teremy. Vidno 25 dvorán   preplnených rozličnými drahocennosťami, gobelínmi a predmetmi   výtvarného umenia. Spusta dnes to už neoceniteľných umeleckých   po­zostatkov ukazuje na niekdajšie ohromné bohatstvo Španielska.
    </tei:p>
    <tei:p>
     V dlhom širokom korridore rozprestiera sa po stene do dĺžky   54-metrovej povestné fresco „La conquista de Granada“; ako známo.   Granada bola dobytá nazad od Maurov roku 1492.
    </tei:p>
    <tei:p>
     Obraz tvorí viac dojem velikánskej revue nekonečných radov   rozmanitých plukov vojska, pešieho i na koni. Pred každým plu­kom   bubeníci na koňoch. Paripy rytierov sú nádherne oblečené až po zem.   Jeden z plukov vystrojený je ešte kušami. Na druhom meste vidno   hradné múry, ktoré dobýjajú veľmi primitívne pikami. Dopodrobna   vypracovaný ohromný obraz bude mať iste viac historickú ako umeleckú   cenu.
    </tei:p>
    <tei:p>
     Proti plukom kresťanským ženú sa zase nesčíslné čaty muzulmanské.   Na ťažkej obrnenej jazde kresťanskej vidno tisíce pier na pleciach,   až ucho mieni počuť ich hromový šum, ako na poľských rytieroch   Sienkieviczových. Utvoríme si pochop i o hordách osmanských, ktoré   niekdy zaplavily Uhorsko.
    </tei:p>
    <tei:p>
     Konečne vojdeme nízkymi dvermi do malého, viac našim chudobnejším   malomestským podobajúceho sa bytu. Pozostával zo troch malých izieb.   Že tento prostý, až biedny príbytok stačil človeku, ktorý vládol pol   svetom, naplňuje navštevovateľa obdivom zvláštneho charakteru tohto   neobyčajného muža.
    </tei:p>
    <tei:p>
     Filip II. trávil tu posledné hodiny svojho života, dokonal roku   1598. Vidno ešte krucifix, ktorý umierajúcemu dali do rúk. S týmto   istým dokonával i jeho otec Karol V. Náradie všetko je tu nerušené,   ako bolo za oných časov. Z celého ohromného staviska za­držal pre seba   Filip II. len tieto nepatrné miestnosti. Skvostné rady spomenutých   teremov zariadené boly už len skrz jeho nápadníkov. On nežiadal si   len jednu cellu, kde by mohol „zavliecť k smrti svoje ukonané údy“.   Podlaha vyložená je osmihranatými tehlami. Trpel na hostec a oproti   jeho prostej drevenej stoličke z remeňa vidno podivnej formy stolec z   dreva, kde si mohol umiestniť nohy.
    </tei:p>
    <tei:p>
     V bočnej izbe možno vidieť divný krátky klavír Karla V., i   niektoré predmety z presovaného remeňa z Cordoby, odtiaľ názov   cordnan, kordován. Na jakosť je on neprevýšený, ani čo by teraz   vyšiel bol z dielne — také sú tie zlaté kvety živé, nerušené.
    </tei:p>
    <tei:p>
     Filip ťažko umieral. Jeho nešťastná zahraničná politika do­niesla   Španielsko na kraj záhuby, nadvláda nad morom prešla do hollandských   a anglických rúk.
    </tei:p>
    <tei:p>
     Vonkajšie účinky, vnútorné odboje a vzbury, pustošenia inkvizície   a vysťahovanie do zeme zlata, do novej Hispánie, odľudnately krajinu.   Márnotratne vyhodené summy pri stavbe Escoriala, von­kajšie vojny, zlá   finančná správa vohnaly už vtedy Španielsko skoro do štátneho   bankrottu a zapríčinily zárodky úpadku ríše. Tak keď Filip II. trápne   dokonal, zanechal svojim následníkom dlžobu 100 millionov dukátov a   krajinu pustú, v rumoch. Jej obyvateľstvo počitovalo sa, miesto 30   millionov, už len na 6 millionov.
    </tei:p>
    <tei:p>
     Tu som sa už rozlúčil s mojím ciceronom a pošiel dolu vŕškom popri   múranom plote parku Karla IV. ku stanici. Odtiaľto utešený pohľad na   zasneženú reťaz Sierry Guadarramy.
    </tei:p>
    <tei:p>
     Idúcky stretol som káru na dvoch veľkých kolesách, ťahanú dvoma   býkmi; náklad záležal z hrubých klátov. I popri stanici vidno rad   naložených mulíc; boly priviazané jedna ku druhej, ako na Sibíri dlhý   rad talíg.
    </tei:p>
    <tei:p>
     Zpoza Escoriala vyzerá hodná dedinka s červenými strechami. Sám   Escorial je krytý bridlicou. Vidno, že sem musí chodiť mnoho cudzích,   na stanici dostať i pohľadnice a noviny.
    </tei:p>
    <tei:p>
     Dedinčania na stanici nosia šaty z aksamítu a tľapkavé čiapky.   Väčšina má červený pás, a každý prehodené cez plece i dva-tri   plaidy.
    </tei:p>
    <tei:p>
     V Escoriale vystúpila na vlak i staršia dáma vysokej postavy a   distinguovaného zovňajšku. Cestovali sme v jednom oddelení, pre   nekúriacich. Netrvalo dlho, a boli sme v zaujímavom rozhovore, pravda   po francúzsky vedenom. Urobila mi kompliment, že rada púšťa sa i   čisto zo zvedavosti do rozhovoru s cudzinci. Bola na návšteve pri   dcére, vydatej za vysokým úradníkom v dedine Escoriale. Žalovala sa   na studený — španielsky kraj; nedivil som sa tomu, kedže mi povedala,   že pochádza z teplého ostrova Kuby. Hromžila i na prísnu etikettu,   ktorá ešte i dnes panuje vo Španielsku.
    </tei:p>
    <tei:p>
     Milá, zkúsená pani materinsky vystríhala ma pred nastydnutím Ako   už bolo spomenuté, panujú v Madride veľmi často pneumonie, ktoré   končia sa obyčajne smrteľne. Práve poslanec nemeckej ríše, mocný,   silný chlap, umrel za pár dní na zapálenie plúc. Tejto choroby nebál   som sa tak veľmi. Je možné, že mnohí z teplého vlažného pobrežia   Riviery vystavení sú v hornom ostrom vozduchu Madrida nebezpečným   pľúcnym chorobám. Ale my tu pod Tatrami sme náležite otužení. Veď   pocítime neraz ešte studenší vetor, ako ten, čo v Madride so Sierry   Guadarramy duje.
    </tei:p>
    <tei:p>
     Vlak náš bol veľký express medži Parisom—Biarritz—San Sebastianom   a Madridom. Samé spalne a salónne vozy, všetko zriedkavého prepychu a   skvostu.
    </tei:p>
    <tei:p>
     V príjemnom, zaujímavom rozhovore prišli sme do Madrida...
    </tei:p>
   </tei:div>
   <tei:div type="chapter">
    <tei:head>
     Corrida de toros.
    </tei:head>
    <tei:p>
     (Zápas s býkmi.)
    </tei:p>
    <tei:p>
     Svrchovaný čas bol ísť do arény na zápas býkov. Hneď na stanici   vzal som si príležitosť. Stará dáma s ostrova Kuba nia vystríhala   ešte raz pred ostrým povetrím Guadarramy. Zatým podala mi s   nenapodobiteľnou gráciou ruku na bozk a zmizla v zástupe.
    </tei:p>
    <tei:p>
     Na ulici Alcala ponoril sa i môj koč do prúdu pešiakov, omnibusov,   rozmanitých povozov a ekipáží. Išlo to všetko jedným smerom. Spýtajúc   sa môjho pohoniča, kam sa valí všetok tento svet, dostanem za   odpoveď: „Corrida de toros“. Bolo to opravdové sťahovanie národov,   lebo medzi pešiakmi vidno kráčať v gruppách celé rodiny. Hluk, hlomoz   zväčšoval chlapci cameloti, predavači programmu. Krútili a tisli sa   až pomedzi kone a kolesá.
    </tei:p>
    <tei:p>
     Konečne dostali sme sa pred velikánsku okrúhlu, z nevakovaných   tehál postavenú budovu arény. Obločky neveľké, v pro­striedku maurská   brána. Pred arénou vidno niekoľko policajtov, chceli by robiť   poriadok, ale vlny nekonečných zástupov ich hádžu sem-tam. Stisk je   až životu nebezpečný. Na šťastie zazrem v blízkosti mohutného chlapa,   ktorý ramenami tiež robí si miesto. Ukážem mu svoju vstupenku. Kývne   mi hlavou, a teraz dobýjame sa už dvaja do hlavných dvier, potom   bokom výndeme hore schodmi medzi sedaliská arény. Tu môjho spoločníka   oddrapil mi od boku prúd ľudu. Stojím v zástupe zas bez opory. Ale   vidím, ako služobný cirkusu vysvetľuje niečo jednému pánovi. Zakývam   ho i ja. vtisnem mu pesetu do ruky, a už sedím na jednom z   najprednejších radov na spodku, cele blízko arény. Sedalisko je z   kameňa, ale ako ma usadil, tak mi podal i vankúšik na sedenie.
    </tei:p>
    <tei:p>
     Teraz už pokojne hľadím okolo seba. Pod otvoreným nebom   rozprestiera sa stupňovate dohora stavaný, velikánsky amfiteater,   cele ako niekdy za časov rimanských. Prvý dojem je dojem veľkého   úžasu pri pohľade na tisíce a tisíce ľudí, ktorí tu hemžia sa, ako   mravce, ako nejaká hromada hmyzu. Ale vcelku je to obraz malebný,   pohľad príjemný. Nad nami dookola lóže preplnené sú dámami. Tisíce   vejárov vidno v pohybe, pestré šatky visia s ballustrád. S najvyššej,   na stĺpoch ležiacej gallerie, padajú ustavične, akoby veľké motýle,   rozmanité farbisté cedule reklamné. Temný šum nesčíselného množstva   divákov naplní, ako ďaleký huk vlnobitia morského, cely priestor, tak   že človek nepočuje svojho hlasu. Sama aréna posypaná je čistým   pieskom a nad všetkým vznáša sa, ako mohutný strop, priezračné,   utešené nebo Španielska.
    </tei:p>
    <tei:p>
     Hodina počiatku sa blíži, množstvo je už zimnične rozochvené. Do   ohlušujúceho vresku, kriku zamiešajú sa ostré piskoty píšťalí Všetko   sa obzerá do lóže präzidentovej. Ním býva obyčajne mestský starosta.   I ja ho pozorujem, je to objemný, starý pán. Konečne vstane, pozdraví   obecenstvo, zakýva bielym ručníkom, a tým dá úradný znak pre začiatok   hier. V tom započne mohutný hudobný sbor veselý pochod. Hlavné vráta   javišťa otvoria sa do korán a na arénu, obliatu jasným slncom, vystúp   utešený, stredoveký pochod cuadrilly, to jest spoluúčinkujúcich. Na   predku jazdia v čiernom staro-španielskom odeve dvaja alquazilovia.   Skvostné ich andalúske paripy majú rozmanitými stužkami vypletené   hrivy a chvosty. Al­quazilovia sú ako heroldi zo starých dôb. Za nimi   nasledujú espadas, alebo matadores a im v zápätí ich náhradníci   (jestli by zostali niektorí ležať na aréne).
    </tei:p>
    <tei:p>
     Ďalej v jasných, svetlo-zelených, jasno-žltých, hodvabných,   staro-španielskych úboroch nasledujú takzvaní banderilleros a   capeadori. Aksamítové vesty, celé ich šaty bohate vyšívané sú zlatom   a striebrom, tak že oko nemôže sa nasýtiť na farebnosti, pestrosti a   romantike celého obraza. Biele hodvabné štrimfle, čierny, trojhranný   klobúk a cez rameno prehodený červený plášť doplňuje ich zaujímavý   kostým.
    </tei:p>
    <tei:p>
     Nad nimi vyčnievajú picadori. V protive ku starým koňom, na   ktorých sedia, vyobliekaní sú v samom žltom hodvábe. Na hlavách majú   zvláštné, tľapkavé, staro-španielske klobúky, asi ako vidno na   obrazoch Don Quijotta, keď si postavil na hlavu tanier toho   historického holiča. Na kraji klobúkov vidno hrubé gundže červených   ruží. Picadori trčia vo veľmi vysokých drevených španielskych   sedlách, nohy držia v mohutných, maurských stremeňoch. Ako zbraň nesú   štyri metre dlhé, drevené piky. Každému z pe­šiakov visí zpod klobúka   krátky vrkôčik z falošných vlasov, odznak cechovský.
    </tei:p>
    <tei:p>
     Postavy všetko územčisté, ale ináč chudé a svalovité, z výraznými   tvárami. Vzbudia pozornosť ich pružné pohyby a živé ostré oči.   Malebný pochod zakľúča sluhovia chulos, monos, sabios v po­dobných   šatách a konečne záprah pestre vycifrovaných mulíc, ktoré vyvážajú z   arény trupy zabitých zvierat.
    </tei:p>
    <tei:p>
     V jasnom, priezračnom vozduchu pochod ihrá všetky farby dúhy, až   človeku mení sa v očiach. Obíde v takomto poriadku celú arénu,   pozdravený nekonečným jasotom množstva, zastane pred lóžou   präzidenta, ktorého herci pozdravujú úctive, s obnaženými hlavami.   Predseda shodí klúč od stajne býkov alquazilovi, ktorý ho podá   strážnikovi stajne, torilerovi. Teraz podelia sa skupiny   spoluúčinkujúcich po celej aréne. Pešiaci podojdú viac do   prostriedka, pica­dori ku ohrade; a všetko zatíchne, lebo blíži sa   začiatok zápasu.
    </tei:p>
    <tei:p>
     Zvysoka odkiaľsi zatrúbi mohutná fanfara. Otvoria sa oproti mne na   druhom boku amfiteátra ťažké vráta a do arény vyrúti sa, ako divý   víchor, utešený čierny býk. Z očú mu šľahá skoro pla­meň, z pysku   tečie pena. Celé krásne zviera prekypuje silou a životom. Jedným   zvratom, akého by človek nečakal u takého ťažkého zvera, vrhne sa na   jedného z capeadorov. On mu zatieni oči tým červeným plášťom (capa) a   odskočí obratne na bok. Býk zastane, ale v tom vrhne sa, ako strela   na druhého, a tak tri, štyri razy, až zastane zarazene stáť, lebo   pobadá, že svojej obete dostať nemôže nijakovským spôsobom.
    </tei:p>
    <tei:p>
     Netrvá dlho, a nastanú rozčuľujúce epizódy. Jeden z capea­dorov   hodil totiž nezručne svoj plášť býkovi pred oči. Bol to mo­ment   veľkého nebezpečenstva, ale mladý chlap letel ako šíp bezprostredne   pred býkom ku červenej, drevenej ohrade, ktorá celú arénu obklopuje;   tam vyskočil na latu, pripravenú po celom plote schválne ku tomuto   cieľu, a jedným skokom prehodil sa do priechodu za ohradu, tak že   zviera v bezvládnom vzteku udrelo za ním na slepo do toho plotu, len   sa tak zatriasol. Počul som, že už boli príklady, kde býk preskočil i   ohradu. Na takéto prípady, ako som to videl s môjho sedaliska, sú v   priechode zariadené skrýše pre spoluúčinkujúcich, a býk býva   vypustený druhými dvermi zas do arény.
    </tei:p>
    <tei:p>
     Za istý čas obdivovali sme zručnosť a atletickú spôsobnosť   capeadorov. Zanedlho nastalo druhé dejstvo zaujímavej hry. Picadori,   ktorí sa doteraz držali viac trpne v úzadí, snížia svoje dlhé drevené   piky a chystajú sa prijať nápor rozpajedeného zvera. Čierny býk,   zazrúc nových protivníkov, vrhne sa rovno na nich. Ja sedel som na   samom spodku a tak celý dej odohral sa v mojej bezpro­strednej   blízkosti. Dobre som pobadal, ako zvraštila sa osmahlá tvár picadora.   Darmo sa zopäl a chcel zadržať svojou lancou nápor; oproti tejto   lavíne mäsa bol prislabý. Pika druzgla a býk oboril sa celou silou na   biedneho koňa. Počuť temný zvuk, ako udre čelo býka do boku ztratenej   paripy, ako sa bárajú rohy do živého mäsa. Len za sekundu zostane   nedvižne stáť celá skupenina, akoby vy­kresaná zo skaly. Jazdec dolu   nahnutý drží na obranu zlomenú piku. Kôň v agónii neprirodzene   skrivený, býk so zohnutou šijou, rohy zabodnuté v mäse. Ale už v   najbližšom momente zviera na­dvihne a prevalí obrovskou silou koňa i s   jazdcom horeznačky do piesku arény, až váľajú sa v malom obláčku   prachu všetci na jed­nej hŕbe.
    </tei:p>
    <tei:p>
     To všetko dialo sa na desať siah odo mňa. Ale rýchle priskočia so   traja z chulosov, a kým býk ďalej bára rohami v bruchu koňovi, za ten   čas zručne vytiahnu picadora a pomôžu mu cez ohradu. To, pravda,   všetko dialo sa v minúte. V najbližšej chvíli zahrmel celým cirkusom   taký ohromný potlesk, akého som ešte v mojom živote nepočul. Bravo!   toro! volá, reve publikum. Ale čo teraz nasledovalo, to nebolo ani   pre moje nervy. Divý býk preklal, pošliapal, naoko skoro na kusy,   biedneho koňa, a predsa sa táto nemá obeť zverskej passie ľudu   vyškriabala na nohy. Z brucha mu visia až po samú zem krvavé droby. A   v agónii, keď sa hádže, keď kope nuž zadné nohy zachytávajú sa mu do   vlastných čriev. — Ale dosť toho; ďalej hľadieť ta nemohol som. Len   to vidím, ako niektorý z mojich súsedov vyťahujú si z vrecka šatky,   lebo červené kúsky mäsa dosiahly až naše rady a zabrbľavily nám tváre   teplými kvapkami krvi.
    </tei:p>
    <tei:p>
     Nevdojak obzrem sa po lóžach, kde sedely tie spanilé Špa­nielky, či   nenastal nejaký ruch, či vlna spoluutrpnosti neprejala ich srdcia?   Ale nič, rozčúlené, veselé hľadely na arénu; vidno bolo, aký pôžitok   nachádzajú na tomto krvavom obraze.
    </tei:p>
    <tei:p>
     Dobre spomenul mi zatým môj cicerone v Barcelone, že Španielka   zamdle, keď sa prihodí najmenší úraz jej psíčku, ale s vytržením   vidí, ako si býk navíja na rohy črevá espada.
    </tei:p>
    <tei:p>
     Keď znovu obrátim zrak na arénu, vidím ležať vo veľkej krvavej   spľahe trup dokaličeného, zabrbľaveného bieleho koňa.
    </tei:p>
    <tei:p>
     Divil som sa, že býk jedine na biednych koňoch vyleje svoj vztek.   Jazdec s pomocou chulosov mohol sa vždy ratovať bez úrazu za ohradu.   Rozvzteklený zver hodil i druhého picadora do piesku. Koňovi otvoril   prse, a ako biedna paripa uteká cvalom cez arénu, tak mu syčí prúdom   krv a na červeno farbí piesok. Ako mi súsed hovoril, upotrebujú   biedne kone hlavne ku tomu, aby býka vysilili, zoslabili. Na jeho   krvou podbehnutých očiach, na zimnične pracujúcej slabine bolo i   poznať, že ohromné námahy nezostaly bez účinku.
    </tei:p>
    <tei:p>
     Zase zakýva präzident šatkou a zas vystúpia na javište nové   postavy. Sú to takzvaní banderilleros. Meno dostali od banderillera,   sú to totiž drevené paličky, opatrené na jednom konci železnými hákmi   nazad zakrivenými. Podobné sú ony asi meter dlhým, do farbistého   papiera zaobaleným oštepom. Banderillero vezme do každej zodvihnutej   ruky takýto oštep. Zastane nedvižne v prostred arény, a keď býk vrhne   sa naňho, on mu chladnokrvne dá pristúpiť cele blízko, tak blízko, že   nezasvätený zmrzne, a v tom ked ho už má nastoknúť na rohy, on mu s   úžasnuu zručnosťou zabodne svoje ostne do spechu, a alebo odskočí,   alebo preskočí mohutným vzmachom hlavu býka. Ale už i letí k ohrade,   cez ktorú sa prehodí opísaným spôsobom, lebo i býk s úžasnou   rýchlosťou rúti sa za ním.
    </tei:p>
    <tei:p>
     Banderilleros musia zviera hrozne trápiť. Vidno, ako sa obháňa,   ako sa ich chce striasť. Ale čím viac ometá hlavou, tým hlbšie   vodierajú sa mu ostne do mäsa. Dolu mohutnou šijou tečie už jarkom   životná šťava. A keď mu nastýkajú ešte niekoľko tých oštepov, vtedy   mu vidno visieť dolu celé šúplaty odretej kožky, až mu trčí živé   mäso. Skáče v zúfalých skokoch, ryčí temne a vrhá sa v svojich mukách   na všetko, čo mu je pred očima. Ale vy­dýchne si, chripľavo bučí. Je   stýraný, už zmorený.
    </tei:p>
    <tei:p>
     Obecenstvo zúri v svojom oduševnení. Býka personifikuje. Raz mu   kričia: „toro, toro!“ raz ho hania: „hü, hü!“ Niektorý z   banderillerosov idú tak ďaleko v svojej odvahe, že si sadnú do arény   na stoličku a takto čakajú útočenie býka. Každý z nich hľadí obájiť   obecenstvo čo najväčšou odvážlivosťou.
    </tei:p>
    <tei:p>
     Konečne prestane ľúta hra. Zavznie fanfara a na piesok arény   vystúpi espada (matador). Prijme ho nekonečný potlesk. Graciózne sa   pokloní a pružným krokom berie sa oproti býkovi, ktorý už temer   nevládze, umorený stojí na jednom mieste; len ako zazre blížiť sa   espada, počne hriebsť nohami piesok a temne ryčať. Espada drží v   ľavej ruke na malej krátkej žŕdke pripevnený štvorhranný kus   červeného plátna, „muleta“ zvaného, v pravej ruke rovnú oce­ľovú dlhú   dýku. Niekdy ju skryje pod červené plátno, ako by ne­chcel, aby ju   zviera zazrelo. Množstvo ovládze hrobová tichosť. So zatajeným dychom   hľadia v ústrety zakončeniu krvavej hry. Býk zaryčí a vrhne sa na   protivníka. Espada nevystúpi, nevyhne jeho nápadu, ale vystre sa,   zodvihne, ako nejaký floret, dýku vodorovne dohora. Jasno zaligoce sa   ona v pablesku slnečnom, a v najbližšej sekunde ju strčí po samú   rukoväť, pružne a hybko, býkovi cez spech do srdca. Zver urobí,   tackajúc sa, ešte niekoľko krokov, krvavá pena zjaví sa mu na pysku.   Zlomené oko nevidí viac lúča slnca, ľahké chvenie prejde silnými   údmi, a zdravé, životom kypiace zviera zvalí sa na zakrvavený piesok   arény.
    </tei:p>
    <tei:p>
     V tom zavznejú fanfary. Obecenstvo, ako by šalelo. Všetko   povyskakuje zo svojich sedalísk. Kvety, nádržky pre cigary, klo­búky   padajú k nohám usmiateho espada. On pozdravuje, klania sa na všetky   strany, hlavne do lóží, kde krásavice idú zájsť sa od blaženosti, a   hrdým krokom kráča k východu.
    </tei:p>
    <tei:p>
     Medzitým sluhovia povyhadzujú klobúky nazad mäcenášom. To mi   zostalo síce podnes záhadou, ako vedeli, ktorý komu patrí. Cez vráta   vletia v galoppe do arény štyri krásne vystrojené mu­lice. Obvešané sú   nesčíselnými zvončekmi a ozdobené žlto-červenými národnými   zástavkami. Utešený tento záprah za minútu vynesie trupy zabitých   zverov. Chulosi a sluhovia priskočia, zahrabú krvavé stopy na piesku   a celá hra počne sa s druhým zverom.
    </tei:p>
    <tei:p>
     K jednej hre upotrebúva sa 6—8 býkov. Koní padne 12- 18.
    </tei:p>
    <tei:p>
     To by bol asi postup celého predstavenia. Pravda, epizódy sú   rozmanité, závisia hlavne od temperamentu býka, lebo okolo tohto   krúti sa všetko. Zviera je hlavnou osobou celej štvanice.
    </tei:p>
    <tei:p>
     Najdrahšie miesta sú v lóžach. Ja, ako rečeno, sedel som hneď za   priechodom za ohradou. Podo mnou shromaždovali sa účastníci hry,   hľadel som tedy, ako za kulisne. Takto mal som prí­ležitosť obzrieť si   bližšie všeličo. I dýku mi podal jeden zo starších banderillerosov;   je to ťažká massívna zbraň.
    </tei:p>
    <tei:p>
     Býci majú rohy vyhnuté na predok a každý, keď vbehne do arény,   ozdobený je na šiji farebným odznakom plemena, z akého pochodí. Na   jedného matadora býk útočil tak tuho, čo mu roz­drapil rohom odev na   boku, ešte azda o centimeter ďalej a bol by ho poranil na smrť. Preto   všade pri plaza de toros nachádza sa hneď i nemocnica, stále na   porúdzi je i kňaz spovedlník. Každý enpada má najatého i svojho   zastupiteľa, na prípad, že by ho potkalo nešťastie.
    </tei:p>
    <tei:p>
     Pestrý tento obraz zaujme každého. Dráždi čuvy nanajvýš preto,   lebo tu prestáva žart a komédia, stávka je tu o ľudský život. Akoby   hrozivé tiene smrti hádzaly na krvavé divadlo svoje tône. Zaujímavé   je pozorovať chladnokrvnosť, zručnosť a obratnosť spoluúčinkujúcich v   položeniach, kde jediné poklznutie by zapríčinilo istú smrť v jej   najhroznejšej bolestnej podobe. Nie menej zaujímavé sú i výbuchy   citové ohnivého južného, španielskeho ľudu.
    </tei:p>
    <tei:p>
     Duša ludu, vidno, pramálo zmenila sa tu od stáročí. I teraz   nachádza najvyššie uspokojenie a volá, ako pred dve tisíc rokmi, po   „panem et circenses!“ Tuhé vášne, spočívajúce hlboko v duši, ztratia   pod týmito silnými dojmy nádych vernissage kultúry a bestia obnaží sa   v človeku v svojej úplnej holote a divokosti. Veci v ničom nie sú   tieto hry odchodnejšie od krvavých štvaníc so zvieratmi v rimanských   amfiteátroch. I tu, jestli je zver vytrvanlivejší, zruč­nejší a   umnejší, než človek, tak podľahne posledný. Keby sa pestrý pochod   účastníkov obliekol do rúcha kajúceho, keby ligotavý vozduch naplnil   bol elegický spev žalmu, tak pred nami bolo by sa odohralo dejstvo z   časov Nera alebo Diocletiana.
    </tei:p>
    <tei:p>
     Medzitým hra išla ďalej. Veľmi často stáva sa, že espada neusmrtí   naraz býka. Býk i po bodnutí uteká ďalej, lebo je nie na smrť   trafený. Tak videl som, ako matador bodol dva razy zviera, a vždy si   prišiel premeniť dýku; až na tretí raz mohol ho doraziť. Posmešný   krik sprevádza každý nezdar espada. Ani čo by tisíce hadov zasipelo.   Zakrvavené dýky nám podávali z ruky do ruky; ešte teplá krv kvapkala   s nich.
    </tei:p>
    <tei:p>
     Niekdy spoluúčinkuje naraz i 15—20 ľudí a i tri trupv konské ležia   v mlákach krvi.
    </tei:p>
    <tei:p>
     Ako už bolo spomenuté, temperamenty, povahy býkov sú rozličné.   Jednemu neľúbila sa táto zábavka hneď od počiatku a po dlhšom   preháňaní si ľahol na piesok arény. To, pravda, nezodpovedalo   krvožížnivému obecenstvu. Strhol sa ohromný krik. „No! no!“ A keď   krotké zviera neútočilo, ale skôr hľadalo východ, krik bol ešte   väčší. Ja som pokojne sedel na svojom mieste, a čo ma niekdy i   hnusoba prejala celou bytnosťou, už som len chcel vydržať do konca.   Lebo musím vyznať, že ma mnohé pútalo pri týchto scénach. Neviem, ale   azda počali sa i vo mne prebúdzať spiace zvieracie inštinkty. Pred   sebou držal som notes, robil si značky. Môjho súseda, tichého pána,   tiež pochytilo všeobecné rozčulenie. V najväčšom ako by hneve pri   všeobecnom lomoze kričal mi nesrozumiteľné španielske slová do ucha.   Mnohí poskákali a v svojej nevoli kričali nadávky na býka. Za mnou   dvaja idú sa zájsť od hnevu. Kričia, ani pochabí. Obzrem sa na nich a   urobím pohyb rukou, akoby zadivenia. Oni skočia, ako diví, do mňa a   revú tak, čo zanedlho cele zachrípnu. Všetko opanovalo ohromné   rozčúlenie. Mnohí kývajú šatkami. So všetkých strán počuť: „Fuegos!“   „Fuegos!“ to jest oheň, oheň. Všetko obzerá sa na präzidenta.
    </tei:p>
    <tei:p>
     Präzident vstane, zavznie známy signál fanfary. Razom na­stane   utíšenie veliké. Zvedave hľadím, čo to bude? I vidím, ako býkovi   zavesia 6—7, ale hodne hrubších banderillosov. Hroznou bolesťou hnaný   skáče divými skokmi krížom cez arénu. Medzitým zažihajú sa mu tie   oštepy samy od seba. Sú to ohňostrojné, auto­matické petardy. Celé   zviera zaobalí sa, ako nejaká nadprirodzená bestia apokalypsy, do   oblaka dymu a ohňa. Zápach spáleného mäsa a srsti naplní arénu.   Skáče, temne ryčí, ale petardy mu len ďalej strieľajú na šiji, horia   blkom, škvaria živé mäso a drážďa býka do najväčšej vzteklosti. Divo   rúti sa na svojich protivníkov. Obecenstvo je vo vytržení. Potlesk   valí sa, ako vlny, s jednej strany na druhú. Ale netrvá dlho, a toto   ohňom týrané polospálené, krotké zviera vlečie záprah bohate   ozdobených mulíc.
    </tei:p>
    <tei:p>
     Najhroznejší obraz je to mučenie koní. Darmo mne dokazoval môj   súsed, že tie kone toho ani tak necíťa. Spoluútrpnosť vzbudzuje   najmä, že tieto úbohé obete nevydajú ani v najväčších mukách hlasu zo   seba.
    </tei:p>
    <tei:p>
     Nemožno, že by takéto výjavy neúčinkovaly záhubne na dušu národa.   Takého trýznenia zvierat niet druhého na svete. No tieto prastaré hry   sú srastené so Španielom. S nimi žije a padá národ špa­nielsky.   Sotrieť ich neopovážili sa. Znamenitý Castellar odoprel vy­stúpiť   verejne proti nim a i Alfons XIII., tiež vysokovzdelaný človek,   vycítil, že nemôže proti hrám podujať ničoho. A pravda, sú podobné   výrastky aj inde, na kultúrnom západe. Parforce poľovačky, kde štvú   zviera do úmoru, dištancné jazdy obsahujú iste v sebe tiež mnoho   barbarizmu.
    </tei:p>
    <tei:p>
     Po skončení hry sišiel som tiež do arény; preplnená bola svetom.   Mladí šuhaji napodobňovali veľmi groteskným spôsobom so svojimi   kabátmi espadov. Za býkov poslúžili im maličkí psi. Bola to opravdová   karikatúra, ale robila im radosť.
    </tei:p>
    <tei:p>
     Ináče povolanie espada ešte nie je najhoršie remeslo. Dô­chodky   jeho vyrovnávajú sa platu prvších tenoristov. Chýrni ma­tador dostane   za jednu corridu 2000 — 6000 frankov; picador 200, banderillero 175   pesét. Matador Rafael Quero zarobil si za rok 300.000 pesét.   Štyridsaťročný Fuentes mohol sa utiahnuť ako mnoho­násobný millionár.   Ale že je ich povolanie nebezpečné, vidno zo štatistiky. Roku 1911   zostalo v aréne 166 ťažko ranených a 10 mŕtvych. Býky sú cenné zvery;   jeden stojí 1500—2000 pesét. Dobré plemä zvláštne pestujú. V tom   istom roku padlo býkov na arénach v hodnote 5 millionov 318 tisíc   pesét. Koní za jeden million. Matadory vyrobili si 4 milliony a štátu   vtieklo v podobe dane 120.000 pesét.
    </tei:p>
    <tei:p>
     V starých časoch tvorily zápasy býkov privilégium rytierov. Karol   V. sám zaoberal sa vraj často za mladi týmto nebezpečným športom.   Dnes počituje Španielsko 392, Južné Francúzsko 37 plaza de toros.
    </tei:p>
    <tei:p>
     Zviáštne je to, že nebezpečné výjavy, kde nervy napínajú sa   nanajvýš, pútajú človeka. Veď i v našich cirkusoch bývajú hlavným   bodom také krkolomné produkcie, ako je na pr. obehnutie na velocipede   kolmého kruhu.
    </tei:p>
    <tei:p>
     Či nepobadai každý turista, ako človeka vábi na príklad prie­pasť?   Ako nejaká nepochopiteľná záhadná moc núka, ženie bojazlivú dušu   postúpiť bližšie, cele blízko samého samučičkého kraja kolmých stien.   Ako zvláštne kúzlo láka zodvihnúť čierny závoj, pod ktorým je tajná   priepasť, záhada smrti. Je to zvláštna hypnóza, suggestia, ktorá ako   hnusne lipkavé ramená polypa temných hĺbok vábia bytnosť človeka   prekročiť prah, zpoza ktorého viac návratu niet.
    </tei:p>
    <tei:p>
     Domov viezol som sa na otvorenom omnibusi. Ťahalo ho päť mulíc,   tri na predku, dve pri oji. Najprv nás viezol okrajom do­mov, lebo   Plaza de toros je skoro cele von z mesta. Potom skrútil svoj povoz   cez ulicu Alcala. S nami sedelo niekoľko vese­lých, mladých ľudí.   Museli mať niečo v rožku, lebo spievali ešte i vtedy, keď skrútili   sme sa do hlavnej ulice. Bolo to jediný raz, čo som videl podnapitých   Španielov. Značí to mnoho a ukazuje na veľkú striezlivosť obyvateľov   v takom kraji, kde liter dobrého vína je 30—40 halierov.
    </tei:p>
    <tei:p>
     Deň míňal sa za dňom, potĺkal som sa hlavne po uliciach medzi   obecenstvom, pomedzi ľud, po rynkoch, na trhu a dýchal zo zálubou   aroma španielskej zeme. Hľadel som aspoň niečo vyčuť z duše ľudu.   Chcel odniesť dojmy, ktoré by mi trvaly v živote. Veď iste nevidím   viac jasných stínov Guadarramy, nevidím viac skvieť sa zamatových, až   nadprirodzene veľkých čiernych očú v ble­dých tvárach španielskych   diev, madonn to Murillových.
    </tei:p>
    <tei:p>
     Madrid ako modernejšie mesto nemôže sa honosiť takými   monumentálnymi chrámy, ako sú tie, ktoré navštívili sme v predošlých   kapitolách. V bazilike de Atocha zvanej vidno divotvornú madonnu a   vojenské trofäy. ktoré španielske pluky vydobyly od Maurov a   Indiánov.
    </tei:p>
    <tei:p>
     Monutným dojmom účinkuje skvostný stav národného múzea. Obsahuje   popri knihovni založenej ešte Filipom II., ktorej diela mimo   rukopisov počítajú sa na vyše 600.000, ešte i bohaté prírodozpytné,   archäologické a historické sbierky. Pozoruhodné sú mexikánske   starožitnosti. Sú to len zlomky od fanatikov europejských zničenej   vysokej kultúry tých zaujímavých autochtonných národov.
    </tei:p>
    <tei:p>
     Ohľadom priemyslu treba poznamenať, že sústredňuje sa, ako   spomenuté, do Catalonie; Madrid má len fabriku na cigary s 3000   robotníkmi, potom kráľovskú fabriku na čalúny a na porcellán.
    </tei:p>
    <tei:p>
     Zdravotné pomery nie sú ešte najhoršie, lebo hlavné mesto zásobuje   čerstvou pitnou vodou 76 km. dlhý vodovod. Po uliciach viditeľný je   každému so severa prišlému nielen veľký počet záhalčivých leňochov z   ľudu, ale i množstvo mladých ludí „jeunesse doreé“; na každom uhle   narazí sa na nich. Ľapotajú, smejú sa a postávajú, ruky vo vreckách s   cigarettou v ústach. Kto a kde sú tu pracovné včely, ktoré vyžaduje   poriadok každého štátu?
    </tei:p>
    <tei:p>
     Neobyčajne valný počet žobrákov sme už spomenuli. Pravda, od   zahálania ku žobraniu je len kruk. Zajímavy je velký počet sle­pých   hudebníkov. Niekdy večer po tmavých kútoch vidno do husta zahalené   ženské postavy. Útla podlhovatá aristokratická ruka trasúc vystre sa   po almužne; to sú tí opravdu núdzni. Dámy schudobnelých starých   rodín, umorené hladom, ktoré s ľahkosťou vedú svoj rodokmeň rovno od   križiakov.
    </tei:p>
    <tei:p>
     Blízko Alcala je Palacio del Congresso, španielsky snem. Mohutná   budova s peristylom z roku 1843. Dva ľvy na predku uliate sú z   bronzu, odobratého v rozličných vojnách Marokáncom. Španielsko je,   ako známo, dedičná monarchia. Zákonodarná moc patrí spoločne kráľovi   a snemu, ktorý pozostáva zo dvoch komôr. Žiaľ­bohu, i tu slúži   politika v značnej miere osobným záujmom. Akonáhle nastane   zásadnejšia zmena vlády, razom utratia všetci štátni úradníci svoje   úrady. Z toho vyplýva korrupcia, lebo každý hľadí využiť svoje   postavenie čo možno najlepšie... Prvej čože bolo Špa­nielom! Keď   niekto z mocnejších dogazdoval, dal sa vymenovať za vyššieho úradníka   do kolonií, na Kubu alebo na iné ostrovy. Pár rokov postačilo, by sa   usporiadal úplne. Tento systém nemohol sa udržať v novších časoch.   Potlačené, uhnetené národy prišly ku povedomiu svojich práv a vyhnaly   cudzincov. Takýmto spôsobom Španielsko utratilo radom svoje   kolonie.
    </tei:p>
    <tei:p>
     Často i po večeroch vyšiel som na prechádzku, a keď som pobadal,   ako úzkostlive chráni sa tu väčšina od katarru, prišla mi vždy na um   výstraha starej dámy s ostrova Kuba. Ten studený vietor zo   zasnežených dolín Sierry Guadarramy musí len byť veľmi nebezpečný,   lebo každý bol zakrútený do svojho kepeňa vyše ušú.
    </tei:p>
    <tei:p>
     Ako tak chodím hore-dolu, vidím, že sa svet tisne do divadla,   Eslava zvaného. Bola nedeľa, preto bol stisk preukrutný. Nelenivý,   kúpim si tiež vstupenku. Bolo to divadlo z tých, ktoré každú ho­dinu   dávajú iný kus, takzvanú sekciu. Hrať počína sa už o siedmej. Pri   jednoaktových kusoch ide o ich populárnosť. Za dve pesety sedel som   pri samom orchestri. Takýchto divadiel je tu viac. Navštevuje ich   mnoho ľudu. Vyvolil som si sekciu, ktorú hrali medzi 11. a 12.   hodinou v noci. Medzi dejstvá zapletené boly tance a spevy.   Obecenstvo sedí všetko v klobúkoch. V lóžach i počas predstavenia   shovárajú sa hlasite, nenútene. Predstavovali veselohru z   malomestského španielskeho života, kde všetko krúti sa pravda okolo   ženy. Tance boly podaté s opravdovým španielskym ohňom. Spo­ločnú črtu   všetkých tvorily hadovité pohyby pôvabného ženského tela. Dar   nenapodobiteľnej grácie dala dobrotivá víla síce každej Španielke už   do kolísky. Ňou i ženy ludu líšia sa od druhých národov.
    </tei:p>
    <tei:p>
     Španielčan je tanečník. V tanci španielska duša vyjadruje utešenou   pantomímou všetky svoje vášne, všetky svoje city. Túha po láske, po   slasti života zamieňa sa akoby chvíľami najväčšej beznádejnosti. A   ako sa tanečník uchádza o priazeň svojej spoločnice, tak ona sa   odkloňuje a odmieta ho. Ale ako druhé akkordy brnknú guitarrami   sprievodu, zasvieti plameň v roztúžených, krásnych očiach tanečnice.   Zprvu bojazlive, ako srnka, akoby lákaná krásnym rytmom melódie,   sbližuje sa k súdruhovi túhou po nej chradnúcemu. Až v jasote nielen   muzikálnom, ale i v jasote obecenstva oddá sa mu vášnive.
    </tei:p>
    <tei:p>
     Tance spojené sú vzdy nerozlučne so spevom. Ľudový fandango   pestujú i vyššie spoločenské kruhy. Mnohé tance poukazujú hadovitými   pohybmi tela v páse a bedrách na svoj orientálny pôvod.
    </tei:p>
    <tei:p>
     O polnoci, keď vyšli sme z divadla, bolo na uliciach ešte veľmi   živo, skoro tak, ako na pr. v Berlíne. V noci na hlavných arteriach   premávky pozornosť moju vzbudil nevšedný krik camelotov. Ako čo by sa   z celého sveta boli sišli sem. Opanovali ulice, chodili celými   zástupmi hore-dolu. Cele zachrípnutí sipeli už len názvy svojich   novín. Z mnohých divadiel vyšlo obecenstvo len o jednej. Všetko tislo   sa do kaviarní na Puerta del Sol. Život kaviarňový je v Španielsku   veľmi obľúbený. Celé rodiny i s malými deťmi videl som sedieť v   kaviarňach. Poslúchajú tam koncert na klavír, alebo hru na husliach a   zabávajú sa medzi sebou. Kaviarne tvoria útočište všetkým možným   živlom. Preto je to spoločnosť veľmi miešaná. Výtečnú kávu nosia vo   veľkých plechových nádo­bách. Obľúbené je pridať káve niečo cognacu.   Obsluha není naj­lepšia, ale už vopred bol som upozornený zaobchádzať   s ňou čo najjemnejšie. Hlavný posluha nenáhli sa nikdy. Má on tam   tiež svojich známych, s ktorými vymieňa priateľské pozdravy. Kaviarne   sú preplnené. Madridčan, čiže Madrileno, ktorý voľačo dá na seba,   vôbec nejde spať vraj pred treťou. Mnohých vidno hrať domino, Pri   tejto mne veľmi zdĺhavej hre vysedávajú hodiny a hodiny. Sieň   billiardová je obyčajne na prvšom poschodí.
    </tei:p>
    <tei:p>
     Pred rozličnými ľudmi, chodiacimi po pýtaní, človek sa ne­môže   obrániť. Nanajvýš dotieraví sú predavači žrebov na lotteriu. Pouliční   chlapci dulujú, keď niet na blízku obsluhy, za vykúrenými   cigarettami.
    </tei:p>
    <tei:p>
     Hoci sú kaviarne ani nie vystrojené s takým prepychom, ako po   stredo-europejských veľkých mestách, ale sú útulné a príjemné.   Zvláštno, že nevidieť ani zďaleka kúriť toľko žien, ako u nás v   Pešti.
    </tei:p>
    <tei:p>
     Familiárny život v Španielsku je oproti voľnému spôsobu žitia   iných románskych národov zrovna ideálny. Španielska žena je   sebaobetivá, výtečná matka. Dcéry vystupujú do verejnosti takmer len   ako vydaté ženy. Isté požiadavky pokroku, hospodársky vývin časov,   prinúti i dcéry lepších rodín hľadať si samostatnú chlebovú postať.   Ženská otázka príde i v Španielsku.
    </tei:p>
    <tei:p>
     Keď poberal som sa o druhej v noci domov, ulica bola ešte   preplnená svetom. Elektrická dráha koná tu premávku do tretej rána.   Obchody na lotto otvorené sú celú noc. Ukazuje to na veľkú náruživosť   južných národov k hazardnej hre.
    </tei:p>
    <tei:p>
     Pred vchodom do hostinca darmo makám po elektrickom zvonci. Čo tu   počať? Zrazu pristúpi v starosvetskom úbore oblečená postava mužská.   V jednej ruke držal lampáš, v druhej mohutnú hala­partňu a ťažkým   kľúčom otvoril mi bránu; bol to nočný strážnik, takzvaný sereno. Táto   romantická postava trčí tu tiež ako zaují­mavý pozostatok pradávnych   časov. Kľúča od brány nenosí nik. Sereno dá už pozor na svojich ľudí   a za malú odmenu je vždy pri ruke. Na vidieku v malých mestečkách   nielen že vykrikuje hodiny, počínajúc nie ako u nás, „Chváľ každý   duch Hospodina“, ale, dľa zvyku španielskeho, „Ave Maria   purissima“ Pritom oznamuje tiež, aký je vonku čas. Či prší, či   je pekne, alebo zaoblačeno.
    </tei:p>
    <tei:p>
     Na schodoch v hoteli sedí náš starý conciergo a hrá sa s mladou   chyžnou v karty. Každý drží hŕbku peňazí pred sebou. Ohorok sviečky   hádže fantastické tiene po stenách. Títo dvaja po­hybujú sa sem-tam,   ako by sa duchovia motali po rozsiahlych ti­chých korridoroch hotelu   Santa Cruz.
    </tei:p>
   </tei:div>
   <tei:div type="chapter">
    <tei:head>
     Toledo.
    </tei:head>
    <tei:p>
     Ranné slnko pozlacovalo novonapadlý panenský sneh na Sierre   Guadarrame, keď poberal som sa ku vlaku do Toleda. Zima bola   náležitá, iste pod nullou. V čerstvom horskom povetrí na priezračnom   vozduchu cítil som sa výborne, mal som ten zvláštny pocit životnej   slasti.
    </tei:p>
    <tei:p>
     Cestovali sme pustým krajom, vysokou, červenkastou planinou. Skoro   priblížime sa k mutnvm vodám rieky Tajo (čítaj Tacho). Na jednom   meste zahataný je prúd mohutným úpustom k vôli vodnej sile pre   súsedný fabrický závod
    </tei:p>
    <tei:p>
     Konečne dôjdem na stanicu Toledo. Budova neveľká, dosť ošarpaná.   Čakal a prijal nás celý zástup sprievodčích interpretov, to jest   tlmačov, čo poukazuje na veľkú premávku cudzincov. Tvoria oni celé   artely, skoro syndikáty na využívanie cestujúcich. Pred stanicou   stoja starosvetské omnibusy, také, ako u nás v potrebe boly pri pošte   ešte iste pred vekom Napoleona. Ja vyleziem, aby lepšie videl, na   kozla, ku kočišovi. Starý pán, s ktorým obznámil som sa cestou, sadol   si dnu, i môj sprievodca, zvyknutý už na všetky vrtochy cudzincov. I   objemná Španielka s niekoľkými košmi chcela sa vyškriabať ko mne, ale   vidiac miesto už dosť obsadené, upustila od svojho nebezpečného   zámeru.
    </tei:p>
    <tei:p>
     Pred stanicou panoval čulý život cudzincov a domorodých. Odtiaľ   nevidno z mesta ničoho, len pri zákrute pod ssutinami sta­rého   maurského hradu zjaví sa razom veľkolepá panoráma ospie­vaného sídla   slávneho Cida a gótskych kráľov,
    </tei:p>
    <tei:p>
     Toledo leží na malom vŕšku pri rieke Tajo, pod pekným, mohutným,   starým, dobre udržaným zámkom. Polohou niečo upomína na Prešporok.   Opísať dojem celého vidu je veľmi tažko. Keď sa človek preberá v   starých kronikách, vydatých na psej koži vo stredoveku, nájde niekdy   obraz romantického, opevneného mesta pri riekach. S takouto starou   rezbou môže sa jedine porovnať Toledo dneš­ných dní.
    </tei:p>
    <tei:p>
     Ako raz človek obráti chrbát železnici, tak pri pohľade na staré   cimbury, na krenellované mury, na rozdielne, zvláštneho štýlu brány,   zákopy, hodený je o pol tisícročia nazad. A keď blížime sa k   starosvetskému mostu, ktorý cez dve sklepené, divnej formy brány   spojuje dva brehy, nevdojak čakáme, že nás pri hlavných vrátach mesta   zastavia strážnici v stredovekom úbore, že ozvú sa fanfary, polnice a   vojenské bubny. V románcach a balladách ospievané Toledo nerušene   stojí pri šumiacom Tajo, ako staväné bolo pred tisíc rokmi.
    </tei:p>
    <tei:p>
     Do nášho omnibusu zapriahnuto päť mulíc; dve pri oji a tri na   predku. Ani mi netreba pripomenúť, že nesčíselné zvončeky zvučia,   náhle urobia krok napred. Náš kočiš má dlhý, silný bič na krátkom   porisku. Ním nemilosrdne obrába hoviadka, neúnavne kri­čiac: Hijá!   hijá! Vôbec v Španielsku so statkom zachádzajú ne­milosrdne. Iste   zápasy s býkmi udržiavajú ľud v tomto barbarizme.
    </tei:p>
    <tei:p>
     Prejdúc stáročnou premávkou hlboko vyšliapané a vybrázdené dlážky   mosta, pozostávajúce z mohutných kvádrov, len v blízkosti opevnených   múrov vidíme, aké sú tie bašty neporušené, ako by sa poslední Mauri   len deň pred naším príchodom boli vysťahovali z mesta.
    </tei:p>
    <tei:p>
     Horko-ťažko zákrutami sem-tam cez mohutné brány škrabeme sa hore.   „Hijá! Hijá!“ kričí kočiš a podúra ustaté mulice dlhým bičom. Niekedy   vezme porisko do ruky a ním ich lomí, ako by im chcel polámať hnáty.   Ďaleko za nami ostala trať zelezničná; toto je tu opravdový   stredovek.
    </tei:p>
    <tei:p>
     Mesto zaujíma na vŕšku výtečnu obrannú polohu. Pomaličky, pomedzi   úzke, krivé, strmé, ako do strechy ulice, dotrmácame sa na hlavné   námestie Toleda. Tam rozlúčil som sa so starým pánom. S gráciou,   vrodenou starému Hidalgovi, odporúčal sa odo mňa a zmizol v dave.   Tvár mal podivne orientálnu. Iste prúdi ešte v nejednej jeho žile   maurská krv. Patril ku známej staro-zemianskej rodine a zaujímal   miesto vyššieho finančného úradníka.
    </tei:p>
    <tei:p>
     My, s mojím sprievodcom, pobrali sme sa úzkymi ulicami hore, ku   Alcazaru. Domy sú prispôsobené teplému podnebiu, v zná­mom španielskom   štýle. Každý oblok honosí sa železnými, dlhými mrežami, v ktorých   možno sedieť, ako na nejakom trnáci.
    </tei:p>
    <tei:p>
     Stále stúpajúc dohora, prídeme k mohutnému spodku skaly, na ktorej   spočíva hrad Alcazar. Tu i tu vidno v úskalí malé, úzke diery, sú to   obločky väzení podzemných. O chvíľku stojíme na samom temeni kopca   pred Alcazarom, slávnym sídlom gótskych kráľov. I obzreli sme sa   odtiaľto s vrchu po širokej španielskej zemi, na ktorej spočívalo   niekdy oko Cida Campeadora. Na všetky strany rozprestiera sa panorama   maurských bášt, gotických dómov, drobiacich sa rumov a kvitnúcich   hájov. V červenkastej rovine hadovite skvie sa Tajo, blíži sa nám s   temným šumom, pod nami vdiera sa do vyhlodanej žuly popod zámok a   vinie sa v hlbokej sluji v polokruhu okolo mesta. Až sem hore čuť huk   a šum jeho kalných vôd, ako vžierajú sa vždy hlbšie a hlbšie do   samých útrob kopcov, na ktorých pestujú sa od pradávnych maurských   dôb svetopovestné marule a ohnivé víno.
    </tei:p>
    <tei:p>
     I zahľadí sa oko do tých kalných vĺnm či sa nevynorí z nich nejaké   belostné pôvabné ženské telo, ako niekdy kráľovi gótskemu Roderichovi   krásna panna Florinda.
    </tei:p>
    <tei:p>
     Nevdojak mi prišla na um krásna báseň Sládkovičova:
    </tei:p>
    <tei:p>
     Morava smúti, mlčí Morava,
    </tei:p>
    <tei:p>
     Vody jej nemo sa valia,
    </tei:p>
    <tei:p>
     A predsa prúd jej čosi rozpráva
    </tei:p>
    <tei:p>
     A odpoveď je šum skalia.
    </tei:p>
    <tei:p>
     Tie mutné vlny tu majú o čom šepotať. Keď človek stojí uprostred   týchto slávnych pamiatok zašlých vekov, scvrkne na maličkú bublinku,   na punktík, ktorý objala nekonečná španielska zem. Duch zahĺbi sa   nevdojak do nekonečných priestorov minulosti. Španielsko patrilo   medzi najkultúrnejšie kraje. Už v 11. storočí pred Kristom založili   Föničania tu 200 kvetúcich osád. Kartago nastú­pilo do ich šľapají. V   púnskych vojnách rozhodovalo sa o panstvo nad svetom medzi mestom   Didony a Rímom. Pred naším duševným okom kráča touto zemou hrdý rad   herosov Kartaga. Hamilcar, Hasdrubal a konečne Kannibal. Ale všetky   ich námahy boly márne. Iberský polostrov dostal sa do imania   rimanského, a len keď svetová ríša Ríma politicky, hospodársky a   mravne upádala, vtedy, roku 414 po Kristu, ovládali Španielsko   (Hispániu) západní Gotovia. Sídlili v Tolede. Pre spory a rozopre pri   zmenách na tróne, pre nesvornosť mocných vojvodov a nespôsobnosť   kráľov ich moc tiež klesala. Mravný rozklad šiel tak ďaleko, že sám   kráľ Roderich sprznil krásnu dcéru miestodržiteľa Centy, grófa   Juhana. Urazený otec zavolal do Španielska arabského vojvodu Tarika,   roku 711 po Kr., ktorý na hlavu potrel Gotov a zničil samostatnosť   krajiny.
    </tei:p>
    <tei:p>
     Len do divých vrchov Asturie uchýlilo sa niekoľko kmeňov a clanov   gótskych. Tam, v horách, povstala kolíska kresťanského Španielska.   Odtiaľto započala sa stáročná borba s polmesiacom. Mauri až roku   1492, dobytím Granady, boly vypudení po 800-ročnom panstve zo   Španielska.
    </tei:p>
    <tei:p>
     Rovno pred nami rozprestierajú sa dole v rovine rozsiahle budovy   špitála. Je to vlastne ani nie rovina, ale vlnistá planina   červenkastej farby. Kopce rozožraté sú dažďom. Všade vidno vyjarčené   hlboké brázdy v diaľke a len niekde vinohrady a kultúry olivové. Robí   to dojem veľkej sterility, ako vôbec celý španielsky kraj, nemajúci   zelene stromov, kde by odpočinúť mohlo oko.
    </tei:p>
    <tei:p>
     V diaľke mienime rozoznať skupiny palácov Madrida a ešte ďalej ako   mohutný vrch, ani gigantické úzadie našich Tatier, čnejú do neba   zasnežené cimbury Sierry Guadarramy.
    </tei:p>
    <tei:p>
     Pohľad, akému niet chytro páru. Predstavte si k tomu nebo   utešenej, sťa kryštál farby, čerstvý zimný vozduch popretkávaný   svetlými lúčmi slnca a svetla, ktorý na podiv sbližuje predmety.   Všetko to splynulo v zvláštny dojem. Tu už mnoho orientálnych   motívov, lebo všade dominuje maurský oblúk. Na vrchu okolo štyroch   mohutných cimbúr zámku Alcazar krúža lastovičky v nesčíselných   rojoch.
    </tei:p>
    <tei:p>
     Za krátku chvíľu zarachotí pred monumentálnou bránou nie­koľko   kočov. Bola to anglická cestujúca spoločnosť pod vedením interpreta   od Cooka. Môj sprievodca hľadel pohrdlive na ich madridského   cicerona; bol mu laikom, dilettantom. Vošli sme za nimi cez hlavné   vráta popod ohromný erb dvojhlavého orla, Karla V., do mohutnej, z   tesaných kvádrov stavanej budovy. Dnes je tu umiestnená akademia   vojenská. Dvor dláždený žulou, na poschodí vedie dookola   stĺporadie.
    </tei:p>
    <tei:p>
     V prostriedku bronzová postava Karla V. zo XVI. storočia. Patina   stáročia pokryla vypuklejšie čiastky skulptúry a dodala tmavej bronze   zelenkastý tón. Karol stojí nad postavou otroka, ktorý v reťazoch   vinie sa mu k nohám. Je to allegoria, znázorňujúca slávne dobytie   Tunisa. Utešené štíhle stĺporadie vo dvore staväné je v čistom   románskom štýle. Dve historické postavy, Cid Campeador a Karol V.,   udrely svoju nevymazateľnú pečať Alcazaru, a keď sme vyšli na   Esplanadu, nám práve tak šumel v ušiach hukot Taja, práve tak modrely   sa v sinej diaľke zasnežené strmé bralá Sierry Guadarramy, ako keď   Cid Campeador jazdil na čele svojej družiny proti Maurom a   polmesiacu.
    </tei:p>
    <tei:p>
     Zas nazad krútenými uličkami do mesta na Plazza Zodoaker, na starý   trh arabský. Poniže cez bránu utešeným maurským oblú­kom sídeme do   úzkej uličky po schodíkoch a zastaneme pred starou malou krčmičkou,   Posada de la Sangre. Nad širokým oblokom komnaty na poschodí vyčnieva   mramorové poprsie Cervantesa. V tejto izbe totiž písal slávny   spisovateľ svoje nezapomenuteľné diela.
    </tei:p>
    <tei:p>
     Celý hostinec je v tom stave, v akom bol za časov Karla V.,   Filippa II., v dobe inkvizície.
    </tei:p>
    <tei:p>
     Vojdúc do tejto posady, alebo krčmy chôdzou tisícou mulíc   vybrázdeným kamenným prahom, vidíme zaujímavý, staro španielsky dvor.   Dookola vedie na jedno poschodie drevený trnác na kamen­ných stlpoch.   Práve vošiel hajčiar, totiž arriero. Ženie pred sebou, ako v starých   časoch, niekoľko ťažko naložených mulíc. Na jednom boku dvora   odpočíva niekoľko vysokých, dvojkolesových kár, pri­krytých rohožami   zo šiašu. Kamenné stĺpy, na ktorých spočíva trnác, zodraté sú už cele   na spodku. Až povykrucané, ošúchané stáročnou premávkou, ako keď   zmrzačia sa v starobe ľudské údy; až sa diví človek, že všetko to   nesvalí sa na hŕbu. Zvnútra, z izby, počuť veselý rozhovor   cestujúcich a z úzkej uličky spev španielsky. Nevypovedateľná poézia   spočíva vo všetkom.
    </tei:p>
    <tei:p>
     V celom dome zápach stariny, v kuchyni veľký kozub. Jedálňa malá,   izbička so zošedivenými dessinami na stenách. Vekom zhrbený starec mi   to ukazuje. Pristane úplne do starosvetského rámca. Dvere nízučké,   obloky maličké. Vo dvore válov zo skaly vykresaný; vidno, že je v   potrebe od vekov. Stáročia prešumely, ale tu ne­zmenilo sa nič. Na   dverách stajne napísané hrubými, od dažďa smytými literami Cundras,   akoby detskou, alebo starou trasľavou rukou namaľované. Vnútri stojí   niekoľko mulíc. Piliere skalné sú tiež zodraté. Po stenách divné   klince, kde si niekdy zbrojnoši vešali halapartne, prilbice. Tu i tu   ozvú sa zvončeky pokojne žerúcich štvornožcov. Ako je tu človek   sblížený stredoveku. Poetický to kút, nezabudneš ho.
    </tei:p>
    <tei:p>
     Zas sme vonku, v tichej, odľahlej uličke. O naloženú mulicu opretý   mládenec škádli sa s černookou niňou. Ďalej sedí starena na kamennom   prahu domčeka a sliepňa nad nejakým plátnom. Shora z niektorého   oblôčka zaznieva čudná španielska melodia, hojdá sa na vlnách   priezračného äteru a naplní celú uličku svojím lahodným zvukom. Ženy   nosia nádoby podivnej antickej formy, postoja na chvíľku v skupinách   na ulici. Deti bavia sa pod múrami. A tá melodia mi len ustavične   zvučí v ušiach; azda jej práve takto načúval Cervantes.
    </tei:p>
    <tei:p>
     Rozličné zápachy šteklia čuvy. A ponad všetko vlní sa čistý   priezračný vozduch, robí predmety plastickými, reliefnými, tône   červenšími. Stretneme kupca s vodou Carga de aqua. Mladý šuhaj ženie   pred sebou troch maličkých liliputských somárov. Každému z nich visia   po dvoch bokoch v podivných košoch, z ratolestí stro­mov dve dosť   hodné krbky s vodou rieky Tajo. Šuhaj pridržiava sa, lebo ulička   stúpa strmo dohora, somárika za chvost. Medzitým obzerá sa za dvoma   dievčatmi. Bonita niňa, kritizuje jednu z nich môj cicerone.
    </tei:p>
    <tei:p>
     Náklad druhých somárikov pozostáva z utešenej zeleniny. Španielsko   je opravdové Eldorado vegetariana. Takej zeleniny nevidel som nikde,   ale ani toľko rozmanitých druhov. Pritom predáva sa ona tu skoro   zdarma.
    </tei:p>
    <tei:p>
     V blízkosti špitál, založený slávnym Mendozom, poukazuje na starú   kultúru. Medzi španielskymi kňazmi i v stredoveku našlo sa niekoľko   veľkých ľudomilov širokých koncepcií. Na portáli obdivujeme prácu   skulptúrnu, i obločnice pozostávajú z kameňa bohate ozdobeného.   Kostol opustený prispôsobňovali práve na muzeum a obrazáreň. Ozaj   klassické miesto. Nemohli sme dosť naobdivovať utešený, rezbársky   drevený strop. Tí ľudia museli mať neobyčajne vyvinutý umelecký vkus,   smysel pre krásu, súmernosť.
    </tei:p>
    <tei:p>
     Odchádzajúc, ešte raz obdivujeme veľkolepý mramorový portál.   Patina stáročia dodala zvláštnej dôstojnosti tomuto skvostnému   muzikálnemu akkordu z tvrdej skaly vyčarovanému, pred ktorým v   tmavých nociach dávno zašlých vekov dobýjaly sa duše zmorené bojom   života, alebo rozrušené vášňami. Dobýjaly sa do zátišia, žertvovaly   svoje posledné sily vysokej myšlienke lásky a milosrdenstva.
    </tei:p>
    <tei:p>
     Niekedy kráčame po starých, odľahlých, zabudnutých piazzach, kde   tráva rastie zpomedzi škár starých kvádrov. Popri starosvetských,   dnes už tichých opustených posadách, kde niekdy ozýval sa hlomoz   bujnej soldatesky. Všetko ako by driemalo spánkom stáročí.
    </tei:p>
    <tei:p>
     Dolu vŕškom ideme úzkou uličkou popri katedrále. V malej bráne   stojí shrbená, o palicu opretá postava staručkého kňaza. Jeho   priezračná biela tvár podobá sa alabastrovým skulptúram, ktorými   ozdobené sú chrámy španielske.
    </tei:p>
    <tei:p>
     Môj sprievodca zabočí naľavo pred veľký portál zo skaly. Tu pútajú   moju pozornosť silné drevené vráta, obité ťažkými železami. Na   žulovom prahu vidno vydraté od kolies hlboké koľaje. Vo vrátach   maličký, hrubými mrežami opatrený obloček. Dojem všetkého prísny a   zasmušilý, upomínajúci na ťažké väzenie. Stojíme tu pred domom   officia svätej inkvizície. Nejaký suggestívny pocit bázne sovre dušu   človeka, náhle vkročí do tmavého vlhkého prechodu. Dnes je v tejto   starej budove krčma posada de la Ilermandad. Naľavo sieň súdobná so   začiernenou od vekov drevenou povalou, dookola lavica. Všetko je tu   udržané v nerušenom stave, ale nie azda z nejakej piety, ale jedine   pre lieň a indolenciu dnes dom tento obývajúcich.
    </tei:p>
    <tei:p>
     Pod budovou zívajú tmavé diery väzenia, kam nikdy nepre­nikol   slnečný lúč božieho svetla. Bokom malá miestnosť predelená múrom s   ťažko zamrežkovaným obločkom. Cez tieto mreže lúčili sa príbuzní od   odsúdených na smrť. Koľkými slzami zmáčaný bol studený kov týchto   zahrdzavených mreží!
    </tei:p>
    <tei:p>
     Celý stav páchne vlhkou pliesňou a nepozostáva vlastne z iného,   ako z malých, vlhkých, tmavých dier, zo silných múrov, ťažko   okovaných dvier a takých hrubých mreží, akých som ešte nikde inde na   svete nevidel.
    </tei:p>
    <tei:p>
     Všetko je to tu starobylé. Zvonku na vrátach visia dve kla­divká,   jedno na spodku pre pešiakov, druhé vyššie pre jazdcov. Netreba mať   mnoho fantázie môcť si predstaviť hrozné obrazy toho, čo sa niekdy tu   dialo. Do duše pohnutí opustili sme tieto miesta. Teraz, pravda, i tu   panuje tichosť a pokoj.
    </tei:p>
    <tei:p>
     Zas zavznieva zo súsedného domu lahodný, mäkký, ženský spev. Veď   Španielsko produkuje sladké ovocie, sladšie ešte víno, ale najsladšie   znejú ich piesne a ľúbostné romance.
    </tei:p>
    <tei:p>
     V takomto starom meste, aké je Toledo, by malo chodiť všetko v   stredovekých šatách. Tak by illúzia bola úplná, lebo neverím, že by   sa tu od stáročí boly zmenily mravy a náhľady. Tučný a ho­lený sluha   (mozzo), ktorý nás viedol, je taký, ani čo by bol vy­stúpil z ramu   obraza časov Cervantesa. Diví sa, že si to všetko zapisujem.
    </tei:p>
    <tei:p>
     Na ulici stretneme starého slepéhu gitana (Cigáňa) s prehodenou na   kríž gitarou; hľadá cudzincov. Vedie ho malý chlapček, čierny ako   murín. Na rynkoch a prechodoch roznášajú na somári­koch odpredavači   rozmanitých článkov svoje tovary. Málo tu vidno vozov, koňov. Všetko   chodí vrchom na koni, na somárikoch, ako za starých časov.
    </tei:p>
    <tei:p>
     Kráčame okolo veľkej, rozsiahlej budovy dómu. Konečne zastaneme   pri hlavnom vchode. Veľkolepejšieho portálu som ani v Itálii nevidel.   Nesčíselné postavy menia sa, kmitajú v očiach, aku by zrazu studená   mramorová hmota bola ožila a vydala zo seba, ako nejaká niva,   najkrajšie kvety architektúry. To sa tu hemží nad vrátami. A všetko   je také živé, ako čo by bolo včera vyšlo zpod dláta majstrov,   umelcov. Suché podnebie Španielska ho zachováva, udržuje. Nevidno tu   čiernej patiny vekov, ktorou, ako žula našich Tatier mochom,   zatiahnuté sú na pr. umelecké skulptury Venecie. Horúce slnce   Španielska dodá žltkavý tón mramoru a naoko zmení ho v drahocennú   slonovú kosť.
    </tei:p>
    <tei:p>
     Vsamých dverách, v prednej sieni chrámu množstvo žobrače. V   handrách, v skupeninách po zemi ležia v celých zástupoch a ukazujú   svoje desné rany, ktoré obletujú tisíce múch. Mrmlú niečo, keď sa   blížime. Žobráci, ako mi hovoril sprievodca, tisnú sa v ohromnom   množstve z dedín do miest. V hlavnom portále stretneme dve dámy v   mantillách. Za nimi, ani v stredoveku, nesie slúžka modlitebné   knihy.
    </tei:p>
    <tei:p>
     Pod mohutným klenutím nás ovial chlad, tichosť a pokoj. Tichosť je   tu človeku vítaná. K tomu ustanovení ľudia, takzvaní silenciarios,   bdejú nad tým, aby velebná nálada nebola narušená. Ako duchovia,   tíško, nemo pohybujú sa sem-tam, ako by boli vy­dali zo seba sľub   večného mlčania. Slabé lúče slnečné derú sa v pološere dnu cez   utešené, maľované obloky a hádžu svoju pestrú vozdušnú mosaiku na   ťažké kvadry dlažby.
    </tei:p>
    <tei:p>
     Katedrály Španielska utratily mnoho z priehľadnosti tým, že chóry   stavané sú v prostriedku, medzi štihlými, do výšky čnejú­cimi stĺpy.   Tu je chór vyvedený z dreva. Utešená rezbárska práca predstavuje   konquistu, dobytie Granady. Oproti hlavný oltár až priveľmi vyzdobený   rezbami.
    </tei:p>
    <tei:p>
     Na Porte Pardon zavreté sú ťažkými závorami vráta. Niekdy boly   otvorené stále, ako by vystreté náručie v ústrety biednym, lebo kto   mohol sem utiecť pred svojimi biričmi a drábmi, svätou tradíciou   asylu chránený bol pred ďalším prenasledovaním. Dnes týmito mohutnými   vrátami do katedrály smú vstúpiť jedine arcibiskup a kráľ   španielsky.
    </tei:p>
    <tei:p>
     V pokladnici vidno popri drahocenných cirkevných obradných šatách   mohutný zlatý oltár. Celý je z rýdzeho zlata a váži 187 kg. Ligoce sa   a svieti v rozmanitých odtienkoch zlatistej farby. Je to panenský kov   novej Hispánie. Odkiaľ pochádza toto zlato? Či od nešťastného Incu   Atahualpu, ktorého, hoci naplnil sieň vyše čiary najdrahocennejšími   zlatými nádobami, dal zaškrtiť Pizzaro. — Či z chrámov Uitzilopochtli   desného Boha, kde obsidiánovým no­žom bolo zo živej ešte hrudi vyrvaté   srdce, ako nám to opisuje očitý svedok a súdruh Cortezza, rytier Diaz   del Castillo; kto to vie?
    </tei:p>
    <tei:p>
     Bočný chrámový oltár honosí sa zvláštnou relikviou. Totiž kameň,   na ktorom sa dľa legendy Panna Mária zjavila sv. Ildefonsovi. Každý z   nábožných chce sa kameňa tohto dotknúť, i povstaly už v tvrdej hmote   celé diery.
    </tei:p>
    <tei:p>
     Pred hlavným vchodom malé trojhranné námestie. Tu polihujú mocní,   zdraví chlapi v dolce far niente. Ked som značil svoje poznámky,   obstala nás hŕba sveta. Počúvam šepotať: estrangello (cu­dzinec).
    </tei:p>
    <tei:p>
     Katedrála, ako nejaka mohutná, skalnatá strmina, vyčnieva z mora   malých domkov, ako kus druhého, dávno zaniklého sveta širokých,   gigantických rozmerov, cele druhých poňatí, ako ich majú stiesnené   duše orašmaných súsedných príbytkov.
    </tei:p>
    <tei:p>
     Na moj dotaz, prečo povaľujú sa tu títo silní chlapi, odpovedá môj   sprievodca, že celú zimu takto polihujú. Priemyslu tu niet.   Zamestnania majú jedine vtedy, ked započnú sa poľné roboty. Živnosť   ich pozostáva hlavne zo zelenín, zemiakov a slaných morských rýb,   takzvaných Bacalao. Kilo týchto stojí 40 centimov, niže 40 halierov.   Míňajú aj hodne cibule. Yed známa je posmešná poznámka, že pri   striedmosti Španielčana v núdzi postačia mu denne tri cibule.
    </tei:p>
    <tei:p>
     Minieme mnohé kláštory, kostoly. Na 25.000 obyvateľov po-čituje   Toledo 36 kostolov, 14 farností, 20 ženských a jeden mužský   kláštor.
    </tei:p>
    <tei:p>
     Úzke pokrútené uličky vedú hore-dolu vrchom. Zvonku domy nemajú   skoro obloka. Niekde sú zamrežkované cele orientálnym spôsobom.   Veľké, šľachtické címere nad portálmi upomínajú na rodiny historické.   A ked človek nazre dnu, pobadá zadivene, že pod chatrným zovňajškom   skryté sú utešené dvory so stĺporadím, takzvané Patia.
    </tei:p>
    <tei:p>
     Všetky východy celej budovy otvárajú sa do tohto spoločného   dvora.
    </tei:p>
    <tei:p>
     Nemožno toto mesto pozorovať, aby nevdojak nenamanily sa na myseľ   staré arabské poviestky, aby človek nečakal, či zrazu nezjavia sa za   zelenými mrežkami belostné ňádra nejakej krásnej otrokyne.
    </tei:p>
    <tei:p>
     V Patiach dodávajú palmy a tropické bujné rastliny tône a chladu.   V prostriedku žblnuoce vodomet, hádže do priezračného vo­zduchu svoje   strieborné perly. Je to tu pravé prostredie pre nehu a lieň, pre   meditáciu a sladké snenie. Len darmo obzeráme sa po niekdajších   pánoch týchto skvostných orientálnych príbytkov. Mauri, ichž   jestvovanie v Španielsku podobá sa viac povesti, zmizly s povrchu   zeme. A ich voje boly zavojovaly Španielsko letkom, a keby sa im   nebola postavila na poliach Tours hrádza, tak by boli pravde­podobne s   tou istou ľahkosťou opanovali veľkú čiastku Európy, ako Iberský   polostrov, ako ríše Východu. Možno, že by sa tak ešte dnes skvel   polmesiac na chrámoch Paríža a Londýna. Ako zavojovatelia držali sa   práve tak mierne, ako i hrdinsky. Spravedlivým zákonodarstvom   založili stály, trvalý základ svojmu panstvu. Známo je, ako popri   umení a vede pestovali i orbu, roľníctvo, prie­mysel a kupectvo. Tak   stvorili ríšu, ktorá medzi kresťanskými čo do kultúry nemala páru.   Rozširovali vzdelanie, jemné mravy do všetkých končín v duševnej tme   zastretej vtedy ešte západnej Európy.
    </tei:p>
    <tei:p>
     Veľké maurské university Toleda a Kordovy navštevované boly   študujúcimi zo všetkých krajín známeho vtedy sveta. Arabská kultúra a   veda zaujímala veľmi vysokú úroveň. Múza a umenie našly vtedy stánok   v tieni arabských mošejí.
    </tei:p>
    <tei:p>
     A predsa záhuba a zkaza národa nebola nikda úplnejšou. Biedne   pozostatky a zlomky tejto mohutnej kultúry zanikly medzi barbarmi   Afriky.
    </tei:p>
    <tei:p>
     Pokročilá hodina dňa nútila nás zrýchliť kroky. Cez dvor, kde   bielizeň suší sa na dlážkach, navštívime utešenú, veľkú arabskú   dvoranu. Po stenách vidíme fantaztickým dessinám srieňu podobný   najutešenejší stuk prastarých časov, ani čo by visel tam závoj   čipiek. Človek nevdojak čaká, že ho s holých stien sostre nejaká   nepovo­laná ruka a zavesí stranou. Zamiešané sú v ňom poetické a   ná­boženské výpovede koránu; veď arabské a koptické písmeny nenarušia   harmónie arabesiek. Na strope obdivujeme drahocennú rezbársku prácu z   dreva cedrového. Takýmito okrasami musel niekdy ozdobený byť chrám   Šalamúnov. V týchto skvostných arabských stavbách sústrednilo sa   všetko, čím mohol Ophir východu, ďaleká vtedy India, honosiť sa na   zvláštnostiach a drahocennostiach. Dnes všetko upomína na zošlosť a   úpadok. Len tu i tam, ako by v týchto skvostných miestach niečo z   rozkoše, pôvabnosti a poezie prešlých storočí bolo našlo útulok a   prístav. Mnoho krásy a umenia obrá­tilo sa v prach a popol.
    </tei:p>
    <tei:p>
     Človek zadumá sa, či i tejto utešenej dvorany kľúč nevzali si so   sebou vypudení gazdovia maurskí? Či nevisí niekde, ako ro­dinná   relikvia, v barbarskom Marokku? Aký dojem musela robiť táto sieň, keď   stá lustrov lialo ohromným priestorom more svetla? Keď pestrý dav   maurskej skvostnej spoločnosti načúval poviedkam Tisíc a jednej noci   Shehezerady. Tu objalo nás ozaj celé kúzlo orientu.
    </tei:p>
    <tei:p>
     Kovový hlas mohutných hodín niekde shora upomína na obedný čas.   Sprievodca vedie ma na moju žiadosť do čisto španielskeho hostinca   Lino na obed. Ale nemožno dostať sa dnu, lebo malé mulice zaprataly   vchod. Náklad ich pozostáva z dreveného uhlia v ple­tených zu slamy   košíkoch. Takéto košíky, asi veľkosti našich lupkových, predávajú sa   po 6 peset. Somáriky opatrené sú malými slamenými náhubkami na pysku,   aby nikoho nepohrýzly. Drevené uhlie je tu všade v úžitku. Lebo pece   niet, miestnosti hrejú sa dreveným uhlím. Žeravé vnesie sa do izieb v   malých železných košíkoch, v takzvaných brassero. Preto tu i zimu   cítiť o mnoho horšie, ako v našich prekúrených, hermetične zapretých   komnatách.
    </tei:p>
    <tei:p>
     Obed v španielskom hostínci pozostával najprv z prostej omeletty z   vajec na masle, zatým z baraniny naraz i s porčovinou, parenou v   zelenine. Rybe, varenej v oleji, nomohol som ublížiť. Oproti mne   zasadol stôl pekný španielsky párik. Oči ani žúžoľ, vlasy, ako opál   lesknúce sa v rozličných farbách odtienkov, ale len jednej farby, a   to čiernej. Černohorky majú tiež intenzívne čierne vlasy, ale sú im   drsnaté, ani konope; tieto podobajú sa najjemnejšiemu hodvábu. Po   obede vzdialila sa dáma s nenapodobiteľnou gráciou i so svojím   mužom.
    </tei:p>
    <tei:p>
     V prostred jedálni spomenutý už brassero so žeravým uhlím. Pri   jednom stole sedeli notability mesta. Po obede prisadol si starý pán   ku orasseru. Kúril cigaretty, pozornosťou sprevádzal každý môj pohyb   a načúval, ako hovorím po francúzsky s obsluhou. Kto nehovorí aspoň   niečo po francúzsky, nech sa nepúšťa na vidiek v Špa­nielsku, to je   jediná reč, ktorou cudzinec môže sa ako-tak ešte dohovoriť.
    </tei:p>
    <tei:p>
     Po rybe dobré teľacie filet, posypané nejakými čiernymi sekanými   bodkami. Rommes frites, totiž zemiaky, boly dobrej chuti. Obed   zavŕšily rozličné hisquity, syr, ovocie, červené víno, sladké, ako   med, patrilo tiež ku kouverte. Spustu jedál servirovali mi skoro   razom. Za obed platil som tri pesety, bol tedy veľmi lacný.
    </tei:p>
    <tei:p>
     V jedálni obdivoval som krásné staré obrazy.
    </tei:p>
    <tei:p>
     Po obede pospiechali sme do synagógy, najstaršej to v celej   Europe. Vysoký stav v maurskom štýle je dnes cele opustený. Popri   synagoge strmí breh Taja. Hlboko pod našimi nohami tečie ďalej v   mäandroch mutná rieka. Poniže spojuje utešený múraný most maurským   oblúkom dva strmé brehy. Pred domami sedia na úslní susedky. Mladá   češe na ulici šedivú starenu.
    </tei:p>
    <tei:p>
     Židia už v dávnych vekoch obývali Španielsko. Keď koncom druhého   storočia pred Kr. Föničania založili Barcelonu, prišli s nimi už i   Židia. Pri všetkom prenasledovaní, ktoré podstúpili tak od Rimanov,   ako i od Gotov, vedeli si vydobyť zvláštny vplyv. Pod maurským   panstvom hrali významnú úlohu. Ale pravú Golgotu musel podstúpiť   nešťastný tento kmeň pozdejšie. Nekonečné desné vypu­denie, potom   nemilosrdné vyhubenie Židov zo Španielska zaznačila história do   svojich annalov.
    </tei:p>
    <tei:p>
     Vedľa hneď navštívime i druhú synagogu. Už v stredoveku bola   zmenená na kostol. Dlho museli sme klopať ťažkým visiacim kladivom na   plot, kým nás pustila starena vrátami do záhrady, v jejžto úzadí je   utešená, v maurskom štýle staväná budova.
    </tei:p>
    <tei:p>
     Niečo poniže zas kostol Inon des Reines. Tu je nesčíselné množstvo   vysoko na stenách pripevnených železných pút. Ťažkých to reťazí s   ohnivami. Sú to okovy kresťanských nevoľníkov, z ktorých tisíce boly   osvobodené pri dobytí Granady r. 1492.
    </tei:p>
    <tei:p>
     Ale moje sily boly už u konca. Skoro celý deň blúdili sme   hore-dolu vrchom na úpeku a v znoji. Dosiaľ bol som poslušným   beránkom môjho cicerona, ale keď mi teraz spomenul ešte kostol,   vzbúrila sa vo mne posledná kvapka energie. „Pre Boha!“ hovorím mu,   už bude dosť. Zvláštny úsmev zablysnul mu s osmahlej tvári.
    </tei:p>
    <tei:p>
     Od synagogy ide sa takzvanou maurskou štvrťou mesta. Ale ničím   nelíši sa ona od druhých čiastok, veď vlastne celé Toledo zachovalo   či architektúrou, či historickými rozpomienkami, či typom ľudu skoro   čistý ráz maurského mesta.
    </tei:p>
    <tei:p>
     Po biednejších štvrtiach vidíme všade na jarnom slnku sedieť   ženské a trudiť sa s ručnými prácami. Sennor Arturo Raquello, môj   sprievodca, natrafil tu na nejakú tetku, lebo zastavili sme sa pri   takejto početnej ženskej skupenine. Keď som zbadal, že tým   španielskym niňam drží o mne celú prednášku, vystrel som sa ako   struna, čo aký som bol zmorený. Čierne oči dievčat meraly ma zvedave   od hlavy do päty. Vyrozumel som asi, ako hovorí, že som a ani   Francúz, ani Nemec, ale že pochodím ďaleko niekde od severa, kde býva   veľký sneh a ľad, tam niekde od Poľska. — Na jar tisne sa to všetko z   tých studených, nekúrených izieb na prie­zračný vozduch, do tepla a   svetla, na zlatisté slnce.
    </tei:p>
    <tei:p>
     Z tohto predmestia vedie utešená porta Cambrion. Tvorí ona celú   budovu peknej architektoniky z r. 1102. Na mohutných čapoch visia   ešte tie isté vráta, ktoré vydržaly už nejeden nepriateľský nábeh.   Pozostávajú z osempalcových drevených okresaných brvien, obitých   železnými kuvanými platňami, hrubými na palec.
    </tei:p>
    <tei:p>
     Tu minulo nás niekoľko dievčat zo skupeniny, pri ktorej za­stavili   sme sa boli so sennorom Raquellom. Jedna smelšia chcela mi povedať   niečo, ale neprišlo ku koncu, rozchichotajúc sa utekaly, ako kŕdeľ   splašených sŕn, portou Cambrion von z mesta.
    </tei:p>
    <tei:p>
     Popod hradby mesta viedla nás cesta nazad na plazzo Zodoaker.   Mohutné valy mestské vypínajú sa nad nami z tesaných skál, ako nejaký   múr kyklopov.
    </tei:p>
    <tei:p>
     Keď človek pozoruje mulice, idúce do mestských brán a naložené   spôsobom hodne starým, tak ozaj pocíti, aký pel romantiky leží ešte   na premnohých mestách španielskej zeme. Poniže vidno známu fabriku   des armas, na zbroje, kde dorábajú sa svetochýrne meče. Mohutné   úpusty hacú Tajo a dodávajú závodu vodnú silu.
    </tei:p>
    <tei:p>
     Cestou stretáme poštu na muliciach. Na vrchu pri kočišov celá kopa   mladých dievčat. I dvaja žandári sedia tam v svojom malebnom,   zvláštnom kroji. V Španielsku sú totiž ešte vždy početné miesta, kde   ešte kvitne romantika zbojníctva. Niekde len bezmenný drevený kríž   pri ceste ukazuje miesto a hroby mordárskych nápadov.
    </tei:p>
    <tei:p>
     Kočišov národný kroj, šatkou previazaná hlava, ohromné skrútené   podlhovasté klobúky dvoch kňazov, ktorí sedeli v pošte, do­dalo celému   opravdový lokálny kolorit španielsky. Sennor Arturo Kaquello ma   zasvätil medzitým už i do svojich privátnych, domá­cich nerestí.
    </tei:p>
    <tei:p>
     Ceny živnostných článkov sú tu veľmi lacné. Kurča padne len na 60   centimov, mäso hovädzie, múka predáva sa asi po našich cenách.
    </tei:p>
    <tei:p>
     Pri dnešnom zmenšenom obyvateľstve stojí veľká časť mesta prázdna,   neobydlená. Nie div, že veľký byt, pozostávajúci zo troch veľkých   izieb a z kuchyne, stojí len 100 frankov ročne. Tomuto úroku   zodpovedá i hodnota domov.
    </tei:p>
    <tei:p>
     Veľký špitál spojuje s mestom mohutná brána Karla V. Flankirovaná   je dvorana mohutnými vežami. Pod bránou známy dvoj­hlavý orol, címer   to Karlov. V Španielsku možno hovoriť o celom kulte Karla V. Jeho   meno Španielčan nevypovie ešte ani dnes bez istej bázne a nekonečnej   úcty.
    </tei:p>
    <tei:p>
     Povyše, ale už v meste, míňame svetopovestné vráta Puerta del Sol   (Brána slnca).
    </tei:p>
    <tei:p>
     Nad bránou na okrúhlej ploche vyobrazené sú totiž mesiac a slnce.   Vysoko nad bránou slnca vidno dlhú fassádu kláštora karmelitánskeho.   Početné zamúrané slepé obloky hľadia, ako vpadnuté oči bez sĺz, bez   života. V závratnej výške vyvedený je drevený trnác. Visí nad   priepasťou, ako to vídame niekde na cimburách starých zámkov. Zrazu   zjaví sa hore na tom pavlači čierny bod, mníška karmelitánka. Hľadí   do diaľky smerom ku ďalekým zasne­ženým končiarom Sierry Guadarramy.   Ako zaostatý ťažný vtáčik stojí tam, vysoko, krásna, azda mladá   bytnosť...
    </tei:p>
    <tei:p>
     Rozličnej farby výklenky okrašľujú bránu slnca. Nemožno opísať   súlad celého stavania, vozdušnosť maurských oblúkov, tisíc­ročným   slncom ožlklé kvadry, čiernu tieň kontúr a popri tom roz­manitosť a   pestrosť typov ľudu, ktorý vrázdi sa ustavičným tokom od vekov tadeto   von z mesta. To treba vidieť, tam na mieste.
    </tei:p>
    <tei:p>
     Na stanicu poberáme sa peši. Kým kupoval a posielal som   pohľadnice, poodchádzali nám omnibusy. Pravda, ony musia obísť všetky   serpentíny cesty. My spúšťame sa rovno dolu k rieke Tajo. Ešte raz   nazreme idúcky do idyllického dvora Cervantesovej Posady de la   Sangre, kde niekdy ten prvší demokrata skladal svoje ne­smrteľné   sloky. Za krátky čas sme už pred mostom Akantara. Nad nami pnie sa   Alcazar, ktorého početné obloky blyštia sa v žiare zapadajúceho   slnka.
    </tei:p>
    <tei:p>
     Nad celým krajom spočíva harmoničná nálada krásneho ve­čera. Za   bielymi horami, za zasneženými končiarmi zjavujú sa ohnivé zore a   odrážajú sa žeravou farbou, ako by plameňom vzbĺkla bola celá   krajina. Ďaleké čierne oblaky zažiarily od spodku tmavo-čiernou   farbou carmoisinu, ako by plávaly nad nejakou ohromnou sopkou. Celé   plamenné stohy ako by boly vystupovaly z neviditeľného pe­kelného   pažeráka, ako by ohromná Aurora Borealis bola zatriasla celým   nebosklonom.
    </tei:p>
    <tei:p>
     Ale už súmrak, ako veľký závoj, zaľahol celým krajom. Ľahké,   priezračné pásy plávaly nad rozsedlinou mutných vôd Taja. Šum rieky,   ktorá je tu lapená a hodená do pút mlynmi, naplní monotónnym zvukom   vozduch; uspáva a ženie myseľ zabudnúť, ak ďaleko zašlo už koleso   času. Obraz totiž na starom moste Alcantara je čo možno   najpittoresknejší.
    </tei:p>
    <tei:p>
     Veľká kavalkada ťažko naložených mulíc križuje most. Bo­jazlive   hľadia, kde majú vystúpiť, lebo oproti nim blíži sa s cven­gotom   mnohých zvončekov, celým stádom mulíc ťahaná mohutná diligenca-pošta.   Svojou starosvetskou formou nenarušila harmonie. Boh vie, z ktorého   ďalekého kraja šíreho Španielska putuje, taká je zaprášená.
    </tei:p>
    <tei:p>
     Ale i pohoničia, ktorí ženú pochod mulíc, aké čierne, osmahlé   tváre! Pružne vykračujú v malebnom národnom kroji. Hlavy previazané   šatkai, cez plece plaidy. S krikom a smiechom riaďa si pochod mulíc.   Jeden z nich má prevesenú guitarru.
    </tei:p>
    <tei:p>
     Shora, z mesta, vidno vychádzať bránou ľud a meštianstvo, ako v   stredoveku, z mesta na prechádzku. Pred mostom pri verej­ných   cisternách tlupa žien a dievčat; druhé idú, míňajú, stretávajú sa po   moste.
    </tei:p>
    <tei:p>
     Pomedzi tento dav kráčajú vážne dve karmelitánky. Deti ute­kajú k   nim a bozkávajú im ruky. Pred vrátami starosvetského mosta sedia   žobráci, pri nich vidno o zábradlie opreté berly. Ako v sta­rých   časoch rytierskych, tak ešte i dnes nazývajú každého caballerom.   Temným úpením a stonom ukazujú svoje hrozné rany. Tu azda panuje ešte   lepra a malomocnosť, ako za časov biblických.
    </tei:p>
    <tei:p>
     Pri fontáne cisterny oproti bráne mosta už známa tlupa žien a   dievčat. Povedľa pri starosvetských válovoch, tesaných zo skaly,   napájajú hajčiari mulice. Uprostred dievčat kupci s vodou napĺňajú   svoje nádoby. K týmto pridružilo sa niekoľko lazzaronov a to smeje sa   všetko bezstarostne, nemysliac na zajtrajší deň, pod týmto utešeným   jasným nebom.
    </tei:p>
    <tei:p>
     Poniže mosta oproti nám ženú práve chlapci domov stádo oviec.   Početnými zvončekmi upomínajú na strieborný šum našich ďalekých   polian tatránskych. Niekoľko kozičiek nejde cestou, ale múraným   zábradlím, parkanom ponad strmný vrch rieky.
    </tei:p>
    <tei:p>
     Všetko samá starina, až do najmenších podrobností. A na všetko   hľadia dolu rumy starého arabského hradu.
    </tei:p>
    <tei:p>
     Tu nechváta, nespeší sa neustále, bez dychu, za niečím no­vým; s   láskou uctia si starinu. Veď iste hodne primiešanej krvi orientálnej   dodáva duši ľudu pečať nielen fatalistickej liene, ale i pokoja a   kľudu.
    </tei:p>
    <tei:p>
     Na stanici panoval dost čulý ruch. Vidno bolo moc zapráše­ných   kočov z vidieka, starých hyntovov, ktoré visely na mohutných   remeňoch. Tu rozlúčil som sa s mojím verným sprievodcom. Vyprevadil   ma až po samé dvere železničného vozňa.
    </tei:p>
    <tei:p>
     Pomaličky rušil sa náš vlak. Pri zákrute železničnom ukázalo sa   nám ešte raz slávné Toledo. Zapadajúce slnko ako by bolo vy­lialo   melancholičný skvost na červenkasté veže mesta. Šumiaci Tajo, ako   strieborná stužka, skvie sa tu v kraji svetla farbami najživšími. Na   vrchu Alcazar ako by z toho istého kovu pozostával, z ktorého Karol   V. na pomníku dobytia Tunisa.
    </tei:p>
    <tei:p>
     Farba rieky prechádza do menivej fialkovej, ako by človek hľadel   do maľovaných oblokov nejakej katedrály. Poniže Alcazaru odrážaly sa   od čistého blankytu západného neba kontúry, nástiny veží, pa­lácov,   kláštorov, kostolov a mohutných vrát kráľovského sídla.
    </tei:p>
    <tei:p>
     Majestátne trónilo pred naším zrakom Toledo, cele tak, ako   ospievané je v románcach, na ovojom skalnom tróne so svojím pásom   veží a diadémom kostolov.
    </tei:p>
    <tei:p>
     Dojem tohoto dňa bol taký mohutný, taký zvláštne divný, že ho duša   nemohla razom utriediť. Priamy, bezprostredný poťah so stredovekom   zvláštne rozvlnil dušu. Hoci citné srdce rozrušuje pohľad na desné   miesta strádania celých spoločenských tried, tak zas celú bytnosť   človeka ukojí nádych vozdušia poezie, romantiky sta­rých vekov,   harmonia utešených foriem všetkých odvetví umenia. Veď na tejto   historickej pôde preteká sa genius arabský s najcen­nejšími umeleckými   dielami, ktoré vytvorila stredoveká kultúra kresťanstva.
    </tei:p>
    <tei:p>
     Medzitým slnko pobralo sa v smere ku novej Hispanii, ktorá dodala   toľko lesku Toledu. Očiam zmizly zubkovaté cimbury. I pyšný Alcazar   skoro pohltila diaľka. Ďaleké zasnežené hory upomínajú na západ slnka   v domovine, ale tu farby sú živšie, ohnivejšie. A akoby v súlade s   videným, akoby nejaká fata morgana, čo mámi mysle, skupily sa tíško   okolo zapadajúcej žeravej planéty ohnivé oblaky v podobe gigantického   obluku maurského. A v ňom pozláťac kraje divnej formácie   najjemnejšími dessinami odtienkov, žeravých farieb, zjavily sa   vozdušným maurským štukkom podobné ohnivé hmlisté závoje. Celý   nebosklon vzplanul ešte raz mohutným lúčom a nastala noc. Ja sedel   som pod dojmom videného v tichom rozo­chvení v rinčiacom vlaku, hľadel   na blednúce farby zasneženej Sierry Guadarramy. A nemohol som   pochopiť, že jest ešte toľko roman­tiky, toľko poezie a krásy na   svete.
    </tei:p>
   </tei:div>
   <tei:div type="chapter">
    <tei:head>
     Saragossa — Immortal.
    </tei:head>
    <tei:p>
     Odchod svoj z Madrida nemohol som odkladať ešte ďalej; už bol   svrchovaný čas pospešiť ku mojim na Rivieru. Conciergovi (portýrovi)   zanechal som pre celé slúžobníctvo 10% svojho účtu, ako prepitné.   Učiní to tu preto viac, lebo denne platil som 12 peset (frankov)   penzie. Obsluha bola spokojná. Španielčani vcelku videli sa mi veľmi   statočnými.
    </tei:p>
    <tei:p>
     Na železnici upadol som do rúk interpretovi, tedy tlmačovi. Ako   pobadal, že nosič ma nerozumie, hneď pribehol ko mne. Od spoločnosti   platení títo tlmači mali by vlastne zadarmo poslúžiť. Ale číhajú ako   pavúci na muchy, na cudzincov. Prilepia sa na nich. Robia mnohé len   naoko potrebné práce, aby takto mohli zarobiť si vedľajší groš.
    </tei:p>
    <tei:p>
     Na raňajky proboval som fánky; sú tu veľmi obľúbené pod menom   pestiñoz.
    </tei:p>
    <tei:p>
     Stanica Madrid leží, ako na tabulke na stene vidno, vo   621-metrovej výške nad morom.
    </tei:p>
    <tei:p>
     Pred odchodom vlaku plno sveta. Bol to miešaný train s troma   triedami. Vedľa nášho vozňa prešla veľká rodina vyprevádzať muža,   stojaceho v najlepšom veku. Boh vie, kam pošiel. Dojemné bolo vidieť,   ako sa nemohol rozlúčiť so svojou starou šedivou matkou. Dobrá   statočná tvár, zaliata slzami, urobila na každého hlboký dojem. Nikde   nebolo vidno posmešného úsmevu. Je niečo vzneše­ného v tejto   bezhraničnej láske materinskej. Keď vidí takúto scénu, komu by sa   nepredstavila dobrá, utrápená tvár vlastnej matky!
    </tei:p>
    <tei:p>
     Zas putujeme pustým poľom castiliánskym. Čulá, živá metro­pola kýva   nám už zďaleka. Pred sedliackymi osamelými gazdov­stvami priahajú   karetty a vozy. Záhrady ohradené sú miesto dre­veného parkanu   hrubánskymi múrmi. Na ceste stretáme cele málo vozov, viac jazdcov na   koňoch, na muliciach alebo somárikoch.
    </tei:p>
    <tei:p>
     V poli pracuje sa už veselo, tiež zväčša na muliciach alebo   juncoch. Dvoje cele malých detí poháňa s krikom somárika, ťažko   naloženého drevom. Pod bočným múrom hospodárskych stavísk kurie   zemianskej vydlabané sú pivnice do červenej hliny.
    </tei:p>
    <tei:p>
     Ponad rieky vedú massívne starosvetské sklepené ťažké mosty. Na   vlnistej rovine po poliach sejú pšenicu. Míňame niekoľko mestečiek.   Na starobylých vežiach cez vysoké, mohutné obloky vidno zvony.
    </tei:p>
    <tei:p>
     Arcos de medinacelli je menšia stanica. Obdivovaii sme ta­mojší   kroj: brunasté, krátke nohavice po kolená, čierny opasok z plátna,   biele štrimfle a jasnú obuv z plsti. Na jednom kraji no­havíc visia po   členky čierne stužky a dodávajú šatám koketnosti. Na hlave nosia   krížom previazanú červenú šatku, tak že temeno hlavy zostáva, ako už   spomenut0, cele holé i na slnci a v daždi. Kraj je pustý, prejdeme i   20—30 kilometrov, kým vidíme nejaké bydlište.
    </tei:p>
    <tei:p>
     Na vrchu saracónska veža a pod ňou slní sa dedinka v teplom jarnom   svetle. Úzke domy sú staväné často na poschodie. Strechy pozostávajú   z čistých válovkov. Touto istou traťou cestovali sme pred pár dňami   nocou a včas ráno. Ale vtedy zaľahly krajom osuhle.
    </tei:p>
    <tei:p>
     Velmi mnoho oviec pasie sa po zúhorenom, ešte cele pustom   poli.
    </tei:p>
    <tei:p>
     Všade, i zblízka i zdaleka, zôkol-vôkol, kdekoľvek hodí okom,   pozdravujú nás so skalnatých výšin rumy zámkov, kostoly, rozvaliny   strážnych veží. Veď na Rýne tiež vidno staré hrady; tu celé reťazy z   nich ťahajú sa po holých vŕškoch, strmých svahoch.
    </tei:p>
    <tei:p>
     Kam sa podel kvet rytierstva Castílie? Po rozrumených teremoch ich   hradov, kde sústrednil sa niekedy skvost západu s poeziou orientu,   duní vietor, po korridoroch šľahá dážd. Dnes ešte títo svedkovia   niekdajšej slávy dvíhajú vždy svoje pyšné hlavy a cimbury do jasného   vzduchu. Veď ucho ešte zdá sa počuť z tých vrchov zvuky. A keď človek   zahľadí sa na tie malebné rozvaliny, ani nebadá, ako dušu objíme   mäkkými ramenami fantázia a nesie ju do starých rytierskych časov   španielskych.
    </tei:p>
    <tei:p>
     Veď Castilia bola vždy domovinou najslávnejšej šľachty, tej   opravdovej sangre d’azul. Rytier španielsky starých časov hľadel tiež   slúžiť svojím spôsobom ideálom. Ženská krása, nežnosť a česť, tento   najpôvabnejší kvet vtedy bohatej zeme, boly vždy ich modlami, ale   mnohý z nich postavil si za životný cieľ poskytnúť záštitu i biednym   a utiesneným. V ideálnej borbe za kríž proti polmesiacu nejeden   vycedil svoju krv. Či už v križiackych vojnách na piesku horúcej   Galilei a či už v boji proti Ommeyadom a Sassanidom.
    </tei:p>
    <tei:p>
     Časy a mravy zmenily sa. Nekonečný prepych nemal dostatočného   hmotného podkladu. Studnice dôchodkov zapchaly sa úplne. Vyčerpané   boly na dno. Darmo hľadeli reštaurovať sa výpravami do Novej   Hispánie. Darmo vyrabovali stáročné poklady azteckých Teocallov.   Márne naplnil biedny Atahnalpa Pizzarovi teremy drahocen­nosťami. Ako   mercennárovi, ktorý cez jednu noc prehral v kostkách ozrutné   zlatokované slnce Inkov, tak i druhým mizlo bohatstvo, ako piesok z   ruky.
    </tei:p>
    <tei:p>
     Jednako romantika a poezia dodala istého nádychu smelým podujatiam   chudobných, ale hrdých conquistadorov castiliánskych. Či plienili   desné modly chrámov pohanských, či sa plavili po neznámych riekach,   cez pusté doliny, kde od tých čias nikdy nevstúpila noha bieleho   človeka.
    </tei:p>
    <tei:p>
     A zas ich vidíme na závratných zasnežených Nevadách, hoci aj   zradou mileniek hľadať ložiská striebra a zlata. Hnať sa v   neuhasiteľnej žížni nekonečnej hrabivosti v šialenej honbe za   fantomom El Doráda. Všade ich sprevádza človek so zatajeným dychom.   Ich odvaha, ich nadľudské trudy naplniť musia dušu nekonečným   ob­divom. Dnes všetko, pravda, pominulo sa. Zatíchly polnice i cvengot   palošov pestrej čaty. Kosti ukrutných, ale chrabrých synov Castilie   belejú sa, práchnivejú v temných slujach Kordillerí a na šírych   poliach novej Hispánie. Len akoby v nevysloviteľnom žiali, hľadia bez   sĺz tie pusté, prázdne okná otcovských hradov za svojimi bý­valými   pánmi ponad brehy, ponad nivy. „Všetka sláva poľná tráva.“
    </tei:p>
    <tei:p>
     Ako inde, tak i v Španielsku vidíme, že kým rytierstvo slú­žilo   najvyšším cieľom, kým spočívalo na silných etických základoch, tak   malo oprávnenie. Len keď neskôr za príkladom dvora vtrhol pôžitkársky   svetový náhľad do jeho stredu, keď pod skvostným zovňajškom nažívaly   duté natresnuté duše, bez všetkého mravného obsahu, keď ich trieda   začala viesť stavovskú, vydieračskú politiku oproti výrobným vrstvám,   ako to dnes vidíme aj inde, vtedy započal sa úpadok, dekadencia   romantického rytierskeho a zemianskeho stavu, ktorý nie moderné idey,   nie vynález pušného prachu, ale vlastná duševná lieň povalila do   prachu.
    </tei:p>
    <tei:p>
     Medzitým vyšlo slnce na zenit a zaplavuje zlatou farbou celý kraj.   Na brehoch už teraz za včasnej jari povyschýňaných riek rastú   tamarisky.
    </tei:p>
    <tei:p>
     Keď takto hľadím na túto dnes ozaj opustenú, zabudnutú zem, na   túto krajinu v rumoch, príde mi na um, akú výtečnú polohu má naše   Slovensko pri mohutných kultúrnych strediskách, na hlavnej čiare   medzi východom a západom, na veľkej hradskej ceste, kadiaľ stúpajú   nielen národy, ale i myšlienky. Tu je zvláštna mi­nulosť, nám otvára   sa budúcnosť. Primálo ťaží dnes z toho Špa­nielsko, že dávna morská   cesta vedie popri jeho brehoch.
    </tei:p>
    <tei:p>
     Ale ono tiež neostane v svojej terajšej strnulosti. Keď pozreme   totiž bližšie na charakter Španielčana, pobadáme v ňom také vzácne   črty, akým nenájdeme chytro páru. Už Strabo vyzdvihol, ze   naj­vypuklejšie príznaky kmeňov keltiberských sú odvaha, ktorá   stupňuje sa až po pohŕdanie smrťou, zatým láska ku svobode,   striedmosť a miernosť v potrebách telesných. Dobrí znatelia kraja a   ľudu vy­zdvihujú u Španielčanov prudkú náruživú povahu, veľmi vyvinutý   národný cit, sebavedomie a smysel pre svobodu. Z týchto vlastností   vyplýva u nich hrdý cit česti, spojený s nedôverou oproti všetkému   cudziemu. Alkoholizmus nepočíta tu toľko obetí, ako inde. Naproti   tomu požíva Španielsko smutnú povesť ohľadom kriminálnych zločinov,   tam kráča na samom predku. Zo 100.000 smrtných pádov býva násilných   až 10.000.
    </tei:p>
    <tei:p>
     Ako ich zvláštnu vlastnosť treba spomenúť urputné, neústupné   pridržiavanie sa od otcov zdedených obyčajov a ustanovizní. Tiež   úprimnosť, často presahujúcu hranice zdvorilosti.
    </tei:p>
    <tei:p>
     Každý, i najnevzdelanejší, negramotný roľník žije ešte vždy v   rozpomienkach na slávnu minulosť. Spomína dobu, keď Španielsko   vývodilo, vládlo svetom. Čiastočne v tomto povedomí a zatým vo vysoko   vyvinutom národnom cite väzí a tkvie príslovná pýcha a hrdosť   Španielčana. Pre túto graudezzu, ktorá je vrodená i najbiednejšiemu   človeku z ľudu, boli vystavení veľmi častým posmeškom. V skutočnosti   už dávno nemajú príčiny byť hrdými na stav svojej otčiny. To cíti   síce viac-menej každý. Ale šľachetnejšie je, keď národ rozpamätá sa s   pietou na slávne skutky svojich predkov a chce si zpät vydobyť   utratený svetohistorický význam, ako keď v du­ševnej lieni a   netečnosti zúfa nad svojím osudom a poddajné kloní šiju cudzím   vlivom.
    </tei:p>
    <tei:p>
     Pri podobných dumách míňame stanicu Ariza. Náramne pittoreskné   mesto, stavané na hore. Odtiaľto oddeľuje sa druhá čiara železnice do   Valladolidu. Na strmých holých stenách vypína sa hrad, a pod ním v   červenom úskalí otvárajú sa vchody v pradobách obý­vaných jaskýň.   Popri meste tečie rieka Yalon a je od hliny, ktorú so sebou nesie,   cele červená. V malej dedinke veľká pajta. Ako i pri našich cestách,   tak zostaly i tu tieto ctihodné staré stavby. V širokýcn vrátach   mohutného staviska sedí na slnci väčšia skupina žien. Dnes opustené,   ale voľakedy živé posady tieto tvorily stredisko rytierskych činov   nesmrteľného Don Quixota. Tadiaľto putoval on vo fantázii Cervantesa   so svojím Sanchom.
    </tei:p>
    <tei:p>
     Zbytočné je chváliť výtečné vlastnosti, ktorými vyznačuje sa   Cervantesov slávny román. Starý hidalgo a jeho zbrojnoš predstavujú   také majstrovské typy, aké stvoriť mohol len geniálny psycholog.
    </tei:p>
    <tei:p>
     Ved vo dvoch hlavných postavých tohto románu zračia sa vlastne   najpodstatnejšie črty duše národa iberského. Znatelia národa totiž   tvrdia, že v každom Španielčanovi trčí alebo idealizmus Don Quixota,   ktorý žije v illuzornom, klamnom, zdanlivom svete, alebo realizmus   Sancha Pansu, ktorý berie veci vždy s praktickej stránky, — alebo   obidvoje. V Španielsku bol úspech románu trvanlivý, rozšírený; keď   kráľ Filip III. videl študenta pri čítaní knižky vypuknúť v hlasitý   smiech, urobil poznámku: „Tento človek je alebo blázon, alebo číta   Don Quixota“.
    </tei:p>
    <tei:p>
     Že Cervantes včasné oddal sa vojenskému povolaniu, že v morskej   bitke pri Lepanto v boji proti neveriacim utratil rameno a že v   otrockých putách dlho upel v plene tunisských mozlemínov, bude   všeobecne známo. Úbohý mrzák, ktorý raz ako vojak, zas ako daňový   úradník, alebo ako obchodný agent biedne živoril so svojimi so dňa na   deň, nesmel sa opovážiť kritizovať vtedajšie svetské a cirkevné   ustanovizne Španielska, napádať mocných a silných tohto sveta, hoci   jeho génius ďaleko prevyšoval svojich súčasníkov. Na svoj úraz pri   Lepanto zostal večne hrdým, ale drsný, niečo chvastavý zovňajšok   starého vojína bramarbasa kryl srdce so zlatým jadrom. Umrel na   vodnatielku a dožil sa roku 68-ho, ale v živote plnom trudu a   strádania. Dobre poznamenal tedy o ňom francúzsky spi­sovateľ, že:   „Zlepšil svoje stoletie a umrel v biede.“
    </tei:p>
    <tei:p>
     V peknom malom mestočku na rieke perú ženy šaty. Vešajú ich na   kríčky. Prestanú v práci a so smiechom kývajú nášmu vlaku. Pružné,   urastené pestré postavy mladých diev jasne odrážajú sa od   červenkastého úzadia. A zas ponáhlame sa neobydlenými krajinami.   Stretávame dlhý rad mulíc, ani čo by sa bola vynorila karavána ťáv z   púšti.
    </tei:p>
    <tei:p>
     Zvláštny je španielsky kraj. V jeho prostých črtách spočíva niečo,   čo naplní dušu pocitom vznešenosti. Rozsiahla vysoká pla­nina bez   vegetácie neopísateľne mĺkva a pošmurná. Dobre pripo­menul ten   cestovateľ, že od tých čias, ako poznal zem španielsku, lepšie chápe   hrdého, odvažného Španielčana, lepšie porozumie jeho mužnej   vzdorivosti oproti námahám, jeho pohŕdaniu ženštilosti.
    </tei:p>
    <tei:p>
     Nasleduje Alhama. Po arabsky sa menovalo toto mesto Al Hamna, to   jest teplé žriedla. Bijú do očú divo-romantické červené úskalia. Ešte   i múry neovakovaných domov a mestá sú postavené z tohto istého   farbistého kameňa.
    </tei:p>
    <tei:p>
     Za blízkym parkom sú iste rozvaliny nejakého hradu; bez toho   nemožné mi je predstaviť si krajový obraz Španielska.
    </tei:p>
    <tei:p>
     Pri stanici Ateka je mestečko hore na vŕšku. Tu už stojíme na   stopách Cida Campeadora, ktorý dobyl tento hrad roku 1073.
    </tei:p>
    <tei:p>
     V susednom oddelení cestovali Francúzi: pán s paňou. Zbadal som   ich už na stanici v Madride. On chudorľavý štyridsiatnik, ona typ   elegantnej Francúzky. Nebola krásna, ale vystupovala s veľkým chicom   a s gallským temperamentom. On bol direktorom a spolu i hlavným   účastinárom veľkej spoločnosti na pneumatiky (Bergugnan). Cestoval so   svojím španielskym zastupiteľom. Hovoril mi, že ročite vyše 1   milliona tovaru vyvážajú do Španielska. Milí, príjemní ľudia, s   ktorými som sa na základe spolupatričnosti cudzincov v zahraničí   spriatelil veľmi ľahko. Sennor Epina, zastupiteľ, mi poslúžil mno­hými   dátami o Španielsku.
    </tei:p>
    <tei:p>
     Usniesli sme sa, že miesto toho, aby sme priamo šli do Barcelony,   vystúpime v Saragosse.
    </tei:p>
    <tei:p>
     Medziiným hovoril i pán Epina, že arendátor madridskej arény, hoci   sú trovy vysoké, robí veľmi dobré obchody.
    </tei:p>
    <tei:p>
     Kopce do okola zmenily tvárnosť, nastala formácia pieskovca. Na   strmých vŕškoch vyrastá zďaleka celá skupenina veží a hradov. Je to   Calatayud. Súsedné výšiny tvoria celú reťaz opevnenia. Samé mesto je   už v cele porúchanom stave, ale poskytuje práve tým pohľad nanajvýš   pittoreskný. Domy sú staväné zväčša z abode, t. j. zo sušených   váľkov. Mohutný chrám slúžil za dlhší čas ako mošea, kým mesto nebolo   zpätvydobyté Aragoncami od Maurov.
    </tei:p>
    <tei:p>
     Trať vedie tadiaľto cez iasky, skalnaté sluje a úbočiu rieky   Jalonu. Prúd vyžral si hlboké riečište do úzkych dolín, podobné Orave   pri Kraľovanoch. Sennor Epina chváli prírodné krásy tejto cesty; že   je omnoho zaujímavejšia, než oná na Burgos.
    </tei:p>
    <tei:p>
     Vysoko nad nami na svahoch vrchov rozprestierajú sa malé dedinky,   mohutné chrámy a veľké hrady, ozaj by povedal, v nesčíselnom   množstve. Biedne dedinky staväné sú na mestách niekedy slávnych,   kvetúcich rimanských osád, kde miesto palácov antických vekov obýva   ľud podzemné jaskyne a chalúpky. Hrozný to obraz úpadku oproti   slávnym časom.
    </tei:p>
    <tei:p>
     Pri Morata vidno na vode kolesá irrigačné, ktoré dvíhajú   drahocennú vlahu na zavodňovanie nív. Sú to takzvané norias,   spočívajú na vysokých múraných stĺpoch, staväné sú zo železa a   dosiahnu niekedy až 25 metrov výšky.
    </tei:p>
    <tei:p>
     Vyčnievajú ako oku nezvyčajné zjavy vysoko nad rovinou. Vŕšky tu   zas ustúpily do úzadia. Popri riečkach režú chlapi šiaša a viažu ho   do veľkých snopov.
    </tei:p>
    <tei:p>
     Na najbližšej stanici vstupuje do vozňa elegantná stará pani s   pánom. Vyprevádzal ich sluha v livré. Malú pomoc pri vstupo­vaní   odmenila mi gracióznym úsmevom. Keď vošla, prežehnala sa nábožne. S   jej mužom, známym španielskym politikom, ktorý plynne hovoril po   francúzsky, pustil sme sa do zaujímavého rozhovoru. Takto na cestách   po mestách, v hostincoch, na ulici mal som prí­ležitosť stýkať sa s   rozmanitými spoločenskými triedami tejto zeme, hľadel bližšie   nahliadnuť za spustenú oponu rezervy Španielčana.
    </tei:p>
    <tei:p>
     Úzke doliny Jalonu nechali sme už ďaleko za nami. Neprestajné rumy   hradov, poriedku malé dedinky, kostoly obživujú kraj a dodávajú mu   istej pestrosti. Z vozňov vidno, ako veľké zavodňujúce arterie,   kanále, rozvetvia sa až na malé capillarom podobné jarky.   Pokročilejšia vegetácia dokazuje, že sme už sišli so studených   výšin.
    </tei:p>
    <tei:p>
     Niekde olivové stromy zatieňa, ako zeleno-sivý oblak, smaragdovú   lúku.
    </tei:p>
    <tei:p>
     Prívetivá stará dáma rada by sa zúčastnila v našom rozho­vore, ale   nerozumie po francúzsky. Nemým posunkom ma upozor­ňuje na ďaleký   zasnežený končiar, ktorý vznáša sa nad dolinou, zaplnenou teplými   vlnami priezračného vzduchu.
    </tei:p>
    <tei:p>
     Moji spolucestovatelia vytiahli zásobu živností. Chlieb, víno,   vajcia na tvrdo a pečenú kuru. Obráťac ko mne svoje tmavé oči, ešte i   v starobe žhavé, utešené, stara pani ponúkla ma ceremoniózne slovami   „Usted gusta“. Zatým mi podotknul pán Epina, že je to v Španielsku   všeobecne v obyčaji. Ale i sluší sa priateľské ponúknutie práve tak   ceremoniózne odoprieť.
    </tei:p>
    <tei:p>
     Zďaleka belejú sa skoro celkom sivé, pieskové brehy Ebra. Tón   červenkastej hlinačky sme už zanechali. Na podiv rýchle mení sa   tadiaľto formácia geologická. U nás kryje všetko zeleň, tu rebrá   našej zemegule trčia holé a obnažené, akoby vekmi ošarpané.
    </tei:p>
    <tei:p>
     Zaujímaly ma ceny živnostenských článkov. Múka predáva sa 100 kg.   po 40—42 franky, cukor po 120 frankov. Kilo mäsa stojí 2 1/2—3   franky, horšej akosti 2 franky, 12 vajec 1 frank. Cena veľkého bytu s   5 izbami činí 1500—2000 frankov. Hektár poľa prvej triedy len 500   frankov. Hodnota pozemkov dvíha sa poma­ličky, od 10 rokov nepostúpila   skoro nič. Podnebie je podobné madridskému, v zime býva tu i 5° zimy   dľa Reaumura.
    </tei:p>
    <tei:p>
     Pri brehoch Ebra rozprestierajú sa už sady vínovej révy. Čím   bližšie k Saragosse, tým lepšie je obrobené pole, tým viac kanálov na   zavodňovanie križuje lúky. Poznať na bujnom rastlinstve, ako   blahodarne účinkuje vlaha pod týmto požehnaným podnebím.
    </tei:p>
    <tei:p>
     Konečne nachádzame sa na brehoch mutného Ebra, a za krátky čas sme   v Saragosse.
    </tei:p>
    <tei:p>
     Oddajúc batožinu vrátnikovi, sadli sme si do starosvetského   omnibusa a dali sme sa zaviezť do mesta. Mulice išly cvalom, ani šíp,   hoci cesta bola miestami jamovitá. Tak nás hádzalo som a ta, že sme   sa museli rukami-nohami držať operadiel. Tak to šlo predmestím, ani v   nejakom búrkou metanom korábe. To by bol ešte ako-tak vydržal, lebo   kto je od malička zvyknutý na naše cesty po dolinách, pozná tento   pohyb; ale ten ukrutný prach! To valilo sa okolo nás v tmavo-sivých   oblakoch. Z domov po boku ulice nebolo vidno ničoho, len nejasné,   neurčité nástiny. Francúzska dáma skoro že nepodľahla asfyxii. Keď   sme prišli do hostinca, bola taká, ako ťažko zapudrovaná pani z časov   rokoko. Sennor Epina nás potešil, že je to v každom španielskom meste   tak, ba ešte horšie.
    </tei:p>
    <tei:p>
     Saragossa počíta 99.118 obyvateľov. Je hlavné mesto tiež tak   menovanej provincie a sídlo arcibiskupstva, generálneho kapitanátu   stragonie, taktiež university. Polohou svojou tvorila už od   pradávnych časov vážny bod pre obchod medzi priesmykmi Pyrenäí a   Castiliou. Za časov Augustusa menovalo sa mesto Caesarea Augusta,   odkiaľ pochádza vraj i dnešné meno. Dľa druhých pochádza Saragossa od   arabského kmeňu Saracostha.
    </tei:p>
    <tei:p>
     Už pod gótskym kráľom Childebertom borili sa obyvatelia mesta   heroicky s Frankmi. Od Maurov zpätvydobyl Saragossu a utvoril z nej   rezidenciu kráľov aragonských Alfonso I. el Batallador.
    </tei:p>
    <tei:p>
     Náš omnibus zastal pred hotelom Quarto Natione. Portýr lámal   francúzštinu. So sennorom Epinom sme pravda neboli vystavení nijakým   nedorozumeniam. Pod jeho vedením navštívili sme predovšetkým dóm,   takzvaný Seo, čo znamená po limousínsky siege, totiž sídlo. Idúcky   pozorujeme pouličný život. Všade po domoch vidno moc trnácov. ako to   už v teplom podnebí španielskom býva. Na nich neraz zjavily sa v   spodných bielych šatách ženské postavy.
    </tei:p>
    <tei:p>
     Dóm nachádza sa blízko Ebra. Zastaneme na malom námestí pred   ctihodnou budovou. Sennor Epina vysvetľuje nám niečo z dejín   Saragossy a užije, ukazujúc na chrám, výrazu dóm. V tom práve tam   prechádzajúca sa hodná, mladá španielska deva z ľudu zastane a naivne   upozorní sennora Epinu, že je to nie dóm, ale že sa ten chrám manuje   Seo.
    </tei:p>
    <tei:p>
     Seo nachádza sa prostried maličkých úzkych uličiek, v naj­staršej   časti Saragossy.
    </tei:p>
    <tei:p>
     V chráme dľa španielskeho zvyku panuje tma. Hneď vidno, že dóm Seo   neďakuje svoj pôvod jednej epoche, ale bol staväný postupne. Kaplnky   na krajoch staväné sú v románskom štýle, sám chrám je v utešenej   gotike
    </tei:p>
    <tei:p>
     Už súmrak začal maľovať svoje sivé tiene, keď sme vstúpili do   chrámu. Bludičkám podobne mihajú sa v ďalekosti ztratenó lampky   večných svetiel. Celkom sme sami, obklopuje nás hrobové ticho.   Chodíme sem-tam po tmavej katedrále medzi štihlými pi­liermi, ani v   nejakom starom lese tie ztratené deti.
    </tei:p>
    <tei:p>
     Badám, že naša francúzska dáma i pri tuhých agitáciach, ktoré vedú   sa vo Francúzsku proti rádom cirkevným, zachovala veľkú lásku k   svojej viere. „Však, pane, náboženstvo je niečo vznešeného?“   opakovala mi viac ráz. Naproti tomu jej muž zle-nedobre šomral na   ceremonie, na poveru, na detské bájky atď. Predstavte si moje   položenie medzi týmito cele protivne smýšlajúcimi dušami.
    </tei:p>
    <tei:p>
     Vidiac, že my sami v takej tme azda ani nepotrafíme von, poslali   sme sennora Epinu na výzvedy.
    </tei:p>
    <tei:p>
     Ale v tom zjaví sa a kráča oproti nám ctihodný, šedivý starec. V   ruke drží dlhú striebornú palicu s krížom. Ja ešte po­znamenám: „Toto,   reku, ide nejaký vysoký hodnostár cirkevný.“ Keď priblížil sa človek   naoko vznešený, predstavil sa nám, že je on kostolníkom.
    </tei:p>
    <tei:p>
     Od veku trasúcou sa rukou nám už potom ukazoval zvláštnosti   kostola.
    </tei:p>
    <tei:p>
     Na hlavnom oltáre miesi sa stá a stá postáv a to v priro­dzenej   veľkosti. Vykresané sú z bieleho, časom pravda už ožlknutého   alabastru. Ohromná to práca ľudskej pilnosti a vytrvanlivosti. Až   príšerné bolo, keď jednej ležiacej postave kostolník zatienil tvár   sviecou. Priezračný alabaster dostal na ušiach, na nose cele žltkavý   tón mŕtvoly.
    </tei:p>
    <tei:p>
     Za zvláštne pekne starosvetské mrežky z bronzu ponúkali už   americkí milliardari báječné summy.
    </tei:p>
    <tei:p>
     Keď postavíme sa do prostriedku chrámu, odkiaľ máme naj­lepší   rozhľad, len vtedy pobadáme utešený súlad architektonický, ktorý   panuje v týchto kamenných massách.
    </tei:p>
    <tei:p>
     V dverách sakristie privítal nás mladý kaplán. Toto je veľká   priestranná miestnosť, skoro malý kostol pre seba. Vyjdúc hore   schodíkmi k velikánskemu obrazu, ktorý pokrýval celú širokú stenu,   strčil mladý kňaz, sprevádzajúci nás, kľúč do tejto krásnej maľby a   otvoriac obraz na dvoje, odkryl nášmu zadivenému zraku skvostný,   drahocennými kameňmi bohaté okrášlený oltár. Na protivnej stene   vytiahol zas z velikánskeho armária zásuvky na kolieskach, ale také   široké, ako celá stena. V armáriume nachádza sa ohromné množstvo   drahocenných obliečok na oltáre, kňazských šiat čipkových a mnoho   iných drahocenných kostolných látok z dávno pominulých storočí, ale   ešte vždy takých živých a krásnych farieb, ako čo by teraz boly vyšly   z majstrovských rúk. Poklady, ktoré Španielsko chráni v svojich   chrámoch, musia sa počítať na milliardy.
    </tei:p>
    <tei:p>
     Zanechajúc Seo, obdivujeme Lonja, budovu burzy zo XVI. storočia.   Má dvoje poschodí a zvnútri pozostáva vraj z jedinej dvorany,   spočívajúcej na utešených stĺpoch. Vojsť sme nemali času. Večer sa už   blížil. Ponáhľali sme sa do povestnej baziliky Maria Nuestra del   Pilar, pútnického to miesta, známeho po celej západ­nej Európe. V   prednej sieni chrámu plno žobrákov, až traja pri­skočili a chceli nám   otvoriť dvere. Náhle človek vkročí dnu, zostane omráčený, ohromený   gigantickými rozmermi stavby.
    </tei:p>
    <tei:p>
     V prvej časti kostola, hned pri vchode, vidno okrúhle stĺpo­radie   baldachýnu z kameňa, pred ktorým horí nepočetné množstvo sviečok a   kľačí celý zástup. Najviac prostých žien z ľudu, ale vidno i dosť   elegantných dám. V prievane chrámu žmúrajú, krúťa a kmitajú sa sviece   nestálym svetlom sem-tam a hádžu pohyblivé tiene kľačiacich až do   temných kútov mohutnej budovy. Všetci hľadeli pobožne jedným smerom   na oltárik pod baldachýnom. Tam zďaleka vidno už vo večernom šere len   blýskajúce sa striebro. Pristúpiac bližšie, hľadíme so zadivením na   predivnú sošku maličkej postavy svetopovestnej divotvornej Marie   Nuestra del Pilar.
    </tei:p>
    <tei:p>
     Vojdúc ďalej za kostolníkom do sakristie, tam čakalo nás druhé   prekvapenie, lebo za obrazom na otváranie, podobným tomu v Seo,   zjavila sa nášmu ustrnutému zraku zlatá koruna Márie. V priemere mala   asi 1 meter a pozostávala zo samých velikánskych brilliantov a iných   drahokamov. Videl som už londýnske, amster­damské obchody juvelierov,   i skoro všetky pokladnice panujúcich rodín Europy, ale nikde ešte   takej sily velikánskych brilliantov a gemm vo vedne. Len hodnota   samých brilliantov činí vyše 35 millionov frankov, nehovoriac o iných   drahokamoch, o rubínoch, smaragdoch, safíroch, perlách atď. Ale   nebolo dosť ešte tohto blysku. Vedľa otvoril nám naoko celkom prosté   armarium, v ktorom nako­pené, na hŕbe pohádzané bolo, bez štýlu a   smyslu, v jednej ohromnej húžve mnoho desiatok millionov množstvo   diadémov, brazolettní, na drevených paličkách nastrkaných ženských i   mužských, lacných i drahocenných prsteňov, medaillonov a brošieň a   sám Pán Boh vie, akých rozmanitých šperkov. Tieto drahocennosti   nasbierali pred niekoľkými rokmi ženy španielske. Ukázal nám tam   skvostný dar našej arcikňahyne Kristíny, potom celý šperk dnešnej   španielskej kráľovnej Viktorie.
    </tei:p>
    <tei:p>
     Ešte raz sme išli k nábožnej skupine modliacich sa, lebo naša   francúzska dáma na takomto historickom mieste tiež chcela odbaviť   svoju pobožnosť. Jeden znak sennora Epinu postačoval, a kostolník jej   doniesol veľkú sviečku, ktorú zažala na iných a strčila hore do   svietnika za mreže medzi mnohé iné.
    </tei:p>
    <tei:p>
     Dym kadidiel, ako vozdušný večerný závoj, rozprestiera sa pod   stropom oltára a zosilňuje dojem mystického pološera. Kmitavý   utlumený svit sviečok zračí sa vo hviezdnatom modrom nebi baldachýna   a v ligotavom, striebornom úbore drevenej sošky Panny Márie. Šata to   úplne stredoveká, vzdutá, vysoko siahajúca, ako to vidíme na dámach   stredovekých drevorezov. Na malinkej hlavičke sošky veli­kánska koruna   zo zlatých lúčov a v lone jej je utúlené malé, pô­vabné Jezuliatko.   Dojem celého je nezvyčajný.
    </tei:p>
    <tei:p>
     My sme tam postáli, kým sa pomodlila naša elegantná spo-ločnica.   Možná, že jestvujú ľudia, ktorí vedia sá vymaniť hlbokým dojmom   takéhoto prostredia. Ja nepatrím k nim; prisilné boly dojmy mojej   mladosti. Prísna výchova náboženská, patriarchálne domáce zvyky.   Všetko to nevyhladiteľne nechalo v dui svoje stopy. Zakaždým v   blízkosti ľudí náboženským citom unesených opanuje ma zvláštna   nálada. Potom prejme ma i pocit nekonečnej úcty pred vznešenými   ideálmi kresťanstva.
    </tei:p>
    <tei:p>
     Po odbavenej pobožnosti prešla Francúzka na druhý bok. Tam dalo sa   pristúpiť ku stĺpu, na ktorom dľa tradície mala sa zjaviť Panna Mária   apoštolovi Jakubovi, keď cestoval z Campostelly do Santijaga. Vo   výške asi 4-stopovej nad podlahou v čiernom kamennom stĺpe, ktorý   slúži ako postament sochy Márie, vidno priehlbinu, podobnú detskej   hlave. Pristúpiac bližšie, pobadáme, že priehlbina utvorila sa za   stáročia od bozkov; lebo každá veriaca duša, po odbavení svojej   pobožnosti pred oltárom, prejde sem a dotkne sa perami tohto   kamenného piliera. I naša dáma, nemysliac na pravidlá hygienie,   skončila týmto bozkom svoju pobožnosť.
    </tei:p>
    <tei:p>
     Vonku pred kostolom, skoro pri samých vrátach, predávajú relikvie,   obrazy, sošky, ružence, medaillony Marie del Pilar. Sú to zväčša   fabrikáty francúzske z Lourdes. Toto povestné pútnické miesto   nachádze sa neďaleko svahu Pyrenäí. Ja som tu kúpil tiež niekoľko   maličkostí. Pekelnej potvory zo Seo som nemohol dostať; nábožná   predávačka bola celá zhrozená nad mojou žiadosťou.
    </tei:p>
    <tei:p>
     Išli sme potom na most, ktorý vedie nad Ebrom. Kráčame malými   úzkymi uličkami popri malých skliepkoch. V jednom pre­dávali vyrobené   sviňské kože na víno, tak sošité, ako boly na zvierati. Pri pití z   takého koženého mecha patričný nepriloží si vraj mech k ústam, ale si   pustí tekutinu z diaľky asi jednej stopy, ako dolu úpustom, rovno do   gágora. Nuž neviem, či by sa na ta­kýto pôžitok naši páni bratia z   mokrej štvrti podobrali?
    </tei:p>
    <tei:p>
     Starosvetský most je celá budova, zvláštna a impozantná, akú vidno   len v Španielsku; spočíva na mnohých mohutných pilieroch. Piliere sú   opevnené pri samej vode vystavenými nízkymi vežami. Krok za krokom   vidno na podobných, dnes už rozrumenýcn pozostatkoch, aké krvavé boje   musely zúriť týmito požehnanými údo­liami. Rozvodnený široký Ebro   zaplavil brehy a lomcuje základmi mosta, ktoré obstály cez toľké   storočia. Po ňom vedie elektrická dráha do predmestia: utešené je   mnohovežové mesto s vyvýšeného mosta. Obrazu dodal krásy utešený   západ slnka.
    </tei:p>
    <tei:p>
     Pri samej vode trôni mohutná bazilika Maria nuestra del Pilar.   Polohou a veľkoleposťou podobá sa Kremľu v ďalekej bielokamennej   Moskve. Zo Seo vidno len vežu podivnej formy.
    </tei:p>
    <tei:p>
     Na západ, odkiaľ tečie Ebro, rozvodnené široké riečište robilo   dojem úzkeho dlhého jazera. Skvelo sa v zlatej farbe, až pomaly   ohnivé farby zhasly a na brehoch po domoch počali zažíhať svetlá.
    </tei:p>
    <tei:p>
     Prechádzal som sa po širokom moste, až kým nenastal úplný súmrak.   Bol som sám so svojimi myšlienkami, lebo moji spolucestujúci išli   ešte do mesta nakúpiť si niečoho. V ďalekej zemi španielskej pri   takej zvláštnej obstanovke človek je vnímavejší, nežli doma v riadnej   monotónnej próze života.
    </tei:p>
    <tei:p>
     Medzitým bijú na zvon v bazilike. Nevyzváňajú, ale ani čo by bili   na poplach, azda tak, ako keď sa niekdy nepriateľ blížil k mestu. Nám   zriedkavý zvuk prejde človeka až do kostí, až sa strasie. Na nebi   lilavé obláčky hádžu podivný reflex na mohutný byzantický chrám a   vnútri, v temnej už budove, zaiste kľačia ešte tisíce pútnikov pred   dobrotivou tvárou Nuestry Sennory del Pilar.
    </tei:p>
    <tei:p>
     Už všade zažíhajú svetlá. Povyše po ohnivej vodnej ploche križuje   rieku práve kompa. Vidno, ako ťažko pracuje prievozník proti   rozohneným vodám. Idem nazad do mesta a obdivujem, ako sa odrážajú   mohutné múry baziliky v šumiacich vlnách Ebra, ani v plese úskalie   našich hôr, a mohutný vodotok u mojich nôh len šumí a šumí starodávnu   pieseň heroickej minulosti slávnej Saragossy...
    </tei:p>
    <tei:p>
     Blúdime po meste. Vojdeme na kryté, osvetlené tržište. Zaujímavé   bolo vidieť množstvo obecenstva, rozličné predmety, ktoré boly tam na   predaj, najmä zeleniny a ryby. Vydávaly ozaj penetrantný zápach. Ako   je to tu v lete, v horúčosti, keď v období relatívne ešte chladnom už   mdloba obchádza človeka!
    </tei:p>
    <tei:p>
     Neopomenuli sme vyhľadať palác „Audiencia“, sídlo grófov Luna,   slávnej to rodiny, z ktorej bol nielen jeden z pápežov, ale i   Trubadúr opery Verdiho. Dve ohromné postavy zo skaly akoby chránily   vchod do vrát utešenej budovy. Keď sme vošli do dvora, už len kosec   mesiaca osvetľoval štihlé jonické stĺpy, na ktorých spočívaly vrchné   poschodia.
    </tei:p>
    <tei:p>
     V polotme urobil na nás temer opustený palác dojem   nezapomenuteľný. Ako by boly plávaly utešené harmónie Verdiho Manrica   na prieziačných vlnách ligotavého vzduchu, ako by znely v ušiach   sladké, lahodné, ľúbostné akkordy tejto opery, ktorej dej odohrával   sa v Saragosse. V maurskom hrade Castillo de la Ajaferio ukazujú   starú hladomorňu „Torreta“, použitú v tejto opere Verdim. Človek   kráča po krásnej španielskej zemi uprostred týchto zaují­mavých   rozpomienok, ako vo sne.
    </tei:p>
    <tei:p>
     Odiaľto ideme ku slávnej bráne, povestnému to bodu   najrozľútenejších bojov v slávnej obrane Saragossy proti Francúzom   roku 1808. Tu ešte poznať stopy paľby francúzskych diel. Pieta   zachovala bránu v istom stave, ako ju zanechaly vojská, obliehavšie   mesto. Patriotizmus obyvateľov nemohla zlomiť ani genialita štyroch   maršallov Napoleonových. V tejto borbe ženy zahanbily svojím   heroizmom i hrdinských mužov. Voje patriotov organizoval mladý kňaz   Santiago Sas, menovaný Tiom, „ujčekom“, a dvaja sedliacki   vodcovia.
    </tei:p>
    <tei:p>
     30.000 francúzskych veteránov márne dobýjalo mesta, Saragossania   nemali inej záštity, ako jediný múr 3 metre vysoký a 1 meter hrubý.   Praslabý to bol val proti palbe 50 ťažkých diel, ktoré dňom a nocou   sypaly krupobitie gúľ a kartáčov na nešťastné mesto. Ale ako niekdy u   Švajčiarov, tak i tu smelé srdce, hrdinská hruď patriotov a túha po   svobode tvorily hlavné opevnenie domácich krbov. Čo sa Francúzi s   maršallom Lannesom na čele i dobili do mesta, ale tu s neslýchaným   opovržením smrti bojovali proti nim ženy, deti a starci, ako v Gerone   „hasta la ultima tapia“, ozaj po ten ostatný múr! Bol to zriedkavý   prejav najvyššej sebažertvy za ideálne majetky svojno národa. Len   choroby a hlad doviedly túto iliadu ku koncu a bohatierske mesto ku   kapitulácii, ktorá sa vykonala pod najdôstojnejšími výmienkami.
    </tei:p>
    <tei:p>
     Vyše 54.000 padlých zvlažilo svojou krvou brehy Ebra. Sve­tová   história kvittovala slávu mesta attributom „sempre heroica“, totiž   večne hrdinská. A roku 1908 pri storočnej pamiatke bojov za   neodvislosť dodal kráľovský dekrét mestu patetične znejúce slávne   priemeno „Immortal“.
    </tei:p>
    <tei:p>
     S pocitom istej ucty a obdivu sme hľadeli potom na tie, naoko také   slabé ženská, na štihlých ohorených mužov, potomkov oných hrdinov.   Ale ich hrdé vystúpenie, zvláštny dojem ich čiernych ohnivých očú   dokazuje, že tu ešte nevyhynulo oduševnenie.
    </tei:p>
    <tei:p>
     Tu duša národa nezmenila sa tak rýchle, neprešla ešte toľkou   evolúciou moderného pokroku, ako inde. Zmenil sa síce zavedením   moderných technických ustanovizní spôsob života, ale jadro duše   národa zostalo nedotknuté.
    </tei:p>
    <tei:p>
     Večerali sme v hoteli hrdého názvu. Hotel de las Cuarto Naciones y   del Universo. Po dobrej, ale dosť drahej večeri pustili sme sa ešte   na prechádzku po starej časti mesta. Prechádzka bola veľmi namáhavá,   lebo, ako ako vo väčšine španielskych miest, tak i tu nachádza sa   dlažba vo veľmi zlom stave. Drahný čas sme sa sem tam motali po   úzkych uličkách, starých maurských budovách, popod oblúky, tesné a   kľukovaté prechody krížom-krážom, až naša spoločnica tak ustala, že   sme nemohli ďalej. Niekde domy boly zvonku celkom nepatrné, len keď   sa hlavné dvere otvorily, dostal človek báječný pohľad do osvetleného   skvostného patia. Uprostred nich jasaly sa mramorové fontainy v   tisícich rozmanitých farbách mluna. Perlili sa stále v priezračných   gemmách, akoby v stálom tichom náreku a žiali. Luxurióznym   rastlinstvom ozdobené patia akoby boly tvorily zvláštne prostredie   pre genia loci tohto nám tak ďalekého starosvetského mesta
    </tei:p>
    <tei:p>
     Ale náš barcelonský vlak len o druhej v noci odchádzal, čo teraz   robiť? Tu sennorovi Epinovi prišlo na um, že v Saragosse za­vedené sú   už veľké bioskopy. Išli sme ta. Ohromný verkeľ pre­rušil všetko svojím   vreskom. Nízke vstupné, 30-centimové, ukazo­valo, že sú to viac ľudové   zábavné miesta. Ale naša Francúzka povedala: „vojna je vojna“. Smelo   sme tedy vstúpili. Musím vyznať, že vo väčšej diere banditov a   podrezávačov hrdla som už dávno nebol. Hrubý oblak dymu, ako ťažký   čierny čmud, vinul sa nad obecenstvom. Programm bol miešaný.   Kinematograf a medzi to artistky, ale aké? Najprv vystúpila   začmudená, ale náležite natretá a namazaná stará koketta subretka.   Prijali ju cele také povzbudzujúce hlasy, ako corride de toros. Ale v   obecenstve počítala i protivná strana hodne hlasov. Ich   predsta­vitelia očakávali svoju donnu s najväčšou netrpezlivosťou,   ešte ne­peknejšiu, ako tamtá. Oči prevracala ako Pythia v paródii   Äneasa. Ja, pravda, videl som to, čo sa dialo na prknách, pre veľký   dym iba ako v najväčšej osuhli. Len strašný ich spev, podobný viac   piskotu starých mechov, mi prekážal a mučil dušu.
    </tei:p>
    <tei:p>
     Zo žiarlivosti týchto dvoch dámičiek, ktorá tak ďaleko išla, že si   vykrikovaly všelijaké nádavky, bola atmosfära niekedy taká, že sme sa   za čas starostlive obzerali po najbližšom východe.
    </tei:p>
    <tei:p>
     Ku koncu stali sme sa svedkami patetičného výjavu. Po rozličných   kuplettoch, kde posúnky až priveľmi prezradzovaly obsah, prvá   speváčka ozaj s nečakaným pátosom a citom zaspievala starú melodióznu   romancu. Iste v Španielsku takýmito uspávajú deti v kolíske. A zrazu   azda ju utešená melódia doniesla do chvenia — skryté citové struny,   rozpomienky z dávnejších šťastných časov. Lebo hlas milej speváčky   viazol vždy viac a viac, až vypukla v hlasitý kŕčovitý plač. Jej   sokyňa, triumfujúc, zaujala prkná, a my so súcitným zrakom   sprevádzali sme nešťastnú stvoru, smutné trosky niekdy azda pôvabnej   a čistej bytnosti.
    </tei:p>
   </tei:div>
   <tei:div type="chapter">
    <tei:head>
     Barcelona.
    </tei:head>
    <tei:p>
     Na stanicu zaviezli sme sa zase ako v nejakej mučiarni, v tom   predpotopnom omnibuse. Pri kasse počujem za mnou nemecké zvuky. Aj by   som sa bol rád pustil do reči s patričným hodným mladým človekom, ale   hatený som bol prítomnosťou svojich francúzskych známych. O tom   pozdejšie, ako som sa sišiel s týmto istým „Nemcom“ v Barcelone,
    </tei:p>
    <tei:p>
     Ta sme išli zase rýchlovlakom. Rýchliky v Španielsku uhehnú   najviac 40 km. za hodinu Vozne sú priestranné, lebo je tu rozchod   kolajníc o niečo širší, než u nás, ale počet vozňov je pre vlnistú   trať veľmi obmedzený.
    </tei:p>
    <tei:p>
     Čas sa schladil, tak že v nekúrených vozňoch bola citlivá zima. Na   jar zíde sa v Španielsku vždy teplý odev. Obdivoval som zas otužilosť   cestujúcich. Sennor Epina spal v ľahkých letných šatách celú noc bez   prikrývky, ani v oleji. Mňa ráno nemilo prekvapila tuhá nátcha.
    </tei:p>
    <tei:p>
     Prebudilo ma rinčanie vlaku na moste nad Ebrom. Tu pri vtoku do   mora, je o moc širší než v Saragosse.
    </tei:p>
    <tei:p>
     Postupne vystúpili sme onedlho na širokú úrodnú rovinu Catalonie.   Výtečné zavodňovanie umožní tu ročne až tri úrody.
    </tei:p>
    <tei:p>
     Poľné hospodárstvo stojí jedine v Catalonii na vyššom stupni.   Niekedy to ináč bývavalo. Za časov rimanských počítal sa Iberský   polostrov ešte k obilným komorám ríše. Pod maurským panstvom podobaly   sa nivy Španielska ohromnej kvetúcej záhrade. Dnes jedna tretina   výbornej pôdy, schopnej hospodárstva, leží cele neproduk­tívne úhorom,   lebo chýbajú pracovné ruky. Španielsko nemôže zaokryť ani len svoju   domácu potrebu na obilí. Čoho najlepším dô­kazom je, že roku 1905   muselo sa do krajiny doviezť 9 millionov metrickýeh centov pšenice z   Ruska. Ustavičné vojny, hromadenie ohromných majetkov mŕtvej ruky,   vysoké pozemkové a nájomné dane, nedostatočné dopravné cesty,   nesúmerné rozdelenie obyvateľ­stva a útek vidieckych hospodárskych   robotníkov do priemyselných stredísk mestských priviedly tu niekedy   kvetúce poľné hospodárstvo na kraj úpadku.
    </tei:p>
    <tei:p>
     Okrem rozmanitých druhov obilia pestuje sa vo veľkej miere   strukovina a vínna réva, menej zemiaky. S najlepším úspechom pracujú   zeleninári. Rozmanitých zelenín moc vyvážajú. Mzda robotníkov pri   poľnom hospodárstve je veľmi nízka, 1—2.50 frankov
    </tei:p>
    <tei:p>
     denne. Spoločný príjem celej rodiny, počítajúc do toho i prácu   žien, odhaduje sa na 826 frankov, výdavok na 837 frankov, preto tisne   sa robotníctvo do miest.
    </tei:p>
    <tei:p>
     Vysťahovanie do nového sveta zapríčiňuje v riedko obývanej tejto   krajine mnoho starostí. Nie div, že, ľud z tejto biedy uteká.   Hospodárska politika panujúcich vrství v Španielsku od jakživa   namorená bola proti záujmom pracujúceho ľudu. Výsledok je očividomý.   Celá krajina, až na málo výnimiek, podobá sa vyprahlej pustatine,   rozpadajúcej sa vo sboreniny, rozvaliny a trosky.
    </tei:p>
    <tei:p>
     Cestou obdivujeme cieľuprimerané zavedenie kanálov zavodňovacích.   Mnoho z nich pochádza ešte od Rimanov. Ale zväčša za­ložili ich Mauri,   ktorí boli umelci i vo vedách merníckych. Zavodňovanie deje sa dľa   prísnych zákonov, vynesených už Filipom II. Vo veľkých strediskách   hospodárskych hlásajú stále i nocou veľké zvony čas, v ktorom   prepustiť sa má vodotok drahocennej vlahy súsedovi.
    </tei:p>
    <tei:p>
     Že po vŕškoch dookola nechybejú rumy orličích hniezd pan­ských, to   azda netreba ani dokladať. Za krátky čas sme cele pri mori. Obzor je   pustý, nevidno ani jednej plachty. Na brehu sú mizerné rybárske domky   zo šašia.
    </tei:p>
    <tei:p>
     Konečne vidno Barcelonu, stavanú po vŕškoch amfiteatrálne. Tu   očakávalo náš vlak mnoho sveta, lebo ním prišiel i nový gu­bernátor.   Mocný, vysoký muž. I jeho pani a dcéra ho čakali. Ale on prijal prvej   úradné vítanie.
    </tei:p>
    <tei:p>
     Medzitým gubernátor odišiel i so svojím dvorom. Dobre sme videli,   ako dobýjali sa o miesto pri jeho boku. Už započaly sa dostihy o jeho   priazeň.
    </tei:p>
    <tei:p>
     Išiel som ku consigno a oddávam mu svoju batožinu, keď vidím stáť   za mnou toho mladého Nemca zo Saragossy. Bez dlhých okolkov pristúpim   k nemu a spytujem sa ho po nemecky: „Odpusťte, pane, ale ste vy   Nemec?“ „Ó, nein“, hovorí, „I bin á Bőhm“. „Ach, tak tedy hovoríte po   česky?“ „Jak pak by ne, vždyť my jsme Češi!“
    </tei:p>
    <tei:p>
     Nikdy nezabudnem výraz radostného úžasu, ktorý mu pri prvej českej   slabike prešiel tvárou.
    </tei:p>
    <tei:p>
     „Hoši!“ zvolá, „přijdte sem honem“. A zavolal ešte štyroch hodných   mladých ľudí. Boli to českí virtuózi, český kvartet Šefčíkov. Práve   vracali sa z umeleckej túry po Španielsku. Bolo to radosti i počerní   Španielčania len tak sa obzerali, keď české ř po­čalo sa perliť z úst   neobyčajne milých pobratimov českých. Ku Slo­vensku tiahla ich verná   láska a sympatia.
    </tei:p>
    <tei:p>
     Do Španielska ich povolala madridská filharmonická spoločnosť,   ktorá im i zabezpečila istý dôchodok. Potlesku a uznania že mali   dosť.
    </tei:p>
    <tei:p>
     Dali sme si rendez vous do známeho reštaurantu barcellonského na   obed. Boli oni všetci žiaci dnes na husliach najlepšieho učiteľa na   svete, Šefčíka v Prahe; on im dovolil použiť svojho slávneho   mena.
    </tei:p>
    <tei:p>
     Ja som si sadol na elektrickú a šiel som hľadať predovšetkým   Correo, t. j. hlavnú poštu. Na poste restante nenašiel som nič; marné   boly moje telegrafické dotazy. Opanoval ma, pravda, nepokoj, či mojim   milým neprihodila sa nejaká nehoda. V Cannes som sa potom dozvedel,   že až dve depeše poslali za mnou. Toto pripomí­nam len pre výstrahu   cestujúcim po Španielsku.
    </tei:p>
    <tei:p>
     Poštového úradníka som sa spýtal, či nepozná nejakého sprievodcu.   „Ba áno“, hovorí, „i tu na pošte máme plateného interpreta; len ráčte   trocha poshovieť“. S tým vynde a dovedie mi policistu, ktorému dáva   úpravu po španielsky. „Ráčte isť s týmto policistom“, hovorí mi   ďalej, „on ho pozná, v súsednej ulici musíte sa s ním stretnúť“. My   chodíme po ulici hore dolu, ale milého cicerone kde nič — tu nič. A   mne bola spoločnosť policajta dosť nemilá, lebo každý sa obzeral za   mnou. Udržiaval ma ešte v dobrej nálade len pocit, že s mojou   okrúhlou tvárou nepodobám sa nejakému divému fanatickému   anarchistovi. Konečne zunoval som tuto prechádzku, nechal som s   poďakovaním policistu a šiel si sám po sprievodcu k firme Thomas Cook    Son.
    </tei:p>
    <tei:p>
     Môj nový sprievodčí bol v svojom spôsobe originál; ponášal sa viac   na Falstaffa, než na nejakého sluhu. Vystupoval všade s ohromným   aplombom a nedržal nikde svoje svetlo pod šaflíkom. Hlavu mal pokrytú   zčiastky pozlátenou čaprdou a na vrchu čiapky holengal sa mu veľký   okrúhly strapec. Osoba pompézna, ktorá ma už potom viedla po meste,   ani nejakého medveďa. Na ulici vysvetľoval cele hlasite, ani čo by   držal prednášku, a okolo nás nashromaždovalo sa hodne publikuma,   hlavne uličníkov, ktorí mu za chrbtom robili všelijaké grimasy. Ináč   poznal každého a tykal si s celým mestom. Či v kostoloch, či v   elektrike, vyžadoval mi všade neohroženú volnosť, až mi to bolo   samému nepríjemné. Mohol mať môj človek všetky iné dobré vlastnosti,   len jednou ctnosťou nemohol sa honosiť, totiž skromnosťou. Ináč bol   dobrosrdečný, shovorčivý, a veľmi si dal záležať, aby sme za krátky   čas čo najviac mohli vidieť.
    </tei:p>
    <tei:p>
     Išli sme najprv do dómu. Po uliciach panoval v tomto priemyselnom   stredisku veľmi čulý život. Národných krojov tu vôbec nevidno, lebo   Barcelona i svojím stavebným štýlom robí na človeka dojem mesta   západno-europejského.
    </tei:p>
    <tei:p>
     V katedrále panovala skoro úplná tma. Práve staväjú jednu vežu   hlavne k vôli tomu, aby mohli do chrámu dostať viac svetla. Maľované   obloky sú zvnútra ani nejaké osvetlené transparenty. Hádžu lila   reflexy a odtienky na podlahu. Celý dóm je náramne pošmurný, ani čo   by schválne chceli vyprieť jasnejšie svetlo.
    </tei:p>
    <tei:p>
     Náhly prechod zo svetlého, jasného a teplého vzduchu do tejto tmy   a zimy účinkuje na nervy. Srdce je stiesnené. Ale nasleduje iný   dojem. Celým chrámom, ako mohutná posauna, zneje kovový hlas   kňaza-kazateľa. Je v najvyššom záchvate. Utešená španielska reč tečie   mu z úst, ako nejaká široká rieka, raz v kaskádach šumiac, raz ticho   a sladko, raz v najvyšších stupniciach hnevu, zas tak, ako keď matka   uspáva dieťa. Nerozumiem nič, a predsa tak počúvam, ako keby mi nohy   korene boly pustily do zeme. Človek ledva dýcha, hrobové ticho panuje   nad pobožným zástupom, ktorého postavy pomaly vynorujú sa môjmu zraku   zo šera. Nemôžem sa odtrhnúť od utešenej formy tejto prednášky, tohto   ohňa.
    </tei:p>
    <tei:p>
     Takto hlásali niekdy svätú vojnu proti Maurom, takto rečnil niekdy   Kapistran a tisíce národov so starci a deťmi tiahly horlive proti   Saracenom.
    </tei:p>
    <tei:p>
     Nerozumiem mu, a predsa táto kadencia slova unáša moju celú   bytnosť, až cítim zvláštne chvenie nervové, ako pri obdivovaní   najvyšších umeleckých diel, ako pri počutí najsladšej muziky. Musí to   byť umelecká duša, ktorá vie takto hovoriť. Čas míňa sa, chcel by som   sa vytrhnúť z tohto kúzla, ale rozkoš a istá bázeň drží ma ako   hypnotizovaného v svojom objatí. A ten utešený rytmus, ten lahodný   zvuk španielskej reči! Vždy vyššie a vyššie, až zdá sa, že nemôže   ďalej stupňovať pátos. Teraz trasie sa mu hlas, plače, ale spôsobom   mužským, hlbokým bôľom sveta. Zvláštny dojem stupňovaný je mystickým   prostredím stredovekým. Zas ako sladký šepot milencov mu tečú slová;   v druhej chvíľke povýši hlas, že hrmí celý kostol. Niekedy prejde   oblak cez slnce, kostol zatemní sa úplne, a z tej tmy, ako   nadprirodzený hlas nejakého zjavenia immateriálneho, zneje tento   zvuk, nie viac ľudskému podobný.
    </tei:p>
    <tei:p>
     Kým je u veľkých tragédov všetko len suggestia, tu to všetko prúdi   a vyviera z hlbín duševného žriedla. Taký horlivec iste stojí v   službe idei. Z jeho presvedčenia a pátosu, z jeho oduševnenia   vyznieva absolútna, čistá viera.
    </tei:p>
    <tei:p>
     Nedivte sa, že tak často uvádzam dojmy, ktoré som nadobudol v   španielskych chrámoch, lebo ako v minulosti bola tam cirkev   stredišťom, okolo ktorého krútil sa celý duševný život Španielska,   tak i dnes z chrámov vynášajú sa tam umelecké dojmy, hlboké úchvatné   city.
    </tei:p>
    <tei:p>
     Dóm obkľučuje starý kláštor, pri samom múre chrámu ihrá malá,   staručká fontána, cele zarastená mochom. Na čistej hladine umelého   plieska plávajú čierne labute.
    </tei:p>
    <tei:p>
     Samo sebou rozumie sa, že som bol veľmi zvedavý, čo bolo predmetom   kázne, no na výklad môjho sprievodčieho nemohol son sa spoľahnúť. Ale   nakoľko rečník káral výstrednosti smýšľania, môj sprievodčí dobre   povedal, že sú to ešte vlny barcelonskej revolúcie z roku 1910.
    </tei:p>
    <tei:p>
     Lepšie sa rozumel môj cicerone do histórie svojho rodného   mesta.
    </tei:p>
    <tei:p>
     Zatým išli sme do mestského archívu, jedného z najbohatších celého   sveta. Obsahuje 5 millionov rozličných listín, medzi nimi pergamenty   z VIII. storočia.
    </tei:p>
    <tei:p>
     V blízkosti archívu je malé námestie Plaza del Rey, kde odbavovaly   sa desné autodafé. Na tomto mieste, keď naprávali dlažbu tohto   námestia, Castellar našiel dlhý, plavý, krásny vlus ženský; vzal si   ho do cortesu a tam, akoby touto tenkou niťkou spojený s dávno   zašlými dobami, povedal jednu zo svojich najkrajších rečí za pokrok a   osvetu.
    </tei:p>
    <tei:p>
     K Barcelone púta sa mnoho rozpomienok na Columbusa, španielsky   Colonom zvaného. Známo je, že slávny Genuánčan tu vstúpil na   španielsku zem. Ulica zmenila sa valne, ale brána na mestskom dome,   kadiaľ vtiahol povestný plavec, zostala tá samá.
    </tei:p>
    <tei:p>
     Cez Plaza Royal, pekne námestie, v tôni starých veľkých paliem,   prídeme k prístavu, pred ktorým vystavený je ohromný pomník Colona.   Na 60-metrovom okrúhlom železnom stĺpe umiest­nená je jeho socha. Dolu   na piedestáli sú rozličné allegorické skupiny. Mních v kutni podáva   indiánovi kríž na bozkanie. Hneď vedľa (čo dnes účinkuje už ako   satyra) drží rytier castiliánsky svoju ochrannú ruku nad hlavou   obnaženého praobyvateľa Nového sveta. Vieme, ako nakladali španielski   páni s biednymi Indiánmi. Spustošili a obrátili v rumy i kultúru   Aztékov a Peruáncov, o ktorej niektorí dejepisci tvrdia, že bola   vyššej úrovni, než tehdajšia špa­nielska.
    </tei:p>
    <tei:p>
     Na vrchu, ako spomenuté, nachádza sa 7 metrová postava Colona z   bronzu, s obnaženou hlavou, znázorňujúca veľkého plavca v tej chvíli,   keď ukazoval rukou svojim námorníkom „Zem!“ Pomník pochádza zo   začiatku minulého storočia. Mohutný dojem robí na človeka veľkolepý   monument v prostried neobyčajne živej premávky prístavu. Bassiny   križujú velikánske lode, ktoré ozaj celkom iné ukazujú, než biedne   galliony Columbove. Ideme na elektrike ďalej, do vozňov vychádza sa v   letku. Len-len že sa mi nepridala nehoda. V tú chvíľu som bol jediný   raz počas mojej cesty v nebezpečenstve života.
    </tei:p>
    <tei:p>
     Za krátky čas prišli sme k spáleným kláštorom. Vyplienili ich pri   posledných vzburách. Zastali sme pred Convento de los Padres   Eskolapios de san Anton, veľkou budovou, vysokou na viac poschodí a   dlhou asi na 60 metrov. Obloky sú vyhorené; vidno, ako nimi nahor   šľahal plameň. Nad vchodom do utešeného kostola čistej gotiky je cele   začmudená socha Panny Márie.
    </tei:p>
    <tei:p>
     Kým píšem tieto poznámky pred kláštorom, shrnulo sa dosť sveta   okolo nás. Sprievodca mi dáva znak, aby sme šli ďalej. V týchto   robotníckych massách to ešte vždy vrie.
    </tei:p>
    <tei:p>
     V druhej uličke je kláštor mníšek Convento de los Geronimas.   Bývalo tu asi 80 mníšek. Kláštor bol jeden z najbohatších. O ňom   kolujú medzi ľudom celé legendy.
    </tei:p>
    <tei:p>
     Bol to vraj hrozný obraz, keď pri rudej žiare ohňa susedných   kostolov ratovaly sa mníšky z tohto kláštora. Povolili im pol ho­diny   času. V tejto ulici postavené boly silné barrikády revolucio­nárov,   proti ktorým muselo vytiahnuť delostrelectvo.
    </tei:p>
    <tei:p>
     V Barcelone shováral som sa s viac ľuďmi o príčinách pominulých   vzbúr. Ako známo, Barcelona je najväčšie priemyselné stredište celého   Španielska. Tamejšie robotníctvo je zorganizované. Ako v celej   Catalonii, tak i v týchto organizáciách panuje tuhý prúd   republikánsky. Ztratou amerikánskych kolonií a osád na ostro­voch   Antillách, hlavného to vývozného tržišťa pre fabrické články   Španielska, utrpel jeho priemysel ohromný úder. V zapätí nepria­znivej   konjunktúry nasledovala zvyšná výroba a s tým spojené za­stavenie   práce mnohých veľkých závodov. Z toho núdza a bieda medzi   robotníctvom.
    </tei:p>
    <tei:p>
     Ale početné veľké kláštory podržaly i naďalej výrobu svojich   rozličných priemyselných článkov, aké sú likéry, liehové nápoje,   chokolády, bielizeň, výšivky a iné. Kláštory mohly vydržať a prestáť   túto priemyselnú krízu, lebo pracujú v okolnostiach o mnoho   priazni­vejších, než riadne závody. Takouto konkurrenciou so dňa na   deň zhoršoval sa, pravda, nepriaznivý stav robotníctva len zčiastky   za­mestnaného. Kláštory sú vyňaté zpod dane, požívajú dôchodky z   ohromných fundácn, z milodarov, tak že vlastne výrobných trov temer   nemajú.
    </tei:p>
    <tei:p>
     V tie časy bola práve väčšina francúzskych kláštorov zrušená.   Veľký počet francúzskych kongregácií vrhol sa do Španielska.   Uprchlíci ešte zväčšili výrobu v tunajších kláštoroch. Už predtým   hľadely massy núdzneho robotníctva krivým okom na túto privilegovanú   konkurrenciu. Začali svolávať meetingy.
    </tei:p>
    <tei:p>
     Do tejto doby padly vojenské udalosti v severnej Airike, v   Marokku. Ľud protivil sa nepopulárnej vojne, každodenné demonštrácie   viedly tak ďaleko, že vojsko prinútené bolo siahnuť ku zbrani.
    </tei:p>
    <tei:p>
     Robotníctvo železných strojáreň započalo strajk s veľkými   demonštráciami. K nemu pridružili sa potom aj iní. Zamestnanci   elektriky nechceli síce spolčiť sa so štrajkujúcimi, až kým luza   nespálila značnú časť elektrických železníc. Ale vtedy už začali   drancovať i obchody, krčmy, hostince a páliť konventy. Slabá vojenská   posadka nevládala urobiť prietrž rozzúreným náruživostiam. Ako inde   pri revoltách, tak i tu boly ohromné majetky zničené a nepočetné   nevinné existencie vyšly na vnivoč. Vzburu krvou udu­sili. Na ulici   padlo 150 biednych robotníkov a z vojska asi 70 chlapov.
    </tei:p>
    <tei:p>
     Revolta, neorganizovaná, nedosiahla mnoho. Jednako možno   predpovedať, že v Catalonii toto nebola posledná vzbura.
    </tei:p>
    <tei:p>
     Nikde na svete neupomína všetko tak na minulosť, ako v tejto zemi   svetla. Keď vhĺbime sa do histórie Španielska, tak treba uznať, že   hlavnou príčinou jeho dnešného smutného stavu je popri druhých   známych príčinách vyhnanie potomkov Maurov, tak zvaných Moriskov. Už   v prvej tretine XVI. stoletia prinútení boli všetci moslemíni   Špa­nielska opustiť vieru svojich otcov, ale ani tým nedosiahli úplnej   zá­konitej rovnoprávnosti. Tlačili ich všemožne; tak medziiným museli   sa zrieknuť všetkýhn svojich obyčajov. A roku 1609 vyše pol milliona   najusilovnejších, priemyselných obyvateľov vyštvali zo Španiel­ska.   Mnohých z nich zamordovali a vyrabovali prv, než by ešte ne úteku do   Afriky boli dosiahli pobrežia morského. Na protivnom brehu, kde im   mal kynúť prístav spásy, číhali na nich diví Beduini. Nie­koľkí   utiekli na púšť, veľká väčšina zahynula najdesnejšou smrťou.
    </tei:p>
    <tei:p>
     Priemysel, kupectvo, poľné hospodárstvo prevodzovali totiž skoro   výlučne Moriskovia, razom nastúpila teda v živote veľká stagnácia a   prišel úpadok. Celé oblasti spustly, zmenily sa v rumy a zostaly v   tomto stave až podnes. Remeslá klesly tak že po starej, slávnej   kultúre nezostalo skoro ani stopy.
    </tei:p>
    <tei:p>
     Obyvateľstvo Madrida, ktoré počítalo začiatkom XVII. Stoletia   400.000 duší, kleslo o 100 rokov na menej než polovičku. V Seville   pracovalo v XVI. storočí na 16 tkáčskych prístrojoch 130.000 ľudí,   teraz zostalo z nich len 300. Južné oblasti ríše tak schudobnely, že   nebolo možno požadovať od nich ani len poplatku. Samá polícia   madridská, ktorá nedostala za viac mesiacov platu, rozídená oddala sa   na zboj. Ročitá summa štátnych poplatkov činila pre taký skromný   počet obyvateľov až 280 millionov reálov.
    </tei:p>
    <tei:p>
     Zato skvelé postavenie, ktoré predtým zaujímalo Španielsko, mámilo   nielen Európu, ale i samú vládu a ľud. V tridsaťročnej vojne bojovali   zas voje španielske v Nemecku, ale vyšlo na javo, že svetová moc   Španielska je číry mam a klam. Roku 1648 v münsterskom mieri   Španielsko muselo uznať neodvislosť spojených štátov nizozemských. Na   konci panovania Karla II. klesol počet obyvateľstva na 5,700.000.   Dôchodky štátu i pri nemilosrdnom výbere poplatkov, pri drancierskom   finančnom hospodárstve klesly na taký nízky stupeň, že sám kráľovský   dvor nevládal platiť svojich sluhov, vyrovnať účty svojich stolov.   Ani úradníci, ani vojaci nedostali platu a z núdze peňažnej navrátily   sa celé kraje k drievnemu spôsobu obchodu so zámenou. Takýto   beznádejný bol stav ríše, keď s Karlom II. (1700) vymrela po   200-ročnom panovaní vetev španielskych Habsburgov.
    </tei:p>
    <tei:p>
     Jedine pod panovníkmi z domu Bourbonov počala sa istá náprava.   Bourboni doviedli zo svojej domoviny nielen mnoho umelcov a   remeselníkov, ale i cele iný systém vladárenia, zaviedli a uplatnili   ľudskejšie zásady štátnej správy. Podporovaním obchodu, priemyslu,   kupectva a umenia, dôkladnejším a rovnejším spôsobom odanenia,   sotretím mnohých nečasových privilégií postavili vývin ríše na   pod­klad spravedlivejší a vyburcovali tým ľud zo stáročnej lieni a   hlivenia natoľko, že započínal zas viac venovať sa produktívnej práci   a hospodárskym podujatiam.
    </tei:p>
    <tei:p>
     A predsa ešte r. 1847 vyznačila španielska akadémia zvláštnou   odmenou literárne dielo, ktoré dokazovalo hlavne to, že vyhnanie   Moriskov poslúžilo k jednotnosti Španielska.
    </tei:p>
    <tei:p>
     Na obed sišli sme sa s bratmi Čechmi. Nemohli sa dosť nadiviť, keď   som rozprával, čo sme my to všetko videli. Dali sme si zas   rendez-vous večer na stanici.
    </tei:p>
    <tei:p>
     Ako obyčajne, zaujímaly ma ceny hlavnejších potravných článkov.   Dľa udania môjho sprievodcu platí sa v Barcelone za mäso 2—3 franky,   pohár piva stojí 15 centimov, liter obyčajného vína 20 centimov!   Pomarančov dostat 3 za 5 centimov. Kravské mlieko je drahé, až 40   centimov liter, čo najlepšie poukazuje na nedostatok paši vo   Španielsku; masla vôbec ani nedorábajú, celá potreba musí sa dovážať   zo zahraničia. Zeleniny, ako už bolo spomenuté, sú veľmi lacné.
    </tei:p>
    <tei:p>
     Po obede išli sme s mojím ciceronom na elektrike na Tibidabo,   miesto na kopci nad mestoni, kam sa robia vychádzky, vo výške 532 m.   Trať vedie ulicami, vysadenými utešenými starým platonmi. Obdivujeme   cestou niektoré nové budovy, tormy a vôbec zovňajšku cele bizarného.   Tak jeden massívny dom stavaný z tesanej žuly a ľud ho pokrstil   Gibraltárom.
    </tei:p>
    <tei:p>
     Po uliciach míňame malé stáda kozičiek. Zastanú pred do­mami   odberateľov mlieka. Maličký pastierik nadojí hneď na mieste, koľko si   kto žiada. Ale pohár už ozaj čerstvého mlieka platí sa po 10   centimov. Kozičky robia zvláštny dojem, keď pokojne rozložia sa po   čulých uliciach, prostred vozňov elektrických a automobilov, ktorých   tu hodne vidno.
    </tei:p>
    <tei:p>
     I tu, ako inde po Španielsku, nosia veľmi mnoho obuvi z bie­leho   plátna a plsti. Mníšske rády nosia sandále na bosej nohe.
    </tei:p>
    <tei:p>
     Hore na Tibidabo, kam vyjde sa na ľanovej dráhe, kocháme sa v   utešenom výhľade na celú Barcelonu a na opevnený Montjuich. Pošmurne   a desne hľadia múry a okopy tejto citadelly. Smerom na sever ligotá   sa zasnežená reťaz Pyrenäí. Trefne poznamenal na Bar­celonu Cervantes   už pred tristo rokmi: „Jediné to mesto, tak polohou ako svojou   krásou“.
    </tei:p>
    <tei:p>
     Báječný bol pohľad, keď večer zažali svetlá. Hukot premávky do   týchto výšin dorážal na ucho, pravda, len ako šum ďalekých vôd.
    </tei:p>
    <tei:p>
     Po svahoch Tibidabo rozprestierajú sa utešené sady a villy. V   jednej záhrade upozornil ma môj sprievodčí na peprák, teda na strom,   na ktorom rastie korenie. Vidno i mnoho sadov pomarančových. Červené   pomaranče povstanú tak, keď do pomarančového stromu zaštepí sa   granátové jabĺčko.
    </tei:p>
    <tei:p>
     Videl som i veľký obchod so spevavými vtákmi. Ale nemyslite, že   kupujú sa, ako u nás, z passie, zo záľuby, nie — kupujú sa na   jedenie. Toto hanebné maškrtníctvo panuje od časov Luculla i v   Itálii; dobre vieme, že tento patricius kŕmil sa jazýčkami   slávičími.
    </tei:p>
    <tei:p>
     Dole v meste stretávame rad zaprášených vozov o dvoch kolesách.   Viezly vrecia, ktoré sa triasly ako huspenina. Bol to olivový olej,   zašitý v kožiach.
    </tei:p>
    <tei:p>
     Večer najčulejší život sústredňuje sa na utešenej, boulevardu   podobnej ulici, Rambla zvanej. Tu dávajú si večer rendez-vous všetky   spoločenské triedy Barcelony. Obraz je to teda nanajvýš pestrý a   menistý.
    </tei:p>
    <tei:p>
     I my zasadli sme si pred kaviareň a môj sprievodčí rozprával mi   rozličné udalosti zo svojej minulosti. Sem chodí, dľa jeho slov, i   mnoho Rusov a to niekedy takých, čo nerozumejú ani jednej cu­dzej   reči. Že on i rusky rozumie niečo. Ale bolo toho pramálo.
    </tei:p>
    <tei:p>
     I na corridy prešiel náš rozhovor. Spytujem sa ho, či je to   pravda, že býk zavre oči, keď chce napádať? Áno, vraj, býk zavre, ale   krava nie. Nuž veď kráv neberú do corridy? Ba, áno, berú, ale len v   malých dedinách, kde dobre zužitkujú mäso. Ale že sa pri podobných   zábavkách už mnoho nehôd stalo, tak sú dnes zákonodarstvom   zakázané.
    </tei:p>
    <tei:p>
     „Ale, reku, veď je to nemožné, krava nemá tej odvahy, čo býk.
    </tei:p>
    <tei:p>
     „Prosím“, a pritom mi žmurkne, „veď je ona matka býkov“.
    </tei:p>
    <tei:p>
     Mnoho mi rozprával i o kvetových hrách, ktoré každoročne odbývajú   sa tu v máji medzi básnikmi a spisovateľmi na oslavovanie a   pestovanie catalonskej reči. Tvoria vlastne pokračovanie lite­rárnych   slávností a zápasov poetických, ktoré pevci provencalskí, teda   trubadúri, zaviedli vo stredoveku k obživeniu klesnutej už vtedy   poezie. Prvé takéto slávnosti odbývaly sa už v XIV. století v Touluse   a Barcelone. Zatým prišly do zabudnutia, až ich v po­lovici minulého   storočia znovu obnovili catalonskí patrioti.
    </tei:p>
    <tei:p>
     Kvetové hry v Barcelone sú opravdovým národným sviatkom. Vtedy   síde sa tu ohromný počet ľudí i zo súsedných stolíc francúzskych.
    </tei:p>
    <tei:p>
     Trobadors moderns, tedy moderní pevci, recitujú svoje spevy sami.   Heslo plesu je Patria, fides (viera) a amor. Za najkrajšiu ódu,   oslavujúcu otčinu, obdrží pôvodca, ako vyznamenanie, kvietok zo   zlata. Odmena za ospievanie viery je zlatá fialka. Pevcovi lásky   udelí sa len prostý voňavý kvietok. Tento nežný znak poeta potom   venuje dáme svojho srdca, ktorá, ako kráľovna plesu, nastúpi svoj   kvetový prestol.
    </tei:p>
    <tei:p>
     V týchto hrách nachádzam mnoho poezie, ako by milostné akkordy z   dávnych čias provencalských trubadurov zazvučaly dušou.
    </tei:p>
    <tei:p>
     Z dejep su mesta poznamenám len nakrátko, že tu už za dávnych dôb   bola osada, bydlište ľudí. Staré meno Barcelony znelo Barcino, ktoré   však mýlne pripisuje sa kartaginskému vojvodcovi Hamilkarovi   Barcasovi. V rimanských dobách Barcelona tvorila už vážny stredobod a   pod Vizigotmi za istý čas bola sídelným mestom ich ríše. Roku 613   bola dobytá od Maurov a mnoho trpela v dlhých vojnách s Francúzskom   tak v stredoveku ako v časoch Napoleona. Mohutné valy a priekopy,   ktoré hatily vývin mesta, odstránili len v druhej polovici minulého   storočia.
    </tei:p>
    <tei:p>
     Obyvateľov Barcelona počíta 529.486. Je hlavné mesto Catalonie a   sídlo rozličných vysokých škôl, taktiež úradov svetských a   cirkevných. Prekvitajú tu všetky odvetvia železného priemyslu, tovaru   bronzového, náradia, mydla, remeňa a textilného priemyslu. Tu   sústredňuje sa aj industria špuntov. Obrat tohto korkového priemyslu   odhaduje sa na 20 millionov frankov. Ako známo, špunty dorábajú sa z   kôry stromu alcorno. Korková výroba zamestnáva vyše 10.000 ľudí.
    </tei:p>
    <tei:p>
     Barcelona drží sa dnes za hlavný vývozný trh Španielska. Zaujímavé   sú následky nešťastnej vojny americkej. Keď Španielsko utratilo svoje   kolonie a prinútené bolo ešte i prevziať ich značné štátne dlhy,   myslelo sa všeobecne, že ono nezotaví sa nikdy viac z toho úderu. Ale   ako každá vojna hlboko zasahuje do organizmu štátov, tak i génius   Španielska primäl národ k pozvolnému, ale stálemu obživeniu, mohol by   povedať: k znovuzrodeniu. Tento postup na šťastie umožnilo   cieluprimerané finančné hospodárstvo. Náprava započala sa už roku   1899/900, keď ukázal sa až 77-millionový zvyšok. V nasledovné roky   postupovali v tomto smere. Ešte na počiatku te­rajšieho storočia   znatelia Španielska odhadovali najvyšší možný štátny dôchodok na 700   millionov frankov, a dnes sú vo väčšine optimisti, ktorí tvrdia, že   tá summa môže postúpiť na 1250 millionov frankov. Závisí tu tiež   mnoho od obozretnej správy a od energičného vynachodenia zatajených,   neodanených majetkov.
    </tei:p>
    <tei:p>
     Španielsko oplýva nielen bohatými prírodnými darmi, ale i   výbornými a početnými robotníckymi silami. Napredovať by teda mohlo   na každom poli. Nastať musí však zmena vo vládnom systéme... Mnoho,   veľmi mnoho podobá sa tu pomerom našim.
    </tei:p>
    <tei:p>
     Ztrata kolonií mala, ako každé zlé, i svoje dobré stránky. Pohroma   osožila ríši tým, že kapitále z kolonií počaly tiecť nazad do   domoviny, kde, uložené do rozličných podujatí, stávaly sa prospešnými   a výdatnými. Odhaduje sa, že asi polovička v Kube a v koloniach   ulomených kapitálov patrila Asturiancom, ktorí po nešťastnej vojne   realizovali svoje peniaze a stiahli ich nazad do svojej otčiny.
    </tei:p>
    <tei:p>
     Kupectvo so zahraničím zveľaďuje sa stále. Hlavne vývoz olivového   oleja rastie s roka na rok. Všeobecný súhrnný dovoz ríše vynášal   1905. roku 989 millionov peset, vývoz 889 millionov.
    </tei:p>
    <tei:p>
     Ale moja utešená vychádzka do Španielska bola u konca.
    </tei:p>
    <tei:p>
     Zpiatočnú cestu konal som s bratmi Čechmi. Ich umelecký zovňajšok   musel vzbudiť rozpomienky, lebo ma zastavil jeden zo špa­nielskych   cestovateľov a spýtal sa, či vraj necestujem s Kubelíkom.
    </tei:p>
    <tei:p>
     A keď sme leteli lahodným večerom francúzskej hranici oproti,   opanovala divná tieseň, zvláštna nálada moje srdce. Ťažko som   zanechával tieto malebné kraje, ako by predtucha niečoho zlého bola   mi zaľahla dušou.
    </tei:p>
    <tei:p>
     A ako smutne a zamyslene hľadím do temnej noci, tak zrazu počnú   rasť pred mojím duševným zrakom obrazy veľkolepých chrámov, budiacich   mocné dojmy; vidím pamiatky Mexika, kde ešte pocíti duša   bezprostredné potýkanie sa s chrabrým duchom smelých konkvistádorov.   V mlhavej diaľke vidím mohutné brány a okopy Toleda, skvostné maurské   miestnosti, ktoré večne budú tvoriť vy­trženie a rozkoš umelcov. Vidím   v duchu v silnej rovine hadiť sa zlatisté Tajo a v úzadí panenský,   ligotavý belostný sneh Guadarramy.
    </tei:p>
    <tei:p>
     Ešte mi šumí v ušiach hukot mohutných vĺn Ebra, rev množstva v   aréne a mrúce lkanie biednych duší pred čiernymi obrazmi. Ešte mi   zunia v ušiach lahodné piesne španielske, sviera srdce vlhký vánok   podzemných väzení. Ešte drží v náručí toľkou krásou opojenú dušu nach   romantiky odľahlých starých mestečiek arabských a pri každom zvrate   ducha posunú sa snivé stíny do druhých hmlistých obrazov, plných   kúzla, zamieňajú sa v duchu vidy majestátnych sutín, oven­čených   zeleným efajom, a zabudnutých kútov, plných vnady, maleb­nosti,   idylly.
    </tei:p>
    <tei:p>
     A ja, biedny človek, ešte odvážil a pokúsil som sa podať čo i len   odtienok toľkej krásy, aká porovnať môže sa jedine s harmoničným   akkordom utešenej melódie; ale v mojej opojenej fantázii točia sa   obrovským výrom tie dojmy a lejú sa nezadržateľne von, ako strieborné   vlny priezračných vôd. Tieto božské obrazy nevládzu vylákať z duše   ani tí umelci na to plátno. Nemôžu podať kúzlo, do
    </tei:p>
    <tei:p>
     ktorého ich ponorilo jasné slnko juhu. Ešte menej dať pocítiť nach   romantiky v rozpomienkach na bohatierskych rytierov a krásne ženy. Na   ich pôvabné vnady, na ich duše, plné náruživosti a lásky.
    </tei:p>
    <tei:p>
     Z temnej noci žiaria mi milostné oči Murillových madon a na­plnia   dušu znovu nekonečnou túhou za utešenou španielskou zemou.
    </tei:p>
    <tei:p>
     Ale to boly už len dozvuky veľkých dojmov. Bezodná minu­losť zase   pohltila jeden ideál mojej mladosti. Už len rozpomienka zuní mi v   duši, a ledva zanikly posledné dojmy, už znovu naťahuje nespokojná   vnútorná bytnosť ramená za novou zmenou. Len na naj­kratšiu dobu   zavládla harmónia dušou, už zase nový nepokoj, nové túžby vtiahly do   srdca a ženú ďalej, napred.
    </tei:p>
   </tei:div>
  </tei:body>
 </tei:text>
</tei:TEI>
