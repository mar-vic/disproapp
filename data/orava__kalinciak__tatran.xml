<?xml version="1.0" encoding="utf-8"?>
<tei:TEI xml:id="slk2001290" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Orava : ELTeC edícia
    </tei:title>
    <tei:author ref="viaf:20476423">
     Kalinčiak, Ján (1822 - 1871)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     43488
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Kalinčiak, Ján
     </tei:author>
     <tei:title>
      Orava
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Slovenský Tatran
     </tei:publisher>
     <tei:date>
      2001
     </tei:date>
    </tei:bibl>
    <tei:bibl type="firstEdition">
     <tei:author>
      Kalinčiak, Ján
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1870
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T2"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-01-23">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Orava
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     I
    </tei:head>
    <tei:p>
     Dolu Revišným ide stará zhrbená postava, na očiach má okuliare,   pod klobúkom, zakrývajúcim šedivé vlasy, má pripätý hrebeň a postavu   si podopiera palicou. Vidieť, že je to starý pán, čo sa vydal na   každodennú prechádzku, ako keď sa chodieva pozrieť na úrody, alebo   dohliadnuť na robotníkov na pole.
    </tei:p>
    <tei:p>
     Prišiel starký ku dvoru pred dreveným domom, vedúcemu k stodole a   maštaliam, a akoby to už bola jeho dávna obyčaj, uberal sa po   preddomí, nazerajúc do oblokov, či tak dakoho nezazrie, šiel ďalej k   stodole, kde muž tiež obstarný vyhadzoval snopy alebo otiepky z voza   na holohumnicu, odkiaľ tieto čeliadka podávala a ukladala do   záčinov.
    </tei:p>
    <tei:p>
     Tvár starkého sa rozjasnila rozkošou, keď zazrel hľadanú osobu.   Vyvolal teda vydvihujúc ruku: „Quid facis, domine Ľauček?“
    </tei:p>
    <tei:p>
     „Porrigo otiepkas, latine mergites seu manipuli dictas, in   stodolam,“ odpovedal dominus Ľauček.
    </tei:p>
    <tei:p>
     „Imponas finem labori et redeas in cubiculum; ludemus chartifolia   et bibemus mediam cerevisiae, manibus tuis coctae,“ povedal na to   starý Jonáš Revický svojmu priateľovi Michalovi Ľaučekovi.
    </tei:p>
    <tei:p>
     „Dajteže mi pokoj, domine perillustris,“ odvetil zas šoltýs   dominus Ľauček. „Búrka prichádza a treba sa nám ponáhľať, aby sme si   mohli ešte suché do stodoly zvoziť. Secus non respondebo dominationi   vestrae perillustri.“
    </tei:p>
    <tei:p>
     „Ba daj si ty pokoj, domine Ľauček, a nechaj radšej zhniť svoj   jačmeň na poli vtedy, keď ide o vážnejšie veci.“
    </tei:p>
    <tei:p>
     „Ba dajte vy mi radšej pokoj, domine perillustris, keď ide o   stravu celej mojej čeliadky! Dosť už hovorí svet, že vychádzam na   mizinu pre vaše múdre pletky,“ odvetí Ľauček, odvrátil sa od Jonáša a   snopy z voza tak čerstvo zhadzuje, že sa mu zdalo, akoby mu návšteva   bola milá a rád by čím skôr skončiť prácu, aby len mohol čím skôr   vyhovieť svojmu hosťovi.
    </tei:p>
    <tei:p>
     Jonáš Revický sa najprv podoprel o svoju trstenicu, bradu na ňu   opierajúc, bo bola dlhá, že až mu po samú bradu čiahala, okovaná súc   striebrom i v prostriedku, i na vyššom konci, ako to vtedy práve bola   móda. Také trstenice sa vtedy nechytali za koniec, ale za   prostriedok. A keď tak pán Jonáš preukázal dosť trpezlivosti,   zavzdychol si vidiac, že dominus Ľauček dolu z voza do stodoly   vyhodil posledný otiepok, alias snop menovaný, seu latine mergitem   aut manipulum a či sa to dakedy ináč menovalo. I zahorelo jeho staré   oko pod okuliarmi i sňal si z hlavy široký klobúk, vytiahol z vlasov   hrebeň i začesal si ním svoje šediny, znak to, že sa teší z   približujúcej sa chvíle, v ktorej sa bude môcť pozhovárať so svojím   starým priateľom domine Ľaučekom. Ten sa však vôbec neponáhľal, ale   skočiac z voza, obrátil Jonášovi chrbát, ako čo by ho tu nebolo, i   ponáhľal sa do stodoly obzrieť, či čeliadka dobre pokládla snopy do   priečinov. Potom sa začal vadiť, snopy napravovať, po stodole pozerať   a zhovárať sa s čeliadkou, kto bude mlátiť, kedy sa bude mlátiť a kde   sa potom majú dávať jačmenné otepy, aby sa nezmiešali so senom,   hrachom, s pšeničnou a ražnou slamou. Jonášovi to všetko bolo odrazu   čudné, lebo bol naučený, že ho Ľauček vždy najhorlivejšie a   najúslužnejšie prijímal. Nazdajúc sa sprvu, že ten len preto tak   horlivo zhadzuje snopy z voza, aby sa čím skôr s ním mohol zabávať,   začal teraz pán Jonáš pochybovať o pravdivosti svojej mienky i v   netrpezlivosti zavolal: „Ale čože sa tam v stodole tak dlho tmolíš,   domine Ľauček?“
    </tei:p>
    <tei:p>
     Ten sa nevrlo obzrel i akoby predtým Jonáša nebol ani videl,   poklonil sa i s dlhou tvárou prehovoril: „Ah, gratulor gratulor de   felici conspectu et quod habeam fortunam venerandi dominationem   vestram perillustrem!“
    </tei:p>
    <tei:p>
     Jonáša však pritom prešla trpezlivosť; sňal okuliare z nosa,   vystrel sa, oprel stĺpkom oči na Ľaučeka a so začudovaním riekol:   „Ale, človeče, či sa jašíš a či čo ti je. Už skoro pol hodiny tu   stojím.“
    </tei:p>
    <tei:p>
     „Hm,“ odpovedá dominus Ľauček, „ja už viac ako pol hodiny   zhadzujem snopy, poriadky v dome robím, obzerám hospodárstvo, bo   myslím, že je to lepšie, keď si človek zaopatrí svoju živnosť, ako   keď sa tam zháňa po pletkách, ktoré mu len vypálením domu i stodôl   hrozia!“
    </tei:p>
    <tei:p>
     „Čože je to, domine Ľauček?“ spýta sa zvedavo pán Jonáš.
    </tei:p>
    <tei:p>
     „Nuž to je toľko, domine perillustris,“ odpovedá Ľauček, „že je   najlepšie človeku, keď prsty mezi dvere nestrká a nehasí, kde ho   nepáli.“
    </tei:p>
    <tei:p>
     „Ale čože vlastne chceš, ty starý blázon?“ spýta sa zas Jonáš.   „Vari sa ti rozum čistí!“
    </tei:p>
    <tei:p>
     „Veru čistí, domine perillustris!“ odsekne Ľauček. „Však je to   veru nie žart, keď každému človeku v stolici hrozia, že ho vypália,   že ho vyženú, že ho zo sveta znesú, keď sa vašej milosti len troška   priateľskejšie priblíži a s ňou obcovať bude.“
    </tei:p>
    <tei:p>
     „A to ty tak tiež hovoríš, starý kamarát?“ prerečie pokojne   Jonáš.
    </tei:p>
    <tei:p>
     „Nuž pravdaže, hovorím,“ odvetí Ľauček, „bo mi práve teraz snopy   zhadzujúcemu napadlo, ako to bude, keď mi stodolu len pre starú   známosť s vami podpália, a ja by som s celou čeliadkou potom cez celú   zimu musel chodiť po žobrote a pritom ešte mi hlava hučí, keď si   pomyslím, že by ma i potom po celej stolici z domu vyháňať mohli   vediac, že som už z dobšinských škôl starý známy Jonáša   Revického.“
    </tei:p>
    <tei:p>
     „Vieš ty čo, Ľauček!“ prehovorí na to prísnym hlasom Revický, „keď   nadužívaš naše staré priateľstvo, vtedy nesmiem pokojne brať tvoje   reči. Keď sa odvolávaš ešte na Dobšinú, nuž dobre. Boli sme tam v   škole a znášali sme sa dobre. Ja som sa po latinsky učil i ty; ja   podľa zemianskej obyčaje, ty abys‘ mohol byť kňazom. Kňazom si sa   nestal, bo ťa otec ako jediného syna domov zavolal k hospodárstvu. I   ja som potom prišiel domov, a vždy až podnes udržoval som s tebou   staré priateľstvo vediac, že si ty, hoc nie zeman, viacej prezul   Cicerona, i Livia, i Ovida, i Virgila, i Horáca ako hocktorý z našich   pánov, čo sú teraz vicišpáni alebo slúžnovci alebo páni farári. Viem,   že si bol výborný rétor i chýrny medzi nami poeta, i viem, ako to v   ušiach našich hrmelo, keď si prednášal orationem justam alebo dákusi   carmen saphicum, elegiacum, alcaicum atď. Ale preto si nemysli, že   som zabudol na svoju zemiansku česť a že sa ty, šoltýs, máš hanbiť za   moje k tebe vždy dôverné priateľstvo.“
    </tei:p>
    <tei:p>
     Starký Jonáš sa teda rozhorlil i prvý raz od svojej mladosti   vyhodil na oči Ľaučekovi rozdiel svojho stavu so stavom jeho.
    </tei:p>
    <tei:p>
     Ľauček bol človek ináč vždy rozumný, trpezlivý i vážil si Jonáša   vždy nadovšetko na svete; ale teraz sa mu pobúrilo srdce i zamraštil   sa a skriviac tvár, akoby octu bol okúsil, povedal: „No dobre, domine   perillustris, keď zeman nerozumie pokynom, obsaženým v slovách   šoltýsa o nebezpečenstvách hroziacich zemianskej duši, nech si potom   dušička táto zemianska sama pred Bohom zodpovie, že nechcela prijať   radu od starého priateľa, hoc aj šoltýsa, keď jej hrozilo   nebezpečie.“
    </tei:p>
    <tei:p>
     Jonáš bol človek dobrák, mäkkého srdca, a preto mu slová starého   Ľaučeka hneď na svedomie zaklepali. Ale ako už človek nikdy nie je   zbavený slabostí a obzvlášť tam, kde sa niečo jeho osobnosti týka,   nikdy nie bez zvedavosti, tak i Jonášom trhlo slovo „nebezpečie“ i   vzbudilo v ňom žiadosť dozvedieť sa, čo Lauček myslí. I prehovoril:   „Hovorže teda, keď ti záleží na mojom bezpečí alebo nebezpečí, čo je   vo veci, aby som vedel, odkiaľ vietor duje.“
    </tei:p>
    <tei:p>
     Ľauček sa poškrabal za ušami a odpovedal: „Keď je to vaša vôľa,   domine perillustris, tak dobre, poďme do izby, tam vám to rozložím,   bo som už dávno očakával ten okamih, keď vám budem môcť veci   vyprávať, o ktorých k vám hádam ani len muška žiaden chýr   nedonesie.“
    </tei:p>
    <tei:p>
     I chytili sa obaja starci za ruky a išli v starodávnej dôvere do   Ľaučekovho príbytku.
    </tei:p>
   </tei:div>
   <tei:div type="chapter">
    <tei:head>
     II
    </tei:head>
    <tei:p>
     Čudné by sa to hádam zdalo, že zeman od koreňa zachádzal a obcoval   takto po priateľsky so sedliakom, takže si ten voči nemu i viacej   dovolil, ako by sa to hádam bolo slušalo; ale nečudujme sa tomu, lebo   roku 1650, kedy sa v Revišnom nachádzame, sa starootcovské zvyšky v   celom Uhorsku ešte dosť zachovávali.
    </tei:p>
    <tei:p>
     Hory a vrchy rozdeľujú krajiny od krajín a tvoria tak pevné   prirodzené hranice medzi národmi, medzi ich zmýšľaním, medzi ich   túžbami, medzi ich úsiliami a spôsobom života, Bohom samým   vyznačené.
    </tei:p>
    <tei:p>
     Tak to i v Uhorsku.
    </tei:p>
    <tei:p>
     Uhorská krajina má jednu, vždy pevnú, nikdy neporušenú hranicu, to   sú - Karpaty.
    </tei:p>
    <tei:p>
     Bo keď sa od východu, i od západu, tak i od juhu hranice Uhorskej   krajiny v rozličných časoch, na rozličný spôsob menili, bralá Tatier   ťahajúce sa od Prešporka až po Sedmohradsko boli vždy baštami   ustavične zaokružľujúcimi nielen zem uhorskú, ale spolu i zvláštneho   národného ducha v peknej krajine tejto od nepamäti sa utvorivšieho v   jeho rýdzosti prechovávajúcimi. Zo všetkých strán Uhorskú krajinu,   jej zvyky, mravy, typus, cudzí vplyv ustavične premieňa, takže sa   obyčajne z toho vplyvu sčiastky nemeckého, sčiastky tureckého,   sčiastky rumunského utvorila strakatina rázu a zmýšľania, kým prvotný   rýdzi duch sa nepretržite, ustavične prechovával v karpatských   dolinách; bo ako sú Karpaty jedinou pevnou, istou hranicou Uhorska,   tak je ľud ich obývajúci nezakaleným zrkadlom i letory, i rázu   vlastne uhorského.
    </tei:p>
    <tei:p>
     Pravda je síce, že i zo severu vpadúvali cudzie národy do Uhorska,   ale tieto obyčajne prešli len cez kraje Karpát, ťahajúc sa dolu na   Dolniaky bez toho, že by sa boli osadili alebo tu na dlhší čas   rozložili svoje stánky a založili svoje panstvo; a tak doliny,   vidieky naše zostávali i zostanú naveky zrkadlom obtočeným v ráme   Karpát, v ktorom sa Uhorská krajina môže vidieť.
    </tei:p>
    <tei:p>
     Najvyšší a najďalší výstrelok Karpát, ale v zem poľskú siahajúci,   obtáča Oravskú stolicu i zdá sa, obzvlášť keď vezmeš do ohľadu   liptovské vrchy, akoby toto bola krajinka sama pre seba, ktorá, dosť   majúc na daroch prírody, pravda, len skromne požehnaných, netúži za   svetom. Keď to už vôbec leží v povahe ľudí obývajúcich hornaté kraje,   že neradi menia svoje hory, radšej doma trúc biedu, ako by v cudzine   hľadali hojnosť a oplývavosť, tak to iste platí v najväčšej miere o   Oravcoch. Známe je, že sa Orava drží od Dolniakov za kraj ovsa, za   kraj neúrodný, vrchovatý, na ktorý pánboh zabudol a do ktorého skoro   ani vtáča nedoletí; a predsa keď sa kedy Oravcom ich budúcnosť v   najkrajšom svetle maľovala, keby sa z domoviny svojej vysťahovali, to   pokrútili hlavami, neodišli i vyriekli: „Hej, veru sa takej vody ako   v Párnici nikde nenapiješ.“
    </tei:p>
    <tei:p>
     Tak, hľa, tu ľud pohromade zostával od pravekov, lebo sa nikomu   nežiadalo života jednoducho pastierskeho, kočovného a premávajúceho   sa z jedného do druhého kraja. Nebolo ale v Orave v ohľade tomto tiež   bez výnimky a výnimka táto je jediná. Valasi, ľud kočovný, sťahujúci   sa od severovýchodu, našli v Orave v 15. storočí prítulok, ba čo   viac, i výsady od jednotlivých zemanov v tom záležajúce, že si mohli   po krajinských holiach, grúňoch a poľanách statok svoj voľne pásť,   zostávajúc pritom ľuďmi úplne slobodnými, svojich predstavených,   fojtami alebo vajdami zvaných, si sami voliacimi alebo ich dedičnosť   ustanovujúcimi, začo oni zviazaní boli každoročne malú daň na dobytku   a iných domácich predmetoch, ako vajciach, syre, masle, sliepkach   atď. odvádzať a včas vypuknutia vojen alebo rodinných rozbrojov   patričným zemanom preukazovať vojenské služby. Tak sa stalo, že za   krátky čas na Orave povstalo slobodné sedliactvo, ani v správe obce,   ani v súdnictve medzi sebou od panstva neodvislé. Toto boli takzvaní   šoltýsi alebo slobodní, obzvlášť za zvláštne služby preukázané   zemanom, tak ako napr. primaciálni zemania, i slobodné pole, za ktoré   práve len za uznanie práva každoročne museli malú daň odvádzať.   Nežijúc ani v skvoste, ani v zemianskej záhaľke, stali sa mnohí z   nich natoľko majetní, že prislúchali k majetnejším osobám v stolici a   dietky svoje i do škôl vysielali, aby sa latinčine priučili.
    </tei:p>
    <tei:p>
     K posledným prislúchal i dominus Ľauček, priateľ Jonáša   Revického.
    </tei:p>
    <tei:p>
     Ale pritom i zemanom nič neodpadlo.
    </tei:p>
    <tei:p>
     Známe je, že na Orave býva málo zemianstva, aspoň nie v takej   miere ako v susedných stoliciach; a práve preto Oravská stolica,   chtiac sa udržať na rovnom stupni s druhými stolicami pri vykonávaní   vojenskej služby, keď toho potreba bola, veľmi dobre používala svoje   šoltéstvo, čo skoro nič nestálo a predsa takmer zrnom jej moci a sily   bývalo. Preto ani Thurzovci nemuseli vydržiavať bandériá, preto   Orava, hoc najneúrodnejšia v Uhrách, nikdy neostávala za druhými   stolicami.
    </tei:p>
    <tei:p>
     Tak sa stal ľud oravský ľudom ráz uhorský rýdze zachovávajúci a   spolu skoro s prírodou samou k tomu nútený, zasadzovať sa vždy za   svoje vymanenie spod jarma, už nech ono z ktorejkoľvek strany   pochádzalo. Zemianstvo tu bolo vždy ako inde v Uhrách; ľud ale sa sám   pojedine od storočí domáhal o uznanie svojich osobných práv. V   Uhorskej krajine nebolo nikde toľko šoltýstva ako práve na Orave a   nikde ničím sa tak nekládli hrádze oproti sebevôli, najväčšiu čiastku   obyvateľstva neprávom skľučujúcej, ako práve na Orave týmto   šoltýstvom. Túžbou tou bol ľud spolu popichaný a vedený povzbudiť   svoju myseľ ku skutkom, ktoré u zotročencov nevídať.
    </tei:p>
    <tei:p>
     Nečudo teda, že i dominus Ľauček si slobodne počínal voči Jonášovi   Revickému a že ten ani za mak nebol urazený vo svojej zemianskej   hodnosti slovami starého školského kamaráta z Dobšinej.
    </tei:p>
    <tei:p>
     Príduc tak do Ľaučekovho príbytku, sadol si Jonáš na lavicu za   stôl, obzeral sa sem i tam, pokiaľ sa Ľauček nezložil a sa   nepripravil, potom hneď prichádzajúceho oslovil: „Ale povedzže mi,   človeče, čos dnes taký divý? Čo nazývaš u mňa múdrymi   pletkami?“
    </tei:p>
    <tei:p>
     „Hm, svet hovorí,“ odpovedá Ľauček, „že ste človek netopier a taký   nebezpečný, že by ste od samej luteránskej horlivosti pánaboha za   nohy z neba dolu stiahli, a keď príde k veci zastať svoju vieru, tu   sa uťahujete od svojich, do Rákócziho, ktorý len zo samej horlivosti   náboženskej povstal za našu vieru, a držíte s katolíckym cisárom,   ktorý nás potláča tak, že by si každý želal radšej pod Turkom žiť ako   u nás, bo Turek, keď aj obdiera ľud, predsa nečiaha na našu   vieru.“
    </tei:p>
    <tei:p>
     Jonáš zložil z nosa okuliare, oko mu stĺpkom stálo, akoby vyraziť   chcelo, že ucho pilne sprevádzalo reči priateľa, potom si však potrel   dlaňou čelo, akoby chcel rozotrieť zhŕždené vrásky a spamätať sa, čo   sa stalo, a čo sa nestalo, aby tak mohol Ľaučekovi podľa starého   zvyku vyjaviť úplné svoje presvedčenie. „Že som luterán,“ hovorí   potom, „to ty najlepšie vieš a vieš tiež, že ma najviac bolí, keď dač   trpieť musíme; ale z druhej strany, priznávajúc sa k čistému   evanjeliu, nemôžem zabudnúť na slová Písma svätého: Dávajte cisárovi,   čo je cisárovo, a čo je božieho Bohu. A tebe teraz, ty starý priateľ   môj, ty starý Ľauček, klepem na svedomie, či sa i ty nedržíš týchto   slov?“
    </tei:p>
    <tei:p>
     „To sa rozumie, že sa ich držím.“
    </tei:p>
    <tei:p>
     „No teda vidíš, ty starý blázon,“ pokračuje ďalej Jonáš, „pokiaľ   svet svetom, nikdy sa všetkým ľuďom nevyhovie, bo jeden každý z nich   ťahá svojou cestou, a nikdy povedať nemožno, či kroky jeho z čistých,   či z kalných pohnútok pochádzajú. Rozum teda, rozum, domine Ľauček,“   povedá Jonáš, prstom na čelo ukazujúc. „Ty, starý blázon, sa nazdáš,   že je všetko zlato, čo sa blyští? Či sa nazdáš, že je všetko pravda,   čím ľudia svoje vnútorné úmysly zakrývajú?“
    </tei:p>
    <tei:p>
     „Nuž keď to toľko ráz hovoríte, že som starý blázon,“ odpovedá   Ľauček trochu rozdráždený, „teda i ja vám poviem pravdu, domine   perillustris. I Bocskay, i Báthory, i Bethlen, i Rákóczi sa vždy   spájali len so svojimi, a tak nemohli mať iné úmysly, len svoje   domáce, lebo vtáka poznáš po perí a človeka po reči i jeho   priateľoch.“
    </tei:p>
    <tei:p>
     „Hm! Keď si taký múdry a nie blázon,“ odvetí Jonáš, „teda ti to   všetko vysvetľovať netreba; ale ja predsa mienku svoju nezadám, bo   znám jedného každého z menovaných hádam lepšie ako ty.“ Usmial sa   pritom i zas pokračoval:
    </tei:p>
    <tei:p>
     „U nás to býva tak, že ľudia pochytia dakoho a zveličia ho až do   neba, i pochytia druhého a znížia ho až do blata, a to všetko bez   príčiny, bo nepovážia vec samu, ale len bliktry, a podľa tých potom   posudzujú všetko. Nuž vidíš, ja ti dačo poviem. Báthory Gábor, knieža   sedmohradský, keď Matiáš Druhý na trón dostúpil, bol rozpustilec a   divoch, chtiac práve Bethlena Gábora zavraždiť, keby toho jeho milá   Katarína Török nebola uchránila a on nebol k Turkom utiekol. I jeden,   i druhý sa spájali s Turkom oproti kresťanom, a tak nie so svojimi, a   už vieš, že pes psu brat, ako príslovie hovorí. U mňa platilo vždy   toto: Kto sa spája s pohanom oproti kresťanom, ten nie je svoj. Toho   som sa držal vždy a mne je evanjelium vyššie nad všetky zákony a nado   všetky výhody svetské a nad každé pletky stranícke.“
    </tei:p>
    <tei:p>
     „No, to vám všetko nič nepomôže, domine perillustris,“ odvetí   domine Ľauček, „bo svet hovorí, že ste len preto nábožný, nepriateľom   Turka a takzvaných pleták straníckych, aby ste tým naplniť mohli   svoju almáriu zlatom a striebrom; že sa preto pridŕžate stránky   cisárovej oproti slobode krajiny, oproti neodvislosti Oravy, aby ste   sa mohli hoc sám oproti všetkým iným v stolici udržať a majetky svoje   rozmnožovať. Už to teraz každý vrabec na streche cvrliká, že vám   musia troška krídla obstrihať, rozmnožovanie vášho bohatstva zamedziť   a slobodu, odstránením vás zo stolice, Orave prinavrátiť, bo že ste   vy celému vidieku tŕň v päte, nebojac sa nikoho preto, že len prstom   pokývnuť môžete a kopa Nemcov na pohoršenie celej krajiny Oravu   zaplaví.“
    </tei:p>
    <tei:p>
     „Aha! Tak je to?! Teraz už rozumiem, kam cieliš, domine Ľauček.“ I   potriasajúc hlavou, hovorí ďalej: „Viem teda, odkiaľ vietor duje. Čo   ti ľudia navravia, na to never; nevieš, čo svet zamýšľa. Jeden   klebetí, že sa ti až zuby potiť budú, keď si to povšimneš, druhí   ohovárajú statočných ľudí len preto, že ináčej nemôžu, tretí to robia   z úmyslu a závisti, aby u hlúpych ľudí podkopali dobrú mienku o   celkom bezúhonnom človeku. Všetko ti to lieta potom po svete ako   číročistá pravda.“
    </tei:p>
    <tei:p>
     „Hm,“ odvetí nevrle dominus Ľauček, „môžete vy, domine   perillustris, pravdu mať, keď ste hovorili o chudobných ľuďoch; ale   vy, páni zemania, nechcete byť rovní v ničom s druhými, nemajúcimi   harmales alebo prasapiales na svinskej alebo psej koži, a tak   hovoriac o klebetách, o ohovárkach, o závisti a nenávisti, nemôžete   iné pritom myslieť, ako že tieto pekné vlastnosti len pre nás, vašich   priateľov, od pánaboha vymerané sú, kdežto už pri samom stvorení   sveta Hospodin pre vás také dušičky povystrihoval, ktoré o podobných   pekných, krásnych a znamenitých vlastnostiach ani tušenia mať nesmú a   nemôžu.“
    </tei:p>
    <tei:p>
     Ale na tieto slová Jonáš Revický sa nahneval, vystrel dohora   hlavu, pohliadol po Ľaučekovi neobyčajne prísnym pozorom i povedal:   „Ľauček, ja som zeman, ty si šoltýs, a myslím, pravda, že som hádam   lepší od teba; keď som sa ale od starých dávnych čias zabaviť   chodieval k tebe ako ku starému priateľovi, nezabúdal som nikdy, že   ty, šoltýs, sedíš na mojom grunte, že predávaš trúnok i mäso na mojom   grunte a že držíš v dedine všetky regálie odo mňa ti dané, a tak že   nemáš právo ani zo mňa, ani zo zemianstva posmešky si vystrájať. Vedz   to, ja som ti vždy býval dobrý kamarát a tak som pred tebou nijaké   tajnosti nemával; keď si ale čo viac dovoľuješ, na tento rováš   rátajúc, len tak mne nič, tebe nič so mnou zahrávať si, teda servus,   domine Ľauček!“ I začal vstávať a do ruky brať dlhú palicu.
    </tei:p>
    <tei:p>
     Ľauček skrotol; ľúto mu bolo slová predtým vyslovené, ale   nevediac, ako Jonáša uchlácholiť, premrnkol len tak ako pre seba:   „Hm, hm, hm! Regálie, regálie! Však je to práve celé nešťastie!“
    </tei:p>
    <tei:p>
     Ale čím väčšmi Jonáša zrak opúšťal, tým väčšmi mu pribývalo na   sluchu. Sotva Ľauček tie slová sám pre seba preriekol, mrštil Jonáš   klobúkom o stôl, položil palicu do kúta, sadol si, podoprel si oboma   lakťami a rukami hlavu i prevravel, ako čo by sa nič nebolo stalo:   „Ľauček! Dones piva a bude všetkým hádkam o zemianstve alebo   nezemianstve koniec!“
    </tei:p>
    <tei:p>
     Nič nebolo Ľaučekovi vhodnejšie ako práve toto vyzvanie, a tak   vysloviac „hneď, hneď“, zmizol tak vrtko ako mladý dvadsaťročný šuhaj   z izby a prišiel skoro celý zadychčaný a upotený dnu, nesúc v krčahu   pivo a dva široké poháriky v ruke. Jonáš naňho pozrel a ľahký úsmev   objavil sa mu na tvári pri tejto horlivosti starodávneho priateľa   (bez ktorého už teraz na staré dni viacej práve tak žiť nemohol ako   ryba bez vody), bo z toho všetkého vyrozumel, že jeho slová na   Ľaučeka museli urobiť veľký dojem. Bola to prvá zvada medzi nimi už   od tak dávnych, dávnych rokov, ba skoro od chlapčenstva; i jednej, i   druhej stránke boli teda všetky potržky, nech boli i najmenšie,   trpké. Ale Jonáš sa pri tom všetkom nazdával, že je víťazstvo jeho,   že i prevaha zemianskosti, i prevaha osobná zasa nad priateľom   horuje. I radi my to skoro všetci máme, keď nám priateľ útlym a   dobrým spôsobom najavo dáva, že nebolo dobré, keď v nerozmyslenosti   uderil na slabú strunku nášho srdiečka; každý máme muchy, každý by   chcel, aby druhý o našich slabostiach nevedel, každý je radšej, keď   iní s ním hladko zachádzajú, ako keď, narážajúc na jeho hádam ani   nepoznané neduhy, zaseknú do živého.
    </tei:p>
    <tei:p>
     Keď teda nedorozumenie medzi obidvoma starkými ako blesk z čistého   neba povstalo, tak zasa i samo sebou zmizlo bez toho, že by len   najmenší znak po ňom bol zostal.
    </tei:p>
    <tei:p>
     Ľauček nalieval pivo do pohárov a vypovedal: „No, domine   perillustris, nechže sa ti páči! Teraz už máme času ďalej sa   zhovárať, bo je všetko už do stodoly popratané, všetko uklúdené, ako   som to, hoc len tak zboku, uhliadol.“
    </tei:p>
    <tei:p>
     „He, he, he, ty múdra kmotra líška,“ odvetí Jonáš s úsmechom,   „však si to videl už vtedy, keď sme do izby vstúpili, a nebolo ti   treba viacej po čeľadi škúliť. Ej, ej, Ľauček! Teraz už nie blázon,   božeuchovaj, nie blázon, nie, ale múdry, múdry, najmúdrejší dominus   na celom svete a nech by sa ich bolo od pamäti sveta doteraz hockoľko   pod slncom narodilo; no ale nič to zato, že je blato, príde vietor,   vyfúka to, a tak teda napime sa! Vivat! Vivat regálie!“
    </tei:p>
    <tei:p>
     „Vivat zemianstvo!“ odpovedá Ľauček.
    </tei:p>
    <tei:p>
     Štrngli si, napili sa podľa starej zvyklosti, hoc len pivom.
    </tei:p>
    <tei:p>
     Jonáš začne: „Ty milý, premilý Ľauček, ani sám nevieš, na čos’   pripil. Mrnčal si, dudral si, frflal si, hundral si o tých regáliách   nazdajúc sa, že ja to nepočujem; ale vidíš,“ pokračuje ďalej, „čo   viac nedovidím, to dopočujem. Ja viem, že sú ony nejednému pánikovi v   stolici tŕňom v oku, i viem, že mi nejeden závidí, že sa rozmnožuje   môj majetok, a hoc si ma aj urazil, domine Ľauček,“ hlavu pokrucujúc   a prísne na priateľa, a ako zo všetkého vyzeralo, jediného dôverníka   svojho zahliadajúc, pokračoval, „ale vedz, že mi všetci tí panici   krivdu robia, práve tak ako ty, povediac mi, že by som zo samej   náboženskej horlivosti chcel pánaboha z neba za nohy stiahnuť. Abys’   teda vedel, ty nedôverčivý človeče, ako sa veci majú, poviem ti   priamo,“ a tu začal vyčitovať na prstoch, „dačo o regáliách, secundo   o mojom majetku, tertio o horlivosti náboženskej, quarto o slobode   starého Jonáša Revického a ho prinútiť, aby ti navždy chrbát ukázal.   - Ale, Ľauček! Nalejže, nalej, starý človek sa musí potúžiť,   vyberajúc sa do takej krutej vojny s nevedomcom ako si ty.“
    </tei:p>
    <tei:p>
     Ľauček nalial piva, napili sa znovu, pravdaže, len málo, keď bol   smäd už predtým zahasený a obaja starci odjakživa len pre zábavu si   pochlipkávať zvykli, a Jonáš začal hovoriť:
    </tei:p>
    <tei:p>
     „Ergo primo, domine Ľauček. Kráľ uhorský má právo regálií v celej   krajine; anno Domine 1620 ale sua caesareo regia majestas Ferdinandus   secundus, Dei gratia Romanorum imperator, rex Hungarie, Bohemiae   atď., odstúpil benignissime kniežaťu sedmohradskému pánu Gáborovi   Bethlenovi štyri uhorské stolice: Sabolč, Satmár, Berg a Ugoču, a   zas, ale len doživotne, stolice Spiš, Šariš, Abauj, Zemplín, Ung,   Heveš a Gemer celkom so všetkými možnými právami, naostatok i Oravu,   v ktorej si len právo regálií pre seba zadržal. Takéto záväzky sú,   pravda, i z jednej, i z druhej strany sväté, lebo komu budeš potom   veriť, keď nie slovám kráľovským a kniežatským? A tak vidíš, Ľauček,   kráľ si zadržal právo regálií na Orave už od toho času pre seba a môj   otec ich vyárendoval nechtiac, aby boli cudzincom do rúk dané, ktorí   sa, žiaľbohu, do našej krajiny vždy viacej vodierajú. Ja som to právo   hneď po jeho smrti odobral a užívam ho až podnes s najlepším svedomím   po celej Orave, lebo po smrti Bethlenovej, ktorý štyridsať deväťročný   dňa 5. novembra anno Domini v Belgrade sedmohradskom po   šestnásťročnom panovaní v Pánu zosnul, Orava viacej nikomu odstúpená   nebola. - Keď som ja pritom nehalaškoval, nemárnil, nerozsypal   peniažky a trudne vyrobený a zarobený majetok do vody otvoreným oknom   nevyhadzoval - pravda, sa i nejeden grošík na stranu dal odložiť. Čo   som ale pritom robil? - Ergo secundo, myslel som si a spomínal som si   štvrté Božie prikázanie: Cti otca svojho i matku svoju a budeš dlho   živý na zemi. Tak, hľa, som ctil pamiatku otcovu, že som skupúval   zeme a majetnosti, nakoľko to možno bolo, susedných pánov našich tak   ako on, ktorý hovorieval: Prekliaty buď každý zeman uhorský, ktorý   len na piaď zeme odstúpiš cudzincovi, aby sa potom o pár rôčkov medzi   nami upelešil a sa z nás a z nášho bláznovstva vysmieval. Vieš i ty,   Ľauček, hoc nie si zeman, že zeman svoje kuriálne grunty len zakladať   smie, nikdy nie predávať. Nuž dobre teda, založí ich, komu chce, na   dvaatridsať rokov a potom ich alebo vymení, alebo si aukciu pýta; keď   si ale páni naši už či pre náboženské, či pre občianske pikle notam   infidelitatis na krk zavesili, nuž sa ti ani u môjho otca, ani u mňa   dvere v noci vo dne nezatvárali a jeden za druhým hovorieval: Pán   brat Revický, však sme rodina, a vy máte veľkú protekciu, pomôžte!   Pomôžte! Zle je so mnou, vezmite do zálohu celý môj majetok a tu už   máte hotový úpis, len skoro, len skoro, lebo sú mi už na pätách. Čo   mal teda Jonáš Revický urobiť? Krv je nie voda a nešťastie nechodí po   horách, ale po ľuďoch, a k tomu nik za to nemôže, že pánboh jedného   človeka tak, druhého inak stvoril, i že jeden v takých myšlienkach   zaľúbenie nachádza, od ktorých, druhý bočí. Vyplatil som teda každému   podľa úpisu a on si inde majetok za to zaopatril a nestalo sa mu nič,   keď som ja pri konfiškácii ruku na všetko položil. A keď som nemal   peniaze, dobre; šiel som na Zámok a gróf Thurzo mi dal, čo som len   chcel, a keď to byť nemohlo, nuž som poslal do Viedne a dostal som   sumu na pôžičku, že sa pritom našim pánom ani vlas na hlave zohnúť   nemohol. Teda vidíš, domine Ľauček, ty múdry, chýrečný človeče, ako   som ja k majetku prišiel a ako som pri tom koľko ráz sám viac dlžôb   mal ako všetci naši páni veľkého rozumu a krikľúnskych hlasov. Ale,   domine Ľauček, čo nás po tom, teda radšej sa napime!“ Napili sa starí   kamaráti, pravda, len tak, aby to vraj čert za zlé nemal. Jonáš si   utrel šedivé fúzy, vydýchol si a znovu začal: „Ergo tertio,   náboženských svárov a zvád sa strež ako ohňa, popri nich najväčšmi   vyhoríš. Tu ti len ľudia galamutia, kričia, vreštia a ani sami   nevedia prečo. Jeden ti ťahá napravo, druhý naľavo a na tom všetkom   nieto nič. Keď sa veľkým pánom zachce herbeľovat, nuž hneď máš toľko   náboženstva, ako čo by sa už svet zboriť mal a všetko, čo robia,   robia len za samu samučičkú vieru; keď im začína zle ísť alebo keď   aký-taký pšores pritom vyzerá, hybaj, pomeria sa už či s čertom, či s   pánombohom a dajú si zaplatiť svoju horlivosť akurátne, ty ale miser   gandžalo choď potom odkiaľs’ prišiel, čo sa s tebou stane, o to sa   nikto viac nepostará. Tak, hľa, robil i Bethlen, i Jur Rákóczi. Vo   vojne práve ukončenej, čo tridsať rokov trvala, si ich mal so Švédmi;   a keby boli mali týchto najlepšie napomáhať, nuž fujas matias! Chudák   knieža Wajmarský zomrel v Martine a Mansfeld, človek nezlomeného   ducha, v Urakoviciach v Dalmátsku. Ktože sa zaujal ich stránky? Hádam   Uhri? Obidvaja stáli s Bethlenom, ktorý i budínskeho bašu na pomoc   zavolal; prečože ich opustil, až oba zahynuli? Iste by ani palatín   Eszterházy, ani bán Zrinský, ani Wallenstein, hoc i spojení, neboli   nám odolali, keby bol Bethlen vydržal. Rákóczi sa zas ako držal   oproti Švédom? Predral sa až na Moravu s naším hornouhorským vojskom,   pri ktorom som i ja bol, a potom keď Duglas so svojimi Švédmi   vybojoval Pezinok, Modru, Svätý Jur a Trnavu a nám tak chrbát zastal,   že sme sa ničoho ani spredu, ani od chrbta báť nemuseli, nafúkol sa,   pyšným súc na svoje kniežatské postavenie, zišiel sa s Torstensonom   pri Brne, ale nedajbože z koňa zísť. Podal teda Torstensonovi ruku,   ale z koňa, nie že by ho bol ako najvernejší druh najvernejšieho   druha svojho na prsia pritisol. Ale nos poma natamus. Toto však   nebolo všetko. Rákóczi zanechal Švédov, uzavrel v Trnave a Linci s   cisárom pokoj, na ktorého tak hromžieval, a nás všetkých, preťahujúc   nám všelijaké medové motúziky cez ústa, oproti nemu búril, dal si   zapísať zámky a panstvá Tokaj, Regec a Ečed za vlastnučký majetok a   zabezpečil synom svojim doživotné vladárenie nad stolicami Sabolč a   Satmár. Ale i to mu nebolo dosť. Okrem toho všetkého zabezpečil si   naostatok doživotnú majetnosť tých sedem uhorských stolíc, ktorými   Gábor Bethlen vládol. I viera, i náboženstvo, i Turek, i Švéd hybaj,   odkiaľs’ prišiel, už je s vami koniec humillimus servus. A chudák   uhorský zeman, miser gandžalo, vytrovil sa, pozakladal zemičky jednu   za druhou. Len zo samej náboženskej horlivosti, len zo samej bázne   pred Turkom, a po patálii príduc domov, nemal čo jesť, nemal čím   dietky svoje zaodievať a zaobúvať, písal teda pánu Rákóczimu i sto   listov; ale čo pánom po tebe, keď oni sami z povodne prišli do   suchého? Tráp sa, ako chceš, rob si, čo chceš, však si sa dosť   najedol a napil, keď sme ťa potrebovali, teraz zas len humillimus   servus.“
    </tei:p>
    <tei:p>
     Tak zakončil svoju reč starý Jonáš a pokrútiac hlavou, vzdychol   si, začesal si hrebeňom vlasy a zapichol ho do nich, čo vždy bývalo   znakom trápnych myšlienok, až naostatok povedal: „Vidíš teda, Ľauček,   že pri takýchto okolnostiach je dosť, keď sa koríš Bohu a vzývaš ho   skrúšene, porúčaš sa do rúk jeho, tak, hľa, ťa iste požehnávať bude!   Keď ale v slepej horlivosti zabúdaš, že nám Boh zakazuje v úzkostiach   našich a starosti našej o vieru svoju inde hľadať pomoc ako u neho   samého, tam môžeš byť presvedčený, že i zhynieš, i nič   nevykonáš.“
    </tei:p>
    <tei:p>
     „No to by bolo pekne, domine perillustris,“ vstanúc hore, znovu   rezkým štipľavým hlasom prehodí Ľauček. „Teda vy tak myslíte? Teda   krajina nemá nič urobiť za svoje potlačované deti a za nás samých?   Boh nám dal na to sily, aby sme ich používali k oslave mena jeho. A   to raz nestojí, že nám budú pečené holuby z neba padať, keď sa i my   nepochlapíme. Nuž a čože? Luterán môže len v slobodnej krajine   slobodne dýchať, a páni naši sa zdajú pravdu mať, keď, kde len môžu,   za slobodu vystupujú a kým tak ďaleko neprivedú, že by sme mohli mať   svojho vlastného kráľa.“
    </tei:p>
    <tei:p>
     Toto už prečahovalo trpezlivosť starého Jonáša i zdvihne sa z   lavice i zagáni okom cez okuliare na Ľaučeka i vyvolá: „Nuž ty,   bohaprázdny človeče, teda i do toho začínaš prsty pchať, čomu   nerozumieš, teda bys’ i ty rád pozdvihovať ruku na pomazaného   pána?“
    </tei:p>
    <tei:p>
     Ľauček stisol plecami a neodpovedal nič, nechajúc Jonáša   dohovoriť; ten udrel päsťou na stôl i trasľavým hlasom hovoril ďalej:   „Teda chcú mať páni svojho vlastného kráľa?! Nuž a či ho nemajú?   Nemajú? - Hej! Keď bol v Bystrici roku 1620 snem zvolaný v   prítomnosti i cisárskych, i českých, i francúzskych, i poľských   plnomocníkov, nuž či to bolo slušne, keď práve my Oravci sme v osobe   pána Thurzu 25. augusta s tou opovážlivosťou, aby sa Bethlen za kráľa   vyvolil, tak horlivo vystupovali, že sme i voľbu vykonali. Hej a toto   sa stalo, keď tam gróf Collado práve s nami vyjednávať chcel! Hej! A   ktože tam bol múdrejší ako my? Sám Bethlen to bol, ktorý titul   kráľovský v jeho celosti nikdy nepoužíval, okrem, že si po 10.   decembri 1610 dal na peniazoch vybíjať titul: ,Electus rex Hungariae,   Croatiae et Dalmatiae’ bez toho, že by bol ďalej čiahal po korune a   si panovnícke právo prisvojoval. He, domine Ľauček? Čo ty táraš? Či   ty nevieš, že si uhorský zeman kráľa sám volí, čo sa nielen od   Ferdinanda I. až podnes stávalo, a keď si vyvolí, nuž ho má až do   smrti po vlastnej vôli, podľa práva - a prisahajúc mu raz vernosť, je   zaviazaný počkať, kým neumrie, a potom len si inakšie poriadky robiť,   nie ale rebelovať! Vieš, Ľauček!“
    </tei:p>
    <tei:p>
     „Všetko je dobre, domine perillustris,“ odvetí tento, „mňa sa to   vlastne veľmi málo týka, bo nie som zeman; ale keď mi dohára a keď si   len preto domácnosť usporiadať nemôžem, že sa s vami už od mladosti   poznám.“
    </tei:p>
    <tei:p>
     „No a čože tým myslíš, a čo mrkoceš zas o mne? Hádam sme nie muž a   žena, že by sme si boli kedy spoločenstvo až do smrti prisahali. - Iď   teda, kam sa ti páči, čo mňa do teba. Zbohom!“
    </tei:p>
    <tei:p>
     „Ej, domine perillustris, keď sme už raz tak ďaleko prišli, musíte   i vy mňa vypočuť. Ja si myslím toto: Pán Kubíni Ferenc sľúbil jedinú   dcéru svoju Elenu mladému pánu Štefanovi, synovi vášmu, a tento zas i   so svojou snúbenicou splietli môjho syna Martina s Evou, chyžnou   panny Eleny, takže spolu určili, že v jeden a ten istý deň zosobášení   budú. Teraz je ale po sobášoch tam! Už od roka hovorí si svet, že   Kubíni svoju dcéru nikdy vám za nevestu nedá, bo že ste vy jeden   jediný zeman v stolici, ktorý sa vo všetkom druhým vzpierate, a vždy   oproti nim cisársku stranu napomáhate. Na tom sa srdia všetci a ja by   som vám to nikdy nebol povedal, keby som s mojím chlapčiskom mohol   poriadok urobiť; ale ten zvesuje hlavu, chodí sem-tam ako vo tmách,   na hospodárstvo ani nepomyslí, a keď mu Evu z hlavy vybíjam a ho   chcem na lepšie myšlienky priviesť, nuž mi odvrkne, že radšej na   vojnu pôjde, ako by on mal Evu zanechať.“
    </tei:p>
    <tei:p>
     „No rob si ty, čo chceš, ty nevďačná kukučka,“ zakričí Jonáš, „ty   biedna duša, ty, ty, ty!“ a tu sa mu gamba zatriasla, takže za   chvíľku nemohol ani slova preriecť, potom ale vzal palicu a klobúk i   dokončil: „Mňa, moju dobrotu nadužívať môžeš, koľko sa ti len páči,   bo som ťa ja sám od mladosti premaznal; ale ak sa mi ešte opovážiš   len preškrknúť nežičlivé slovo o Kubíni Ferencovi, nuž ti jazyk tylom   vytiahnem. Ty nemóresné stvorenie, či si zabudol, že som ja jeho   pokrvným a že som prežíval s ním od mladosti v najtuhšom priateľstve,   hoc sme sa aj rozličných stránok pridržiavali; či si už zabudol, že   som záložný list celého majetku jeho od neho prijal, keď bol Rákóczi   roku 1644 pri Fraštáku od Buchheima zbitý a všetko, čo Kubíni mal, už   korune bolo prepadlo, i že som mu záložný list nazad vrátil (čo som   nemusel), len čo všeobecné omilostenie prišlo, bez toho, že by som   bol len najmenšiu náhradu žiadal? A ty sa nazdáš, že by bol teraz v   stave na toto všetko zabudnúť? Ale dobre, ty tomu lepšie nerozumieš;   aby som ti teda preukázal, aký si ty vtáčik, pôjdem sám zajtra do   Kubína a ukážem ti, že bude za týždeň svadba.“
    </tei:p>
    <tei:p>
     Zabuchol Jonáš dvermi a ani sa neodoberúc, ubiehal tak svižko   domov, že sa ľudia na ulici čudovali, ako môžu starého pána nohy v   jeho veku tak krepko nosiť, a mysleli si, že sa pri ňom div a zázrak   prihodiť musel, bo uňho skoro už od dvadsiatich rokov taký bystrý   krok nevídali.
    </tei:p>
   </tei:div>
   <tei:div type="chapter">
    <tei:head>
     III
    </tei:head>
    <tei:p>
     V Hornom Kubíne si zas v tom čase sedí doma vo svojej izbietke pán   Kubíni Ferenc, zhrbený čítajúc už po desiaty raz Bibliu ležiacu na   stole tak pilne a s takým zaľúbením, ako čo by zrak jeho prvý raz do   nej nahliadal. Toho času bolo ešte málo knižiek vídať na našich   stranách a medzi tými nachádzali sa u zemanov najviac latinskí a   grécki spisovatelia v školách pestovaní, u kňazov ale okrem týchto i   rozličné polemické knihy náboženského obsahu z Nemiec prinesené;   Biblia ale všade rozširovaná a ako u ľudu, tak i u zemanov, obzvlášť   ale v pokročilejšom veku pilne čítavaná bývala.
    </tei:p>
    <tei:p>
     I starý Kubíni Ferenc čítal Bibliu a ukazoval si prstom riadky,   aby nevynechal nijaké písmeno.
    </tei:p>
    <tei:p>
     Bol už to pán hodne starý, na sklonku života; šedivé vlasy mal už   riedke, čelo ale tým vyššie a významnejšie sa klenulo nad šľachetnou,   výrazuplnou tvárou, hoci oko jeho už pomaly bývalý oheň svoj stratilo   a obrvy, dakedy vraj husté a zdlhasté, sa viac-menej potratili, takže   medzi nimi červený golier okolo očí povstávať začínal. Oblečený mal   na sebe starý, už ošumelý dolomán, ktorý v dome najradšej nosieval,   bo bol naň naučený a nebol by ho prečaroval ani s najskvostnejšou   mentiečkou.
    </tei:p>
    <tei:p>
     Ako číta, tak číta a premýšľa bez pohnutia, vsávajúc prečítané   riadky do seba a uvažujúc o ich obsahu a zmysle. Tu sa pomaly otvoria   dvere, mladé dievča neobyčajnej krásy a pekného vzrastu sa potichu   všmykne do izby, ide tichým krokom ku starkému, položí mu potíšku   jednu ruku na plecia i schýliac sa mu na hlavu, takže sa lícom dotklo   starkého plešiny, vypovie:
    </tei:p>
    <tei:p>
     „Otec môj, máte už dosť čítania; nechajte to už a nekazte si   oči.“
    </tei:p>
    <tei:p>
     Ferenc pozdvihol hlavu, pozrel na svoje dieťa i odpovedal: „Nechaj   ma, Elenka moja, nechaj, rád by som dočítal evanjelium až do konca, a   ty vieš, že som nerád, keď ma dakto vytrhuje. Ak ti je smutno samej,   iď do Elekov ku strynej, však ta beztak rada chodievaš.“
    </tei:p>
    <tei:p>
     „Ach, nechce sa mi, od nejakého času je stryná taká čudná voči   mne, že sa mi ani nechce ta chodiť,“ prevraví dievča.
    </tei:p>
    <tei:p>
     „Nuž, keď je tak, nechže si je, aká chce, nech sa hnevá, ak sa   hnevá, však sa ona udobrí. Nuž a Štefan kde je?“
    </tei:p>
    <tei:p>
     „Ten už tu nebol od týždňa; musí sa tiež hnevať, že nechodí od   tých čias, čo sa povadil s Čoborňákom u Elekov pre dákesi zeme.“
    </tei:p>
    <tei:p>
     „Nuž ty blázon, odkáž mu, aby prišiel, čože ho do Čoborňáka! Ale   ktorého to Čoborňáka?“
    </tei:p>
    <tei:p>
     „Toho z Valaskej, Maxa rapavého, čo ho ináčej i Rapkom   nazývajú.“
    </tei:p>
    <tei:p>
     „Hja, čo nás po tej šeplete. Pošli sa opýtať do Revišného, čo   Štefan robí, prečo nechodí, a rozkáž mu, aby hneď a hneď sem prišiel   ad udiendum verbum regium. Rozkázať mu môžeš, však si jeho verenica -   a teraz mi daj pokoj,“ odvetil starký i začal znova čítať.
    </tei:p>
    <tei:p>
     Či bola Elena poslušné dieťa a či sa najmenej nenahnevala, že jej   otec pokynul vykonať dač podobné tomu, o čom už od troch dní tak ako   vo snách sama premýšľala, nevedno. Že to už prv sama neurobila,   pochádzalo možno zo samej spory a možno že len preto, aby mohla   dlhšie v samote snívať o svojom milom. Mladí ľudia, prichádzajúc k   dospelosti a k poznaniu svojej obapolnej náklonnosti, ukazujú sa   často len práve preto chladní a ľahostajní k sebe, aby takým   prekáraním druhého, za ktorým im, ako sa to hovorí, duša piští,   priviedli ku pokoreniu, na ktoré, pravda, nasleduje tým sladšie   zmierenie; z druhej strany zas stáva sa to nevedome i preto, že   mládež sa osamote rada kochá v preludoch svojej obrazotvornosti,   ktorej predmetom je obyčajne to, čo jej je najmilšie. - Keď teda sám   otec myseľ Elenkinu na tú cestu obrátil, ktorú sama za najlepšiu   uznala, obrátila sa vrtko, usmiala sa a ako pomaly a potíšku do izby   vkĺzla, tak živo ju zanechala i hľadala po dome svoju Evu volajúc:   „Eva, kde si, kde sa tmolíš po svete?“
    </tei:p>
    <tei:p>
     „Tu som,“ odpovie chyžná, „čo sa vám páči, panna moja?“
    </tei:p>
    <tei:p>
     „Vyhľadaj dakoho, čo pôjde do Revišného, ale hneď.“
    </tei:p>
    <tei:p>
     „Ja by som síce najradšej sama išla, ale sa bojím, že by ma svet   ohováral, a jazyky sú zlé,“ odpovie Eva.
    </tei:p>
    <tei:p>
     „No dobre, daj sedlať koňa a povedz paholkovi, že dal pán urodzený   pánu Štefanovi odkázať, aby sa mu hneď sem páčilo.“
    </tei:p>
    <tei:p>
     Skoro bolo osedlané, skoro paholok odišiel, každý vedel kam, bo to   nebolo zriedkavé, že z Horného Kubína do Revišného často poslovia   lietavali, z Revišného ale zas obyčajne prichádzaval so Štefanovými   odkazmi mladý Ľauček na najväčšiu protiveň otca a najväčšiu radosť   chyžnej Evy.
    </tei:p>
    <tei:p>
     Ale Elenkina veľká útecha, ktorá v prsiach predtým zavievala,   začala ustupovať dákej starostlivosti a úzkosti, bo jej len teraz na   um prišlo, že by sa Štefan tak dlho bez príčiny nezdržal do Kubína   ani nenazrieť. I trvalo dosť dlho pre ňu a tak teraz vypočitovala na   prstoch čas potrebný na cestu z Revišného do Kubína. Hodina, dve   uplynuli, čo sluha odišiel a Štefan neprichádzal, hoci sa predtým   chlúbieval, že len pol hodiny na cestu potrebuje.
    </tei:p>
    <tei:p>
     „Možno to predtým tak bývalo,“ vzdychlo si dievča, „teraz hádam už   o mňa menej dbá,“ a pri tejto myšlienke mu slzy do očí vstúpili. Ale   vždy ochotná Eva, ktorá zas len svoj prospech a rozkoš pred očami   mala, priplichtila sa k nej a rozprávala všelijaké veci, ktoré   inokedy jej pannu obveseľovali, teraz ale na ňu nijaké vraženie   neurobili. Načakali sa dievčatá dosť, až Elene bolo úplne clivo,   takže sa už chcela vzdialiť; a keď naostatok bolo zďaleka počuť   hrmavicu a blýskavicu, Elena vysloviac: „Sotva už príde,“ v   netrpezlivosti sa začala poberať domov. Vtom zadupocú v diaľke konské   kopytá a Elenino čujné ucho hneď poznalo, že rýchlosť koňa nie je   taká, ako to bývalo, keď Štefan prichádzal, lenže teraz dupot dvoch   koní bolo počuť, takže viac nepochybovala o príchode očakávaného   milenca.
    </tei:p>
    <tei:p>
     A vskutku prichádzal Štefan Revický, ale nepohádal ostrohou svojho   koníka, len tichým povoľným krokom vošiel do dvora Kubíniovcov,   zosadol i kráčal napred ku stavaniu. Elena sa strhla i šla milencovi   naproti, jej drobný krôčik sa pomaly tíšil a na tvári bledosť   vystupovať začala, keď uzrela očakávaného približovať sa so zvesenou   hlavou a nadol upretými očami.
    </tei:p>
    <tei:p>
     „Čo je to, Števko, že tak neskoro prichádzaš a tak vážne   vystupuješ ako môj otec, keď ide do kostola?!“
    </tei:p>
    <tei:p>
     „Prišiel som na tvoje pozvanie, Elenka, aby som vypočul, čo sa ti   ľúbi,“ odvetí Štefan.
    </tei:p>
    <tei:p>
     „Veľký pán, veľký pán, pravda, ale k tomu i veľmi múdry, ktorý sa   nazdáva, že by sa Elena Kubíni opovážila pána brata k sebe povolávať,   keď sa jeho milosti nepáči prísť svoju verenicu pozrieť a ju svojím   láskavým slovom v jej smútku obveseliť a jej zarmútenú tvár ligotom   svojich očí rozjasniť,“ hovorí dievča uštipačne a potom vo vážnej   prehnanosti pokračuje: „Ale prosím pekne pána Štefana, nech sa ráči   presvedčiť, že môj otec to bol, čo chce mať vývod od neho z viny,   ktorú spáchal oproti nášmu domu.“
    </tei:p>
    <tei:p>
     „Teda tvoj otec to bol a nie ty?“ spýta sa Štefan.
    </tei:p>
    <tei:p>
     Elena odpovie: „Nuž choď len k nemu, však ti povie, čo vlastne   chce.“
    </tei:p>
    <tei:p>
     „A ty nejdeš so mnou?“
    </tei:p>
    <tei:p>
     „Nie, mňa tam netreba; však vieš, že už z nás nič viac nebude.“   Štefan zbledol na tieto slová i zostal skamenený a len po krátkej   chvíli, keď medzitým Elena oči svoje na ňom pásla, trasľavým hlasom   povie: „Teda to musí byť pravda, keď i ty tak hovoríš.“
    </tei:p>
    <tei:p>
     Bolo žartu, bolo pretvarovania dosť; Elena videla, že je Štefan   ten starý, a bolo jej ľúto, že chudáka mohla uraziť a vzbudiť v ňom   nemilé city. I priskočila teda k nemu, ovesila sa mu o ruku i   uchlácholujúc ho a pozerajúc mu čistým svojím zrakom do očí, riekla:   „Števko, už akokoľvek, len poď k otcovi, však on najlepšie vie, prečo   ťa dal k sebe zavolať. Dobre, dobre, pôjdem s tebou, abys’ našiel zas   cestu k nám, na ktorú si už zabudol, lebo pre teba:
    </tei:p>
    <tei:p>
     #I#
    </tei:p>
    <tei:p>
     #POEZIA#
    </tei:p>
    <tei:p>
     Zarástli chodníčky drobnými trávničky,
    </tei:p>
    <tei:p>
     voňavou zelinou, drobnou ďatelinou.
    </tei:p>
    <tei:p>
     #-POEZIA#
    </tei:p>
    <tei:p>
     #-I#
    </tei:p>
    <tei:p>
     Ale aby si predsa nemyslel, že ja nepochádzam z kubíniovskej krvi   a že si dobrovoľne len zato, že bys’ to rád mal, právo svoje na teba   zadávam, teda ja:
    </tei:p>
    <tei:p>
     #I#
    </tei:p>
    <tei:p>
     #POEZIA#
    </tei:p>
    <tei:p>
     Ja trávičku zožnem, ďatelinku skosím,
    </tei:p>
    <tei:p>
     ešte ťa šuhajko, ešte ťa mať mosím.
    </tei:p>
    <tei:p>
     #-POEZIA#
    </tei:p>
    <tei:p>
     #-I#
    </tei:p>
    <tei:p>
     No len poď ďalej, poď, však uvidíš, čo sa s tebou stane.“ A   pohrozila mu prstom.
    </tei:p>
    <tei:p>
     Šuhajovi prešla starosť, pritúlil k sebe rúčku dievčaťa a   vyhladiac tvár, kráčal tak strmo, že družka jeho sotva mohla za ním   vystačiť.
    </tei:p>
    <tei:p>
     Keď prišli do izby, našli starého Kubíniho už hore koncom,   prechádzajúceho sa hore-dolu a bezpochyby nad prečítanou dennou   úlohou ako obyčajne premýšľajúceho.
    </tei:p>
    <tei:p>
     „Otec môj,“ prerečie Elenka, „tu vám vediem delikventa, robte si   teraz s ním, čo chcete, keď ste si ho dali sem doviesť, a vyhrešte   ho, že nechce dcéru našu počúvať.“
    </tei:p>
    <tei:p>
     Mladý sa poklonil a Ferenc, podajúc mu ruku, ho privítal: „Salve,   mi fili! Nuž čože je to, že si u nás už tak dávno nebol? Elena skoro   ošedivela nad tým a nedala mi pri čítaní pokoj, až som sa jej spýtal,   prečo sa radšej s tebou nebaví a mne nedá pokoj; a preto som jej   kázal po teba poslať.“
    </tei:p>
    <tei:p>
     Štefan nad týmito slovami uradostený, bozkajúc starému ruku - na   čo ten vďačne privolil - chcel mu ďakovať, ale Elena ho prerušila   povediac:
    </tei:p>
    <tei:p>
     #I#
    </tei:p>
    <tei:p>
     #POEZIA#
    </tei:p>
    <tei:p>
     „Šuhajko, čo robíš, že ty k nám nechodíš,
    </tei:p>
    <tei:p>
     moja mati povedala, že ma ty neľúbiš -
    </tei:p>
    <tei:p>
     #-POEZIA#
    </tei:p>
    <tei:p>
     #-I#
    </tei:p>
    <tei:p>
     a potom všetkému koniec.“
    </tei:p>
    <tei:p>
     A mladý šuhaj zabudol pritom na všetky svoje koncepty, ktoré   Ferencovi vážne chcel predložiť, rozosmial sa i spýtal sa jej otca:   „Ale povedzte mi len, pán ujček, čo len Elena so mnou chce? Už mi   dáva druhý raz na známosť, že od nej bočím, a práve ona je tá sama,   čo o mňa nedbá.“
    </tei:p>
    <tei:p>
     „Ah, už teraz vidím, čo obidvaja chcete,“ prevraví zľahka Ferenc,   „ty hovoríš, že inverte corium fiet calceus, ako nás to v škole   učili, a Elena zas, že k nám nechodievaš, to jest, že ju rád nemáš,   čo vlastne i ty o nej hovoríš. Povedz mi teda, odkiaľ táto zvada   medzi vami?“
    </tei:p>
    <tei:p>
     Elena bola zvedavá, s čím jej druh začne, nebola však na to   pripravená, že vyjde hneď s farbou, ktorou tvár jej mala byť   nalíčená. Štefan začal: „Prichádzam do Kubína, ale Eleny doma niet, a   tak musím voľky-nevoľky za ňou do Elekov. Tu obyčajne vídavam Rapku s   ňou laškujúceho a okolo nej obskakujúceho, pričom i Lajoš nezaháľa;   ja sa na to musím dívať a ona si ma sotva všimne.“
    </tei:p>
    <tei:p>
     „Nuž vidíš, Števko,“ odvetí dievča, „to je všetko preto, že tvoja   snúbenica na svete nie je posledné dievča, a tak bys’ mal len pyšný   byť na ňu, lebo načože by ti bolo také ledačo, čo sa nik za ním   neobzrie.“
    </tei:p>
    <tei:p>
     „Ale to je ešte nie všetko,“ pokračuje šuhaj, „prídem sem asi pred   týždňom a tu nájdem v dome vojaka s pani Elečkou a s Elenou vo veľmi   dôvernom rozhovore, takže obe na mňa sotva pohliadli; pri obloku stál   zas len Rapko s Lajošom i ušmŕdali sa veľmi, že Elena radšej na   oficiera pozerá než na mňa.“
    </tei:p>
    <tei:p>
     „Vidíš, vidíš, Števko,“ pretrhne ho dievča, „všakže bol pekný?   Však si sa len musel čudovať, ako mu jazyk ani odpočinku nedal?“
    </tei:p>
    <tei:p>
     „No teraz vidím,“ prehovorí konečne Ferenc, „že sú to len pletky   medzi vami. Števkovi sa nepáčilo, že sa s tebou ani zabaviť nemôže,   keď do Kubína príde, a myslí si, že mu jedno či doma zostať, či sem   prísť, ty zas myslíš, že sa jemu všetko ľúbiť musí, čo robíš, a   spoliehaš sa na jeho trpezlivosť; ale ver mi, trpezlivosť má tiež   medze - ach, však som ja tiež bol mladý,“ zavzdychol si starký, „a   keď som sa okolo tvojej matky krútieval, nikdy som pokojným zrakom v   tú stranu nehľadel, kde som ju videl v dôvernom rozhovore s   inými.“
    </tei:p>
    <tei:p>
     „Ale, otec môj, však to moja vina nebola, že som sa musela správať   podľa rozkazu strynej, ktorá mi kázala sadnúť si k nej, aby mladý   dôstojník sám nezostal, keby ju odvolali, čo sa často stávalo - bo i   Lajoš, i Rapko od neho bočia a nechcú s ním nič mať, a predsa je   hosťom v dome. - I Štefan pravdu nehovorí udávajúc, že by som ho ja   bola nahnevala, skôr ho pohoršili Lajošove a Rapkove slová o tých, už   ja neviem, akých zemiach.“
    </tei:p>
    <tei:p>
     Sotva to Štefan dopočul, bolo po jeho dobrej vôli, ktorá sa mu   sotva bola prinavrátila. Zakabonil sa, tvár mu zbledla a obláčky   nevôle mu začali na čelo vysedúvať. Bol celkom zmenený, akoby ho bola   vretenica uštipla, takže nemohol preriecť ani slovo. Ferenc sa na to,   nemôžuc sa dočkať od Štefana nijakej poznámky, spytoval: „No, mi   fili, čo to máte s tým Čoborňákom? Čo sú to za zeme, o ktorých Elena   hovorí?“
    </tei:p>
    <tei:p>
     Štefan sa zdráhal spočiatku, až naostatok trasľavým hlasom začne:   „Sedel som s pani Elečkou, Elenou a poručíkom z jednej strany paloty,   z druhej stál pri okne Lajoš s Rapkom, ktorí sa medzi sebou   polohlasne zhovárali, tu i tu na mňa okom pohadzujúc a pritom sa   usmievajúc. To som spozoroval a nemajúc účasť v besedovaní pani   Elečky, Eleny a mladého poručíka, ktorí sa rozličnými, mne   ľahostajnými predmetmi zabávali, a keď im poručík o vojnách, veľkých   mestách, veľkolepých zábavách, plesoch a rozličných krojoch a   šperkoch cudzích národov a obzvlášť ženských vypravoval, obrátil som   svoju pozornosť na tých dvoch mladých ľudí a počul som mnohé mne   neveľmi milé slovo. Keď ale poručík za každým druhým slovom len   Viedeň a Viedeň spomínal i vypravoval, s akými paniami čo viac na   cisárskom plese šašíroval, bo vraj každý dôstojník má tam prístup, i   ako sa ich šperk od samých diamantov blyšťal, takže i svetlo lámp   zatemňoval, i ako sa mu i tie najkrajšie krásavice usmievali, takže   sa mu zdalo, že je v nebi, tu prerečie Rapko Lajošovi dačo o Elene,   čím väčšiu pozornosť vo mne vzbudil, takže som na poručíka, na jeho   šašírovanie, mašírovanie, veľké panie atď. zabudol a jedine počúval,   čo tí dvaja hovoria. Oni síce spozorovali, že účasť beriem na ich   rozhovore a že ich pozorujem, ale tým sa nedali najmenej preškádzať,   i usmievajúc sa Lajoš Rapkovi hovoril: ,Tá jeho, ver mi, nikdá nebude   a hoc by ich otcovia koľko ráz boli za seba obecali. Len sa ty obráť,   Danielko, okolo nej a dobre to vypadne, keď celý úrek so zemami i   horami, hoľami a pasienkami zas nazad dostaneš.‘ Rapko sa usmial,   pokýval hlavou a odvetil Lajošovi: ,Ja urobím, čo sa dá, a keď ma   vicišpán len troška bude podporovať, nuž vyženieme tú líšku, starého   Jonáša, z jeho brlohu.‘ - Tu som sa ďalej zdržať nemohol, bo išlo   pritom nie viac o Elenu, ale o česť môjho otca, i vstal som a prosto   k Lajošovi prikročiac, spýtam sa, čo pán Čoborňák má s mojím otcom.   Ten ale mrdol plecom i nečakajúc na Lajoša, odvetil: ,Čo vás po našom   rozhovore? Ba čo vás po Kubíne? Mali by ste mať toľko rozumu a dať   pokoj rodine kubíniovskej, ktorá ani zďaleka voňať nemôže, čo Jonášom   Revickým zapácha.‘ Ja som sa spýtal, prečo môjho otca pomenoval   líškou. ,I čo nás po vašom otcovi, však vieme, kto je.‘ Tu som sa   spýtal Lajoša, či v otcovskom dome trpí také naše pohanenie. Ale on   odvetil, že je mu nič po našich hádkach, i že sa Čoborňákovi   zazlievať nemôže, keď si pomyslí, že môj otec a starý otec jeho   predkom i ostatné zemičky pobrali. - Ja som potom zanechal   zhovárajúcich sa a posmeškujúcich mladých ľudí i obrátil som sa k   pani Elečke s otázkou, či dovolí, aby ma v jej dome jej hostia smeli   napadúvať. Lajoš však príde k matke i usmievavo povie: ,Ale, maminka,   nič nie je vo veci; títo dvaja páni sa pohádali o dákesi zeme.‘ ,No,   páni,‘ odpovie Elečka, ,mali ste nás zašanovať s hádkami vidiac, že   tu máme vzácneho hosťa a že ste tu nie sami.‘ Poručík, súc pretrhnutý   vo svojom vypravovaní, sa ozval, že škoda Viedne, kde každý spor v   prítomnosti paní pokladajú za neslušný, i že on nič podobné nepočul,   kým mňa tu nebolo. Elečka dala za pravdu poručíkovi i privolila na   Rapkovo slovo, že by sme sa všetci traja vzdialili a tam vyrovnali   naše spory. Sotva sme ale vyšli von, tu Rapko sa do dobrej vôle   zasmeje i povie Lajošovi: ,Vidíš i tvoja matka mu dala na známosť, že   sa darmo do Kubína vláči, a čo sa môjho úreku dotýka, o ten sa sám   postarám a uvidím, či sa revickovská žobrač bude vtierať do rodín   statočných zemanov.‘ Lajoš si začal hvízdať, vzal Rapka za ruku a   odišiel s ním preč, odo mňa sa ani slovkom neodoberúc. Tak, hľa, pán   ujček,“ dokonáva Štefan Revický, „pohanili mi otca a Elečka   privolila, aby ma vyhnali von z domu a mi ukázali, že naše sľuby s   Elenou sú len vietor a tôňa. - Či som teda nemal dostatočnú príčinu   tak dlho sa doma zdržiavať, pokiaľ by sa okolnosti nezmenili?“
    </tei:p>
    <tei:p>
     Elena pri posledných slovách svojho snúbenca vyskočila ako srna,   ovesila sa mu na rameno i prenikavým.hlasom zvolala: „Nie, nie,   Števko môj, ja som o tom všetkom nič nevedela, odpusť mi, ak som i   ja, hoc i nevedomky, na tom všetkom zúčastnená, odpusť, drahý môj;   nikdy ta viac nepôjdem.“
    </tei:p>
    <tei:p>
     Štefan pri samej spomienke znevrlený, odpovedal nie síce chladne,   ale ticho, že jej úplne verí, ale že mu nemožno, zemanovi, hanu   znášať, obzvlášť, keď sa to v dome viceišpána stalo, a tak preňho   nikde záštity niet. Sám že si zadosťučinenie vziať nemôže vzhľadom na   svojho otca; tomu však o tom všetkom ani slovo povedať nemožno, lebo   by v starobe počujúc, že sa len jedna jediná duša na svete nachádza,   ktorá by bola vstave pochybovať o jeho statočnosti, to ľahko i smrťou   zaplatiť mohol.
    </tei:p>
    <tei:p>
     Medzitým sa starý Ferenc premýšľajúc prechádzal živým krokom, bez   slova, so skríženými rukami na chrbte. Naostatok zastaviac sa i   pohliadnuc na Štefana, povedal: „Recte mones, mi fili. Naši mladí   ľudia si z toho nič nerobia, keď môžu koho, čo sa im nepáči, na ceste   zastať a ho alebo sami až do umretia pokaličiť, nabiť, alebo si   nastroja druhých, ktorí sa s vyvolenou obeťou do hádky pustia, potom   ju zneuctia i na duši, i na tele a potom roztrusujú hanobné chýry po   celom svete o jej chabosti. Ty ale, Števko, pravdu máš, keď si ctíš   otca a jeho naučenie od mladosti ti dávané viacej ako pľuhavé nápady   podlých, surových ľudí. - Ale, ale mne sa celá tá história nepáči. Tí   ľudia kujú voľačosi pod kepienkom, to vidím, bo poznám i Lajoša, i   celú čoborňákovskú fajtu. Elenu moju tiež poznám a viem, ty, Števko,“   obrátiac sa k tomuto a prstom mu hroziac, pokračuje ďalej: „Boh ti   buď milostivý, kebys‘ kedy len tieňom myšlienky pomyslieť mohol, že   ona nie je taká, akú ju Boh stvoril pre teba. - Ale, deti moje, iďte   preč odo mňa,“ prevraví nato dobrý Ferenc, „staroba choroba, a tak sa   ťažko znáša s mladosťou a je jej len vždy v ceste, už sa ja radšej   sám so sebou zabávať budem, ako čo by som chvíľu vašich radostí a   vášho zmierenia kaliť mal. Iďte, deti moje, a robte si, čo chcete, ja   zas budem premýšľať o tom, ako to bude, keď príde starý kamarát Jonáš   a povie mi ako Ľaučekovi: ,Venias, venias, ludemus chartifolia et   bibemus mediam cerevisiae.‘ Aby sa to ale stalo, musíš ty, Števko, u   nás zostať, bo by ináčej kamarát Jonáš ani ku mne neprišiel a sa   nazdával, že si mám lásku z toho robiť, keď sa jeho synáčik o moju   úbohú dcérečku uchádza. Bohatstvo, bohatstvo! A k tomu nie rebelant,   sine crimine perduellionis. - No iďte, deti moje, a zmierte sa, ale   tak úplne, že by sa starý Ferenc nad tým kormútiť nemusel.“
    </tei:p>
    <tei:p>
     Elenka bola tomu rada a Štefan cítil pri tom sto ráz väčšiu   starcovu dobrotu ako predtým. I pobrali sa mladí ľudia a nemysleli   ďalej o svete nič i nebolo viac ani myšlienky o odchode z Kubína. Čo   Lajoš, čo Rapko? To boli pletky. Viete vy, ľudia dobrí, čo je to, keď   sa mladí, najhlbšie a najvrúcnejšie si oddaní ľudkovia zmieria a   potom si voľne, hoc len niekoľko mihotavých a pomíňajúcich okamihov,   nikomu, len pre seba žiť a jeden pre druhého, a nie pre iného, dýchať   môžu? - Ja to poznám - ale toto sú rozpomienky dobré, milé a ďalej   nič; Štefan a Elena zažívali pár okamihov svojej samoty lepšie, ako   by som ja to dakedy bol rozumel. A dobre im bolo, dobre a nezáviďte   im.
    </tei:p>
    <tei:p>
     Sotvaže nový deň zavítal a ligotavé slniečko vrcholky oravských   hôr svojou žiarou pozlacovať začínalo, prederúc sa pomaly i do   tichých doliniek vidieka, tu nastal živý, čulý ruch po dedinkách   sem-tam roztratených. Každý išiel za svojou prácou; každý chcel užiť   raňajší čas na zveľadenie svojho hospodárstva, a to tým väčšmi, že   ľud na tvrdú prácu ináč zvyknutý, už mimovoľky, ani pritom nemysliac,   poberal sa za svojím povolaním vediac, že ráno nevie, čo večer   prinesie. V celej Oravskej stolici ale nebolo hádam duše, čo by s tak   klepajúcim srdcom bola očakávala ráno ako Jonáš Revický. Ľaučekove   slová sa mu v hlave začali rozliehať a myšlienky tak obletúvali okolo   jeho slúch ako osy okolo svojho hniezda, keď doňho dakto pichne.   Nespal celú noc i pozdvihujúc hlavu toľko a toľko ráz, pozeral do   okien, či sa už rozbriežďuje. Nikomu teda nebola zornica rána v celej   Oravskej stolici taká vítaná ako jemu. Vstal, obliekol sa i bol by   najradšej hneď do Kubína šiel, keby to tak včasné nebolo bývalo.
    </tei:p>
    <tei:p>
     I strávil tak v netrpezlivosti pár hodín, pokiaľ neprišiel čas   odchodu; potom si postavil okuliare, pričesal si vlasy okrúhlym   hrebeňom, vtisol na hlavu široký klobúk, obliekol si mentiečku, vzal   do ruky dlhú striebrom okovanú trstenicu a dávajúc doma ostavšej   čeliadke rozkazy na celý deň, povedal, že do večera nebude doma, a   zobral sa pešky do Kubína. V časoch tých v našich krajoch ešte nebolo   v obyčaji, že by sa mužskí sem-tam na vozíkoch boli rozvážali po   susedných dedinách na návštevy; Jonáš bol však už pre vrchového koňa   pristarý a tak išiel radšej pešky, krátiac si cestu rozličnými   myšlienkami o svojich rodinných, hospodárskych a peňažných   záležitostiach.
    </tei:p>
    <tei:p>
     Príduc do Kubína, rozhliadal sa Jonáš po dvore pána Ferencovom, či   tam hádam hneď dákusi známu postavu neuzrie; i zaradoval sa,   spozorujúc pred domovými dvermi svojho syna s Elenou smejúcich sa,   laškujúcich a nestatky robiacich. Ferenc stál pri nich so skríženými   rukami na prsiach i krútil hlavou pri nevinných žartoch mladých ľudí   i myslel si, ako to bolo, keď on bol taký mladý. Zahorelo oko jeho   neraz, radosťou pozerajúc i na svoju dcéru, i na jej snúbenca; videl   a cítil, ako rozkoš, šťastie a nekonečná radosť obletovali dve hlavy,   dve srdcia, pre seba už dávno prozreteľnosťou božou určené. Pritom   ale nezabudol nikdy tu i tu sa obzrieť po čeliadke, lebo   nevychádzajúc viac z dediny a predsa neznajúc byť nečinný už zo samej   navyklosti, držal v dome a na dvore prísny poriadok a dohľad nad   čeľaďou. I teraz zvrátil zrak svoj na dvor a zazrúc Jonáša, povedal:   „Ale povedzte mi, deti moje, či je to dobré, či zlé, čo sem   prichádza, ale mne sa to tak vidí, akoby to bol Jonáš.“
    </tei:p>
    <tei:p>
     Mladí ľudkovia pozreli v tú stranu a chytiac sa za ruky, leteli   ako strely starkému v ústrety, pobozkali mu ruku a obesiac sa mu   každý z druhej strany na rameno, viedli ho hore dvorom k Ferencovi   spytujúc sa, čo sa v Revišnom stať muselo, keď sa otec ešte pred   poludním do Kubína unúva.
    </tei:p>
    <tei:p>
     „No len mi dajte aspoň vydýchnuť, vy šialení ľudkovia,“ prevetí na   to Jonáš, „a nebežte tak, akoby sme mali zo sveta zutekať. Vy sa   nazdáte, že sú moje nohy také ľahké ako vaše, hm.“
    </tei:p>
    <tei:p>
     „Odpustite, pán ujček,“ prehodí Elena, „ale vy ste obidvaja v   Kubíne zriedkaví hostia; sotvaže sme včera Štefana na lep lapili a   tuliby prichádzate i vy. Najlepšie by to hádam bolo, keby ste ani   jeden viacej do Revišného neodchádzali. Vy by ste sa zabávali s   otcom, a ja - ale však ho ja nechcem, lebo vám je to protivný   človek.“
    </tei:p>
    <tei:p>
     Jonášovi skoro okuliare z nosa spadli pri týchto slovách, lebo cez   noc skoro na syna zabudol, a teraz nevedel, prečo vlastne do Kubína   prichádzal. Začal teda celú vinu svojho domnelého nešťastia na   Ľaučeka zvaľovať, pravdaže, len tak, aby sám seba oklamať mohol, ale   tu mu odrazu príde Ferenc v ústrety s rozjasanou tvárou a s otvoreným   náručím volajúc:
    </tei:p>
    <tei:p>
     „Nuž ale kdeže si sa tu nabral, hriešna duša?“
    </tei:p>
    <tei:p>
     „Prišiel som poriadky porobiť tu, hľa, s filiusom, čo necháva otca   samotného a blúdi radšej po nociach, po cudzích dedinách. Nazdal som   sa ešte k tomu, že sa mi voľakde stratil a tak že moja línia slávnej   našej famílie vyhynie,“ odpovedá Jonáš.
    </tei:p>
    <tei:p>
     „Hm! Stratil sem, stratil tam,“ odvetí Ferenc, „pravdaže sa   stratil; ale kde? Ja mám len jedno dieťa, tú moju roztopašnú Elenu,   ale keď on k nej prikvitol a sa u nej, pravda, stratil, to už neviem,   či je to potom po vôli, alebo nie.“
    </tei:p>
    <tei:p>
     „Hm,“ tiež zamrnkne Jonáš, „však ja tiež sem prichádzam preto, aby   sa títo ľudkovia navždy jeden za druhým zatúlali.“
    </tei:p>
    <tei:p>
     „A ja som sa nazdával,“ odpovie Ferenc, „že ťa dal dominus Ľauček   do penzie a že nemôžuc bez neho doma vydržať, si i na starého   kamaráta Ferenca spomenul a že mu prichádzaš povedať: ,Domine Ferko,   ludemus chartifolia et bibemus mediam cerevisiae manibus tuis   coctae,‘ čos‘ ty každý deň domine Ľaučekovi hovorievať zvykol, ako to   celá Oravská stolica o tebe výprava. Ach, ale Ľauček, Ľauček! Ten ti   musel dať feruľou po prstoch, že si sa, Jonáško, uponížil k starému   kamarátovi v Kubíne zavítať.“
    </tei:p>
    <tei:p>
     Ferenc sám nevedel, čo povedal, nevediac, čo sa v Jonášových   prsiach pri spomenutí Ľaučeka muselo variť. Jonáš na to nevrlé   vyslovil: „Ba netáraj daromné reči; ja neviem, že sa ti to len ešte   chce, ty starý blázon; však už jednou nohou v hrobe stojíš! Ale keď   už raz o Ľaučekovi hovoríš, dobre, to ale, čo sa tejto záležitosti   týka, môžeme len medzi štyrmi očami dokonať.“
    </tei:p>
    <tei:p>
     „Ach, Jonáško môj,“ vypovie posmešne starý Ferenc, „ach, budúže   títo dvaja mladí ľudkovia povďační, keď ich radšej samých necháš a   nebudeš im per longum et latum vypravovať, ako v Dobšinej Ľauček   lepšie znal stilo ciceroniano chrie písať než ty.“
    </tei:p>
    <tei:p>
     Jonášovi to však bolo všetko jedno, čo jeho priateľ teraz hovoril   alebo nie; jemu najviac na tom záležalo, aby synove záležitosti s   Ferencovou dcérou priviedli do poriadku, lebo sa ničoho toľme nebál   ako Ľaučekových bodľavých poznámok, sám nevedel, že sa veci tak   majú.
    </tei:p>
    <tei:p>
     A preto vošli obidvaja, neobzerajúc sa na mladých, dnu do domu i   zvítali sa tam spôsobom dávno už medzi nimi obyčajným.
    </tei:p>
    <tei:p>
     Rozprávali sa spolu o každodenných veciach, o predošlých výjavoch   v živote, o terajších zamotaninách v krajine, až naostatok ich Štefan   s Elenou prišli požiadať k obedu. Príduc do paloty, obzeral sa Ferenc   sem-tam, akoby dakoho hľadal, avšak nenájduc ho, povedal: „A kde je   kňaz? Už nebol päť dní u nás a predsa vie, že je jeho povinnosťou   navštevovať vdovy a siroty a starých ľudí, túžiacich po slovách   spasenia?“
    </tei:p>
    <tei:p>
     „Už je piaty deň,“ odpovie Elena, „čo ho niet doma. Chodí zo dňa   na deň s Lajošom a Rapkom po poľovačkách a ako svet hovorí, schádzajú   sa pri tom i kňazi, i páni.“
    </tei:p>
    <tei:p>
     „Ja nedbám, nech si robia, čo chcú,“ prehovorí na to Ferenc, „však   sa i kňaz zabaviť môže ako každý človek, však mu to nik nezazlie. I   vacovský biskup Štefan Zsennyei anno Domini 1626 die 2. Martii   tancoval prvý s mladuchou Gábora Bethlena Katarínou Brandovou   ručníkový tanec, a nikomu nenapadlo hovoriť o ňom preto niečo zlého;   ale keď naši páni vedia, ako my túžime za tým, aby oni sami tu i tu   požehnali v modlitbe nám i darom božským, ktoré z jeho štedrej ruky   prijímať máme, tu sa nesvedčí, žeby sa týždne za poľovačkami zháňali   a nás hriešne, za živými vodami pravdy prahnúce duše tak považovali,   akoby sme ničím iným neboli, leda prostriedkom na ich výživu.“
    </tei:p>
    <tei:p>
     Ferenc totiž, ako najstaršia a tak najvážnejšia osobnosť   kubíniovskej famílie bol už oddávna zvykol kňaza svojho každý druhý   deň mať u seba a podľa obyčaje v našich zemianskych domoch ho u seba   nielen k obedu, ale spolu zadržiavať i k večeri; ba to ani nebolo   treba, lebo sa to samo sebou rozumelo, aby pán farár svojich   veriacich celý deň až do noci zabával a ako pri obede, tak i pri   večeri modlitbu odriekával. Taký nábožný bol zvyk u nás až do   predposledného pokolenia terajšieho veku. Prišlo teraz teda Ferencovi   čudné, že už od viac dní sa zdalo, akoby kňaz od neho bočil, i   pokrútiac hlavou, naostatok povedal: „Vidím, vidím, že sa u nás dač   kuje a že ani kňazi naši viacej nehľadia na svoje sväté povinnosti;   ale poručeno Bohu! Keď sa kňaz s nami modliť nechce, pomodlime sa my   sami!“
    </tei:p>
    <tei:p>
     A tu odriekal modlitbu sám i utíšiac sa pomaly, zabával svojho   hosťa, pričom mladí v rozhovore vtipnými a veselými nápadmi tak   obveseľovali starcov, že tí ani nevedeli, ako im prešla chvíľa obedu.   Jonáš zabudol i na Ľaučeka, i na príčinu svojho príchodu do Kubína a   len naostatok preriekol: „Ach, akože mi je dobre!“ Vstanúc však od   stola, prevravel Ferenc: „Bene, optime, Jonáško! Ludemus chartifolia   et bibemus adhuc mediam vini, ja veru o pive nič vedieť nechcem, lebo   len víno laetificat cor hominis, alebo ako to velice dobre aevo medio   hovorievali hominis. Keby si ty však teraz dač podobné Ľaučekovi   povedal, viem iste, že bys‘ dostal po prstoch feruľou, až by ti   očerneli a zašpeli, že by to až do tretieho domu bolo počuť.“
    </tei:p>
    <tei:p>
     Ferenc bol tiež dobrej vôle i žartoval s priateľom tak po   kamarátsky, ako čo by boli obidvaja ešte dvadsaťroční šuhajci,   nemysliac ani na to, že je pre starcov najlepšia zábava, keď sa môžu   podľa starých navyklostí prekárať; ale tu nevinné narážanie na   Jonášove slová známe v celom vidieku zapríčinilo práve odporný   výsledok. Jonáš sa strhol, čelo sa mu zhŕždilo, vstal, vystrel sa,   keby to len možné bývalo, ako sviečka, i povedal: „Dobre, Ferko,   dobre, skoro by som bol už zabudol, o čom sa vlastne pozhovárať máme,   tak nás, hľa, deti naše svojimi ustavičnými pletkami nám samým   odcudzili.“
    </tei:p>
    <tei:p>
     „No nechaj ich,“ odvetí na to Ferenc, „i ty bys‘ nebol v ich veku   lepší; teraz sú ti to, pravda, všetko pletky, lebo ťa už viac na   svete nič nezaujíma a neobveselí, len samé zvyklosti, vari ešte to,   keď si pomyslíš, ako to v Dobšinej bývalo, keď si tam najchýrnejším   študentom býval.“
    </tei:p>
    <tei:p>
     „Daj teraz, Ferko, pokoj! Mne je vskutku nie do žartu.“ I odišli   do druhej izby, kde však Jonáš zaraz v pretrhnutom rozhovore   pokračoval: „Ferencko! Ty sa o týchto dvoch mladých ľudí, myslím,   práve tak staráš ako ja.“
    </tei:p>
    <tei:p>
     „Nuž pravda,“ odvetí Ferenc, „však sú si už od malička jeden pre   druhého vychovávaní a ako myslím, jeden od druhého ani teraz veľmi   nebočí.“
    </tei:p>
    <tei:p>
     „Práve preto, Ferencko, by sme už s nimi mali konečne poriadky   porobiť a žiadosť moja by bola, aby sme za desať dní svadbu držali,   lebo svet hovorí o tom všelijaké veci a dobre je to, keď sa o teba   nikto nestará, len ty sám.“
    </tei:p>
    <tei:p>
     „Aha, vidím akýs‘ ty starý praktikus,“ pretrhne ho v reči Ferenc,   „dobre teda, Jonáško! Urobme všetkému koniec.“
    </tei:p>
    <tei:p>
     „Ale čím skorej, Ferko, čím skorej, lebo ja dlho čakať nejdem, ani   nebudem.“
    </tei:p>
    <tei:p>
     „Dobre, Jonáško, dobre, keď sa ti páči, hoc dnes, bo by sa ti za   to mladí ľudkovia len poďakovali; ale brata Eleka niet doma, šiel na   Lietavu alebo do Bytče za hlavným išpánom, a kňaz sa túla po   poľovačkách, tak ti veru pomôcť nemôžem, a vieš, že také záležitosti   sa nemôžu vykonať, akoby bičom pľasol.“
    </tei:p>
    <tei:p>
     Jonáš sa teda troška uspokojil i zasadol pri stole so svojím   priateľom, rozprávajúc o veciach krajinských, o insurekciách a -   rozumie sa samo sebou - najviac o pánoch Thurzovcoch, bývalých   dynastoch, až naostatok znova vrátil besedovanie na svoju   záležitosť.
    </tei:p>
    <tei:p>
     „Teda,“ prerečie, „zostaneme pri tom, že za desať dní budeme   sláviť svadbu?“
    </tei:p>
    <tei:p>
     „Budeme.“
    </tei:p>
    <tei:p>
     „Et quot mohi dabis cum filia popluhones?“
    </tei:p>
    <tei:p>
     „Ale hybaj mi, ty starý hriešnik,“ prevraví dôverným hlasom   Ferenc, „už z teba starého Adama nikto nevyženie. Len vždy a všade   rozmnožovanie majetku! Ale u mňa si zuby vylámeš, braček. Nuž teda   nec unicum quidem. Ja viem, žes‘ boháč, ale preto som tvojmu synkovi   moje dievča nevychovával, a keď to nebolo zo starého kamarátstva,   nech si už potom hovorí, kto čo chce. Vidíš, Jonáško! Keď mi na mojej   dcére dač záleží, tak mi záleží tiež mnoho na našej starouhorskej   famílii. Ja som sa rozdelil s bratom Elekom v otcovskom majetku a rád   by som bol, keby sa roztrhané čiastky zas mohli spojiť, žeby   kubíniovské meno tak znovu do chýru prišlo. Ja ti teda neodstúpim ani   jednu brázdu, Lajoš je a bude mojím nápadníkom. Keď si však žiadam,   aby moje dieťa s tvojím synom na večné veky bolo spojené, tak sa   nazdávam, že sa pritom mojej famílii nič neuštrbí, a predsa i u   potomkov našich až do piateho pokolenia bude spomínané naše staré   kamarátstvo.“
    </tei:p>
    <tei:p>
     Jonáš zamĺkol a prestal od svojich, či už žartovne a či naozaj len   tak, aby to tak bolo, vypovedaných slov, a súc vždy obozretný človek,   zvrátil reč zas na hlavný predmet svojej návštevy.
    </tei:p>
    <tei:p>
     „Nuž teda, nech je, ako chce! Jednať sa nebudeme; ostatne dobre   vieš, že ti dcéra nepríde do takého domu, kde by sa vari nemala ani   čím ohriať. Teraz len musíme určiť, kedy sa to má stať.“
    </tei:p>
    <tei:p>
     „Keď sa vráti domov Elek,“ odvetí Ferenc, „prípravy nepotrebujeme   nijaké, veď sme si krem toho k tomu už od detinských čias jedináčikov   našich pripravovali. Ale predsa musíme to i našim mladúchom povedať.“   I vstal a s vážnou tvárou, vážnym hlasom zavolal dnu Štefana a   Elenu.
    </tei:p>
    <tei:p>
     Prišli i začali sa obtáčať obyčajným žartovným spôsobom okolo   svojich otcov; Ferenc však teraz tomu nechcel rozumieť i vstanúc zo   stolice, začal hovoriť: „Dietky naše! Jeho milosť pán Jonáš Revický   dolieha na to, aby sa vôľa naša z ohľadu na vás konečne vyplnila. My   sme vás od malička jedného pre druhého vychovávali a pánboh sám   vyslyšal naše prosby, bo ako vidíme už od viacej časov, detinská   náklonnosť prešla u vás v obapolnú lásku, ktorú sám pánboh láskavou   pravicou svojou len požehnávať bude, keď pred jeho obličajom si večnú   vernosť prisľúbite. Buďte teda, deti moje, prichystané už v tieto dni   ku kroku pre celý váš život smerodajnému. My vás obidvaja žehnáme a   na tom je dosť, lebo matky viac nemáte; len znajte to, že požehnanie   otcovo i materino blahoslavenstvo deťom prináša.“
    </tei:p>
    <tei:p>
     Hoci tento slávnostný predhovor i Štefana i Elenu veľmi prekvapil,   lebo sa o niečom podobnom ani nenazdali, predsa vidiac a počujúc, o   čom sa tu koná, pokľakli obidvaja, starci im položili ruky na hlavy,   vyriekli slová a požehnanie trasľavým hlasom, až sa skoro rozplakali,   i mlčali s úženým dychom, pozerajúc na zdarné, pekné deti bozkávajúce   im ruky.
    </tei:p>
    <tei:p>
     „Žehnaj vás Boh, dietky moje,“ prerečie Jonáš tiež, „ako my vás   žehnáme, a daj vám dar Ducha svätého, rozumu dobrého, zdravia,   šťastia a svojho požehnania.“
    </tei:p>
    <tei:p>
     Nikdy hádam v živote Jonášovi srdce tak radosťou neklepalo, ako   keď sa po tom výjave uberal domov; ale nie tak synovo šťastie, nie   tak výsledok dnešnej návštevy, nie tak jeho domácnosť ho teraz   rozohrievali, ako radšej vedomie svojho víťazstva nad domine   Ľaučekom, lebo to už raz je v ľudskej prirodzenosti, že skoro jeden   každý z nás túži za tým, aby svojmu priateľskému odporníkovi mohol   zrejme na dlani preukázať, ako on, postaviac sa proti nemu, nemal   pravdu. Jonášovo oko blýskalo pod okuliarmi, hlavu pohadzoval dohora   a rukami rozhadzoval pri myšlienke, ako to bude, keď príduc do   Revišného, zaklope na Ľaučekovo okno a mu zavolá: ,Tu lurco, tu   nequam homo! Však som ti povedal, že z našich detí dač byť musí.‘
    </tei:p>
   </tei:div>
   <tei:div type="chapter">
    <tei:head>
     IV
    </tei:head>
    <tei:p>
     Jonáš na spiatočnej ceste do Revišného sa toľme pohrúžil do   myšlienok, že skoro zabudol na svoje domáce záležitosti. Predmetom   jeho myšlienok bol Ľauček, respektíve slová víťazstva, ktorými ho   zamýšľal zahanbiť. Kým sa to stalo a kým Jonáš, príduc do dediny   svojich otcov, Ľaučekovi kázeň vyčítal, za ten čas zapadajúce slnko   nebeské medzi Zázrivou a Párnicou ožiarovalo svojím leskom nám   doteraz ešte neznáme osoby.
    </tei:p>
    <tei:p>
     Na koni z dobrého plemena niesol sa od Zázrivej pomaly a obozretne   muž vysokej postavy, obzerajúc sa skúmavým okom na hory, stráne a   doliny ležiace po oboch stranách, akoby v nich hľadal starých známych   a pritom prebúdzal už zabudnuté rozpomienky. Často zastal i vztýčil   sa na bujarom koni pohrúžený do myšlienok. Na hlave mal železný   ligotajúci sa šišak, na prsiach, ale i na chrbte tiež lesknúce sa   oceľové kyrasy, na boku širokú dlhú rovnú šabľu; na nohách mal úzke   kožené nohavice, ktorých spodnú časť prikrývali vysoké, až vyše   kolien čiahajúce čižmy, opatrené dlhými ostrohami pritiahnutými   remienkom, na rukách mal žlté, až po lakeť čiahajúce kožené rukavice.   Z celej jeho postavy i zo zovňajška bolo vidieť, že je vojak z   cisárskej armády.
    </tei:p>
    <tei:p>
     Asi tritisíc krokov za ním bolo vidieť malý húfok uhorským oblekom   zaodetých, ale tiež ozbrojených mužov, pohybujúcich sa v živom   rozhovore na svojich koníkoch. Na ich čele jazdil muž prostredného   veku, otáčajúci sa i napravo, i naľavo k dvom spoločníkom, ktorí sa s   ním, hoci zostávali za ním vždy o krok alebo dva - z čoho bolo   vidieť, že sa len s úctou a pokorou k nemu zbližujú -, dôverne   zhovárali a od neho s napnutosťou očakávali odpovede na predložené   otázky. Dvaja zasa išli vo vzdialenosti niekoľkých krokov za nimi,   besedujúc medzi sebou bez toho, že by sa boli starali o rozhovory   jazdiacich vpredu; boli to iste sluhovia.
    </tei:p>
    <tei:p>
     „No, páni,“ pretrhne rozhovor náčelník jazdcov, „kto to môže asi   byť, čo tak pomaly kráča pred nami, akoby sa mu nechcelo?“
    </tei:p>
    <tei:p>
     Odpovie ten sprava: „Mne sa vidí, pán viceišpán, akoby to bol   vojak z cisárskeho vojska, a to z konníctva, bo slnce odráža svoje   svetlo od jeho kyrasu.“
    </tei:p>
    <tei:p>
     „Ja by som zas rád vedel,“ prehovorí na to ten zľava, „čo podobní   ľudia u nás na Orave vlastne chcú, vediac, že my ich tu   nepotrebujeme.“
    </tei:p>
    <tei:p>
     „Nič to nerobí, bračekovci,“ odvetí sprievodca, „teraz nám záleží   len na tom, aby sme zvedeli, kto je, odkiaľ prichádza a čo u nás   zamýšľa. Tak popchnite kone, žeby sme ho čím skôr dohonili a   vyzvedeli jeho úmysly, bo dnes už mnoho času nemáme, a tí ľudia   zriedka vychádzajú von s farbou. Poďme, poďme a skoro sme pri ňom,   lebo je hádam už cestou unavený, alebo premýšľa o záležitostiach,   ktoré nám vari skôr vyzradí, keď si nebude môcť prv premyslieť a   rozvážiť, čo má neznámym ľudom odpovedať.“
    </tei:p>
    <tei:p>
     Ako povedal, tak sa stalo; húfok sa rezkejšie pohol a za krátky   čas začal doháňať osamoteného jazdca. Ten však, keď začul zďaleka   hrmot konských kopýt a odmeral v mysli a z dávnej jazdeckej   skúsenosti ich rýchlosť, prestal pásť svoje oči po krásnom výjave   prírody, zvrátil myšlienky z doterajšieho vyzývania starých spomienok   na dôležitejšie preňho okolnosti okamihu i obzrel sa nazad. Keď   zazrel za sebou už skoro doháňajúcich ho jazdcov, zastal a obrátiac   sa k nim, prehovoril: „Teší ma, páni moji, že mi šťastie prinieslo   sprievodcov v tejto pustej krajine, ktorí iste budú takí dobrí a   ukážu mi cestu ďalej, kde by pocestný i prítulok, i nocľah nájsť   mohol.“
    </tei:p>
    <tei:p>
     „Ba my sme z našej strany šťastní,“ odvetí náčelník prišlého   húfiku, „že môžeme v spolku, ako sa nám vidí, vojenského oficiera pár   okamihov stráviť a sa ho spolu spýtať, či by hádam nebol naklonený   medzi nami za tú krátku chvíľu, kým prídeme do Párnice, sa zabaviť,   bo nám je vždy každý milý a vítaný, kto, prichádzajúc z cudziny,   svojím slovom nás obživiť a nám povedať môže, čo sa v šírom svete   deje.“
    </tei:p>
    <tei:p>
     „Z rečí vašich pozorujem, pán môj,“ odpovie vojak, „že ste zeman,   a to z dobrej famílie, čo mi je tým milšie, čím väčšmi si želám   oboznámiť sa s pánmi tejto stolice. Ale prosím vás, ste tiež z   Oravy?“
    </tei:p>
    <tei:p>
     „Áno, sme,“ bola odpoveď.
    </tei:p>
    <tei:p>
     „No, neočakával som,“ pokračuje vojak, „že ešte pred západom slnca   bude mi dožičené zísť sa s oravskými pánmi a ich poprosiť, aby mi,   dávnemu Oravcovi, pozvolili priblížiť sa im a láskaví boli ukázať mi   cestu k najbližšiemu zemianskemu domu, kde by som mohol nocľah nájsť,   a prívetivé prijatie očakávať mohol. Ale, páni moji, prosím vás, s   kým mám šťastie?“
    </tei:p>
    <tei:p>
     „Odpusťte, pán môj!“ odvetí predtým hovor vedúci pán, „že ani u   nás nie je obyčaj pri prvom zídení sa s neznámymi na cestách medzi   horami udávať genealógiu svojej famílie, a myslím, že na nás Oravcoch   tiež mnoho nezáleží, keď už len Matiáš kráľ, tehdajší pán Oravy   zámku, poslavší na dosmrtné väzenie Petra Adoriana, svojho kancelára   a kaločského arcibiskupa roku 1484 na Oravský zámok, povedal: ,Árva,   fuisti, Petre, árva eris et in Árva morieris. Preto aj my   oravskí zemania mnoho na naše mená nedržíme.“
    </tei:p>
    <tei:p>
     „Práve preto, pán môj,“ ozve sa vojak, „že tak skromne a bez   nárokov hovoríte, je mi zídenie sa s vami zaujímavejšie, bo viem, že   sa tu každý šiflikár majúci len jednu brázdu rád vystatuje, z akého   rodu on pochádza. Aby ste ale nemysleli, že ja z mojej strany   útlocitnosť vašu neviem oceniť; vyznávam vám, že som tiež zeman   uhorský a možno som hádam s vami i spriatelený, lebo sa u nás v   Uhorskej krajine pokrvnosť až do desiateho pokolenia ráta a beda   zemanovi, ktorý by sa opovážil krv svoju zaznávať a ňou hádam i   opovrhovať, a čo by to priateľstvo len také bolo ako v tom porekadle,   že dotkla sa žihľava plota. Aspoň mi to tak moja mať, vyčitúvajúc   naše rodinné zväzky, na prstoch i sto ráz vykladala.“
    </tei:p>
    <tei:p>
     „Ej, ej, pán môj,“ prevraví sprievodca, „ako vidím, i vy sa   vyznáte v našich pomeroch. Každý zeman je bratom druhého zemana, a to   preto, že nik z nás ani len vedieť nemôže, s kým je po otcoch alebo   po matkách spokrvnený až do desiateho stupňa, keď si jednotlivé   famílie genealógiu vždy nenaznačujú, ako sa to najviac stáva. Keby   ste ale mysleli, pán môj, že by ste s nami hádam spokrvnený byť mohli   a keď sa sami dávnym Oravcom nazývať ráčite, tak vás o meno vaše   prosíme; potom už vediac beztak od viacej rokov, kto slúži vo vojsku   od našej stolice - to pokrvenstvo vyskúmame.“
    </tei:p>
    <tei:p>
     „Ak sa vám tým poslúži, páni moji,“ pokloniac sa vyrečie vojak,   „tak poviem i svoje meno, hoci neviem, či vám bude známe. Ja som   Mikuláš Michna z Bysterca; kapitán cisárskeho vojska.“
    </tei:p>
    <tei:p>
     Len čo sa pán Mikuláš Michna z Bysterca pomenoval kapitánom   cisárskeho vojska, tu začali príchodiaci páni jeden na druhého   pozerať a hlavami krútiť, až jeden z nich povedal: „Nie, pán kapitán,   keď mám česť vás takto pomenovať, nie; my na Orave nepoznáme nijakého   Mikuláša Michnu, čo by z vidieka nášho pochádzal a čo by bol kedysi   vojakom býval.“
    </tei:p>
    <tei:p>
     „Nerobte si, páni moji, prosím, z toho nič,“ odpovie kapitán, „ja   vám to hneď vysvetlím, a uvidíte, že vo mne hádam starého známeho   nájdete. To je všetko veľmi ľahké. Môj otec Eliáš Michna sa zúčastnil   na viacerých pohyboch krajinských, ktoré potom za velezradu držané   boli, a tak chtiac-nechtiac musel zutekať z Oravy, založiac tu   majetok svoj dákemusi známemu a starému vraj priateľovi, i zakúpil sa   niže Fiľakova znovu, čo mu tým ľahšie bolo, že sa pod Turkom tak   veľmi na dedovizeň nehľadelo ako u vás a každý si mohol kupovať alebo   predávať statky podľa vôle, len čo muhlar hadžet vyslovil. Mali sme   sa tam dobre, bo nám majetok vždy väčšmi vzrastal, takže sme nielen v   demate našom, ale skoro v celom okolí za najváženejších ľudí   považovaní boli.“
    </tei:p>
    <tei:p>
     „Nuž ale, akože ste sa k cisárskej armáde dostali, pán kapitán?“   spytuje sa náčelník. „Myslím, že keď sa vám dobre vodilo, nemali ste   príčinu opúšťať kraj, v ktorom ste sa tak dobre cítili.“
    </tei:p>
    <tei:p>
     „Pravda je to úplná. Starý baša fiľakovský dal si mnoho záležať na   tom, aby ma pre seba získal, i chcel ma naskutku bimbašom bez   predbežnej vojenskej služby urobiť, ak by som bol chcel prestúpiť na   jeho vieru, čo by som ja bol bezpochyby i urobil a teraz hádam sám vo   Fiľakove bašoval, alebo v Nových Zámkoch, alebo až hen v Budíne   vezíroval, keby ma moja mladá žena i plačom, i hrozbami, že mi i so   synáčikom k rodičom utečie a že ma až do smrti preklínať bude, od   toho nebola odviedla. Ja som sa potom u bašu vychovával, ako som   vedel; keď som mu však povedal, že po turecky neviem, nuž sa zasmial   a ukázal sám na seba, že sa stal agom, begom a naostatok i bašom,   hoci sa v tureckej reči neveľmi vyzná. Starký bol z Bosny a tak so   mnou ináčej nakladal, ako by to bol iný urobil, keď som mu už tak z   polovice bol sľúbil. Ale skoro umrel a na jeho miesto prišiel iný,   ktorý si z toho nič nerobil, že nás ľudia jeho utláčali, až naostatok   prišiel raz sám ku mne i začne si rozkazovať ako doma, až uhliadnuc   moju ženu, rozkázal, aby ma hneď vradili do vojska, čo sa i stalo.   Vodili ma potom sem-tam po krajine, až príduc o rok domov, našiel som   dom spustošený, ktorý vraj žena moja vlastnou rukou zapálila a sa v   ňom pochovala, keď ju prichádzali zabtie pre bašu odvádzať; o synovi   som sa nič istého dozvedieť nemohol, len ľudia hovorili, že ho Turci   so sebou odviedli. I zatemnilo sa mi v očiach, i stislo mi to srdce,   až puknúť malo, i chcel som sa pomstiť, ale nechtiac celé okolie do   nebezpečia a záhuby uvrhnúť, utekal som bočnými cestami nocou o hlade   a smäde do krajov kresťanských a nájduc v zemianskych domoch za   krátky čas prítulok, pokým sa v tridsaťročnej vojne začalo Uhorsko a   Sedmohradsko znovu hýbať v prospech Švédov. Ja som nič nemohol   stratiť, nič nemajúc, keď som sa k vojsku uhorskému pridal a zažíval   som mnoho úcty od našich, bo sa im veľmi dobre zišli moje, hoc len   jednoročné vojenské, u Turka nadobudnuté známosti. Keď sa ale Uhri s   cisárom pokonali alebo spolu i od neho premožení boli, tu som vstúpil   do švédskej služby, aby som svet troška poznať mohol.“
    </tei:p>
    <tei:p>
     Rozprávka táto začínala pocestných zemanov zaujímať a obzvlášť   dvaja mladší sa bližšie tisli k neznámemu, zvedaví počuť, čo hľadá na   Orave a čo sa s ním potom stalo, keď sa zúčastnil na ďalších, vtedy   celou Európou tak dlho otriasajúcich vojnách. Ozval sa teda jeden z   mladých pánov: „Milo nám, pán kapitán, počúvať vás, ale milšie by nám   bolo, keby ste nám ráčili povedať, ako sa stalo, že vás teraz   spatrujeme v obleku cisárskej jazdy?“
    </tei:p>
    <tei:p>
     „Nič dobré pri tom nepočujete,“ odvetí cudzinec, „a hádam neviete,   že v týchto časoch vojak z remesla tomu pánovi slúži, u ktorého   väčšie výhody nachádza. Tak som sa teda pridal ku Švédom vediac, ako   sú páni naši v Uhrách nestáli, vediac, ako po bitke na Bielej hore,   9. novembra 1620 sa udavšej, najlepší bojovníci Serényi, Pálffy,   Bosniak a Széchy od Bethlena odstúpili a tak všetky naše nádeje   zničili, takže Ferdinand zo svojej strany tiež zničil uzavretia i   prešporského, i bystrického snemu, ako i voľbu Bethlena za kráľa od   10. decembra 1620. To som, pravda, len počul, ale mrzelo ma to, že   naši páni hneď dač chcú a hneď nechcú, i spomínajúc si na svoju ženu,   čo ma od dobrovoľnej tureckej služby oslobodila, pomyslel som si, že   bude lepšie, keď jej ku pamiatke budem slúžiť tej veci i bez   uhorských pánov, ktorej ona tak veľmi bola oddaná. Tu som pochodil   skoro pol Európy; Wrangel, Torstenson, Baner ma používali v bitkách i   pri obliehaniach miest a šturmoch na hradby i na šiance tak často, že   som sám nevedel, či to mám považovať za zvláštne vyznačenie, a či za   čo. I neraz sme nabili i Piccolominiho i Gallasa a len Wallenstein   nám dal vždy toľko práce, že sme si museli dávať pozor, kedykoľvek to   s ním prišlo ku zrážke. Keď však vojna len neprestávala a nás sem-tam   po celom svete šutrúvali, takže si dnes bol v Čechách a zajtra už v   Dánsku, dnes na francúzskych hraniciach a zajtra hen tak dakde pri   nemeckom a Baltickom mori, nuž sa mi taký život pomaly začínal   zunúvať. Pravda je, že som pritom nadobudol vo vojenskom remesle   mnohé vzácne skúsenosti, ale pritom okrem slávy nič, ani halienka, a   namáhania moje patrili predsa len vždy cudziemu. Keď sme daktoré   mesto vzali šturmom, tu ti nikam k dačomu prísť, bo tam nakladali   Švédi s obyvateľstvom tak, že ho nechali v pokoji, ale pritom mu také   dane nakladali, že v meste ani jeden toliarik nemohol zostať. Z   týchto daní nám potom vyplácali zaostalý žold, takže sme mohli byť   radi, keď sme si sami len to vydobyli, čo sme si už dávno boli   zaslúžili. Ja som si teda pomyslel: Chlape, tys’ už v pokročilejšom   veku, čo bude z teba na starosť, keď ťa viacej nebudú môcť   potrebovať? Zvýšiť tu beztoho nemôžeš nič, a preto choď ta, kde ti   budú dávať viacej a kde si krem toho i na vlastnú ruku dač môžeš   usporiť. K tomu bolo švédske víťazstvo také neisté, že som túžil   zblížiť sa ku Uhorskej krajine, odkiaľ som pochádzal. Keď je človek   tak dlho vojak ako ja, tak mu každá horlivosť vyšumí, a nech sa vojny   vcelku zo zásady vedú, tak jednotlivec v nich sa zúčastnivší nič z   toho nemá, ak nie osobné povýšenie alebo i hmotnú odmenu svojej   služby. Tak som teda zanechal Švédov a, páni moji, čudujte sa, že som   službu hľadal už u štvrtého vojska, bo to teraz nič nové na svete,   vojak hľadá tam šťastie, kde mu ono kynie, a bojovať či tam, či tam   naostatok. Tak som prešiel do služby k Wallensteinovi i môžem   povedať, že som tu tiež toľko práce našiel ako u Švéda, bo vodca náš   bol veľmi činný a nikdy nezaháľal. K tomu ale prišli i iné výhody.   Pravda je, že nám Nemec neplatil tak poriadne ako Švéd, i menej toho   bolo; ale zato, keď sme niekde nepriateľské mesto vydobyli, bolo nám   povolené brať, čo sme našli, a tam sme ani veľmi na vyplácanie   reštancií nedoliehali. Švédi sa nazdávali, že udržaním vojenskej   disciplíny musia zvíťaziť, Wallenstein zas, práve ako predtým   Pappenheim a Tilly, hľadel svoje nevyplatené vojsko oduševňovať   nádejou na dobrý a výdatný rabunok, takže nebolo vojačika, čo by sa   nebol potom vystavoval najväčšiemu ohňu. Tak, hľa, i ja, hoc som   nebol i dobre i poriadne platený, som si nazbieral značnejšiu   sumičku, i pomyslel som si, že by už čas bol dať naveky vale   vojenstvu, bo mi fúzy zošediveli a hlava zostala spolovice holá;   nevediac však, kam sa obrátiť, zostal som i naďalej pri milom sa mi   stavšom vojenskom remesle. Od roku 1648 nastúpil však pokoj a ja som   už tak privykol na neustálu činnosť, že sa mi za bitkami a vojnami   začalo čnieť; keď však týchto viac ani dlhý čas byť nemohlo, tak som   premýšľal, či by nebolo dobre ísť do Fiľakova a tam požadovať od bašu   nazad svoj vlastný majetok; ale pomysliac si, že Turci držia s   Rákóczim a ja slúžim cisárovi, odstal som od predsavzatia. Zišlo mi   potom na myseľ, že by bolo dobre postarať sa o výmenu starootcovského   úreku na Orave, keď som ho vstave kedykoľvek vyplatiť, ale tu ma zas   začali trápiť pochybnosti, lebo som nemal záložný list, ba ani ho   nikdy nevidel. Nechal som teda tak svoj úmysel. Odrazu však počujem,   že vraj poručík Michna, bývalý turecký janičiar, slúži v kóre   generála Sporcka (ja som slúžil v Suchesovom) a že sa odvahou svojou   tak vyznačuje, ako nik z jeho rovni. A tu mi svitlo v hlave. Možno to   tvoj vlastný syn, i zatmelo sa mi pred očami i ziskrilo sa pri tejto   myšlienke, i nemal som viacej pokoja. Vtom sa prihodilo, že som   prišiel do zvady s mojimi kamarátmi, ba i so samým plukovníkom. Ako   každý uhorský zeman bol som i ja náruživý poľovník, a súc skoro celý   svoj život vojakom, naučil som sa tam mieriť z pušky, že ma všetci   dôstojníci pri tom obdivovali, bo som nikdy neminul cieľ. I pozval   nás raz plukovník na poľovačku i strieľali sme na zajace. Odrazu beží   zajačik cvalom cez pole, chtiac utiecť so životom, vtom sa ale spustí   naň veličizná kaňa i chce ho so sebou odniesť. Tu počuť výstrel,   zajac sa prekobŕcol a kaňa odletela. Mladému poručíkovi, ranu tú   zadavšiemu, som povedal, že mal najprv zastreliť kaňu a len potom   zajaca, bo že nie pekne potlačovať slabšieho a násilníka prepúšťať;   on mi odpovedal, že on vyšiel na zajace, ale nie na kane. Prípad ten   to sa potom rozniesol v celom pluku až po plukovníka a tu si začalo,   možno zo závisti pre istotu mojich výstrelov, celé dôstojníctvo   posmechy zo mňa vystrájať. Šli sme zas na poľovačku: strelil som raz,   chybil som, druhý raz, chybil som, tretí raz, chybil som a tu povstal   chichot a gratulácie na moje strelectvo. Ja som obyčajne vždy pušku   nabok odkladal, nabíjajúc ju, a rozprával som sa s obtáčajúcimi ma   kamarátmi; keď mi však po tretí raz posmešné gratulácie prinášali,   zhákol som sa, i pri ďalšej poľovačke vytiahnem nábitok i vidím, že   mi dakto guľu vytiahol. Teraz som len zbadal, prečo tie posmešky, a   nabil som znovu. Zveri ale bolo málo, i letel plukovníkov obľúbený   pes rovinou a plukovník ku mne sa priblíživší, bezpochyby vediac, aké   kúsky so mnou dôstojníci predtým vystrájali, povie úsmešne: ,No,   namierte, pán kapitán, aspoň na toho jedného, bo ináčej je v   regimente po vašej streleckej sláve.‘ Namieril som, výstrel padol a   pes sa váľal, zavýjajúc po zemi. Náš plukovník, vidiac predtým i sto   mužov svojho pluku v bitke razom padnuvších, bol rovný skale,   nemeniac svoju tvár ani vtedy, keď do nej hromy bijú, a vyvolával   pozostalým vždy len srdnatejšie: ,Napred, napred!‘ i nerobil si nič   zo straty ľudských životov, lebo ani sám svoj nikdy nešanoval; teraz   však, zazrúc svojho obľúbeného psa v posledných zvízaľoch, obledol,   zatriasol sa, zagánil na mňa i opytujúcim sa k nám prišlým   dôstojníkom, čo sa stalo, povedal síce trasľavým, ale takým   uštipačne-zlostným tónom, že sa mi až duša v tele zatriasla: ,Nič,   páni, nič, len že uhorský pes zabil anglického psa.‘ Ja som bol síce   od mladosti zvyknutý vojenskej podriadenosti a tak som ani nebol   vstave bezočivo vystúpiť oproti svojmu predstavenému, ale vzdor tomu   predsa sa vzbúrila vo mne uhorská a starozemianska krv i povedal som   mu celkom pokojne: ,Keď sa vám páči, pán plukovník, nazývať uhorského   zemana psom, nesmiem nič mať proti tomu, pokiaľ som vaším   podriadeným, ale viem pritom, že to ani jeden uhorský zeman nestrpí a   že súčasne každému cisárskemu dôstojníkovi slobodno podľa ľúbosti   opustiť službu, kedy chce a ako chce. Tak do rúk vašich skladám   cisársku službu tu na tomto mieste.‘ Plukovník povolil to, o čo som   žiadal. Ja som poslal usporený majetok grófovi Štefanovi Thökölymu na   Orave a príduc potom ku generálovi Sporckovi, spytoval som sa na   poručíka Michnu. Sporck síce potriasol hlavou, keď som rozprával o   príčine svojho vystúpenia z cisárskeho vojska, však ho celý svet   pozná, že je najväčší grobian, pri otázke o poručíkovi Michnovi   povedal mi: ,Ďalej, ďalej, marš!‘ Nie je síce taký zlý, ako sa zdá,   povedali mi druhí dôstojníci, ale nemá rád, keď mu kto chce nazrieť   do hry. I vyzvedel som, že Michnu poslal niekam do Horných Uhier,   nepovediac o tom nikomu ani slovo a nikto sa neopovážil ho ani   zďaleka na to spytovať, bo jeho vojsko vždy bolo naučené na najlepšie   výsledky jeho nariadení. Čo som mal teda robiť? Vybral som sa do   Horných Uhier, a to najprv na Oravu oznámiť pánu grófovi Thökölymu,   že som tu, potom sa opýtať na záležitosti môjho úreku a naostatok v   tej nádeji, že by som sa hádam dač tu mohol dozvedieť o poručíkovi   Michnovi, bo pre tie slová janičiar a Michna‘ viacej spávať   nemôžem.“
    </tei:p>
    <tei:p>
     „A teraz, páni moji,“ pokračuje a súčasne dokončieva svoju reč   kapitán Michna, „odpustite, že som sa vám stal zdĺhavým i že som vo   vojenskej prostote vyrozprával, kto som, čo som, i ako sa mi posiaľ   na svete vodilo. Ja sa vás nespytujem, kto ste a čo ste, bo viem, že   moje slová nikto prekrútiť nemôže a moje dobrodružstvá nikomu   nezaškodia. Prosím vás len, keď nás už prípadok takto spolu zviedol,   aby ste mi nezazlili, že sa k vám pripojujem s prosbou, žeby ste ma   do Párnice k Párnickým alebo do Bysterca k Michnovcom alebo Medveckým   odprevadili.“
    </tei:p>
    <tei:p>
     Celé držanie húfku pomaly utíchlo; zvedavosť prestala a vojenská   prostota doteraz rozprávajúceho kapitána tak zaujala mysle   pocestných, že sami sa nevoľky zahrúžili do spytovania ľudských   osudov, len čo prestala zvedavosť. Dvaja mladíci si mysleli, že sa   čosi podobné hockedy môže stať i s nimi, starší sprevádzajúci pán   však, hádam už za dlhšie roky svojho života, ako to hovoríme, hádam   na vulkáne alebo na uhľoch, nezdal sa tak skoro presvedčený o   pravdivosti všetkých slov nového známeho. Zastavil sa však pri   všetkom tom veľmi a zdalo sa, akoby premýšľal o tom, čo má začať.   Prozreteľnosti nikdy nezbýva. Potom však celkom priateľským hlasom   povie:
    </tei:p>
    <tei:p>
     „Teší nás, pán kapitán, že vás na Orave môžeme vítať ako starého,   zo stolice pochádzajúceho priateľa, a to tým väčšmi, že nám musí byť   každý vo vojenstve zbehlý človek vzácny, ktorý sa k nám dobrovoľne   priznáva, takže by sme si len želať mohli, by podobní mužovia, súc   Oravci, spolu s Oravou žiť chceli, a to s úmyslami Oravy.“
    </tei:p>
    <tei:p>
     „A tieto sú?“
    </tei:p>
    <tei:p>
     „Odpustite, pán kapitán Michna,“ odvetí sprievodca, „ako vy ste   bez obalov o svojich vlastných záležitostiach hovorili, taktiež i mne   prísluší vám povedať, čo je terajšie zmýšľanie Oravskej stolice. My   sme sa nikdy neobzerali za slávou sveta, ale pritom naše zemianske   srdce nedovolilo nestarať sa o šťastie krajiny. Teraz teda, keď k nám   prichádza brat vo vojenstve skúsený, želáme si, aby on vedomosti   svoje nám a vlasti uhorskej obetoval, ako my to robíme vo svojom   spôsobe zo strany našej, i aby stal do služby vojenskej vo zmysle   oravskom.“
    </tei:p>
    <tei:p>
     „Pán môj! Ja, čo hovoríte, nerozumiem,“ odpovedá Michna, „ale   domyslieť si pritom môžem, že to dač iné byť musí, ako moja   doterajšia pôsobilosť, bo by ináčej moje vojenské rúcho a zbroj vám   vítané byť museli.“
    </tei:p>
    <tei:p>
     „Tak je, pán kapitán,“ odvetí sprievodca, „ani vaše rúcho, ani   vaša zbroj nám nemôžu byť milé, a vy z vašej strany iste odpustíte,   keď Orava z najďalšieho severu pozerá tam dolu na Sedmohrady.“
    </tei:p>
    <tei:p>
     „No už teraz začínam chápať, kam sa vy Oravci chýlite. Mne je nič   po tom, lebo mne je slúžiť vo vojsku kdekoľvek, keď je to len s   výhodami spojené, čo sa mi však teraz po vestfálskom pokoji   pravdepodobné nevidí, bo svet zunovaný tridsaťročným trmácaním túži   po pokoji a vaša Orava iste nebude vstave svet do novej vojny   hodiť.“
    </tei:p>
    <tei:p>
     „Orava nie, to máte pravdu, ale Uhorská krajina. Švédi sú   zoslabení, ale cisár tiež, a každý si želá pokoj, či ale Uhorská a   Sedmohrady tiež, to je druhá otázka. Mne sa všetko tak vidí, že od   mnoho rokov naša stránka len preto ustavičné pokoje uzavierala, aby   jej odporník tým viacej vykrvácal, pokiaľ poriadok na nás príde, kde   potom súčet medzi sebou uzavrieme. Teraz zomrel Jur I. Rákóczi a na   jeho miesto nastúpil Jur II., i myslím, že to pri pokoji zas len dlho   nezostane. Počul som, že tento navzdor všetkým pokynom Lubomirského a   rád primása Pohronca - čo ho teraz Szelepcsényim, zato zo Slepčian   pochádza, nazývajú - predsa sa odhodlal uderiť do Poľska, aby odtiaľ   uhorské záležitosti usporadovať mohol. Záležať mu teda mnoho na tom   musí, aby mal okolo seba ľudí, vyznajúcich sa v terajšom vojenstve   úplne, a to nielen nemeckom, ale i tureckom, bo sa s Turkmi nielen   Uhry, ale i Poľská stýkajú. Tak by som myslel, že keby ste sa, pán   kapitán, odhodlali vstúpiť do Rákócziho služby, my by sme vo vašej   osobe u nás na Orave nie kapitána, ale plukovníka Michnu uvítať   mohli.“
    </tei:p>
    <tei:p>
     Michnovi už od dávnych čias nič viacej na mysli netanulo, ako že   jeho ustavičné kapitánstvo je zaznaním jeho zásluh a známostí, hoci   na to nepomyslel, že hádam on sám, prechádzajúc od jednej stránky ku   druhej, je príčinou všetkého toho nešťastia. I vystrel teda hlavu   dohora, počujúc o svojom možnom povýšení na plukovníctvo, i   vypovedal: „A kto mi za to ručí, že by som sa stal u Rákócziho   plukovníkom?“
    </tei:p>
    <tei:p>
     „Pán Rákóczi sám,“ bola odpoveď.
    </tei:p>
    <tei:p>
     „Ale akože tam stoja veci vzhľadom na mesačné dôstojnícke platy?   Povedzte mi to, bo je raz darmo, ja som sa vždy o podobné maličkosti   staral.“
    </tei:p>
    <tei:p>
     „To vám s istotou povedať nemôžem, ale to viem, že keď chcete byť   plukovníkom, tak ním môžete byť u pána Rákócziho, a viem i to, že   plukovnícky plat je omnoho väčší nad kapitánsky, nech je to kdekoľvek   na svete. Keby ste si ale žiadali váš otcovský úrek na Orave vymeniť   a súčasne i záložný list nazad dostať, tak vám tiež ručím za to, že   sa i jedno, i druhé stane, len čo do služby pána Rákócziho vstúpite,   i že sa vám vaše na Oravu zaslané peniaze a drahé veci hneď vydajú,   len čo to pán Rákóczi rozkáže, prvej ale nie.“
    </tei:p>
    <tei:p>
     Tu sa začal Michna i napravo, i naľavo obzerať; potom zastal,   čudujúc sa tejto nevojenskej otvorenosti, pozeral na svojich   spolucestujúcich pánov skúmavým okom i riekol:
    </tei:p>
    <tei:p>
     „Ale, pán môj, mne sa z vašich rečí zdá, že ste vy alebo gróf   Thököly, alebo hádam sám pán Rákóczi.“ Usmial sa ľahko pán predtým   hovorivší i povedal: „Nároky moje tak ďaleko nejdú, ale možno moje   slovo i u grófa Thökölyho i u Rákócziho môže mať aké-také závažie, i   myslím, že ma ani jeden, ani druhý v blate nenechá, keď ja v ich mene   dačo sľúbim.“
    </tei:p>
    <tei:p>
     „Ale, pán môj,“ spytuje sa ďalej Michna, „čo je to s mojím   záložným listom a s vydaním môjho vlastného majetku len pod tou   výmienkou, ak na to Rákóczi pristane?“
    </tei:p>
    <tei:p>
     „Vy ste dôverne bez obalu vypravovali o svojich záležitostiach,   otvorenosť prichodí teda každému statočnému uhorskému zemanovi   otvorenosťou odmeniť. My na Orave sme všetci jednej mysle i nechceli   by sme, žeby sa kúkoľ dostal medzi pšenicu. V stolici máme len   jedného pečoviča, ale s tým budeme skoro hotoví, i keď nie ja, ale   celé zemianstvo by krivým a nedôverčivým okom na to zazeralo, keby sa   cisársky dôstojník v stolici usadil, keby sa mu nielen majetok   prinavrátil, ale sa mu aj značné poklady vydali. Keď teda jedno i   druhé žiadate, nemôže sa to ináč stať, len keď vystúpite ako   rákócziovský dôstojník, a potom sa vám všetko stane po vôli.“
    </tei:p>
    <tei:p>
     Michna meral svojho spolucestovníka od hlavy až do päty nevediac,   čo má o tom myslieť, keď mu hneď i hodnosti, i majetok dával a zas z   druhej strany mu i vlastnosť u hlavného išpána zloženú zadržať   hrozil. A tak povedal:
    </tei:p>
    <tei:p>
     „Pán môj, vidíte, ja som vám povedal i svoje meno, i vyspovedal   som sa zo všetkého, čo mi na srdci ležalo bez toho, že by som len   jednu jedinú myšlienočku sem sa vzťahujúcu bol ukrýval; myslím teda,   že vás neurazím, opytujúc sa na vaše meno, bo ináčej pozorujem, že   musíte byť zeman od koreňa.“
    </tei:p>
    <tei:p>
     „Jeden zeman ako druhý,“ odvetí oslovený, „keby vám ale na mojom   mene dač záležalo, nuž vám poviem len jedno, že som teraz bol na   Lietave a v Bytči u pána grófa Thökölyho práve vo vašej vlastnej   záležitosti povolaný. Ja som vám k službám Elek Kubíni, viceišpán   Oravskej stolice.“
    </tei:p>
    <tei:p>
     Kapitán sklonil hlavu skoro až na hrivu svojho koňa, počujúc meno   už hádam dávno známe, podal viceišpánovi ruku i so zvláštnou   zdvorilosťou preriekol: „Nemyslel som, že ma šťastná príhoda ešte   dnes priblíži k onomu, ku ktorému moje vlastné kroky sú namierené.   Gróf Thököly mi odkázal, že moje záležitosti na Orave má viesť vaša   milosť, pán viceišpán, a že čo vy určíte, je i jeho vôľou.“
    </tei:p>
    <tei:p>
     „Tak teda, pán kapitán, obidvaja vieme, na čom stojíme, a verte   mi, že najlepšie žiadostiam svojim vyhoviete, keď sa nárad mojich   držať budete. Tajomstvom vám je teda nie, že v meste hlavného išpána   robím, čo robím, i verím, že pán Rákóczi tiež na všetko pristane,   čokoľvek ja z mojej strany ustanovím. Bez toho teda, že by sme ďalšie   slová šírili, prosím vás vysloviť sa, či prijímate môj návrh o   plukovníctve vo vojsku pána Rákócziho bez toho, že by sa toto okrem   najvernejším stránky našej oznámiť muselo, bo by sa ináčej všetko   poprekrižlikovať mohlo.“
    </tei:p>
    <tei:p>
     „Ale záložný list, záložný list!“
    </tei:p>
    <tei:p>
     „Je v dobrých rukách a iste sa vynájde v origináli, len čo ste   rákócziovským plukovníkom. O to nemajte starosť. My vás na Orave   uvítame ako brata, to je vôľa grófa Thökölyho, len čo sa odoberiete k   pánu Rákóczimu i navrátite sa znovu k nám, kde ja medzitým tak dobre   vaše záležitosti usporiadam, ako že sa Elekom Kubínim nazývam a som   viceišpánom Oravskej stolice. Keby ste ale akékoľvek iné žiadosti   prejavili, tu máte ruku, že budú vyplnené, ale len pod tou samou   výmienkou.“
    </tei:p>
    <tei:p>
     Michna podal ruku viceišpánovi, tento ju stisol i hovoril ďalej:   „Tak dobre, pán plukovník! Pár dní pomeškáte u mňa a pôjdete potom do   Sedmohrád k pánu Rákóczimu, pričom vás ale hneď popredku prosím, aby   ste na oravských dobrovoľníkov, ktorí sa práve ta na rozličný spôsob   hotovia, nikdy nezabúdali. Oni sa dajú od vás viesť, spoliehajúc sa   na váš oravský pôvod.“
    </tei:p>
    <tei:p>
     Michna neodvetil nič na to viacej, len: „Zajtra ráno, pán   viceišpán, sa o tom pokonáme, zajtra ráno!“
    </tei:p>
    <tei:p>
     I šli teraz ďalej spolu; Kubíni ukazoval v Párnici domy   Párnickovcov, kde by bol Michna mohol prenocovať; na Bysterci ale   ukazoval mu kúriu jeho otcov, ktorá mu mala byť prinavrátená, pričom   sa posledný strhol i napínal svoje zraky na nepatrný domec so   zúženými prsami a krátkym dychom cítiac, že tam jeho predkovia v   zlých i dobrých časoch žili a umierali.
    </tei:p>
   </tei:div>
   <tei:div type="chapter">
    <tei:head>
     V
    </tei:head>
    <tei:p>
     Nazýva sa síce priateľom človeka len deň, ale povedať možno, že   noc má hádam na to väčšie právo než deň. Každý deň má svoje trápenia,   každý deň má príležitosť vyludzovať v našich útrobách alebo prudké   náruživosti, jemné i nepríjemné city, silu i malátnosť ducha, podľa   toho, v akých okolnostiach zanechal nás západ slnca. Stáva sa, že   nejeden deň prináša nám ako v kaleidoskope tak mnoho jarabatých   výjavov, že ani nevieme, ako sa radosť a žalosť, nádeje a skutočnosť,   výhľady a ich znivočenie, malátnosť a oduševnenosť i vyvýšená myseľ   jedno za druhým striedali, takže sa človek hneď raduje, hneď hlavu   zvesuje, hneď by chcel svety boriť, a hneď zasa nemá smelosť ani s   dieťaťom, ba ani len s kuriatkom pustiť sa do sporu. Sen toto všetko   napraví i uvádza ľudskú dušu do úplnej harmónie. Tu nemáš vplyvy   zovňajšieho sveta, tu nemáš protiveň, tu nemáš radosť, ktorú by ti   otáčajúci sa svet poskytoval; tu máš jedine seba a seba a tus‘ ty sám   svojím pánom, tus‘ ty vladárom svojej vlastnej duše, kde sa   nepotrebuješ ohliadať na predošlé veky, na čas, v ktorom žiješ, na   osoby teba obtáčajúce a smer účinlivosti tvojej dávajúce. Nemusíš tu   mlčať, nemusíš hovoriť, keď sa ti nechce; duša tvoja sa tu kúpe v   prúdoch len tebe prislúchajúcich a tys‘ tu sám sebe pánom, svojich   želaní a preludov i žičieň svojich, takže na svete nikto nenachádza a   nájsť nemôže, kto by tvoju svätyňu a tvoju dušu mohol škvrniť   nežiadaným kalom. I lepšie je teda človeku, keď sa sám do seba   utiahne, nestarajúc sa o celý široký, širočizný svet, i žije sám pre   seba v neodvislosti, ktorú mu poskytuje len sen. Neodvislosť naša je   ináčej len fantómom, bo jej ináčej na svete ani niet, takže sme žitie   naše tiež len snom zvykli pomenúvať. Podľa toho je i celé naše žitie   tiež len fantómom, čo sa nám pred očami iskrí, ligoce ako svetlá   nebeské, ktoré hneď oči naše žiarou svojou slepia, hneď zaniknú,   zapadajú, aby sa nikdy, nikdy na večné veky nad úbohým svetom týmto   neobjavili. Kde je žiara slnca, čo včera svietila? Niet jej, niet jej   viacej a ani na súdny deň ju neuvidíš, bo i tam zrieš novú žiaru. Kde   sú vetry, ktoré nad nami toľko ráz fúkali? Prišli a spytuj sa, kam sa   podeli, i zvieš, že nikdy viacej neprídu. Kde je plameň dávno   zhasnutého ohňa? Nemáš ho; príde nový oheň, zasvieti, zahreje i   zhynie tak ako predošlý. I dobre je človeku, keď ho sen vo svojom   náručí ukolimbá, bo zvykli sme hovoriť, že holub sníva len o pšenici,   zajac len o kapuste a človek len o svojich túžbach, rozpomienkach a   nádejach. Po dlhšej ceste, dlhšom premýšľaní o svojom osude a o   svojej budúcnosti, pokiaľ bol zanechaný sám sebe, po obživení   rozpomienok vzťahujúcich sa na svoj život, po známosti s Kubínim i   priateľskom starozemianskom prijatí v jeho dome, kapitán Michna spal   tak tuho a tak dobre i tak plným dúškom vsával povetrie rodinného,   dávno nevideného kraja do svojich pŕs, že táto noc iste musela   občerstviť i snívajúceho ducha, i telo. Nemožno povedať, čo sa mu   snilo alebo nie, ale zdá sa nám, že ho pri úsvite bezpochyby preludy   o zhľadaní sa s jediným svojím dieťaťom tak premohli, že vo sne začal   plakať a plakať.
    </tei:p>
    <tei:p>
     Vtom skočí z postele postavenej v druhom kúte izby mladý muž i   približujúc sa prosto ku kapitánovi, začne ho potriasať i hovoriť:   „Čo vám je, pán kapitán?“
    </tei:p>
    <tei:p>
     Michna po vojensky skočil na rovné nohy, ako čo by boli na poplach   a ku šturme zatrúbili, i spýtal sa prudko: „Čo chcete, pán môj?“
    </tei:p>
    <tei:p>
     „Nič, pán kapitán, ale ste vo sne plakali, i myslel som, že sa   neprehreším, zbudiac vás. Neviem síce, kto ste, bo viceišpán nám len   povrchne povedal, že ste kapitán pri vojsku. Ja som v tejto izbe   býval už viac dní a prišiel som sem pár hodín za vami.“
    </tei:p>
    <tei:p>
     „A vy ste kto, pán môj?“ spýta sa zvedavo Michna. „Ja sa menujem   Július Michna a som poručík v kóre generála Sporcka.“
    </tei:p>
    <tei:p>
     Starý Michna skamenel i začali mu zuby drgať. Nikdy by hádam   nijaký človek nezabudol ten pohľad, ktorým kapitán meral svojho   spolunocovníka, uhliadnuc ho len raz v živote. Kapitán taký, ako v   posteli ležal, vážne sa ďalej vypytuje: „Pán poručík, odkiaľ ste   rodom?“
    </tei:p>
    <tei:p>
     „Od Fiľakova.“
    </tei:p>
    <tei:p>
     Tu kapitán stiahol obrvy i sústredil oheň svojich očí v pohľade   tak prenikajúcom, že sa ho mladý muž skoro zľakol. On však sa tým   väčšmi vztýčil, tým väčšmi dával pozorovať svoje vojenstvo i akoby   mal vo vážnej dobe, keď víťazstvo alebo porážka stojí na kocke,   prievodiť celému pluku alebo vojsku, povie: „Meno vášho otca?“
    </tei:p>
    <tei:p>
     „Mikuláš.“
    </tei:p>
    <tei:p>
     „Starého otca?“
    </tei:p>
    <tei:p>
     „Eliáš.“
    </tei:p>
    <tei:p>
     „Meno matky?“
    </tei:p>
    <tei:p>
     „Mária Nozdrovická.“
    </tei:p>
    <tei:p>
     „Vaša mladosť?“
    </tei:p>
    <tei:p>
     „Vzali ma za janičiara, keď sa moja matka sama vo vlastnom dome   upálila. Cisárske vojsko ma s druhými zajalo, vstúpil som nevediac,   kam sa pohnúť, do služby i spravili ma naostatok dôstojníkom.“
    </tei:p>
    <tei:p>
     „A poznali by ste ešte, pán poručík, svojho otca?“
    </tei:p>
    <tei:p>
     „Možno! Ale ja nemám ani nádeje môcť sa pokoriť pred jeho   nešťastím. Nespomínajte mi to, pán kapitán!“ I odvrátil sa.
    </tei:p>
    <tei:p>
     A kapitánom to zatriaslo, vojenskosť jeho bola tam, slzy sa mu   vyronili z oka ako malému dieťaťu, zaplakal ako predtým vo sne i   vykríkol, ruky vztiahnuc: „Dieťa moje, dieťa moje jediné. Tedy tys‘   to, syn môj jediný, ty túžba srdca môjho.“
    </tei:p>
    <tei:p>
     Starý objal mladého a tento, nevediac povedať ani slovo, nevediac   ani prečo a začo, pobozkal ústa i ruku predtým neznámeho i sklopil   svoju hlavu na jeho prsia.
    </tei:p>
    <tei:p>
     Nechajteže ich tak! Ale akože ich necháte, keď oni to sami nechcú.   Starý Michna sa prvý spamätal, obliekol sa i kázal synovi tiež potom   to samé urobiť. Stalo sa. Kapitán si sadol na stoličku a uvidiac   svojho syna vo vojenskej uniforme, povedal: „Tak dobre, syn môj!   Vystri sa, tvoja postava sa mi ľúbi, pravda, ako čo bys‘ bol otcovým   synom, ale hlavu hore, ukáž mi bližšie svoju tvár.“
    </tei:p>
    <tei:p>
     Syn urobil podľa otcovho návodu, ale otec pozrel naňho skúmavým   okom i povedal: „Čelo i nos i ústa otcove, to je pravda, ale oči sú   matkine i pristrihnuté sú tak ako u nej.“ A potom, pretrhnúc   považovanie svojho neočakávane nájdeného syna, pokračoval: „Teraz mi   len povedz, ako si sa dostal na Oravu? Myslím, že to bolo hádam   dákesi tušenie ako u mňa.“
    </tei:p>
    <tei:p>
     „Nie tak, otec môj. Ja som sa nikdy nenazdal nájsť už dávno   strateného a oplakaného otca i neprišiel som na Oravu dobrovoľne.   Generál Sporck ma poslal s náhlymi tajnými listmi do Košíc, do   Szatmáru a na iné vojenské stanice; ochorel som tu na Orave i bol   prinútený zostať tu v pohostinnom zemianskom dome, kým sa úplne   nezotavím, aby som potom nepretržene mohol nastúpiť takú ďalekú   cestu.“
    </tei:p>
    <tei:p>
     „A nič ťa tu ďalej nezdržalo?“ spytuje sa otec, uprúc svoj zrak na   syna tak prísne, ako sudca vyšetrujúci pred sebou stojace stránky a   chcejúci vyčítať z ich tváre i správania, čo je v ich výpovediach   pravdivé, alebo nie.
    </tei:p>
    <tei:p>
     Mladý uprel nadol oči i ľahučko pokrčil plecami, neodpovedajúc ani   slovíčko; starému ale zahorelo oko pritom i vedel, čo mal povedať   svojmu synovi. Starý už i čo otec, i čo vojak umienil si hneď pri   prvom znovupoznaní sa so synom dať tomu pocítiť i prevahu ako svojho   otcovstva, tak i svojej skúsenosti vzhľadom na vojenskú podriadenosť.   Preto riekol: „Syn môj! Tys‘ poslaný od svojho predstaveného v   dôležitom posolstve, tys‘ vojak a máš počúvať, čo ti je uložené, i   nesmieš ani vlastnému otcovi prezradiť, čo je cieľom tvojej cesty; ty   si zdravý, ako vidím, a v mladosti tvojej vydržíš i dlhšiu cestu.   Keby som si ja bol dač podobné u Švédov dovolil, boli by ma   jednoducho zastrelili, dobre by boli urobili, bo načo je taký vojak,   ktorý darmo čas mrhá, keď sú mu, hoc i bez jeho známosti, zverené na   vykonanie hádam najdôležitejšie záležitosti. Vidíš, chlape mladý!   Tys‘ nie vojak, keď si myslíš, že môžeš vždy robiť, čo sa ti páči, i   počuj radu tvojho otca: Buď prísny vo vykonávaní povinností navlas,   ináčej ťa istotne zastihne dnes alebo zajtra nielen ohovorka, ale i   pokuta. - Vieš, syn môj, my sme sa dakedy učili v školách rímsku   históriu, kde sme poznali nejedného muža, čo zasvätil vo vojne samého   seba svojej vlasti. Tak vo vojnách samnitských bol jeden - no, ale   akože sa volal? No, ale na tom nezáleží - zabudol som mu meno - bol   to teda muž Riman, veliteľ vojska, ktorý, keď musel odísť do Ríma,   odovzdal veliteľstvo vlastnému synovi s tým doložením, aby sa až do   jeho návratu nepúštal do nijakej bitky. Prišla však príležitosť, keď   syn mohol znivočiť Samnitov, a to i urobil. Otec prišiel nazad,   pochválil syna pred celým vojskom za jeho udatnosť, ale mu súčasne   povedal: ,Že si ale prestúpil rozkaz svojho veliteľa, zato musíš   umrieť.‘ Taký, hľa, má byť vojak. Teraz, syn môj, vyspovedaj sa pred   vlastným otcom; prečo si mi, keď hádam aj nie pred druhým, vyjavil   cieľ svojho posolstva? A prečo trčíš na Orave?“
    </tei:p>
    <tei:p>
     Syn znovu zvesil hlavu a nepovedal nič.
    </tei:p>
    <tei:p>
     „Aha, už teraz viem,“ pokračoval otec, „istotne povodilo sa ti,   ako sa to obyčajne s takými mladými vojenskými pánikmi stáva.   Zapáčilo sa ti hádam pár očiek i zanedbávaš službu, aby si sa do   takéhoto márnivého zrkadielka do sýtosti mohol nahľadieť. - No von s   farbou! Vojaci sme obidvaja a k tomu otec a syn!“
    </tei:p>
    <tei:p>
     „Z istého ohľadu máte pravdu, otec môj,“ odpovedá poručík, „ja som   sa tu zabavil najprv preto, že som dal slovo viceišpánovi prv   neodchádzať z domu, pokiaľ sa z krátkej cesty nevráti, i nevedel som,   že to až desať dní potrvá, potom ale musím vám povedať, že som sa tu   veľmi dobre s pani viceišpánkou a s jej neterou zabával, takže sa mi   neskorý viceišpánov príchod zo dňa na deň stával milším.“
    </tei:p>
    <tei:p>
     „Teda viceišpánova neter,“ pretrhne ho otec, „je vlastne tým   čarom, ktoré ťa odcudzuje tvojej povinnosti? A čo s ňou   zamýšľaš?“
    </tei:p>
    <tei:p>
     „Nestúpajteže mi tak veľmi do svedomia. Čo by som zamýšľal? -   Viem, že z Oravy pochádzam, viem, že sme pri Fiľakove všetko   stratili, možno teda, že i moja budúcnosť na Orave prekvitá, a   myslím, že by pre nás nebolo zle, keby sme sa do bližšieho   priateľstva s oravskými pánmi dostali.“
    </tei:p>
    <tei:p>
     „To je všetko v poriadku,“ prevraví starý Michna, „ale či bys‘ mi   nemohol povedať, čo by v tom páde rieklo dievča, keby sme sa oň   uchádzali?“
    </tei:p>
    <tei:p>
     „Povedať nemôžem nič, len to viem, že sa oň uchádza mladý človek z   dobrej famílie, ale viem i to, že je i viceišpán, i celé zemianstvo   proti tomu.“
    </tei:p>
    <tei:p>
     „Tak teda i viceišpán?“ zdĺhavým hlasom prevraví kapitán. „To by   nebolo zle.“ I položil pritom synovi ruku na plece a pozoroval   skúmavo jeho tvár. „Nuž a či dobre stojíš za dievča?“
    </tei:p>
    <tei:p>
     „To nemôžem povedať, ale hádam za dlhší čas by sa i ono dalo   získať. Viceišpán a obzvlášť jeho pani i syn by iste proti tomu   neboli. A popri tom i pán Čoborňák na to dotiera, aby sa dievča za   Revického nedostalo, a slovo jeho tu mnoho platí.“
    </tei:p>
    <tei:p>
     Na objasnenie týchto poručíkových slov treba nám poznamenať, že   Elena Ferencovie bola najkrajšie dievča v stolici, jej milá   štebotavosť dodávala jej vnady a jej voľné vystupovanie kdekoľvek   ukazovalo na jej vznešený rod zemiansky. Tak bola Elena túžbou   oravskej mládeže vo dne a snom v noci, bo nejednému zazvonilo srdce v   prsiach, keď sa mohol k dievčaťu len priblížiť, na úslní jej očiek sa   zohriať i harmóniou jej hlásku dušu svoju obživiť. To boli jej   vlastnosti, k čomu prichádzalo i to, že okrem Thurzovcov boli   Kubíniovci najvýznamnejšia família na Orave; i rád by bol každý s ňou   do bližšieho vstúpiť spojenia najmä, keby tým na každý pád i osobný   vplyv nielen v stolici, ale z jednej čiastky i v Uhorskej krajine bol   dozaista poistený býval. Známe síce bolo, že Elena bola vychovávaná   pre Štefana Revického, ale toto obyčajne bývajú pletky, ktoré veľmi   zriedkavo prechádzajú v skutočnosť, a to i preto, že sa veľmi málo   ráz celá vec prísne brať zvykla, bo deti vyrastúc menia skoro každým   dňom doterajšie svoje náchylnosti a útlejší pocit len v dospelejšom   veku v ich srdciach zavíta a hlási sa o svoje právo bez každej   prípravy, bez každého predvidenia. Tak sa potom i sľub rodičmi pre   svoje deti urobený bráva len za hračku. S Elenou však a so Štefanom   bolo to ináčej, bo keď dorástla i vystupovala v úplnej panenskej   kráse a plnosti, nejeden šuhaj sa uchádzal o jej pohľad, o jej   náklonnosť, tu začal svet predsa nahliadať, že sa dievča viacej ku   Štefanovi ako ku druhým chýli. Najprvší medzi všetkými bol jej   bratanec Lajoš, čo sa o ňu uchádzal, príduc po ročnom nepobyte doma   nazad do Kubína. Jeho oko na vyrastenej panne tak silne utkvelo, že   sa jeho matka celej záležitosti ujala, ale ani Ferenc, ani Elena   nechceli nič o tom počuť, ba tá posledná sa čo viac Lajošovi, hoci   bol šuhaj švárny a bystrého umu, vysmiala, čo on svojej sestrenici   nikdy viac nemohol odpustiť. Viceišpánka zas, jeho matka, nemohla   nikdy zabudnúť, že sa jej prostredníctvo chybilo výsledku, lebo si   myslela, že jej jedináčik, nádeja jej starších dôb, je najkrajší a   najpôvabnejší človek na svete. Bola teda vo svojej pýche a prepiatej   materinskej zaujatosti za svoje dieťa tak urazená, že Štefana viacej   vystáť nemohla, hoci voči Elene vždy zostávala dobrou tetkou. Celkom   ináč však zmýšľal viceišpán Elek Kubíni. On sa síce o domáce   záležitosti nestaral, ale celá synova náchylnosť k Elene mu nebola   milá. Elek bol totiž bezúhonný človek a všade požívajúci vážnosť,   takže v Horných Uhrách málo bolo zemanov, čo by boli požívali rovný   chýr široko-d ako on. Aspoň v oravskom zemianstve platilo   jeho slovo za zákon. Čo on robil, to bolo dobré, čo on chcel, chceli   všetci. Jeho najväčšia starosť bola o zosilnenie Rákócziho strany,   takže sa mnoho, mnoho ráz viac o posledný smer zaujímal a zaň konal   ako Rákóczi sám. Ale tak to ide na tom božom svete, že sa nám mnoho   ráz ani nesníva, kde sa ktorí ľudia o nás starajú, tŕpnu pri našich   nehodách a radujú sa z našich prospechov. Takto i Elek Kubíni. Jeho   najsrdečnejším želaním bolo oženiť svojho syna s dcérkou daktorého   významnejšieho rákócziovského prívrženca, mysliac pritom obzvlášť na   svojho priateľa Ketzera v Prešove, a Elenu vydať zas za takého, aby   sa jeho zmýšľanie mohlo stať smerodajným vo viacej famíliách a tak   aby sa rákócziovskej veci preukázala značná služba. On to nikdy   netajil, bo u nás v tom čase nebola ešte obyčaj nehovoriť otvorene o   verejných záležitostiach. Elek mal z toho len radosť, lebo nejeden   mladý šuhaj, hoci bol ináč i ospanlivejšej nátury, stal sa   rákócziovským horlivcom, vynasnažujúc sa získať si tak viceišpánovu   priazeň, aby sa len Elene zblížiť mohol. Medzi tých patril hlavne   mladý Čoborňák, ináč Rapko menovaný, ktorý si u Kubíniho pri   preháňaní svojej horlivosti preto získal veľkú lásku, že chodiac z   dediny do dediny, vedel zemianstvo najlepšie oduševňovať za   rákócziovskú vec, alebo ináč hovoriac, bol najlepším kortešom v   stolici. Svet hovoril, že by viceišpán najradšej dožičil práve   tomuto.
    </tei:p>
    <tei:p>
     Tak pokrútil starý Michna pri synových slovách hlavou i povedal:   „Julko môj, hádam, v tvojej záležitosti sa ešte dá dač urobiť. Choď   preč, ja si o tom s viceišpánom prehovorím.“
    </tei:p>
    <tei:p>
     Poručík odišiel i hľadal svojich priateľov Lajoša a Rapku; kapitán   sa zas odobral k Elekovi, premýšľajúc spočiatku, z ktorého kraja má   začať prednášku o záležitosti svojho syna. Ale súc starý vojak, šiel   potom prosto k viceišpánovi, netrápiac sa viac mnoho o zdar veci   alebo skvelý výsledok práve tak, ako keď predtým hnal sa šturmom na   nepriateľské pevnosti a neobzeral sa na to, či pri tom padne, a či sa   pevnosť i dobyje.
    </tei:p>
    <tei:p>
     Okolo Eleka Kubíniho stálo už viacej čelnejších pánov zo stolice,   keď do jeho izby vstúpil kapitán Michna. Páni, ktorí sa sem k poradám   zišli, sa začudovali, keď zbadali u viceišpána tak zavčas ráno v   plnej uniforme predstúpivšieho vojaka. Na začudovanie všetkých   prítomných viceišpán však rezko i tak prívetivo privítal   príchodzieho, že páni začali pri tom jeden na druhého pozerať   skúmavým okom, až naostatok Elek Kubíni, vezmúc príchodzieho popod   ruku, usmievavo povedal: „Páni moji, držím si za povinnosť predstaviť   vám tu pána kapitána Michnu, Oravca od koreňa, teraz je ešte len   kapitánom.“
    </tei:p>
    <tei:p>
     I Čaplovič, i Medzihradský, i Meško, i Zmeškal, i Medvecký, i   Škrabák, i Šlichľa, i Lavota, i Bajza, i Bajči sa poklonili a   podávali kapitánovi ruky, ktorý toto prijatie s priateľským dôrazom a   vojenskou zdvorilosťou, ale vždy s akousi zdržanlivosťou prijímal a   odpovedal, až naostatok viceišpán preriekne: „Nie tak chladne, nie   tak chladne, páni! Oravci sme všetci, všetci sme jednej mysle, teda   úprimne prijmite ešte doterajšieho kapitána ako zemana,   pochádzajúceho z Oravskej stolice, a vy zas, pán kapitán, nebuďte   teraz vojak, ale uhorský zeman.“
    </tei:p>
    <tei:p>
     Páni nerozumeli týmto slovám a kapitán zas nevedel ináč sa   pohybovať ako po vojensky, zdvorile, úctivo, ale i - zdržanlivo.
    </tei:p>
    <tei:p>
     Vidiac to, Elek začal: „Pán kapitán! Čím vám môžem byť k   službám?“
    </tei:p>
    <tei:p>
     „Rád by som vašu milosť prosiť,“ bola odpoveď, „aby ste mi dožičiť   ráčili pár okamihov na dovŕšenie našich včerajších tak milo   strávených chvíľ; ostatne odpustite, ak vás hádam pretrhujem.“
    </tei:p>
    <tei:p>
     „Ani najmenej, pán brat,“ odvetí viceišpán, „títo páni sú moji   priatelia a vy tiež, a tak medzi nami niet nijakého rozdielu; keby sa   vám ale páčilo so mnou pár slov bez svedkov prehovoriť, prosím vás so   mnou asi za hodinu mať trpezlivosť, bo teraz práve pokonávame   záležitosti stolice, i budeme skoro hotoví.“
    </tei:p>
    <tei:p>
     Michna sa poklonil docela odmerane po vojensky, ako to koľko ráz   pred svojím plukovníkom robieval, i odišiel.
    </tei:p>
    <tei:p>
     V časoch, keď naše stolice ešte nijaké určité sídelné miesta   nemali, porady o verejných záležitostiach sa zvyčajne konali u prvého   úradníka stolice, viceišpána. Tak teraz u Eleka Kubíniho, ktorý už z   Trenčianskej pánov k sebe povolal, a to hneď na nasledujúci deň po   svojom príchode.
    </tei:p>
    <tei:p>
     Keď sa porady skončili, uviedol Elek pánov do paloty i zanechajúc   ich tam pri svojej panej, vyhľadal kapitána a oslovil ho prívetivým   hlasom: „Teda, pán brat, dnes ráno sa konečne o našich záležitostiach   dohovoríme.“
    </tei:p>
    <tei:p>
     „Áno, pán viceišpán, ja som z mojej strany úplne s vašimi   včerajšími predlohami uzrozumený, len mi dovoľte, žeby som mohol   predniesť ešte jednu žiadosť.“
    </tei:p>
    <tei:p>
     Viceišpánova tvár tak zakvitla, že vypovedal živým žičlivým   hlasom: „Čokoľvek, pán kapitán, žiadajte, všetko sa stane!“
    </tei:p>
    <tei:p>
     „Neviem síce,“ odpovedá Michna, „či sa nepúšťam ďaleko, keď sa   miešam i do vášho rodinného kruhu, ale odpusťte, keď otec, tak   neočakávane najdúci svojho jediného syna práve vo vašom dome, by si   žiadal, aby ten vzácny dom stal sa večnou pamiatkou pre famíliu   Michnovcov.“
    </tei:p>
    <tei:p>
     Tu vyrozprával kapitán o neočakávanom zídení sa so synom i o   náklonnosti tohto k Elene.
    </tei:p>
    <tei:p>
     Elek sa pritom zamyslel, sklonil oči i zdalo sa, že premýšľa o   posledných kapitánových slovách znejúcich v tom zmysle, aby svojím   vplyvom sprostredkoval poručíkovo spojenie s Elenou.
    </tei:p>
    <tei:p>
     Elek Kubíni si ctil svojho staršieho brata Ferenca nadovšetko i   nemiešal sa nikdy bezprostredne do jeho bližších domácich   záležitostí, takže ho ani nikdy neodrádzal, aby známosti mladého   Revického s Elenou prekážal, hoci by jeho žiadosť bola bývala vydať   svoju neter za rákócziovského prívrženca. Teraz však bol na rázcestí,   rozmýšľal, čo má robiť, čo nie; či sa má zamiešať do záležitostí, pri   ktorých vlastne jeho brat mal rozhodné slovo, a či má len včera   Michnovi daný svoj sľub odvolať. Pri živosti a bystrosti svojho ducha   sa však hneď spamätal i povedal: „Pán brat! Čo vám kedy Elek Kubíni   sľúbi, na to sa vždy držať môžete, a Elek Kubíni teraz sľubu vám   včera danému dostojí. Pravda, trpko mi to padne miešať sa do vecí   týkajúcich sa jedine môjho drahého starkého brata. Ale dobre, pán   brat! Vy pôjdete hneď k Rákóczimu, syna necháte tu, aby sa mohol   bližšie oboznámiť s Elenou; ja z mojej strany urobím všetko, aby sa   to stať mohlo. Váš syn môže Rákóczimu preukázať dobré služby i v   cisárskom vojsku, kde je viacej uhorských plukov, takže keby prišiel   rozhodný čas, deti krajiny alebo aspoň jednu čiastku z nich môže   zadržať od nápadov na krv vlastnú. Elena, myslím, dá si povedať, aby   ešte krátky čas počkala, kým sa konečne na tom, alebo na onom   rozhodne. Ja to vezmem na seba, aby sa záležitosť skončila k vášmu   prospechu, ak sa váš syn odhodlá pôsobiť v cisárskom vojsku za   Rákócziho vec.“
    </tei:p>
    <tei:p>
     Ale tu sa veľmi klamal mysliac, že touto výmienkou získa Michnu   pre svoje zámery, lebo ten sa vystrel, všetka možná prívetivosť z   jeho tváre zmizla a jeho ústa vypovedali odmerané vojenské slovo:   „Pán viceišpán! Ja som oficier a popri tom súčasne i uhorský zeman   ako vy, a práve preto nemôžem a nesmiem pristať na výmienky, na ktoré   narážate. Môj syn je dôstojník vo vojsku, a tak môže kedykoľvek   vystúpiť z vojska, a len pri prinavrátení starootcovského majetku by   sa smel uchádzať o pannu Elenu; ale keby sa kedy opovážil zavádzať   svoje vojsko oproti raz zloženej prísahe vernosti, tak by som mu   radil, aby sa viac na moje oči neukazoval.“
    </tei:p>
    <tei:p>
     Viceišpán nevediac vlastne, čo je takzvaná vojenská česť, meral   Michnu od hlavy po päty a nechápal, čo tento vlastne pri takej, podľa   jeho mienky skvelej ponuke, chce. Chtiac však svojho hosťa udobriť,   naostatok povedal: „Dobre máte, pán brat, že na svoju česť držíte,   ale krv predsa nie je voda, a tak by i váš syn mohol svojej krajine   preukázať pri vojsku dobré služby. Ja som nie za to, žeby vystúpil z   vojska, lebo koľko ráz sa mu tam môže naskytnúť príležitosť   prehovoriť dobré slovo o našich krajanoch, kde my nemôžeme. - Ale   dobre, pán brat! Iďte do Sedmohradska, nechajte syna tu, ja vaše   rodinné záležitosti uvediem do poriadku a zamedzím všetko, čo by   hádam mohlo prekážať spojeniu sa vášho syna s Elenou; povedzte len   pánu poručíkovi, aby nikdy nezabúdal, že je uhorský zeman a Oravec.   On bude tak vždy rozumieť, čo je podlžný svojej vlasti, a nech podľa   toho spravuje svoje kroky bez toho, že by mu kto dával návody. Ja som   nič iné nechcel povedať.“
    </tei:p>
    <tei:p>
     Michna sa uspokojil, podal viceišpánovi ruku a šiel za synom.
    </tei:p>
    <tei:p>
     Ale keď už má koho postihnúť nešťastie, alebo keď ťa prenasledujú   mrzutosti, to ti tomu jedno za druhým ani konca, ani kraja. Elek si   myslel, že svojou odpoveďou odbavil všetko, a bol rád, že tým   zabezpečil rákócziovskú záležitosť, keď získal preňho starého Michnu,   i neistým svojím sľubom zamýšľal získať i mladého pre tú samu vec.   Pri danej príležitosti Elek nikdy neopomenul pre milý preňho cieľ   zosilňovať Rákócziho stranu a použiť pri tom všetku možnú energiu,   hoc by o tom patričné osoby ani najmenej neboli vedeli; teraz mu však   odrazu zabrieždilo, ako by to dobre bolo, keby sa mladý Michna, pod   jeho veliteľstvo dostavší, dal získať na to, aby uhorské vojská už či   tak, alebo inak do zástavy svojej odvádzať a tak sily armády   cisárskej oslabovať mohol. I bol spokojný so svojou myšlienkou. Na to   však bola potrebná Elena a jej vydaj, alebo nevydaj. Nerozmýšľal teda   dlho o svojom úmysle, ale sám so sebou spokojný ustanovil, že bude   akýmkoľvek možným spôsobom na svete odťahovať každý krok vzhľadom na   Elenin vydaj.
    </tei:p>
    <tei:p>
     Keď však človek v daktorý deň skoro nesmie mať pokoj a keď mu   ľudia ako mravce na krk liezť až do zunovania začínajú, tak môžeš   robiť, čo chceš, i neobrániš sa. Podobný deň bol dnes i pre Eleka.   Najprv kongregácia v jeho dome, potom starý Michna, a len čo ten   odišiel, už tu bol jeho brat Ferenc Kubíni. Starký prišiel k svojmu   bratovi usmievajúc sa, podal mu ruku i privítal ho tak srdečne po   dlhšej ceste, že Elek bol bratským citom celkom premožený, najmä že   to bývala zriedkavosť, aby bol jeho starší brat chodieval k nemu.
    </tei:p>
    <tei:p>
     „Elek, brat môj,“ povie horlivo Ferenc, „nikdy som tak za tebou   netúžil ako práve teraz. Boh ťa živ, duša moja, že si sa tak skoro   vrátil. Ja som ťa len neskôr očakával a hľa, prišiel si už včera   večer práve pre mňa vhod. Ver mi, že som celú noc od radosti nad tým   spať nemohol.“
    </tei:p>
    <tei:p>
     „A ja z mojej strany som konal veľmi nešetrne,“ odvetí útlym   hlasom Elek, bratovu ruku zo svojich nevypustiac, „že som hneď k vám   neprišiel. Ale vidíte, prišiel som v sprievode cudzích, neznámych   ľudí, teraz kongregácia u mňa, ktorú som ja popredku ustanovil, a   potom raz návštevy; vitajte mi teda, brat môj, po dlhom nevidení   sa.“
    </tei:p>
    <tei:p>
     Ferenc bol celý uveličený pri týchto slovách i začal sa spytovať   na bratovo zdravie i na výsledky jeho cesty; Elek však odpovedal   vyhýbavo, nechtiac ani svojmu bratovi prezradiť, čo znamená jeho   vzdialenie sa zo stolice.
    </tei:p>
    <tei:p>
     „Nuž ale teraz, brat môj, poďme ďalej ,“ prehovorí s nadšením   starý Ferenc, „ty si prišiel domov, a ja som dal hneď zavolať svojho   kamaráta Jonáša Revického i so synom, aby sme mohli za dakoľko dní   sláviť Eleninu svadbu so Štefanom Revickým.“
    </tei:p>
    <tei:p>
     Chudák Ferenc vyriekol tieto slová tak dobromyseľne, tak úprimne,   že sa ani nazdávať nemohol, že by jeho brat čo len najmenšiu poznámku   k tomu mohol pripojiť. Sklamal sa však. Elek mu vypustil ruku zo   svojich, tvár sa mu predĺžila a jeho slová: „Ale či by sa to nemohlo   odložiť?“ čudne zahrmeli vo Ferencových ušiach.
    </tei:p>
    <tei:p>
     „Veru sa to nedá,“ odvetí Ferenc, „lebo som to sľúbil kamarátovi   Jonášovi Revickému, a ten ti o to raz stojí, ako čo by sa svet mal   zrútiť a čo by celá krajina zahynúť mala, keby sa to nestalo.“
    </tei:p>
    <tei:p>
     „No, no,“ prerečie Elek, „hádam mu to raz dačo dominus Ľauček   nabulikoval.“
    </tei:p>
    <tei:p>
     „To je jedno,“ zavolá Ferenc, „ale ja som raz sľúbil pristať na   všetko, a deti sa majú rady, načo by sme ich teda darmo zadržiavali,   keď je ich spojenie vôľou božou a túžbou rodičov i jedinou nádejou   dní ich staroby.“
    </tei:p>
    <tei:p>
     A to predniesol Ferenc tak prenikavo, že Elek oľutoval sľub daný   Michnovi i videlo sa mu, že sa sám svojou horlivosťou zavádza, keď   sľubuje všetko, i to, čo nie je jeho, ale bratovo, i to, čo je jeho,   lásku k milovanému bratovi a šetrnosť k nemu obetovať cudzím cieľom,   nepatriacim do okruhu svojej rodinnosti a jej šťastia. Ale tak je,   ľudia chcejú byť múdri, koľko ráz sa na dačo podujímajú, čo potom   neskôr oľutujú, ale hrdí súc, slovo raz zložené, hoc by im to na   škodu bolo a citu vlastnému vzdorovalo, nechcú vymeniť a svetu ani   najmenej neukážu, že ich vnútornosť práve odporný cit, práve odporná   túžba prenikali. Taký bol i Elek Kubíni. Dal raz slovo, držať ho   musel, hoc by sa i bol mohol pred Michnom vyhovoriť, že o konečnom   uzrozumení sa s Ferencom a Jonášom nevedel, jeho hrdosť to   nepripúšťala. Dobre vedel, že Rákócziho, i Illésházyho, i Thökölyho,   i oravského zemianstva a teraz i Michnove oči hľadia naňho, i že   všetci skladajú dôveru len v neho, v jeho osobu. Jedno slovo, jeden   krok, jedno nedodržané slovo by mohlo zlomiť a naveky znivočiť všetku   dobrú mienku o jeho vždy uznávanom ráze a popri tom vec, za ktorú sa   za celého svojho žitia vystavoval, ochromiť, bo verejným   záležitostiam nič tak neškodí, ako keď sa najhlavnejší vodcovia   daktorej stránke spreneveria, ju zanechajú. A nič neraní tak muža   rázneho, slepo dosiaľ požívajúceho dôveru svojich priateľov, ako keď   sa stane v ich očiach smiešny. Okrem toho z toho zvykli nepriatelia   nekonečne koristiť, a hoc by to konečne bolo len na čas.
    </tei:p>
    <tei:p>
     Možno si teda myslieť, aký mohol byť viceišpánov terajší stav; z   jednej strany dané slovo, z druhej strany nadovšetko milovaný brat,   skladajúci v ňom celú svoju dôveru i vzhľadom na krajinské   záležitosti, i vzhľadom na svoju domácnosť. Sklopil teda svoj zrak a   premýšľal, čo má ďalej odpovedať; vtom sa ale otvorili dvere a Jonáš   Revický so svojím synom Štefanom, ktorých Ferenc zavolal hneď za   horúca po príchode svojho brata do Kubína, vstúpili s jasavou tvárou.   Ferenc padol Jonášovi okolo krku, vystískal ho a jeho staré verné   srdce zaklepotalo na prsiach starodávneho priateľa tak vrele, tak   vrúcne, ako keď my v našej mladosti dievča najvrúcnejšie,   najohnivejšie k srdcu svojmu tisneme bez toho, že by sme vedeli,   alebo vlastne si boli vedomí, že v klepote nášho srdca vyšľahuje   plameň šľahajúci svojou žiarou až do večnosti. V tom okamihu plameň   šľahá, osvecuje svet našej duše a potom neskôr zhasína hádam naveky.   Ale kde sa podieva?
    </tei:p>
    <tei:p>
     Elek bol rád, že si mohol oddýchnuť a vo svojom trápnom položení   zas premyslieť, čo sa teraz môže urobiť. Jonášov príchod mu bol veľmi   vhod i nechal dvoch starcov v objatí tak dlho, až si obidvaja   poplakali.
    </tei:p>
    <tei:p>
     Tu prehovoril viceišpán: „Teší ma, že vo svojom dome môžem   privítať priateľov svojho brata, ale i to ma teší, že môžem vás   zviesť vo svojom dome spolu s druhými pánmi zo stolice. Prosím vás,   páni, ráčte do paloty, tam máme celú kongregáciu a nájdete tam hádam   i známych, na ktorých ste už dávno zabudli.“
    </tei:p>
    <tei:p>
     „Ej, prečo nie, domine perillustris,“ odvetí Jonáš, vyvinuvší sa z   Ferencovho objatia, „bude nás to tešiť, že práve dnes budeme mať   takých vážených pánov za svedkov našej dneskajšej radosti, lebo   vieme, že sa iste zúčastnia na našom veselí, ktoré nám pripravil   Hospodin. Písmo sväté hovorí; ,Radujte sa s radujúcimi a plačte s   plačúcimi.‘“
    </tei:p>
    <tei:p>
     Toto by bolo, pravda, všetko v poriadku bývalo, ale Elekovi bolo   pri tom všetkom predsa clivo, hoci bol rád, že sa mu naskytla   príležitosť celú mu už známu revickovskú záležitosť prekonať v   prítomnosti vážnych svedkov. Málo mu teda záležalo na Jonášových   biblických výpovediach, a preto prosil pánov do paloty.
    </tei:p>
    <tei:p>
     Tu sedeli páni okolo dlhého vytiahnutého stola, medzi ktorými boli   i Lajoš, i Čoborňák, i obidvaja Michnovci. Za stolom na najprvšom   mieste si zasadla pani viceišpánka a pri jej boku Elena, obidve   zabávajúc hostí. Pri Elene sedel poručík, pri viceišpánke kapitán   Michna.
    </tei:p>
    <tei:p>
     Medzi dvoma dnu vstúpivšími sa dve duše vo svojej rozkoši kochali,   Ferenca a Jonáša, dve zas, Eleka a Štefana, by boli radšej vtedy   dakde za Chočom bývali. Elekovi to všetko dnes po nitke ísť nechcelo   a Štefanova tvár sa zakabonila, vidiac Elenu s poručíkom v takom   dôvernom rozhovore zahrúženú, že sa mu pri tom pohľade oči   ziskrili.
    </tei:p>
    <tei:p>
     Elek však, súc domácim pánom, musel sa zobrať i uviedol   príchodzích s ľahkým úsmevom, predstavil ich známym i neznámym pánom   a obrátiac sa k viceišpánke, prehovoril: „Žena moja, ty teraz panuješ   nad Oravskou stolicou, tak dovoľ, že by sa i moji novoprišlí   priatelia mohli dostať pod tvoju vládu.“
    </tei:p>
    <tei:p>
     Viceišpánka, pani oddávna privyknutá viac milosti udeľovať ako   prijímať, vstala a posadila prišlých pánov podľa ich veku a stavu:   Ferenca usadila k sebe, Jonáša k Elene a Štefanovi vykázala   najnemilšie miesto medzi Lajošom a Čoborňákom.
    </tei:p>
    <tei:p>
     Sprvu začal byť rozhovor živý, okrem Štefana, ale potom, keď sa   páni najedli a napili a vo Ferencovi i na jeho starobu neobyčajne   žilky zahrávať začali, prerečie tento, pohár dohora dvíhajúc: „Na   zdravie mojej švagrinej, pani viceišpánke, prirodzenej starejšej   mojej Eleny, a nech Štefan Revický volí starejšieho alebo pytača, kde   sa mu páči; oddavač bude, pravda, môj brat Elek.“
    </tei:p>
    <tei:p>
     Ferenc bol u oravských pánov i dobre známy, i v dobrej povesti, a   tak zdvihli poháriky mysliac, že sa to len tak všeobecne myslí, i   zaštrngli si s viceišpánkou, klaňajúcou sa každému; ale keď Ferenc   znova začal hovoriť: „Teda máme i starejšiu alebo, ako sa to ináčej   hovorí, širokú a spolu i oddavača pri svadbe, za tri dni sa odbaviť   majúcej, medzi mojou dcérou Elenou a Štefanom Revickým; teda vás na   svadbu túto všetkých do jedného invitujem a povolávam, teda   vivat!“
    </tei:p>
    <tei:p>
     Tu sa, pravda, začali všetky oči zvracať na pani viceišpánku,   ktorá však pri tom bola taká prekvapená, že sa z jej tváre nič   nemohlo vyčítať, pohľad Michnovcov bol na Eleka obrátený, ktorý   nevedel, čo si má počať; i bolo len dvoje očí, ktoré pri zdvihnutom   poháriku slzili, a to boli - Jonášove. Ruky sa mu triasli a starobou   zomdleté oči vyrážali jeho cit.
    </tei:p>
    <tei:p>
     Naostatok prerečie Elek, zaštrngnúc si celkom ľahostajne, bez   každej účasti s prítomnými: „Brat môj Ferenc! Či uznávate, že som ja   teraz hlava kubíniovskej famílie?“
    </tei:p>
    <tei:p>
     „Pravdaže, Elečko môj drahý, pravdaže, srdce moje!“ odvetí   Ferenc.
    </tei:p>
    <tei:p>
     „No teda, Ferencko,“ odvetí na to Elek, „teda sa podrobíte sami   bez každého nátlaku z mojej strany tomu, čo ja k tomu poviem?“
    </tei:p>
    <tei:p>
     „Ach, Elečko, nehovorže také reči,“ odpovie Ferenc, „však viem, že   si ty so mnou nikdy zle nezmýšľal; čo ty povieš, je moja vlastná vôľa   a do rúk tvojich poverím nielen dieťa, ale i svoje dušné   spasenie.“
    </tei:p>
    <tei:p>
     Páni pozreli jeden na druhého a potom na Eleka; ten však,   nezmeniac ani najmenej svoju tvár, vážne povedal: „Teda, Ferenc, brat   môj, i v tejto záležitosti vyslovujete a uznávate ešte raz, že som ja   hlava famílie Kubíniovcov, a podrobujete sa ešte raz vo vašich   záležitostiach mojej výpovedi?“
    </tei:p>
    <tei:p>
     „I pred Bohom, i pred ľuďmi, teraz až naveky amen,“ odpovie   Ferenc.
    </tei:p>
    <tei:p>
     „Keď teda, brat môj Ferencko,“ pokračuje Elek, „tak hovoríte, nuž   ja zas z mojej strany nesmiem vám ani najmenšiu myšlienočku svoju   zamlčať, a rád som, že je tu toľko vážnych pánov, ktorí sú svedkovia   môjho osvedčenia. - Ja nepokladám za prospešné pre našu famíliu vydať   teraz Elenu; ona je ešte mladé dievča a môže si ešte rok, dva počkať.   Ja som nie proti jej spojeniu sa s pánom Revickým, ale nie som spolu   i zaň v terajšom búrlivom čase, keď je najlepšie počkať, kým sa časy   utíšia.“
    </tei:p>
    <tei:p>
     „Ale keď ja to chcem, ja to chcem, a to teraz, teraz!“ prehovorí   starý Ferenc s úspechom.
    </tei:p>
    <tei:p>
     „Dobre, keď chcete,“ odvetí pokojne Elek, „urobte si podľa   vlastnej vôle, ale nikdy viac ma neuznávajte za svojho brata, nikdy   nehovorte, že to teraz, hovorím teraz,“ dodal s dôrazom, „kubíniovská   família pozvolila. Keď sa nám chcete odcudziť, dobre, nech sa stane   vôľa božia.“
    </tei:p>
    <tei:p>
     „Nikdy, Elečko, nikdy!“ vyvolá horlivo Ferenc. „Ale pomysli si, že   som už dal slovo, a kedy bolo na svete Kubíniho, ktorý by slovo svoje   nebol vyplnil?!“
    </tei:p>
    <tei:p>
     „Ja nehovorím,“ bola odpoveď, „aby ste slovo nedržali, ale teraz   to hneď byť nemusí. Presvedčený som, že i pán brat Jonáš Revický   teraz na to nebude doliehať.“
    </tei:p>
    <tei:p>
     „Ba budem, pán brat!“ ozve sa na to doteraz mlčiaci Jonáš. „Ja som   si raz pred seba vzal, aby sa už daromným rečiam v stolici koniec   urobil a aby som mohol svoj majetok konečne odovzdať týmto mladým   ľuďom a úplne sa utiahnuť od sveta, kochať sa v ich šťastí, lebo len   to ma na moje staré kolená môže ešte udržať dakoľko rokov. Vy   hovoríte, pán brat, pán viceišpán, o roku, o dvoch, kým by sa to stať   malo a mohlo, nepomysliac pritom, že mne je už teraz každý vlas na   hlave spočítaný.“
    </tei:p>
    <tei:p>
     Mladý Lajoš Kubíni riekol posmešne svojmu priateľovi Čoborňákovi,   a tak hlasne, že to každý mohol počuť: „Aha, ten si číta vlasy na   hlave, ako čo by to boli peniaze; nie div, že sa tomu remeslu už   dávno naučil.“
    </tei:p>
    <tei:p>
     Na to odpovie tiež polohlasne Rapko: „Nie tak, Lajoš! Tu je nie   pánom kráľ Jonáš, ale minister Ľauček, a nie pred Revickým, ale pred   Ľaučekom sa má teraz koriť celá kubíniovská família, už nech je to   viceišpán alebo hlavný išpán, alebo až hen palatín ten Kubíni.“
    </tei:p>
    <tei:p>
     Vtipky tieto neušli Jonášovmu sluchu i zabolelo ho to veľmi, keď   spozoroval, ako sa jeho vrúcnosť, jeho dôvera, s ktorou sem prišiel,   odpláca; duša jeho sa síce začínala zatemňovať, ale stály ešte vo   svojom pokoji prehovoril k Ferencovi: „Vari si ma na to sem zavolal,   Ferencko, aby si tu zo mňa posmešky vystrájali?“
    </tei:p>
    <tei:p>
     A Ferenc, nevediac ani, čo sa mu robí, odvetil: „Jonáško môj! Ani   ja, ani brat môj nerobíme posmešky, ba ani času na to nemáme, bo je   okamih tento vážny; ja by som sa ťa len rád spýtal, či by nebolo   dobre, keby sme svadbu našich detí podľa viceišpánovho návrhu na   dajaký čas odložili. Lebo vidíš, Jonáško, on nie je oproti tomu, a   mňa dobre poznáš, že tiež slovu dostojím, bo som Kubíni, a keď mi v   prítomnosti tu zhromaždených pánov moju mienku tiež dovolíš vysloviť,   nuž ti vravím, že mi to veru tiež čudné prichodí, keď tak súriš, bo   už akokoľvek, ale krušné by to prichádzalo každému Kubínimu, keby   svoju dcérečku nemohol ani podľa stavu svojho vystrojiť, ani jej takú   svadbu pristrojiť, že by si ju za desať rokov celá stolica   nespomínala.“
    </tei:p>
    <tei:p>
     Vtom povie Rapko svojmu priateľovi Lajošovi: „Hja, čo tomu po   Kubíniovcoch, keď dominus Ľauček dač iné bude chcieť.“
    </tei:p>
    <tei:p>
     A Lajoš na to tiež polohlasne odpovedal: „A každý Kubíni nesmie   zabúdať, že i ty, i druhí prídu dnes alebo zajtra aukciu pýtať.“
    </tei:p>
    <tei:p>
     Hoci bol ináč Jonáš už rozčúlený, tak teraz len zagánil na   posmešníkov, ale nebral na nich nijaký ohľad i obrátiac sa k   Ferencovi, žalostne povedal: „Ergo et tu, mi fili Brute? Teda i ty,   Ferencko, i ty, starý kamarát, vec odmýšľaš, nehodné tvojho veku a   tvojmu sľubu?!“
    </tei:p>
    <tei:p>
     Starý Ferenc sa zatriasol a sklopiac oči, povedal: „Jonáško, však   to všetko len pri starom zostane, vidíš však, viceišpán nič iné   nechce, len aby sa vec trochu pretiahla.“
    </tei:p>
    <tei:p>
     „A dané slovo kde, Ferencko? Je to statočne, je to po zemiansky?!“   odvetí trasľavým hlasom a slzavými očami Jonáš.
    </tei:p>
    <tei:p>
     Ale vtom zas preriekne Rapko polohlasne Lajošovi: „Aha! Je to   statočne, je to po zemiansky, keď si má Ľauček zahrávať s famíliou   Kubíniovcov; je to po zemiansky, keď si jeden všetky majetky naše   priosvojí, aby nás mohol zapredávať Nemcom?“
    </tei:p>
    <tei:p>
     Tu však skočil Štefan, mladá krv v jeho žilách zovrela, chytil   otca silne za rameno, pohliadol mu až priprísnym zrakom do slziacich   očí i zavolal s dôrazom a horlivosťou: „Teda, vy to trpíte, dobrý môj   statočný otec?! - Poďte! - Poďte! - V Kubíne pre nás viacej - okrem   hany, posmechu a potupy - nič viacej niet!“
    </tei:p>
    <tei:p>
     Starý Jonáš nevedel, čo sa mu robí, i pritisol ramenom ruku svojho   dieťaťa ku srdcu, nohy sa mu síce začali podlamovať, ale vzdor tomu   predsa sa nemohol zdržať, aby, ku Ferencovi obrátený, nebol preriekol   slová: „Spánombohom, Ferko! Uvidíme sa, a to skoro, pred trónom   velebnosti božej, ale v Kubíne nikdy viac, bo mňa ešte na svete   doposiaľ nikto dva razy neoklamal.“
    </tei:p>
    <tei:p>
     Poklonil sa ticho pred všetkými a uberal sa s jediným svojím synom   bez slova do Revišného.
    </tei:p>
    <tei:p>
     Na Elenu nikto pritom ani nepomyslel - ani Štefan.
    </tei:p>
    <tei:p>
     Ľúto mi je ťa, biedne dieťa moje! - Priateľa lepšieho nado mňa na   svete nemáš.
    </tei:p>
   </tei:div>
   <tei:div type="chapter">
    <tei:head>
     VI
    </tei:head>
    <tei:p>
     Po tomto výjave bolo v Kubíne mnoho i radosti, i žalosti; radovali   sa Lajoš i Čoborňák, Rapko nazvaný, viceišpánka sa nezdala byť veľmi   zarmútená, viceišpán písal listy na všelijaké strany a vyprevádzal   naostatok staršieho Michnu až do Liptova, kdežto mladý Michna pod   zámienkou choroby zostal v Kubíne a choroba u vojenských dôstojníkov   je taká okolnosť, ktorá všetko prikrýva. Čo mohol však pri tom   všetkom byť cieľ jeho ďalšieho zdržiavania sa v Kubíne, vieme, a   popri tom Elek Kubíni bezpochyby nástojil na tom, aby sa poručíkovo   posolstvo čím najneskôr vykonalo, pokiaľ by o ňom Rákóczi a jeho   prívrženci boli upovedomení prv ako cisárski vojvodcovia. Starý   Michna mal to práve vykonať, tak to bolo v Elekovom pláne.
    </tei:p>
    <tei:p>
     Ale poručík vydržal pokojne len dva-tri dni a potom sa začal   nudiť, lebo Elena do domu neprichádzala, a keď sa sám do Ferencov   vybral, nuž mu Eva, vždy na stráži stojaca, ďalej cestu úplne   zahradila s oznamom, že jej panna musí sedieť pri posteli   ochorevšieho otca, takže mu nič iné nezostávalo, len chodiť na   poľovačky s mladými pánmi a farárom Piškatorisom, alebo sedieť u pani   viceišpánky, ktorá si tým viac obľubovala jeho zábavu, čím sa Elena v   dome zriedkavejšou stala, nemysliac ani najmenej pri tom, čo sa v   Eleniných útrobách varilo.
    </tei:p>
    <tei:p>
     Ferenc bol poslednými Jonášovými slovami úplne zlomený i musel to   odležať; Elena zas chodila po dome ako mátoha sem i tam a   nenachádzala nikde inde pokoj ako pri posteli svojho otca, ktorého si   s najvrúcnejšou detinskou láskou opatrovala, pričom začínala   nenávidieť celý viceišpánov dom i s jeho priateľmi, obzvlášť keď si   pomyslela, že v Revišnom pre ňu slnce naveky zapadlo. A pri tejto   myšlienke plakalo, zaplakalo dievča, a chtiac si obľahčiť, zakrylo si   tvár rúčkami, odišlo von z izby od chorého otca, pozeralo v tú   stranu, kde leží Revišné, a aspoň týmto pohľadom uľaviac svojim   citom, bežalo znovu k chorému otcovi.
    </tei:p>
    <tei:p>
     Keby však bol mohol jej zrak dohliadnuť až do Revišného, tu by   iste nebola mohla mierniť milými slovami otcovu skľúčenosť a vzdychy.   Tam bola beda-prebeda. Starý Jonáš robil testament, zostavoval   inventáre svojich obligácií, rátal peniaze v truhlici, zloženej vo   výklene steny a prikrytej obrazom, čo taká ťažká bola, že dvaja   ľudia, on a Ľauček, mali dosť práce, keď ju z výklenu chceli ťahať.   Musíme tú ochotu, ba hádam radšej Ľaučekov útlocit uznať, bo ten   teraz starého pána ani neopúšťal, pri ňom spával, i listy, i zoznamy,   i všetko potrebné mu odpisoval bez toho, že by sa bol len jedným   slovom zmienil o príhode, čo postihla Jonáša a zapríčinila v jeho   prsiach len bôľ a žiaľ. Tým väčšmi však ľnulo Jonášovo srdce k   Ľaučekovi, a to i preto, že Štefan, zaujatý svojimi vlastnými horkými   pocitmi, keď len bolo možné, vzďaľoval sa od otca.
    </tei:p>
    <tei:p>
     Tak to bolo v Kubíne, tak to bolo v Revišnom, čo ale v celej   Oravskej stolici?
    </tei:p>
    <tei:p>
     Hrôza a strach.
    </tei:p>
    <tei:p>
     Po vidieku sa rozniesla povesť, že cez Oravu tiahne na Horné Uhry   generál Sporck s početným vojskom, a tieto chýry sa čoskoro i   splnili. Sporckovo meno bolo už i na Orave dávno známe, nie hádam pre   jeho útlosť a priateľskosť, ale skôr vzhľadom na jeho prísnu   vojenskosť, bezohľadnosť, energiu, a čo viac, i vzhľadom na zdarné   výsledky každého jeho podujatia.
    </tei:p>
    <tei:p>
     Vtedy mal Ferdinand III. troch chýrečných generálov, ktorí by   každej krajine mohli slúžiť na ozdobu. Boli to: Montecuccoli, Souches   a Sporck, ktorí si často z Viedne zaslané slová ani nevšímali, ale   radšej v prospech dŕžavy vojenské záležitosti na vlastnú ruku   spravovali. Na dôkaz toho predchytávame čas a uvádzame niektoré   charakteristické črty týchto mužov zaznačené v histórii.
    </tei:p>
    <tei:p>
     Montecuccoli komandoval roku 1661 cisárske vojská pri Komárne a   chcel udrieť na Budín, ktorý bol v tureckej moci, pričom však od   cisára dostal rozkaz, aby sa hneď odobral na Horné Uhry. To sa mu   nepáčilo a tu sa vo svojej nevôli nad týmto rozkazom vyslovil:   „Cisárski ministri tejto veci nerozumejú a nechcú prijať radu   nijakého človeka, ba čo viac, myslia si, že len múdro a chválitebne   pokračujú, keď zavrhujú každú inú mienku; v prípade však, keď   výsledok nie je taký, aký očakávali, tu sa s veľkou obratnosťou   zriekajú každej viny.“ Tiahol pritom v rýchlych pochodoch do   Sedmohrád, kde sa spojil s Keményom proti Abafimu a odkiaľ,   zanechajúc posádku, vrátil sa nazad do Uhier. Pri Svätom Gottharde,   kde kresťania v Uhrách prvý raz zvíťazili nad Turkom, bol hlavným   vodcom.
    </tei:p>
    <tei:p>
     Souches bojoval najviac v Sedmohradoch. Pri týchto údajoch nech   čitateľ zas odpustí, keď si dovoľujeme znovu pripomínať i neskôr sa   stavšie udalosti a predchytávať to, čo sa len neskôr mohlo stať a sa   i stalo, lebo tu históriu iste písať nechceme, ale dovoľujeme si pri   tom jedno alebo druhé spomenúť, čo slúži ku charakteristike   jednotlivcov spomenutých v povesti. Souches komandoval roku 1664   neodvislý, zriadený a samostatný oddiel vojska na ľavom brehu Dunaja,   pozostávajúci z dvanásť až štrnásťtisíc mužov, 7. mája obliehal   Nitru, zbil Kučuk Mohameda bašu pri Svätom Kríži, tak ako i pri   Svätom Beňadiku bašu z Nových Zámkov, kde padlo šesťsto Osmanov spolu   s ich vodcom Alim a kde zároveň odobrali Turkom všetky delá a celú   batožinu.
    </tei:p>
    <tei:p>
     Ale ani Montecuccoli, ani Souches nemôže nás tak zaujímať ako   Sporck. Prví dvaja neboli nikdy na Orave, kým Sporck so svojím   vojskom viac ráz tiahol cestou cez Oravu. Sporck pochádzal z   nemeckého grófskeho rodu, ktorý sa však v druhej polovici 17.   storočia osadil v Čechách. Nečudo teda, že v tom čase, v ktorom sa   odohráva naša povesť, povstala v Čechách až podnes sa udržavšia   tradícia o Sporckovi, lebo vtedy ešte meno Sporck nemohlo tam byť   udomácnené. Tradícia táto udáva, že Sporck bol vraj pastierom svíň a   potom si nadobudol panstvo Kux. I hovorí ďalej, že svoje meno nikdy   nepodpisoval, ale že jeho podpis záležal v zamočení dlane do černidla   a jej pritlačení na patričné listiny, rozkazy a poukážky.
    </tei:p>
    <tei:p>
     Toto podanie môže mať len natoľko cenu, nakoľko opisuje muža   prudkého, rozhodného, na malichernosti, maličkosti a pletky   nedržiaceho a ktorý len svoju vôľu, svoj smer vždy a vo všetkom má na   zreteli. Že bol Sporck taký, dokazuje i história. Bol toho času   najslávnejší generál jazdectva. - Na opísanie jeho charakteru slúžia   i historické zápisky z jeho neskoršieho vystupovania. Keď   Montecuccolimu v bitke pri Svätom Gottharde roku 1664 oznámili, že   bitka je prehratá, a keď tento odpovedal: „Čo, prehratá !? A ja som   ešte ani šabľu z pošvy nevytiahol,“ vtedy sa vrhol na Turka i on, i   Sporck a ich úder rozhodol bitku a doniesol víťazstvo kresťanom. Keď   sa ustálili vodcovia za úder, vraj Sporck padol na kolená a modlil   sa: „Ó, ty všemohúci generalissimus tam na nebi! Keď sa ti nepáči   nám, tvojim verným kresťanským deťom, prispieť na pomoc, tak aspoň   nepomáhaj Turkom a potom - iste budeš mať radosť z nás.“ Potom sa   vrhol na neveriacich a bitku vyhrali.
    </tei:p>
    <tei:p>
     Keď bol teda Sporck schopný k pánubohu takto hovoriť a vzývať ho   na takýto spôsob, akože potom mohol zachádzať s ľuďmi?
    </tei:p>
    <tei:p>
     A práve preto sa triasla pred ním Oravská stolica, ba len i pred   jeho menom.
    </tei:p>
    <tei:p>
     Ale nemaľuj čerta na stenu, bo keď to urobíš; iste ho tu máš.
    </tei:p>
    <tei:p>
     Sporck prišiel na Oravu s vojskom tak neočakávane bez každého   oznámenia, že po dedinách povstal zmätok, keď ich, ani nevediac ako,   obsadilo vojsko. Sporck išiel rovno do Kubína a zosadol u viceišpána   Eleka Kubíniho i veľmi sa nad tým zarazil, že nebol doma a že úradne   zaslaný list ani len nedostal. Ale komu ho mali odovzdať, keď sa celé   stoličné úradníctvo zo strachu rozutekalo? Najviac však Sporcka   mrzelo, keď neprichádzal ani Jonáš Revický, ktorý od neho dostal   pokyn, aby vojsko zaopatril zásobami potrebnými na ďalší pochod.   Jonáš však, trvajúci na svojom viac do Kubína nejsť, sa nepohol,   položil Sporckov list trasľavou rukou na stôl, dal zavolať Ľaučeka a   poslal ho s odpoveďou do Kubína.
    </tei:p>
    <tei:p>
     Ľaučekovi sa to síce neveľmi páčilo, ale vidiac,- že to ináč   nejde, vzdychol si, pokrútil hlavou, odišiel domov, obliekol si   najkrajšie šaty, čo mal, a vybral sa na cestu, premýšľajúc a lámajúc   si hlavu na tom, čo má vlastne takému veľkému pánovi povedať a ako ho   privítať. Ale bol dobrý latinár a vedel dve reči, z ktorých jedna   začínala sa s „Iam dudum“ a druhá s „Quoniam illuxit“. Srdce jeho sa   teda rozohrialo, keď si pomyslel, ako chýrečne vykoná svoju úlohu,   keď obe tieto reči spojí dovedna a tak vzdá Sporckovi väčšiu česť než   iným ľuďom. Spokojný teda sám so sebou peroroval cestou sám pre seba,   až prišiel do Kubína a dal sa ohlásiť u generála.
    </tei:p>
    <tei:p>
     Tu ho však hneď nechceli vpustiť, čo on neočakával, i počúval teda   hlasné Sporckove slová, v ktorých lajdinantovi Michnovi robil prudké   predvržky. Až keď toho trasúceho sa prepustili, zavolali Ľaučeka.
    </tei:p>
    <tei:p>
     Poklonil sa, premeral generála a začal pozdvihnutým hlasom: „Iam   dudum nefando ardens desiderio dominationem vestram venerandi nec non   eximio prosequendi cultu - quoniam illuxit dies -“
    </tei:p>
    <tei:p>
     Tu sa ale Sporck zarazil a zvedavo sa spýtal: „A čože ste vy za   blázna?“
    </tei:p>
    <tei:p>
     To myklo Ľaučekom, bo si spomenul, že mu i Jonáš do bláznov   nadával, ba skoro začal pochybovať o svojej múdrosti, ale tu sa   rozpamätal, že generál len preto tak nakrátko hovorí, že mu nedal   slušný titul, a tak ho zas oslovil:
    </tei:p>
    <tei:p>
     „Domine perillustris!“
    </tei:p>
    <tei:p>
     „Čo?“ spýtal sa generál.
    </tei:p>
    <tei:p>
     Ľaučekovi sa to síce nepozdávalo, ale pomyslel si, že sa hádam   zmýlil v titule, a tak začal: „Domine spectabilis!“
    </tei:p>
    <tei:p>
     „Čo?“
    </tei:p>
    <tei:p>
     To ním ešte väčšmi trhlo i povedal: „Domine magnifice!“
    </tei:p>
    <tei:p>
     „Čo?“
    </tei:p>
    <tei:p>
     „Celsissime princeps!“ vypovie Ľauček.
    </tei:p>
    <tei:p>
     „Čo?“
    </tei:p>
    <tei:p>
     A tu si už viac nevedel rady i klaňajúc sa hlboko, povedal s   úsmevom, ako čo by sa mu boli otvorili všetky žriedla múdrosti:   „Domine illustrissime!“
    </tei:p>
    <tei:p>
     Ale Sporck ani tomu nechcel rozumieť a povedal teraz: „Čo, čo,   čo?“
    </tei:p>
    <tei:p>
     Tu vyšla Ľaučekovi para a na čele začal sa mu zjavovať chladný   pot, ale súc starý latinák, pomyslel si: ,Si fractus illabatur   orbis,‘ rozsrdil sa a pevným hlasom vypovedal: „Nuž, teda, pán   generál!“
    </tei:p>
    <tei:p>
     A tu sa Sporck usmial, položil ruku na Laučekovo plece i riekol:   „Tak dobre, starý kamarát! Ale mi len povedz, kto si ty, hriešna   duša, čo sa opovažuješ s generálom Sporckom predvádzať pletky?“
    </tei:p>
    <tei:p>
     Laučekovi to síce nie priam chutilo, ale zas si len ďalej   pomyslel: ,Inpavidum ferient ruinae,‘ a tak povedal, kto je, čo chce,   v koho mene prichádza, rozprával, že sa Jonáš Revický zaprisahal   nikdy viac do Kubína nechodiť, rozprával o Štefanovi a Elene i ako a   akým spôsobom sa ich spojenie roztrepalo, pričom však najdôraznejšie   nezabudol spomínať, akú on sám tiež má galibu so svojím Martinom a s   Evou, čo je nám všetko už známe.
    </tei:p>
    <tei:p>
     Oddýchol si a nazdal sa, že mu pritom kameň zo srdca spadol,   mysliac si znovu po latinsky: ,Salvavi animam meam.‘ Ale čo pri tom   na najväčšie Ľaučekovo začudovanie Sporck nevykonal. Zhŕždil čelo,   dumal a premýšľal asi minútu, potom však vystrúc sa po vojensky,   zavolal: „Lajdinant Michna!“
    </tei:p>
    <tei:p>
     Michna vstúpil hneď do izby, zastal a počúval rozkazy svojho   predstaveného.
    </tei:p>
    <tei:p>
     Generál Sporck rozkázal: „Zavrite hneď tohto latinského blázna,   ale tak, žeby nijaká duša nemohla k nemu prísť, a potom ordonanc   numero jedna ide hneď do Revišného so šiestimi chlapmi a hneď   privedie sem Jonáša i Štefana Revického a Martina Ľaučeka. Marš!“
    </tei:p>
    <tei:p>
     Michna vykonal rozkazy. Laučekovi ale nijako sa nepratalo do   hlavy, že ho dali do áreštu len preto, že si po horácovsky myslel, a   hovoril tak pekne i tak pekné tituly dával, aké sa i najvyššiemu   zemanovi v Uhorskej krajine dávajú. Otváral síce oči, že musel medzi   vojskom mašírovať len pre samu dobšinskú múdrosť, ale to mu veru nič   nepomohlo.
    </tei:p>
    <tei:p>
     Sporck sa však nad tým ani najmenej nekormútil, opásal si šabľu,   vzal šišak na hlavu a rukavice na ruky i dal sa zaviesť prosto k pánu   Ferencovi v sprievode svojho kňaza, všeobecne nazývaného Anian.
    </tei:p>
    <tei:p>
     Starký Ferenc pozdvihol zvesenú hlavu, obozrel i zhrozil sa,   zhliadnuc odrazu pred sebou vojaka tak voľne kráčajúceho, akoby boli   starí kamaráti, ktorý mu podával ruku. Zhrozil sa tiež, že prichádza   s ním i katolícky kňaz, akého sám vo svojom dome nikdy neuvítal;   zemianska hrdosť mu však ani na staré kolená neodpustila ukázať   pritom čo len i najmenšiu nevrlosť. Podal teda Sporckovi ruku,   poklonil sa tiež i pred Anianom tak zdvorile, že to vyzeralo nie ako   vrúce privítanie, ale skôr sebavedomie a pýcha zemianska. Chcel síce   čosi na uvítanie povedať, ale pohyblivý, energický generál nedal mu   ani k slovu prísť. Kňaz sa schýlil nad knihou, ktorú Ferenc práve   čítal, a uvidiac, že to Biblia, nie však Vulgata, prehŕňal sa v nej   ďalej, akoby ho tu ani nebolo. Sporck sa zas spytoval Ferenca na jeho   rodinné záležitosti, obzvlášť však na Elenu a Štefana, na Jonášovo   priateľstvo k nemu, na sľuby, na výchovu tých dvoch mladých ľudí; a   Ferenc sa ku všetkému priznal, čo už vieme, bo bol hrdý, že nikdy   netajil pravdu, a myslel si, že história so Štefanom a Elenou je   beztak známa celému svetu a že len čas ich spojenia Elek   predĺžil.
    </tei:p>
    <tei:p>
     Tu vstal Sporck zo stolca, podal starkému Ferencovi ruku a celkom   zdvorilo mu povedal: „Nebude vám teda, pán Kubíni, nemilé, keby som   sa vám ja votrel do rodinných záležitostí a prosil by som vás, keby   som sa stal starejším u vašich detí?“
    </tei:p>
    <tei:p>
     Ferencovi pri tom začalo srdce v prsiach radosťou klepať, lebo   videl, že musia prestať i jeho potržky s Jonášom na taký spôsob,   ktoré mu boli také nemilé, že ho až do chorobnej postele priviedli,   potom i že sa jeho Elena tešiť bude, keď takým spôsobom čím skôr sa   ocitne v náručí svojho snúbenca, a naostatok, že i jeho brat Elek nič   proti tomu mať nebude, keď sa taký chýrečný muž ako Sporck stane   starejším. Práve preto povedal: „Nekonečne ma teší váš výslov, pán   generál, beriem vás teda za slovo a budete iste najmilejším a   najvítanejším starejším.“
    </tei:p>
    <tei:p>
     „Dobre, pán Kubíni,“ odvetí Sporck, „ale buďte láskavý mi i čas   určiť, kedy sa to má stať; želal by som si však, aby sa to stalo čím   skôr a pokiaľ som na Orave.“
    </tei:p>
    <tei:p>
     „To by bola práve voda na mlyn Jonášovi Revickému, ale ten sa   teraz na mňa hnevá,“ odpovie Ferenc, „a potom kňaza nemáme, bo sa   ten, ako počujem, túla po susedných stoliciach; odišiel do Lednice k   Drábikovi, ktorý sa teraz Drabicius volá.“
    </tei:p>
    <tei:p>
     „To nič nerobí, pán Kubíni,“ prerečie Sporck, „vidíte, mám ja tu   kňaza Aniana, a ten to hneď dá do poriadku.“
    </tei:p>
    <tei:p>
     Zmýlil sa však mysliac, že Ferenc na jeho návrh pristane, ten sa   vystrel, ako len mohol vo svojej starobe, uprel stĺpkom už mdlé svoje   oči na Sporcka, pokrútil hlavou a tichým, ale predsa trasľavým hlasom   povedal: „Nie, pán generál, nie: ja a moje dieťa vždy len pri našej   luteránskej viere zostaneme.“
    </tei:p>
    <tei:p>
     Vtom sa však i páter Anian, keď sa prestal prehŕňať v Biblii   Bahylovho českého vydania, obrátil k Sporckovi a povedal: „Nie, pán   generál, tu nachádzam knihu, ktorá je cirkvou zakázaná a ktorá sa len   vo Vulgate smie čítať, a preto sa ani nechcem vtískať do rodiny,   ktorá sa hádam ani vo výpovedi písma nevyzná. Qui non audiverit   ecclesiam, sit tibi sicut ethnicus et publicanus.“
    </tei:p>
    <tei:p>
     „Mlč,“ zavolá rezkým hlasom Sporck. „Ubi multae leges, ibi multa   preccata, a qui parcit malis, nocet bonis a tak mlč!“
    </tei:p>
    <tei:p>
     Anian sa utiahol a zvedavý Sporck povie obrátený k Ferencovi:   „Teda mi povedzte, pán Kubíni, kde máte najbližších kňazov vašej   viery? Dám ich priviesť, ja budem starejším, čo mi robí veľkú radosť,   a o pár hodín bude po svadbe.“
    </tei:p>
    <tei:p>
     Ferenc odpovie: „Vo Veľkej Vsi je farár Kováč, v Istebnom Mrva a   Podhorský v Žaškove, ktorí sa teraz Fabri, Mervay a Subsilvani podľa   vzoru veľkého Melanchthona, magistri Germaniae, čo si tiež meno   premenil, nazývajú a na čo sme my pyšní, bo to predtým nikdy   nebývalo.“
    </tei:p>
    <tei:p>
     „Teda dobre, pán Kubíni! Prichystajte sa na svadbu za hodinu alebo   za dve, a ako vidím, budete na celý život Sporckovi povďačný.“
    </tei:p>
    <tei:p>
     Generál sa poklonil i odišiel do Elekov a tu oznámiac pani   viceišpánke svoje i Ferencove úmysly spôsobom preňho ináč   nezvyčajným, útle a zdvorile, urobil koniec nekonečnému prekvapeniu   vážnej panej, ktorá nemajúc po boku svojho muža, neopovážila sa   generálovi odporovať a sľúbila všetko.
    </tei:p>
    <tei:p>
     Sporck sa poklonil, stisol ruku domovej panej a odišiel do svojej   izby vydávať rozkazy podriadeným dôstojníkom, kde však celkom zmenil   svoje predošlé pokračovanie a slová; prísnosť a železná vojenská   podriadenosť zaujala jeho srdce, že sa zdalo, akoby si chcel jedným   dúškom vynahradiť násilie urobené posiaľ v Kubíne samému sebe.   Vystrel sa, oprel sa na šabľu a odpravoval generálov, plukovníkov,   kapitánov, dávajúc im návody len tak nakrátko, že by pri tom každý   človek bol zbledol okrem jeho podriadených, poznajúcich vždy nezlomnú   vôľu a vojenský poriadok svojho vodcu, i vediacich, že sa z jednej   strany vojenstvu nikde tak nepriučia ako práve v jeho škole, z druhej   strany však, že po prísnom vyplnení svojej povinnosti v každom ohľade   im úplná vôľa býva ponechaná. A takých vodcov má prísny vojak   najradšej.
    </tei:p>
    <tei:p>
     Keď sa to teda u Sporcka jedno za druhým tak mlelo a on sám ako   os, okolo ktorej sa všetko muselo pohybovať, nepohnute stál, otvorili   sa dvere a ordonanc numero jedna priviedol dnu i Jonáša, i Štefana   Revického, za ktorým kráčal Martin Ľauček.
    </tei:p>
    <tei:p>
     Starý Jonáš, chudák, bol celý unavený a zblednutý, bo musel na   svoje staré kolená na koni do Kubína prísť, keď vojaci s ním nijaké   milosrdenstvo nemali; Štefan nemyslel o ničom pri celom sprievode, bo   mu bolo milé vyhovieť túžbe svojho srdca, totiž už akýmkoľvek   spôsobom priblížiť sa k Elene; Martin naostatok prišiel do Kubína ako   človek, ktorý sa nemôže meniť, poháňaný súc nevyhnutnosťou   okolností.
    </tei:p>
    <tei:p>
     Sporck podal unavenému Jonášovi ruku a oslovil ho: „Starý pán!   Predvržky vám robiť nejdem, že ste na mňa zabudli, ale vítam vás ako   známeho mi pána; teraz vás však prosím hneď a hneď odísť k pánu   Kubínimu Ferencovi i so synom, i s Ľaučekom.“
    </tei:p>
    <tei:p>
     A len pri týchto slovách sa Jonáš zatriasol i vystúpil mu ľadový   pot na čelo pri pomyslení, že sa má zísť s vierolomným Ferencom, i   zadrgali mu nohy i trasľavým hlasom povedal: „Nie, pán generál, nie,   to ja nemôžem urobiť a žiadajte čokoľvek odo mňa, len to nie.“
    </tei:p>
    <tei:p>
     „Pán Revický,“ odpovie Sporck, „vy pôjdete k pánu Ferencovi   Kubínimu, ktorý vám povie, prečo ste sem prišli, pán Štefan pôjde k   svojej Elene a Martin povie svojej Eve, že bude mať za hodinu alebo   dve sobáš. Ale aby si si, Ľauček, zapamätal, kedy si pred obličaj   generála Sporcka prvý raz predstúpil, tu máš sto dukátov,“ a pritom   mu dal do ruky mešec, „ale s tým doložením, že keď ti dakto meno   Sporcka vysloví, aby si si spomenul na tento dnešný okamih - keď sa   meno moje dva razy vysloví, aby si si dal pozor, a keď sa tri razy   vysloví, aby si slepo nasledoval, čo ti generál Sporck odkazuje.“
    </tei:p>
    <tei:p>
     Na to neodpovedal nikto nič, vidiac generála rozdráždeného a   určite hovoriaceho; len Martin zastenal: „Otec môj, otec môj!“
    </tei:p>
    <tei:p>
     „Neboj sa nič o toho latinského blázna,“ odpovie Sporck, „hneď   príde za tebou,“ i zavolal pritom: „Kapitán Vrbna!“
    </tei:p>
    <tei:p>
     Kapitán Vrbna vstúpil dnu a dostal rozkaz: „Zavretého Ľaučeka dáte   hneď sem priviesť.“
    </tei:p>
    <tei:p>
     Aký bol rozkaz, taký bol i výsledok. Starý Ľauček prišiel trasúc   sa dnu, v rukách s napísanou inštanciou. Sporck naňho pozrel, vytrhol   mu z ruky písmo a čítal: „Celsissimo, illustrissimo, magnifico,   spectabili, perillustri nec non generossimo domino, domino generali   Joanni comiti ab Sporck de eadem, suae C. R. majestatis ex intimis   consiliario, plurium inclytorum comitatuum primario tabulae   judiciariae assessori, nec non plurium ordinum, specialiter autem   ordinis velleris aurei, qui primarius univer sae Christianitatis   habetur, et quondam Burgundiae conditus est, equiti meritissimo,   insignissimo, conspicuissimo domino, domino mihi gratiosissimo,   benignissimo, nec non mihi humillime, peculiari cultu specionissimo   venerandissimo, colendissimo.“
    </tei:p>
    <tei:p>
     Ľauček pozeral na generála i myslel si, že výsledok jeho prosby od   rozumného človeka sa nemôže ani najmenej uvádzať v pochybnosť, keď to   všetko po latinsky napísal a generálovi toľko titulov nadával, že by   sa za ne veru ani jeden uhorský zeman nezahanbil; ale keď už človek   raz nemá šťastia, tak rob, čo chceš, a hoc si ich ani nehľadal, nuž   predsa ťa postihnú nepríjemnosti.
    </tei:p>
    <tei:p>
     Sporck, prečítajúc náslov písma, zasmial sa i hodil ho Ľaučekovi   do tváre prehovoriac: „Nuž a čože ty, latinský blázon, so mnou   chceš?“
    </tei:p>
    <tei:p>
     A tu prenikla Ľaučekovo srdce nekonečná bolesť, takže sa nazdal,   že je už koniec jeho životu; ale zmužil sa a povedal: „Pán generál!   Dali ste ma zavrieť a neviem prečo; i bol v izbe papier, atrament a   pero, a tak som napísal inštanciu, žeby ste ma z môjho väzenia ráčili   prepustiť.“
    </tei:p>
    <tei:p>
     „Tak je dobre,“ odpovie Sporck, „prepúšťam ťa teda; iď so svojím   Martinom do Ferencov, povedz Eve, aby sa hneď pekne obliekla. Panie   zo zemianskeho rodu sú na to vždy pripravené, ale chyžné nie. -   Marš!“
    </tei:p>
    <tei:p>
     Ľaučekovci odišli.
    </tei:p>
    <tei:p>
     „A vy, pán Revický, i starý, i mladý,“ hovorí Sporck, „zanechajte   vaše rodinné spory mne. Že vám nijaké veno teraz ako starejší   nedávam, je znak toho, že oravskí páni i bez toho budú rebelovať a   ich majetky sú mne sľúbené. Z týchto tri najlepšie a najvýdatnejšie   obeciam pánu Štefanovi, a keby kto za môjho žitia chcel vám len vlas   na hlave skriviť, buďte ubezpečení, že Sporck všetko vynaloží, aby   ste kedykoľvek dostali slušnú záštitu.“
    </tei:p>
    <tei:p>
     Jonáš chcel protestovať, ale generál mu nedal ani k slovu prísť,   hovoriac: „Vy ste uhorskí zemania a verní svojmu kráľovi, a tak s   vami ani tak zachádzať nemôžem ako s druhými; nemyslite si však, že   moja vôľa nie je tá sama u vás ako u druhých. Choďte k Ferencovi   Kubí-nimu, kde som už porobil poriadky, zmierte sa, a bude hneď z   toho - svadba.“
    </tei:p>
    <tei:p>
     A keď Jonáš znovu začal robiť predvržky, dostal odpoveď: „Nič   ďalej! Viem, na čom stojím, a odpor netrpím. Vám len nemôžem povedať:   Marš!“
    </tei:p>
    <tei:p>
     Odišli. Sporck stál sám, ale nie dlho, lebo priviedli k nemu troch   kňazov: Fábriho, Subsilvániho a Mervaya.
    </tei:p>
    <tei:p>
     „Vitajte, páni!“ prerečie generál. „Kňaza v Kubíne niet, a tak   bude jeden z vás sobášiť Štefana Revického s pannou Elenou Kubínich a   Martina Ľaučeka s jej chyžnou Evou, a to hneď!“
    </tei:p>
    <tei:p>
     „A či už vyšli ohlášky?“ prerečie Fábri.
    </tei:p>
    <tei:p>
     „A či majú už dišpenzáciu a vývod od kubínskeho farára?“ ozve sa   Subsilváni.
    </tei:p>
    <tei:p>
     „Ah, čo ma po vašom kňazovi!“ odvetí hnevlivo Sporck. „A keď sa o   dišpenzáciu tak staráte, nuž ju vystavím ja sám v mene cisárovom. -   Páter Anian,“ zavolá ďalej, „napíšte im hneď v mene cisára   dišpenzáciu.“
    </tei:p>
    <tei:p>
     Anian to hneď urobil a Sporck podpísal listinu i preriekol: „Teraz   je, páni moji, čas, aby sme šli do kostola; pripravte sa!“
    </tei:p>
    <tei:p>
     Ale tu sa ozve Fábri: „Pán generál! To je proti cirkevnému   poriadku, bo dišpenzácie len viceišpán môže vydávať, a ten vie, ako   to má robiť, vypočúva totiž stránky pred svedkami, či nie sú v dákej   pokrvnosti alebo v tom gráde, ktorý je ustanovizňami cirkvi našej   zakázaný, bo v tom prípade musí byť vyššia apellata k   superintendentovi -“ a tu sa zamlčal, nechtiac hádam spomenúť   kráľa.
    </tei:p>
    <tei:p>
     „A ja zasa,“ skočí do reči Subsilváni, „podľa hlasu môjho   luteránskeho svedomia a kňazského povolania nesmiem dbať na listiny   katolíckym pátrom napísané a podpísané.“
    </tei:p>
    <tei:p>
     „Ani vtedy, keď ich diktoval a podpísal generál Sporck?“
    </tei:p>
    <tei:p>
     „Nie!“
    </tei:p>
    <tei:p>
     „Kapitán Vojnár!“ zavolá rozsrdene Sporck, a keď sa tento   službukonajúci dôstojník zjavil, pokračoval s horlivosťou, vystrúc   ruku a prstom na obidvoch kňazov ukazujúc: „Adjutant napíše hneď   správu o týchto dvoch buričoch, čo ani cisára, ani jeho   splnomocneného generála neuznávajú, a vy ich prosto a zaraz odvediete   do Prešporka! Marš!“
    </tei:p>
    <tei:p>
     I Fábri, i Subsilváni chceli protestovať, ale pomôcť si nemohli i   museli ďalej, bo generál nepoznal milosť. Mervay sa začal pri tom   triasť, lebo si pomyslel, že má troch synov v školách a štyri   dcérušky doma, krvácalo mu srdce, keď mu na um zišlo, čo by si celá   biedna família počala, keby ho odviedli do Prešporka a tam žalárovali   vari do smrti. Vtom pristúpil k nemu prísne Sporck i odmerane   povedal:
    </tei:p>
    <tei:p>
     „Nuž a vy, starý pánko, budete sobášiť, alebo nie? Prijmete moju   dišpenzáciu, alebo nie?“
    </tei:p>
    <tei:p>
     „Domine illustrissime! Keď ráčite hovoriť, že dišpenzáciu vydávate   v kráľovskom mene, nič proti tomu nemôžem mať vediac, ako sa i pán   Jur Thurzo i Imrich Thurzo, syn jeho, tituloval, s ktorým som sám bol   vo Wittenbergu, keď tam bol na univerzite rector magnificus, i keď tú   chýrečnú, peknú latinskú reč pri odchode držal roku 1616 a keď ho sto   Oravcov poslaných preňho od otca domov odprevádzalo, potom keď   palatín, jeho otec, celú univerzitu uhorskými jedlami nachoval a   uhorským vínom počastoval. I pán Štefan Thököly sa teraz tiež ako oni   tituluje: Comes Stephanus Thököly de Kesmark, perpetuus in Árva   eiusdemque Cottus Supremus et perpetuus Comes, Eques Aureatus, S. C.   R. Majestatis Consiliarius, Arcium item Árva et Ljetava Bonorumque ad   easdem spectantium plenipotentiaris Director. - Boli teda i páni   Thurzovci, i teraz pán Thököly Suae Caesareo - Regiae Majestatis   Consiliari; a tak ani mne neprísluší odporovať, keď vaša milosť v   mene jeho kráľovskej milosti dišpenzáciu vystavujete.“
    </tei:p>
    <tei:p>
     „Tak si teda, kňažko, zaves pláštik na chrbát,“ odvetí s úsmevom   Sporck, „priviaž si pod bradu tabličky a marš do kostola. Budeš tam   sobášiť Štefana Revického s Elenou Kubínich, kde som ja starejším a   pani Elečka široká; potom však budeš po druhé sobášiť Martina Ľaučeka   s Evou, Eleninou chyžnou, pri ktorých budú starejší obidvaja   Revickovci, to jest on a ona, ktorých si práve predtým svojou kázňou   a na to nasledujúcim hokus-pokusom naveky nešťastlivými urobil. Zapíš   si to hneď do matriky a teraz - marš!“
    </tei:p>
    <tei:p>
     Mervay odišiel, akoby poháňaný čarovným prútikom.
    </tei:p>
    <tei:p>
     „Lajdinant Michna!“ zavolal Sporck, a keď ten vstúpil, povedal: „I   starí, i mladí páni spolu i s tým latinským bláznom, so synom i s   Evou prídu hneď sem od Ferencov. Marš!“
    </tei:p>
    <tei:p>
     Stalo sa; prišla skoro celá procesia, pri ktorej ale starí páni,   Ferenc a Jonáš, čudne jeden na druhého pozerali, kým naproti tomu   Štefan a Elena, nevediac ani, čo sa im robí, stískali si ramená,   akoby si práve dnes boli prvý raz vyjavili, že dych ich duše má   splynúť tak spolu na večné veky, že ani život, ani smrť, ani čokoľvek   na svete ho nemôže rozpoltiť. A dobre vám tak, mladí ľudkovia! Nikdy   je nie tak dobre človeku, ako keď sa to má stať i pred svetom, i pred   Bohom.
    </tei:p>
    <tei:p>
     Za nimi šli Ľaučekovci s Evou a jej matkou.
    </tei:p>
    <tei:p>
     Sporck ich všetkých srdečne privítal, podajúc vážne každému ruku,   a sa len na Jonáša namrzel, keď ten začal hovoriť, že on na nič   nepristáva, ak sa jeho budúca nevesta neodoberie hneď po sobáši do   Revišného.
    </tei:p>
    <tei:p>
     Generál pozrel naňho, pravda, nepriaznivým okom, ale utišujúc v   tomto prípade svoju vášnivosť, ľahostajne povedal: „Ak to pán Ferenc   pozvolí, ja nemám nič proti tomu.“
    </tei:p>
    <tei:p>
     Ferenc povedal: „Áno.“
    </tei:p>
    <tei:p>
     „Teda nerobte daromné pletky, páni,“ povie Sporck, „poďme k pani   viceišpánke a hneď odtiaľ do kostola.“
    </tei:p>
    <tei:p>
     I šli do kostola. Pán Mervay držal skoro dve hodiny veľmi múdru a   horlivú kázeň o svätom stave manželskom, chtiac ukázať, že on veru   vie kázať; začal totiž od Adama, prešiel cez všetkých patriarchov, až   prišiel ku Káne Galilejskej a naostatok zakončil tým, že sa celé tu   zhromaždené panstvo tej svadbe podobá. Potom zosobášil už celý   upotený Štefana s Elenou, na čo nasledovalo sobášenie Martina s Evou,   lebo by sa to vraj neslušalo, aby sa mal vykonávať odrazu zemiansky   sobáš s nezemianskym. I tu držal znovu kázeň, ale tá trvala len štvrť   hodiny, takže mu všetci prítomní za to boli veľmi povďační mysliac   si, že mladoženísi na to všetko ani len nemyslia a tí druhí z toho i   beztak nič nemajú.
    </tei:p>
    <tei:p>
     Ale beda!
    </tei:p>
    <tei:p>
     Keď bolo po sobášoch a generál Sporck, podajúc rameno pani   viceišpánke, vychádzal z hornokubínskeho kostola, začal sa po ceste   od Leštín dvíhať prach, až sa z neho naostatok objavili postavy Eleka   a Lajoša Kubíniho s Rapkovou.
    </tei:p>
    <tei:p>
     Elek skočil z koňa, bozkal svoju ženu i spýtal sa, čo to všetko má   znamenať. A keď sa dozvedel, že to bol Štefanov sobáš s Elenou,   zakabonil sa a zastanúc si pred Sporckom v nezvyčajnom a uňho nikdy   nevídanom a nepozorovanom rozčúlení, povedal: „Teda vy ste to, pán   generál, ktorý sa opovažujete šliapať nohami práva uhorského   zemianstva, ba čo viac, i násilne sa miešať do jeho rodinných   záležitostí!? - Nech ste čokoľvek, Elek Kubíni vám teraz vyslovuje   pred celým svetom, pred pánombohom, pred ktorým sa klaňať bude až do   smrti, a pod holým nebom, ktoré je rúškom jeho slávy, svoje   opovrženie za vaše násilenstvo na famílii Kubínich. Ja, hlava famílie   Kubínich, preklínam toto neprirodzené a bez môjho vedomia uzavreté   spojenie s tým doložením, aby potomstvo z tohto manželstva   pochádzajúce až do desiateho pokolenia nikdy šťastie nemalo, ba aby   otec i synov, i dcéry svoje mordoval a aby si i synovia, i dcéry   otcov svojich i matky svoje vraždiť za povinnosť držali!“
    </tei:p>
    <tei:p>
     Kto kedy s Elekom Kubínim hovoril, nespozoroval nikdy, že by bol   vypustil z úst podobné reči; ale i kto poznal Sporcka, nikdy si   nemyslel, že by tento muž mohol byť taký pokojný pri podobných   slovách, lebo skrížil na prsiach ruky a celkom pokojne povedal:
    </tei:p>
    <tei:p>
     „Elek Kubíni, vidíš, že sa ja teba nebojím; aby si však vedel, že   ma ty cez lavičku neprevedieš, poviem ti dač také, o čom ty hádam ani   netušíš. V tridsaťročnej vojne sa pošta obnovila a roku 1615 od   cisára Matiáša dostala sa Lamorovi Taxisovi na večné veky v celej   ríši ako léno, pričom si však vláda podržala právo naddozorstva.   Michnove listy Thökölymu boli otvorené a Thökölyho tebe, a tvoje jemu   tiež sa mi do ruky dostali, tak viem, čo medzi sebou snujete. He,   Elečko, čo na to povieš? - A keď si teraz bol v Liptove, na Spiši   alebo hádam u Ketzerov v Prešove, mňa po tom nič, ale vedz, že si už   dávno v čiernej knihe zapísaný a že ani jeden deň neujde, kde by   tvoje kroky neboli pozorované!“ Potom sa málo odmlčal, ale na Eleka   zo zhŕždeným čelom pozerajúc, zasa dôrazne riekol: „Pán Kubíni! Viete   vy, čo? - Celý svet ma drží za bezočivého, surového človeka a tvrdého   vojaka! Ja si z toho nič nerobím, bo mi je to celkom ľahostajné, či   svet o mne zmýšľa tak, alebo inak, ale dnes ma dobrá vôľa napadla a   chcel som aspoň za jeden deň svojho života byť celý človek. Ten starý   latinský blázon mi vybľabotal všetko, čo je medzi Štefanom a Elenou,   i urobil som vďačne skutok ľudskosti, hoc i proti tvojej vôli, vedz,   Elečko môj roztomilý! Dnes ma tvoje slová nemôžu rozhnevať, ale ver   mi, že by som ťa ináč dal odviesť do Prešporka v železách, a ver mi   tiež, že keď teba alebo kohokoľvek z tvojich spojencov postihnem v   akejkoľvek rebélii, prvého z vás teba dám stoknúť na ražeň a jedného   každého z vás potom postínať bez milosrdenstva, bez každého   najmenšieho ohľadu. - Ale na Oravu prídem iste a budem držať nad vami   prísny súd, len dnes mi dajte pokoj, nechcel by kaliť rozpomienku na   deň môjho hádam najľudskejšieho skutku rozpomienkami na neľudské   skutky.“
    </tei:p>
   </tei:div>
   <tei:div type="chapter">
    <tei:head>
     VII
    </tei:head>
    <tei:p>
     Ani Elek Kubíni, ani Sporck nemohli to, čo sa stalo, urobiť viacej   nestatým, a tak by sa mohlo myslieť, že sa sobášom všetko skončilo,   hoci výpovede jedného i druhého mysle všetkých prítomných hrozitánsky   pomútili a nimi zatriasli, takže nik neveril, že by tu už bol koniec   všetkých rozoprí. Nám pri tom mimovoľne prichádza na um Powieść   Wajdeloty z Mickiewiczovho Konrada Wallenroda, kde sa okrem iného   hovorí:
    </tei:p>
    <tei:p>
     #I#
    </tei:p>
    <tei:p>
     Walter pojął Aldone. - Niemcy, wy pewnie myślicie, że tu koniec   powieiści; w waszych miłośnych romansach
    </tei:p>
    <tei:p>
     #POEZIA#
    </tei:p>
    <tei:p>
     gdy się rycerze pożenią, kończy trubadur piosenkę, tylko dodaje,   że żili długo i byli szczęśliwi.
    </tei:p>
    <tei:p>
     #-POEZIA#
    </tei:p>
    <tei:p>
     Walter kochal swą żonę, lecz miał duszę szlachetną, szczęscia w   domu nie znalazł, bo go niebyło w ojszyznie.
    </tei:p>
    <tei:p>
     #-I#
    </tei:p>
    <tei:p>
     Tak sa stalo i na Orave; nebolo lásky, nebolo šťastia v dome. Keď   predtým ľudia proti Jonášovi Revickému mnoho hovorili, horlivo ho   ohovárali a mu hrozili, teraz bol, chudák, v ich očiach úplne   stratený.
    </tei:p>
    <tei:p>
     Sporck prišiel a odišiel a nikto nepomyslel na pravdivé príčiny   jeho zjavenia sa na Orave.
    </tei:p>
    <tei:p>
     Keď totiž Jur Rákóczi L 13. októbra 1648 umrel, mali sa stolice   tomu len doživotne prepustené zasa znovu prinavrátiť korune, keďže   však jeho syn Jur Rákóczi II. zbrojil udávajúc, že ide Poliakom na   pomoc, ako sme to už spomenuli, tu z troch príčin poslal Ferdinand   Sporcka hornými stolicami na sedmohradské hranice. Po prvé, aby   svojím prísnym vystupovaním zamedzil každú chúťku po odboji, potom   aby prekazil Rákócziho vpád do novoprinavrátených stolíc, lebo Poľsko   mohlo byť len výhovorkou, pod ktorou Rákóczi zbieral vojsko, aby zas   mohol vtrhnúť do Uhier a tu zapríčiniť nové vzbury, a naostatok sám   cisár bol proti tej stránke v Poľsku, ktorú Rákóczi napomáhal.
    </tei:p>
    <tei:p>
     Nebolo však na Orave človeka, ktorý by si nebol so susedom   pošeptával, že Sporcka povolal do stolice Jonáš Revický, aby urobil   raz koniec všetkým prekážkam, ktoré spojeniu Štefana s Elenou stáli v   ceste. Najhoršie to však teraz vyzeralo s Elekom Kubínim. Predtým   dobromyseľný a dobrý Ferencov brat nesiahal nikdy bezočivo do jeho   domácich záležitostí, alebo na to nikdy ani nepomyslel; teraz však   urazený Sporckovými slovami celkom sa klonil k náhľadom nepriateľov   Jonáša Revického, rozhlasujúcich, že ten Sporcka do stolice zavolal a   že on zapredáva luteránsku vieru. A hoc ani z jedného, ani z druhého   ohľadu nemal pravdu, tak predsa nikdy nemohol zabudnúť, že Sporck   urazil famíliu Kubíniovcov a v nej celé uhorské zemianstvo, obzvlášť,   keď generál aj jemu sľúbil, že ho dá nastoknúť na ražeň, i povedal,   že vie, čo robil teraz, keď nebol doma. Bol jednoducho až v Prešove,   kam odprevadil kapitána Michnu, kde sa však konečne dohovoril so   svojím priateľom Ambrózom Ketzerom, že jeho syn Lajoš dostane ruku   Ketzerovej sestry, a kde sa tiež dohovorili o tom, kedy má byť   svadba. Pri tom všetkom však Elek zabudol, že každý jeho krok môžu   pozorovať a vykladať na tú alebo onú stranu; teraz však Sporckom na   to upozornený začal sám premýšľať, kto by ho asi mohol pozorovať, pri   čom mu vždy mimovoľne zišiel na um Jonáš Revický.
    </tei:p>
    <tei:p>
     Ferenc Kubíni sa odsťahoval hneď po svadbe do Elekovho domu a   Lajoš, privedúc si domov ženu z Prešova, zaujal jeho dom.
    </tei:p>
    <tei:p>
     V Revišnom žili mladí i starí v úplnej spokojnosti. Nikdy hádam   nebolo na svete milšieho párika ako Štefan s Elenou, láskali sa,   vodili sa ruka v ruke, i zatriasli sa, nevediac prečo, keď jeden na   druhého ústach zavisol i dych jedného druhého ovanul. Starý Jonáš zas   ustavične chodil ušmŕdajúci sa k Ľaučekovi, nechtiac mladých ľudí   znepokojovať, a vždy mu s horlivosťou duplikoval, ukazujúc prstom:   „Nepovedal som ti, že z našich detí predsa dačo bude?“
    </tei:p>
    <tei:p>
     A starý Ľauček mu pokorne na to odpovedal: „Domine perillustris,   keby ste vedeli, akých som ja tiež dvoch bláznov do domu dostal, nuž   by ste sa iste z vášho víťazstva netešili. Keď mi Martin predtým   robiť a pracovať nechcel, nuž teraz ešte viacej ani na krok, a keď   ich do práce vyháňam, nuž sa mi do očí vysmejú a povedia mi, aby som   išiel sám. Sto striel sa takej robote do matere! Oni si vysedúvajú   ako kohút so sliepkou, a ja sa musím na staré kolená zožierať i   vtedy, keď som si myslel, že dostanem pomoc do domu. A tuliby ti   pomoc! Viac bláznovstva ako predtým. Najviac ma však mrzí, keď sa tí   ľudkovia začínajú usmievať pri mojich rečiach, bo si pomyslím, že mi   tiež do starých bláznov nadávajú. Už od vás alebo generála Sporcka by   som to zniesol, ale od vlastných detí nie, lebo darmo je, štvrté   božie prikázanie je predsa len štvrtým božím prikázaním.“
    </tei:p>
    <tei:p>
     Jonáš sa, pravda, pri tej celej perorácii len znovu uškrnul a   povedal: „Nerob si ty, kamarát, z toho nič a daj im pokoj,“ pomysliac   si: Skáč len, skáč, doskáčeš, „však im to beztak skoro vyfúka ako   dakedy tebe a tvojej starkej, čo ťa už po šiestich týždňoch, keď si   si ju vzal, nabila.“
    </tei:p>
    <tei:p>
     Ľauček sa pri týchto rečiach hrozne nasrdil i povedal: „Nuž a čože   nebohá pani urodzená s vami robievala? Hľahľa! Však vám neboli ani   fúzy bezpečné, keď ste jej voľačosi zaprášili.“
    </tei:p>
    <tei:p>
     Jonáš začal hlavou pokyvovať a okuliare na nose popravovať, čo   vždy bolo znakom jeho nevrlosti, keď mu kto do živého zasekol, i bol   hádam Ľaučekovi celú orationem justam držal, keby vtom nebol vstúpil   dnu Čoborňák, alias Rapko menovaný, prosiac, aby sa svedok Ľauček z   izby odstránil.
    </tei:p>
    <tei:p>
     Už zeman zemanovi mnoho kvôli urobí, a tak i teraz sa musel Ľauček   oddialiť, hoci to Jonáša potom veľmi zamrzelo, bo Rapko začal hneď   hovoriť o aukcii na založený majetok. Starý Jonáš, pravda, nechcel o   tom ani počuť udávajúc, že sa aukcia len po dvaatridsiatich rokoch   pýtať môže, nie však keď už termín dávno vypršal.
    </tei:p>
    <tei:p>
     Rapkovi to bolo veľmi milé i usmievajúc sa odišiel ďalej.
    </tei:p>
    <tei:p>
     Ale beda! - Už dnes nemal Jonáš pokoj a čím mu bolo Rapkovo   správanie nápadnejšie, tým si viacej okuliare na nose pomykával,   dostanúc hneď zatým list od viceišpána, aby vydal Michnov majetok   založený ešte jeho otcovi. V úradnom prípise bolo vyslovené, že sa mu   hneď zložia záložné peniaze, i pripojený bol odpis záložného listu,   uloženého v stoličnom archíve, ktorý autentifikovali viceišpán a   stoličný notárius s pečaťami obidvoch.
    </tei:p>
    <tei:p>
     A tu sa zatriaslo Jonášovo srdce hnevom i veril, i neveril tomu.   Ale pomysliac si, že pravda taká byť musí, akú ju chcú mať páni,   išiel do bočnej izby, vyhľadal v truhličke, ktorá bola určená na   všelijaké listiny, týkajúce sa jeho rodiny a majetku, zaprášený   záložný list michnovsko-revickovský, porovnával ho s odpisom   stoličným i zakvitli mu líca, keď spozoroval; že na jeho listine   stálo „coráme Emericus Šlichta a Jesaias Medzihradský“, kým v   poslednom to chýrečné „coráme“ chýbalo. Odbavil teda viceišpánovho   posla jednoduchou poznámkou, že ho do toho nič.
    </tei:p>
    <tei:p>
     Čo urobil, to urobil, ale tým len sebe horúce uhlie na hlavu   vysypal. V Kubíne nastal krik nad odpoveďou jeho, ktorému viceišpán   Elek Kubíni, teraz hrozbami Sporckovými urazený a preto nepriamo   proti Revickovcom zaujatý, nadržiaval.
    </tei:p>
    <tei:p>
     Vystúpil tam teda najprv Rapko. Vyrozprával v kongregácii, čo sa   mu v Revišnom stalo, a že mu Jonáš nechcel dať ani len aukciu pro   agnitione juris; potom však povstal Elek Kubíni hovoriac, že si Jonáš   ustanovenie a uzavretie celej stolice neváži, i povedal, aby sa   poslednému, keď už raz nechce stolicu počúvať, dalo na vráta pribiť   osvedčenie stolice, že ak by vzdorovať sa opovážil, dostane brachium   i že ho vyženú z jeho majetku.
    </tei:p>
    <tei:p>
     Všeobecne sa prijalo s veľkým jasotom.
    </tei:p>
    <tei:p>
     Ale Jonáš sa to dozvedel a mal pritom veľmi dobrých priateľov;   starý i mladý Ľauček ho striehli ako oko v hlave a okrem toho mal   suseda, zemana, vyslúženého vojaka a kováča, všetci takí, ktorí viac   dbali o jeho záležitosti než on sám. Starý Ľauček stál nad bránou vo   dne, mladý v noci, a keď stoličný sluha chcel pribiť na bránu oznam o   stoličnom brachiu, tu pľask po ruke i po hlave tak, že sa mu viac   odnechcelo prísť do Revišného. Ale koniec bol všetkému žartu, keď   viceišpán predsa ešte raz poslal stoličného posla do Revišného, a to   zemana úradského, aby sa pokúsil pribiť vyzvanie na Jonáša, aby sa   ustanovil pred stoličný súd a zodpovedal zo svojho vzdorovitého   správania proti vyneseniam stoličnej vrchnosti. Tu stál nad bránou   sused kováč a v nevrlosti natiahol pušku i posla zastrelil.
    </tei:p>
    <tei:p>
     Nikomu to také milé nebolo ako Rapkovi. I roznášal po stolici   rozličné chýry, chodil z kúrie na kúriu a vypravoval pánom bratom o   Sporckových hrozbách, o jeho hanebnom počínaní s Elekom Kubínim, o   hane, ktorá sa vo viceišpánovej osobe stala celej stolici, i že   naostatok nastáva záhuba celému oravskému zemianstvu, čo predpovedal   Sporck, keď Jonáš dáva zemanov ako divú zver strieľať len preto, že   sa poistil Sporckovou pomocou.
    </tei:p>
    <tei:p>
     Páni bratia potriasali pri tom hlavami, tvár sa im zdĺžila, mykali   klobúkmi napravo i naľavo, vopchávali prsty i jednej, i druhej ruky   do predníka nohavíc i premýšľali, na aký spôsob by sa mohlo v takom   nebezpečenstve pomôcť i krajine, i Oravskej stolici, i jej   zemianstvu. A tu Rapko zvyčajne zavolal: „K viceišpánovi, k   viceišpánovi, páni bratia, aby sa raz urobil koniec všetkým   nebezpečenstvám, čo nám hrozia; poberte na seba kurtky, opášte sa   frangiami, prinútite ho, aby vykonal, čo raz stolica ustanovila!“
    </tei:p>
    <tei:p>
     A potom si páni bratia oddýchli vediac, čo má byť ich úloha,   obliekli sa a išli v hromadách do Kubína, protestujúc proti všetkým   mordom zemanov, lebo sedliaka vraj môže zastreliť zeman, keď ten   zloží päťzlatové homagium; keď to však zeman zemanovi urobí, tam že   musí povstať processus criminalis i contra Jonam Revický.
    </tei:p>
    <tei:p>
     Keď potom začali páni bratia hučať okolo pána Elekovho domu ako   včely okolo úľa a keď si už s nimi nevedel dať rady, zvolal znovu   kongregáciu vo svojom dome - lebo bez kongregácie u nás nič -, na   ktorej sa neobyčajne mnoho pánov bratov zúčastnilo, takže sa ani do   paloty, ani do pitvora nemohli zmestiť, ba boli prinútení načúvať i v   záhrade pri oblokoch, čo sa v palote hovorí. A mnohí ešte stáli v   hromadách na ceste i dozvedúvali sa od príchodiacich z poradnej   paloty, čo sa tam deje.
    </tei:p>
    <tei:p>
     V palote samej však bolo zle-nedobre. Čítali sa spisy, inštancie,   processy contra Jonam Revický, dávala sa správa o jeho odvrhnutí   Čoborňákových a Michnových nárokov, o jeho vzdore proti stoličným   súdom a ustanoveniam, až naposledok pri veľkom kriku, v ktorom bolo   počuť slovo „zrada, zrada!“, najviac predniesol viceišpán v dôraznej   reči, aby sa pánom bratom páčilo pokojne a bez náruživosti predniesť   náradu, ako by sa Jonáš Revický mohol priviesť k poslušnosti.
    </tei:p>
    <tei:p>
     A tu povstane Čoborňák, ináčej Rapko menovaný, i opisuje znovu   ohnivými farbami všetky Jonášove prekony a navrhuje, aby sa sentencia   o brachium premenila na „poenam aucariorum“, alias „ludas“ menovanú,   ktorá sa udeľovala práve dokázaným krivoprísažníkom a tým, oproti   ktorým sa zaviedol processus marcalis. Pokuta takáto, až po rok 1802   v úžitku byvšia a pre advokátov s corpus juris i roku 1861 zadržaná a   znovu uvedená, záležala v tom, že odsúdenec stratil vlastne slobodu,   stratil celý majetok a nesmel si nijaký nadobudnúť, mal zákonom   predpísaný oblek, to jest šatu zo surového, hrubého plátna, obviazanú   povrieslom.
    </tei:p>
    <tei:p>
     Čoborňákov návrh sa pánom bratom veľmi zapáčil, takže skoro   jednohlasne zavolali: „Tak je, tak je! Vivat Čoborňák!“
    </tei:p>
    <tei:p>
     Ale tu sa vzmužil starý Ferenc Kubíni - lebo čosi podobné muselo   rozplameniť jeho staré dobré srdce a rozľútiť jeho dušu - v jeho   očiach mdloba staroby pominula, vekom zhrbená postava sa vztýčila a   slabý tichý hlas sa premenil na ozvenu trúby anjela pomsty, keď   zvolal: „Sit ei gloria et laus!“
    </tei:p>
    <tei:p>
     Na to sa Čoborňák len zasmial a opovržlivo odpovedal: „Potius   signaret adnexa sua: fraus, bravs, dravs, klamavs!“
    </tei:p>
    <tei:p>
     A tu celé zhromaždenie znova zavolalo: „Pravda, pravda! Tak je,   tak je!“
    </tei:p>
    <tei:p>
     Starého Ferenca museli nato odniesť domov, lebo také dôrazné   vzplanutie jeho oka a taký silný jeho hlas boli jeho posledným   duševným napružením; jeho srdce prestalo biť vtedy, keď svojho   milovaného priateľa posledný raz zastával.
    </tei:p>
    <tei:p>
     Celou Elekovou dušou to zatriaslo; zaplakal, hodil sa na mŕtveho   brata, ale povinný súc zastať i svoje úradné stanovisko, utrel si   slzy z očí a pamätlivý súc slov, ktoré boli posledné brata jeho,   zavolal: „Nie, páni bratia, nie! Pokuta aucariorum by bola   ukrutnosťou a zhanobením zemianskeho stavu, bo Jonáš Revický nikdy   nebol krivoprísažníkom, a keď chodieval v živote svojimi vlastnými   cestičkami, tak si i my musíme pomyslieť, že i my máme, a to jeden   každý z nás, svoje vlastné chodníčky. Keď sa však ten samý Jonáš   vzpiera podrobiť sa ustanoveniam stolice, tak už raz vyslovené   brachium musí sa vyslať proti nemu. Ale páni moji, nežiadajte odo   mňa, aby som ja to vypravil; som, už je darmo, jeho pokrvný a   príbuzný, už či chcem, či nechcem, a srdce moje, duša moja trúchli   nad bratom, ktorý, ako vidíte, práve pri tejto otázke odobral sa na   večnosť. Ustanovte teda vy sami, kto má byť náčelníkom pri vykonaní   brachia u Jonáša Revického?!“
    </tei:p>
    <tei:p>
     „Pán Čoborňák! Pán Čoborňák!“ zavolali páni bratia.
    </tei:p>
    <tei:p>
     „No teda, keď je to vaša vôľa,“ odvetí Elek, „staň sa. Ja nemôžem   a nesmiem konať proti posledným slovám drahého, milovaného brata, i   nesmiem zaznávať z druhej strany vašu vôľu. Pán Čoborňák,“ vyvolá   nato viceišpán ráznym hlasom, „usporiadajte všetko vy, čo sa týka   vykonania brachia proti Jonášovi Revickému, určite čas, kedy sa má   uskutočniť a v mene stolice zhromažďujte pánov bratov na vykonanie   toho, čo vám bolo naložené!“
    </tei:p>
    <tei:p>
     „Dobre, dobre!“ zavolá celé zhromaždenie.
    </tei:p>
    <tei:p>
     „A teraz, páni bratia,“ prevetí Elek Kubíni, zdvihnúc sa zo stolka   a utierajúc si slzy z očí, „že vás zanechávam a rozpúšťam   kongregáciu, nemajte mi za zlé, lebo krv je nie voda, a brat môj,   brat môj!“
    </tei:p>
    <tei:p>
     Nemohol ďalej; odišiel bôľom premožený, trasúc sa preč, a celé   zhromaždenie sa rozišlo ticho bez hluku, bez tresku, nevediac, čo sa   mu robí.
    </tei:p>
    <tei:p>
     Ale Rapko si len teraz voľne vydýchol. Jemu nič nebolo po Elekovej   kŕčovitej bolesti, on si len myslel na sklamané nádeje dostať ruku   Eleny, na výhľady na hodnosti a vyšinutie sa k pánbohvieakej sláve,   čo mohla pochádzať zo spojenia sa s ňou. Odišiel teda hneď preč a   chodil po zemianskych dedinách, dával znovu nárady pánom bratom, ako   majú zbrojiť, ako majú byť každým dňom a v každom okamihu hotové i   ich pušky, aby sa stolicou ustanovené brachium mohlo vykonať, len čo   sa o mieste, čase a hodine zídenia sa, ako tiež o tom dozvedia, kedy   už bude treba udrieť na Jonášov dom.
    </tei:p>
    <tei:p>
     Páni bratia po dedinách sa pritom nestarali ani o Kubíniovcov, ani   o Revickovcov, ale zapálili si fajky, zhromažďovali sa na   preddomiach, posadali si na lavičky, hladili si fúzy a mudrovali, až   sa im kečka parila; keď však prišla k nim zvesť, že sa Štefanovi   Revickému narodila dcérečka a že kmotrom má byť generál Sporck,   zastúpený prostredníctvom mladého Michnu, ktorý sa už stal kapitánom,   tu zahoreli ich oči, porozchádzali sa, brúsili frangie, čistili pušky   a túžobne čakali len na Rapkov pokyn, lebo i teraz videli v tom   kmotrovstve zradu krajiny, Oravskej stolice a uhorského   zemianstva.
    </tei:p>
    <tei:p>
     Najviac sa však sťahovalo zemianstvo vo Valaskej, dedine, z ktorej   pochádzal Rapko a kde nebolo nijakej nezemianskej duše, nevynímajúc   ani pastierov, ktorí i najpyšnejšie zemianky volali pani sestrami, a   tým by bola beda bývala, keby toto oslovenie neboli prijímali.
    </tei:p>
    <tei:p>
     Vo Valaskej si teda páni bratia najprv šepotali medzi sebou, že sa   majú ustanoviť na krstenie do Revišného, potom mnohých rozoslali do   susedných dedín, aby dali heslo pánom bratom, kedy sa majú zísť v   Revišnom, pravda, nie bez munície.
    </tei:p>
    <tei:p>
     A v Revišnom, tam bola radosť nad radosti. Starý Jonáš kvitol   radosťou, hoc za dva týždne skoro ani nejedol, ani nepil, ani nespal   zo žiaľu nad Ferencovou smrťou; ale teraz mu znovu zakvitlo srdce pri   kolíske vnučky, lebo v nej videl obraz svojej ženy a obraz svojho   pokolenia, hoc sa ono len v ženskej línii obnovilo. Štefan nevedel,   čo sa mu robí; sedával raz pri ženinej posteli, raz pri kolíske   dieťaťa a skoro mu slzy z očí vypadúvali od radosti, keď i na jedno,   i na druhé pohliadol.
    </tei:p>
    <tei:p>
     Starý Ľauček však medzitým zavolal svojho syna Martina i suseda   kováča a povedal im, aby teraz ešte sto ráz lepšie striehli dvor pána   urodzeného Jonáša, i aby všetkých paholkov a priateľov do dvorca   zhromaždili preto, lebo mu vraj chýry doleteli, že práve pri krstení   Žofie, Štefanovej dcérky, dnes v Istebnom pokrstenej, majú napadnúť   Jonášovu kúriu.
    </tei:p>
    <tei:p>
     I z jednej, i z druhej strany všetko sa stalo.
    </tei:p>
    <tei:p>
     V Revišnom pobozkala Elena svoje dieťa, Žofiu, keď ho z krstu   doniesli, tak vrúcne, že nebožiatko ešte nevediac, čo je materinský   bozk, nad tým zaplakalo; Štefan sa díval na svoju ženu s takým   významom v zraku, akoby chcel s ňou tam uletieť, kde viac pozemskosti   niet. Mladý kapitán Michna, Sporckov kmotorský zástupca, pozeral   závistlivým zrakom na rodinné šťastie ľudí, ktorí sa tam o žičlivý   alebo nežičlivý svet nestarali, keď im Boh dal svoje požehnanie; pani   viceišpánka, krstná mať, rozprávala sa síce s Elenou priateľsky,   srdečne, ale pred večerom odišla s kapitánom, mladším Michnom, do   Kubína udávajúc, že jej muž od smrti svojho brata nemá viac pokoj a   potrebuje jej opateru.
    </tei:p>
    <tei:p>
     Nastala noc. Ľaučekovci napínali zraky, nadkladali uši, či dač   nedovidia alebo nedopočujú, ale kde nič, tu nič, len šušťanie vetra v   lístí stromovia, takže sa skorej položili na odpočinok ako predošlej   noci, zanechajúc suseda kováča na varte.
    </tei:p>
    <tei:p>
     Keď sa ale približovala polnoc, zbadal kováč, že sa v diaľke   začína voľačo šerieť i že sa k Revického dvoru pohybuje kopa ľudí ako   mravcov. Skočil, zobudil Ľaučekovcov, zobudil Štefana a Jonáša, a keď   sa húf ľudstva priblížil, bola brána ozbrojená a ohrada okolo domu a   záhrady tu i tu strežená.
    </tei:p>
    <tei:p>
     Zblížil sa najprv jeden človek, potom dvaja, potom traja a za nimi   desať, kde naproti tomu celý húf sprvu zastal a začal sa pomaly okolo   ohrady rozširovať, takže bol dom za krátky čas obtočený, a to v takej   tichosti, že pritom ani šuchnutie nebolo počuť.
    </tei:p>
    <tei:p>
     Starý Jonáš načúval, načúval a veľmi málo počul, i len keď železné   koly, čakany a sekery bránu vyváľať a rozsekávať začínali, zavolal:   „Kto sa to približuje v noci ako zlodej k môjmu domu?“
    </tei:p>
    <tei:p>
     „Jonáš Revický,“ zavolá pred bránou Rapko ostrým hlasom, „poddaj   sa a vydaj sa stoličnému súdu na milosť a nemilosť, aby si vydal   počet zo svojho sporu a vraždy spáchanej pred touto bránou!“
    </tei:p>
    <tei:p>
     „Ach, sto striel sa do tvojej rapavej matere, ty mamľas!“ zakričí   sused kováč, poznajúc Čoborňákov hlas. „Nuž či sa ty opovážiš, ty   mamľas, statočných zemanov v noci prepadúvať? Chlapci, hore sa!   Jeden, dva, tri!“ I vypálil z pušky na Rapku.
    </tei:p>
    <tei:p>
     Ale guľa netrafila Rapka, no poranila pri ňom stojaceho zemana,   takže spadol ako mŕtvy. A tu povstal krik a škrek okolo celého domu:   „Strieľajte a bite, čo nájdete!“
    </tei:p>
    <tei:p>
     Železné koly, čakany a sekery začali okolo brány pracovať, pušky   strieľali i od brány, i pred bránou, páni bratia preskakovali   parkany, rútili sa potom na dom v hluku a tresku, až sa potom   zastavili pri náramnom výkriku: „Otec môj! Otec môj!“
    </tei:p>
    <tei:p>
     Jonáša zastrelili a jeho jedináčik Štefan spadol naňho, objímal ho   a zvíjal sa okolo neho tak kŕčovite, že by si mohol myslieť, že je to   tiež i jeho posledná hodina.
    </tei:p>
    <tei:p>
     Ale čo sa nestalo? Páni bratia, popreskakujúc parkany a   rozdráždení súc odporom čeliadky a susedov, podpálili dom, takže   červený kohút skoro na dachu vyšľahol. Neborák Štefan ani   nespozoroval, že starý Ľauček, ako verný kamarát až do smrti, spadol   trafený guľou pri boku jeho otca, že šturmujúci už vyvalili bránu a   hrnuli sa dnu ako šášky, hrozitánskym krikom volajúc: „Na Jonáša, na   Jonáša! Nech zhynie ten zradca vlasti, nech zhynie ten predavač   Uhorskej krajiny Nemcom! Nech zhynie ten luteránsky pokrytec,   predávajúci vieru svoju katolíkom, pápežencom!“
    </tei:p>
    <tei:p>
     Ale keď vyšľahol plameň na dome a zasvietil nad hlavami   náruživosťou rozvlnených pánov bratov, trhlo to Štefanom znovu, ako   by ho bol had uštipol, vyskočil na rovné nohy, zakryl si oči, akoby   si bol slzy stieral a bežal ako šialený do domu a do izby svojej   ženy, zanechajúc mŕtvolu tak veľmi milovaného otca.
    </tei:p>
    <tei:p>
     Tu beda, tu krik, tu vresk, tu škrek, tu najsurovejšie slová   pochádzajúce od pánov bratov pánbohvie odkiaľ z Horavy, to jest Oravy   prišlých, žiadajúcich, aby pani domu vstala, pripravila im dačo na   zakúsnutie a rozkázala čeľadi, aby im vyvalila na občerstvenie z   pivnice sudy vína.
    </tei:p>
    <tei:p>
     Nebožiatko Elena, v šestonedelí ležiaca, nevedela, čo sa robí;   začala sa jej hlava krútiť, srdce jej mohutne bilo a keď sa   nazdávala, že ju z postele ten alebo onen z pánov bratov zdrapí,   začala plakať a pozerať na belčov svojho dieťaťa.
    </tei:p>
    <tei:p>
     Vtom sa ozve v izbe krik „horí, horí!“ a chuderka Elena v   najväčšej slabosti začne vstávať. Ale tu príde rozčúlený Štefan so   srdcom skoro skameneným a s okom takým meravým, že stálo opreté na   ženu ako cencúle ľadu v zime pod strechami, vzdorujúce slnku a jeho   neveľmi obživujúcej teplote, i zavolá: „Žena moja, žena moja!“
    </tei:p>
    <tei:p>
     Elena padla do náručia svojho muža, objala ho a vypustila -   dušu.
    </tei:p>
    <tei:p>
     Štefan klesol so ženou na zem, prekonaný súc bolesťou, dnes už po   druhý raz sa opakovavšou, i nepomyslel na to, že nad jeho hlavou horí   dom. - Dieťa? - To mu teraz nebolo ničím, bo jeho zmysel otupel za   všetko na svete, čo mu bolo nové, a s otcom a ženou sa mu pominul   celý svet.
    </tei:p>
    <tei:p>
     Biedne dieťa! Akéže ťa ešte osudy očakávajú?!
    </tei:p>
    <tei:p>
     Vtom sa však vovalí do izby Rapkom vedená najsurovejšia zemianska   luza, vyškiera a vysmieva sa Štefanovej bolesti, ktorý ležal na   ženinej mŕtvole a ronil slzy nad jej naveky zhasnutým zrakom i volá:   „Štefan Revický! Poddaj sa!“
    </tei:p>
    <tei:p>
     Štefan vyskočí ako splašená zver a oprie oči stĺpkom na Rapka i   vypovie hlasom, ktorý by sa mohol porovnať len s trúbou, čo sa ozýva   na súdny deň, aby zobudila z mŕtveho spánku státisíce zaniknutých   pokolení. Takýmto hrozným hlasom teda vypovie Štefan: „Dobre teda! Ty   si zavraždil môjho otca! Ty si zavraždil moju ženu, nechže teda zhorí   i tento dom; ale ver mi, pokute božej neujdeš, a keď i nateraz nado   mnou zvíťazíš, tak aspoň prosím, aby som mohol zaniesť odtiaľto svoje   dieťa voľakam za hory.“
    </tei:p>
    <tei:p>
     Ale tu sa Rapko len zasmial a na prosbu, ktorá pochádzala len zo   skľúčeného srdca, odpovedal: „Dieťaťa tu viac niet, je dobre   zaopatrené a ty si rob, čo chceš!“
    </tei:p>
    <tei:p>
     Štefan pozrel do kolísky a vskutku, dieťaťa tu viac nebolo. Otec   pri bráne, žena v izbe mŕtva, a dieťa bohviekde, a to všetko v jeden   a ten istý deň. Zaplakalo teda Štefanovo srdce, ale duša v tom samom   okamihu obživla; všetko bolo na svete stratené, ale nenávisť voči   zlým, nesvedomitým ľuďom neuhasla, ba práve tak vzplápolala v jeho   útrobách ako plameň na streche jeho otcovského domu, šľahajúci k   oblakom. I povedal Štefan Revický:
    </tei:p>
    <tei:p>
     „Čoborňák! Teba nie bez príčiny Rapkom nazývajú! Každá šelma je   poznačená, tak i ty. - Tam máš mŕtvolu môjho otca, tu máš tiež i   mojej ženy a zas dieťa moje ste mi uniesli, neviem kam. Ale ty,   Rapko! Nech ti je pánboh za všetko to milostivý, bo beda ti, keď kedy   prídeš pod moju ruku!“
    </tei:p>
    <tei:p>
     Vtom pozrel ešte raz na ženu, zagánil očami po prítomných,   neopovažujúcich sa mu vkročiť do cesty, keď i napravo, i naľavo   vesloval rukami, a zmizol naveky z Oravy.
    </tei:p>
   </tei:div>
   <tei:div type="chapter">
    <tei:head>
     VIII
    </tei:head>
    <tei:p>
     Medzi historikom a poviestkárom je i mnoho podobného, i mnoho   rozdielneho. Podobné je, že i jeden, i druhý vypravuje deje; rozličné   zas, že sa ten prvší obmedzuje vždy na čas, na udalosti, ako sa jedny   po druhých postupne a skutočne vyvinovali, keď sa naproti tomu   poviestkár pridŕža vždy len svojej rodiny, to jest osobností   vytvorených jeho obrazotvornosťou a tak opisovaných, ako sa to jemu   páči, a nehľadí pri tom prísne na čas, na doby, na roky, ale podľa   ľúbosti dopúšťa celému pokoleniu záhubu a potom preloží deje, o   ktorých vypravuje, do novších čias, a nestará sa o historický   poriadok.
    </tei:p>
    <tei:p>
     Tak i my.
    </tei:p>
    <tei:p>
     Prehrmelo od tých čias, čo Štefan Revický zmizol, mnoho búrok cez   Uhorskú krajinu. Roku 1657 umrel Ferdinand III., ktorý uzavrel   linecký pokoj roku 1645, len aby jeho syn bol zvolený za nástupcu   trónu. Toho času celou monarchiou otriasali náboženské rôznice; najmä   v Sedmohradoch neprešiel skoro nijaký snem, na ktorom by neboli   protestanti predstierali svoje gravamina, oproti ktorým zas katolíci   zadávali svoje protesty. Ferdinand IV. hneď potom umrel a na jeho   miesto 27. júna 1655 zvolili za kráľa Leopolda I., ktorý sa stal   pamätný pre Uhry tým, že vyhnal Turkov z krajiny, že sa za jeho   panovania znovu zaviedla dedičnosť trónu i že sa pokúsil po potlačení   vesselényiovského sprisahania premeniť spôsob vlády alebo, ako on sám   píše „v Uhrách iné ustanovizne zaviesť“, čo potom zapríčinilo mnoho   mitúšok, ktoré za jeho dlhého panovania viac nechceli prestať.
    </tei:p>
    <tei:p>
     Po bitke pri Svätom Gottharde, ktorú sme už raz spomenuli, uzavrel   totiž Leopold s Turkom vo Vasváre mier, v ktorom si cisár vymienil,   že občania krajiny na Hrone, Váhu a Nitre, až po Moravu bývajúci,   nikdy viac Turkovi holdovať nemajú; z druhej strany sa zas Nové Zámky   Turkovi vydali a Zrinivár bol zbúraný.
    </tei:p>
    <tei:p>
     S týmto pokojom neboli ani Uhri, ani Sedmohradčania spokojní.   Tamtí preto nie, že sa krajine ani Veľký Varadín, ani Nové Zámky   neprinavrátili, a pokoj bol uzavretý bez vedomia a privolenia   uhorského snemu; títo zasa preto, že Székelyhid dal sa rozrúcať, že   sa na pohraničné pevnosti úplne zabudlo a daň, ktorú načim bolo dávať   Turkovi, zničená nebola.
    </tei:p>
    <tei:p>
     Keď teda Lobkovic uhorských magnátov chcel prehovoriť, aký výhodný   je vasvársky pokoj pre krajinu, tu chceli Vesselényi a Lippay a iní   protestovať, len o Nádasdym sa vraví, že ich od toho odvádzal; keď   zas vláda neprestávala ustavične posielať do Uhier cudzie vojsko, a   to si tu nestydato, bezočivo a samovoľne počínalo, keď Leopoldovi   dvorania sa neostýchali lúpiť Uhorsko sťa podmanenú krajinu, tu sa   30. októbra 1666 palatín Vesselényi, judex curiae regie Nádasdy a   Peter Zrinský Bán, „stĺpy vlasti“, ako ich vtedy nazývali, sprisahali   a utvorili spolok, aby spojenými silami mohli byť užitoční vlasti.   Oni pripisovali síce celé nešťastie Uhorska Turkovi, ale per   indirektum tomu, ktorý „zo zvláštnych príčin a cieľov“ krajinu   nezastával. Pohlavári tohto sprisahania boli samí katolíci, ale   použili nevrlosť protestantov na svoje ciele. Protestanti totiž   nemohli byť spokojní s pokračovaním proti ich vierovyznaniu a   ponosovali sa teda z mnohých príčin. Tak bola zakázaná stavba kolégia   v Prešove, tak sa stal Rákóczi katolíkom, tak jeho Matka Žofia   Rákóczi, rodom Báthory, teraz hlava famílie, odobrala sárospatackému   kolégiu vinice i domy; stolica Szatmár, Zemplín, Bereg a Ung sa   osvedčili za duchovenstvo, a Leopold rozkázal veliteľovi Hornouhorska   grófovi Ferencovi Csákymu a vojenskému veliteľovi onodskému,   Žigmondovi Petőovi, aby boli Rákóczičke na pomoci, a to ozbrojenými   vojenskými čatami. Ale, hoc sa i Rákóczi pridŕžal vesselényiovskej   strany, nadržiavalo sa nespokojným protestantom zo súkromných   záujmov, obzvlášť že pri tom dve ženy, Mária Vesselényi a Anna   Katarína Zrinská, rodom Frankopanová, mali najväčší vplyv. Medzi   protestantmi zas účinkovalo najväčšmi kňazstvo, ktoré išlo tak   ďaleko, že historicky chýrečný šopronský kňaz Vitnyédi zamýšľal pri   Schottwiene zlapať a odviesť do Košíc cisára Leopolda, keď išiel   svojej neveste v ústrety, za čo Vitnyédiho sám Zrinský v Dunaji chcel   utopiť, keby ho bol dostihol.
    </tei:p>
    <tei:p>
     O našich starých známych z Oravy pripomíname len to, že sa vo   vesselényiovskej vzbure zúčastnil i náš chýrny Čoborňák. Keď totiž   sprisahanci nemali peniaze, Nádasdy poslal nášho Rapka, teraz   kapitána, do Kremnice, aby zastavil striebornú fúru idúcu do Viedne a   peniaze odovzdal sprisahancom; ale chudák už dávno sa bol oddal   trungu, opil sa a milá fúra mu pred nosom utiekla.
    </tei:p>
    <tei:p>
     Okrem toho ešte musíme poznamenať, že sprisahanci konali schôdzku   v Trenčianskych Tepliciach, kde mali porady so šľachtou z trinástich   hornouhorských stolíc a kde sa 9. marca 1667 mladý Rákóczi zasnúbil   so Žofiou Zrinskou.
    </tei:p>
    <tei:p>
     Ďalší priebeh celého sprisahania obšírnejšie opisovať nemôžeme,   ale predsa ešte poznamenávame, že hneď po bystrickom konvente roku   1666 Vesselényi v marci 1667 umrel, že sa i s Francúzom, i s Turkom,   i s Poľskom o spojenectvo horlivo vyjednávalo a že každý z hlavných   vodcov chodieval svojimi cestičkami a hľadal svoj vlastný prospech.   Tak rebeloval Rákóczi, mladý a ľahkomyseľný človek, kvôli svojmu   tesťovi; Nádasdy chcel byť palatínom a tak podhuckával i luteránov, i   kalvínov, a Peter Zrinský bol zas márnomyseľný a okrem toho taký   pyšný, že sa chcel stať pánom Chorvátska. Rákóczi verejne verboval   vojakov, Zrinský ich naverboval do osemsto; Horné Uhry boli   rozbúrené, protestantskí kňazi dúchali do vatry potajme a verejne   kázali z kancľa proti „katolíckym psom“. A keď sa takto v Horných   Uhrách všetko verejne dialo, viedenský dvor obrátil pozornosť hlavne   na evanjelické duchovenstvo pre ich napadúvanie katolíctva, i   zostavil proti nim osobitný súd, pozostávajúci zo samých Uhrov:   arcibiskupa Szelepcsényiho Pohronca ako námestníka, Zichyho, Forgácha   a Nádasdyho, ktorému sa ešte vtedy verilo. Kňazov predvolali, ale   neustanovili sa. Pritom držal Rákóczi diétu svojím spôsobom v   Košiciach a cisár poslal ta na uspokojenie myslí grófa Rottala, ale   bez výsledku. Vypukla vzbura. Rákóczi prilákal tokajského veliteľa   Starhemberga k sebe na hostinu, i zadržal ho v zajatí, hoc sa i   posádka držala a i jeho matka nechcela mu otvoriť mukačevské brány.   Práve preto sa obrátil najprv proti Tokaju, kde sa však dozvedel, že   Sporck tiahne proti nemu a pritom, že Zrinského i Frankopana i   Tattenbacha lapili.
    </tei:p>
    <tei:p>
     I Rákóczi oratoval svoj život len na príhovor svojej matky a   Starhemberga; jeho priateľov a spolusprisahancov však komisia, v   zložení z Lobkovica, Schwarzenberga, Lamberga, Montecuccoliho,   Nostica, dvorského kancelára Hochera, Dorscha a sekretára Abeleho,   20. marca 1670 odsúdila na smrť pre „aversio contra principem“, pre   korešpondovanie s cudzími vládami, pre „privata conventicula“ a pre   nezákonné zbrojenie.
    </tei:p>
    <tei:p>
     Keď potom po úplne dokázanej vine sprisahanci museli podstúpiť   smrť, v krajine nastal úplný obrat; Sporck vývodil v Horných Uhrách,   a ten mal ťažkú päsť. Roku 1670 ustanovili ho totiž za hlavného vodcu   proti malkontentom v Horných Uhrách. Zmocnil sa všetkých horných   priesmykov i obsadil Rákócziho hlavné pevnosti: Sáros-Patak, Mukačevo   a Muráň, potom mestá Ecsed, Levoču a Košice.
    </tei:p>
    <tei:p>
     Okolo Košíc, teda v blízkosti Prešova, bolo plno strachu a   nebezpečenstva, lebo Sporck nepoznal milosrdenstvo a najprísnejšie   zachádzal najradšej s luteránskymi kňazmi, volajúc vždy: „Ha,   Vitnyédi! Ha, Vitnyédi!“ kedykoľvek prišla reč i o najnevinnejšom   kňazovi. V samom Prešove sa konal súd, kde osobitne obvinili Ambróza   Ketzera a Radvanského. Na Muráni nájdené spisy zamotali do   vyšetrovania viacej osôb. V Prešporku znovu zostavili komisiu, ktorej   predsedom bol gróf Rottal a generál Heister; tristo osôb povolali   pred súd, mnoho z nich odpravili a mnoho z nich poutekalo. A keď   zaujala ľudské mysle prvá hrôza, roku 1671 kňažná Žofia Báthory   zahnala patackých evanjelických profesorov a luteránom poodnímali   kostoly v Skalici, Kysaku, Štiavnici, Rožňave a Košiciach.
    </tei:p>
    <tei:p>
     Okrem toho zas všetko, čo nemeckí vojaci potrebovali, seno, ovos,   slamu, drevo, soľ, sviece atď., muselo sa dávať bez každej vynáhrady   a vyplácať im peňažité v ich neprítomnosti. Ďalej bolo naložené, že   za každý funt mäsa vysekaný v jatkách, za každý okov vína, za každú   holbu piva sa musí odvádzať daň. Celému Uhorsku, zemanom, sedliakom a   magnátom naložili peňažitú pokutu, takže v celej krajine nastal   strach a hrôza a všetko zo strachu začúchlo.
    </tei:p>
    <tei:p>
     Len dvaja arcibiskupi, ostrihomský a kaločský, Szelepcsényi   Pohronec a Szecsényi zastávali krajinu vo svojich prosbách a   predlohách; s protestantmi muselo to teda vyzerať neveľmi dobre, keď   najvyšší hodnostári katolíckej cirkvi museli viesť slovo i za druhú   odpornú im náboženskú stránku.
    </tei:p>
    <tei:p>
     Ale dosť tu čisto historických dátok, za ktoré zodpovedá Majlath a   ktoré sme my tu len preto uviedli, aby sme mohli nadpriadať našu   povesť, a to preto, aby scény k nej ešte patriace sa objavili v tom   svetle, ktoré na ne len história môže vylievať.
    </tei:p>
    <tei:p>
     Bolo to roku 1674 na začiatku mesiaca júna, keď sa nad Kriváňom v   Liptove a jeho pobočníkmi roztiahli čierne oblaky. Hory od Hýb až do   Spiša chveli sa strachom pred nastávajúcou búrkou. Vrchmi dokola   hučalo, dudlavé jedle padali pod rozdráždeným besným živlom, smrek sa   podopieral na buk, buk sa prituľoval k javoru a ten sa ihral svojím   hybkým vrchovcom s pajedivým vetrom ako s dobrým dávnym priateľom. -   Po dedinách vychodili z chalúp predo dvere baby, jednakaždá vajce v   podolku tri razy skrucujúc a vyhadzujúc ho na tú stranu, odkiaľ dulo,   aby vraj ukojilo a udobrilo černokňažníka, ktorý vraj z pomsty, že ho   dakde nevďačné prijali, hrozil celému vidieku veľkou búrkou. - Všetko   trnulo strachom, že sa blíži súdny deň.
    </tei:p>
    <tei:p>
     Asi o hodinu vietor prestal, ale vzápätí za ním ako z cievok sa   začal cediť dážď a dolinami hučali rozvlnené potoky.
    </tei:p>
    <tei:p>
     Napriek tejto pľušti vidieť z Važca pohybovať sa a ponáhľať   rýchlym krokom hore do vŕšku troch jazdcov, hoci neviem, či sa chceli   okúpať v daždi schválne zo samopaše, a či im ozaj bolo náhlo. Zavše   koníky popichli, pustili sa do trapu, ale zasa, keď často hlavy na   väzy sklopúvali, zdalo sa, akoby podriemkavali, takže ich vraníky   začínali ísť tichším krokom. - Tak prešli hodný kus cesty bez toho,   že by kto z nich bol len slova prehovoril. Dvaja šli spolu, jeden pri   druhom, a tretí za nimi bezpochyby sluha. Zdalo sa, že sa tomu   poslednému toto putovanie neveľmi páči, vysukoval si totiž ustavične   mladé fúzy a tu i tu sa na Važec naspäť obzeral, hoci ani slova pri   tom nepreriekol, z čoho všetkého zrejme sa dala spozorovať   starostlivosť o dve osoby postupujúce pred ním.
    </tei:p>
    <tei:p>
     Jeden z prvších už musel premokať, bo neprestajne prehadzoval   ľahkú mentiečku z pleca na plece, takže konečne bol prinútený   ponúknuť svojho spoludruha, aby sa dakde uchýlili.
    </tei:p>
    <tei:p>
     „Len zhovej, brat môj! Tam na druhom vŕšku je hustá jedľa a pod   tou si troška oddýchneme. Ej veru i mne začína premokať - no teda   napred!“ - Pritom popichli kone ostrôžkami a v okamihu boli pri   jedli.
    </tei:p>
    <tei:p>
     „Hoho, Lacko!“ zvolal zas oslovený žartovne, „vytiahni spod sedla   koberec a prikry mentiečku, ak ti dač na nej a na suchšom tele   záleží, lebo ako vidieť, starú jedľu prevládal pán Vietoris, a my   musíme len moknúť. - Zima ti? - Netras sa! Nerob letu posmech, lebo   ťa ver pred celým svetom omaľujem.“
    </tei:p>
    <tei:p>
     „Nežartuj,“ odvetí oslovený Ladislav, „mne je nie do smiechu, bo   mi je žiaľ i tejto jedle, u ktorej sme mali nájsť záštitu, a predsa   len podľahla pofukom vetra, i žiaľ mi je, že sa so mnou vydávaš do   nebezpečia.“
    </tei:p>
    <tei:p>
     „Nie, brat môj, nie tak zhurta!“ odpovie jeho druh. „Nečuduj sa,   že jedľa padla - to už v prírode ináč nejde, tak i naša krajina,   ktorá predtým stála pevnejšie než táto jedľa, kníše sa teraz i padá   práve tak ako táto jedľa.“
    </tei:p>
    <tei:p>
     „Čo ťa po takých smutných myšlienkach,“ prerečie jeho druh, „teraz   nám to viac nič neosoží, a keď sa do takých úvah raz zapletieš, nuž   sa z nich tak ľahko nevymoceš. - Ale, pst! Nevrav nahlas, mne sa zdá,   že sa pod konármi jedle dač hýbe, môžu to byť i vyzvedači, ako sa v   terajších časiech i po horách skrývajú, a beda ti, ak sa len jedným   slovom prezradíš, kto si a čo si.“
    </tei:p>
    <tei:p>
     A tu začali s veľkou ostražitosťou skúmať medzi raždím vyvalenej   jedle, čo by mohlo byť pod ním. Asi vprostriedku stromu, pod hustým   raždím, zbadali ležiaceho starca, ktorý, ako prezrádzal jeho oblek,   musel sem cestovať zo Šariša a čo sa ľahko dalo domyslieť, hľadal tu   útočište pred lejou.
    </tei:p>
    <tei:p>
     „Daj pánboh šťastia, švagor!“ oslovili obidvaja pocestní toho   tretieho pod raždím.
    </tei:p>
    <tei:p>
     „Pánboh daj i vám, páni moji!“ vľúdne odpovedal Šarišan, robiac   príchodzím miesto.
    </tei:p>
    <tei:p>
     „Hja, veľmi sa nepomykajte, my len radšej pod holým nebom   zostaneme, ako by sme sa mali dať hromom rozmliaždiť. Dážď prestať   nechce a búrka iste je nie ďaleko, lepšie by bolo, keby ste sa i vy,   starký, spod haluzia vytiahli.“
    </tei:p>
    <tei:p>
     „Nie, nie, dieťa božie!“ odpovie starček s vľúdnym úsmevom a   pokrútiac hlavou. „Teraz sa ešte búrky nebojme, lebo len jeden jediný   oblak zasiahol celé okolie, je síce dosť čierny, ale on nás   nezastraší. - Keď v jednom kúte slnce svieti a z druhého sa čierňavy   valia, i za nimi čistejšie obláčky poletujú, tu potom býva hrozná   bitka, oblaky sa rozpajedia a divé strely padajú, akoby ich   sypal.“
    </tei:p>
    <tei:p>
     „Veru, var’ pravdu máte!“ odpovie zamyslene Lacko. „Príroda vraj   najlepšie učí človeka. Myslím, že i s nami je tak.“ - Prišla mu   pritom na um Uhorská krajina i povie: „Pokiaľ sami Turci od poludnia   záhubne hrmievali, Uhri vždy vedeli, kde sa majú postaviť; ale teraz?   Turek hrá svoju starú nôtu, Nemci vo svojej zakuklenej pomoci hrozia   nám nebezpečenstvom a naši zaslepenci, nedôverujúc vo svoje sily,   chceli by hasiť oheň, a hľa, namiesto vody lejú doňho olej, ktorý   potom blčí, opeká a nemáš nikoho, kto by zúboženú krajinu bol vstave   oratovať. Ale lepšie je zrejmé nešťastie, než usmievajúce sa   nebezpečenstvo.“
    </tei:p>
    <tei:p>
     „Pravda,“ dodal starec, „no ruka božia nás všade chráni.“
    </tei:p>
    <tei:p>
     Matej, sluha, pozhadzoval sedlá z koníkov, priviazal ich k stromku   a mladí jazdci sa pod chvojky a raždia pritúlili k Šarišanovi...
    </tei:p>
    <tei:p>
     Nemo sedeli za hodný čas, každý sa staral väčšmi o seba než o   druhých a každý sa oddával svojim myšlienkam.
    </tei:p>
    <tei:p>
     Starec sa tu i tu obzeral, naťahujúc za seba svoju dlhú halienku,   akoby ňou dačo chcel ukrývať, čo by naši šuhajci sotva boli   spozorovali, keby sa nebolo dalo počuť za starcovým chrbtom hlboké   vzdychnutie, ktoré vyzradilo, že má ešte akéhosi spoločníka. Aby   predišiel každú otázku, starec sa ozval: „Nič si z toho nerobte, to   je môj syn. Ešte pred dažďom, keď vietor najväčšmi zúril, dostali sme   sa pod túto jedľu, ale len čo sme si sadli, strom začal pukať a   vyvalil sa. Šťastie, že vietor dul na druhú stranu, bo by nás tu bolo   ináč dodrúzgalo. Môjho chlapca zachytil konárik i troška ho   postrašil, a on potom od zimy zaspal.“
    </tei:p>
    <tei:p>
     Keď predniesol neistým hlasom tieto slová, obrátil sa k svojmu   dieťaťu, odkryl halienku, pobozkal ho na čelo a chlapček pozdvihol   hlávku s usmievavou tvárou k dobrému otcovi.
    </tei:p>
    <tei:p>
     Ladislav, bližšie sediaci k Šarišanovi, zarazil sa pri tom výjave,   potrhol svojho spolucestovateľa. Obaja pozreli na utešeného junoša,   ale súčasne i spozorovali pekné vlasy vlniace sa po jeho pleciach ako   zlaté kružlinky, spozorovali ďalej veľké zorničky, útle črty tváre,   ktorých väčšmi nežnosť ako mužská tvrdosť sa označovala, slovom,   všetko, čo na junošovi videli, priviedlo oboch do rozpakov. Pritom by   nikto nebol mohol starca pokladať za to, čím ho robili jeho sedliacke   šaty, najmä ten nie, kto ho počul hovoriť; a teraz, keď sa ukázala   tvár jeho dieťaťa, len slepý by bol mohol istiť, že v tých hrubých   šatách väzí človek nižšieho stavu.
    </tei:p>
    <tei:p>
     Tá sama myšlienka svitla odrazu v mysli ako Ladislavovej, tak i   Kazimírovej, takže sa prvší nemohol zdržať spýtať sa starca, kto je,   odkiaľ je, odkiaľ ide a kto je ten spoločník, čo s ním putuje.
    </tei:p>
    <tei:p>
     „Som Šarišan,“ odpovie opýtaný, „ako to ľahko môžete poznať po   mojich šatách, na rozkaz richtára Ketzera idem na Oravu k pánu   Meškovi; chlapec je môj vlastný, ale že matky viac nemá, nechcel som   ho samého doma nechať.“
    </tei:p>
    <tei:p>
     „Šaty vždy človeka nerobia, starček dobrý,“ preriekne Ladislav, „a   posolstvo Ketzerovo svedčí, že ste z našej stránky. - Nebojte sa   cisárskych v našich osobách. Ja som syn Jozefa Meška z Kubína a toto   je môj dobrý priateľ Kazimír Revický; obidvaja ideme zo Sedmohrad   domov na Oravu.“
    </tei:p>
    <tei:p>
     Šarišanovi sa od radosti slza v oku zaligotala, takže nemohol   slova preriecť. A tak uchytiac mladému Meškovi ruku, pritisol ju k   srdcu, vystískal ho, vybozkával ako vlastné dieťa. - Po chvíli začali   mu síce ústa pohrávať, ale radosť, že sa zišiel so synom svojho   suseda, nedala mu prísť k slovu. I zarmútilo sa teda oko a pustil sa   do hlasitého plaču.
    </tei:p>
    <tei:p>
     Zdanlivý jeho syn, vidiac otca zaslzaveného, nemohol tiež vlastným   citom odolať i - plakal s otcom.
    </tei:p>
    <tei:p>
     Mladí Oravci nevedeli, čo si majú o všetkom myslieť, ale počujúc   fikanie, sklopili hlavy nadol a neopovážili sa prerušiť tento svätý   okamih.
    </tei:p>
    <tei:p>
     Ale vtom sa starec vzmužil, vystrel sa ako sviečka, stisol Lackovi   ruku i povedal: „Keď ste vy teda moji príbuzní, krv moja, priatelia   moji, tak sa patrí, aby som i ja s vami dôverné slovo prehovoril.   Dávno som vás nevidel; lebo ste boli v Sedmohradoch, ale viem, prečo   ste tam boli, a hoc ste mladí, to ste ta šli iste na môj vlastný   pokyn. - Ja som Elek Kubíni, a táto je Žofia Revická!“
    </tei:p>
    <tei:p>
     Tieto slová udreli ako hrom do sŕdc mladých ľudí, skočili, ani sa   len nepoklonili, ale začali bozkávať starcove ruky a tisli ich na   svoje prsia.
    </tei:p>
    <tei:p>
     „Dobre, dobre, deti moje,“ prerečie Elek pevným hlasom, „tak sa   svedčí na mládež, bo keď v nešťastí omdlievajú sily starších, bujará   mládež je povolaná zaplniť medzeru, ktorá následkom toho povstáva!“ A   tu pohliadol na Kazimíra Revického i povedal: „Objím svoju pokrvnú!   Čo sa dívaš? - Rob, čo ti kážem!“
    </tei:p>
    <tei:p>
     Kazimír sa však neopovážil zblížiť sa k Žofii a spýtal sa   jednoducho Eleka: „Ale, ujček môj, akáže je to moja pokrvná, keď o   nej nič neviem?“
    </tei:p>
    <tei:p>
     „Nuž taká pokrvná, vidíš,“ odpovie Elek, „keď Čoborňák šturmoval   dom starého Jonáša a keď ten pri tom i s Elenou zahynuli, ja som   použil prostriedky, aby nevinné dieťa nezahynulo, a dal som ho   odniesť z domu a poslal som ho hneď do Ketzerov do Prešova, kde bolo   až podnes vychovávané v čistej luteránskej viere a v bázni božej; keď   však teraz nastali zlé časy a v Prešove bezpečenstva nijakého niet,   išiel som si s nebezpečenstvom života po dieťa vediac, že som i ja   bol príčinou jeho siroby, a o ktoré som sa viacej staral, ako by to   boli vstave kedy jeho rodičia, i striehol som, hoc zďaleka, ako oči v   hlave. A tak keď som ja jej najbližší z matkinej strany, ty si jej   najbližší zo strany otcovej. A len mi predsa uveríš, že v Uhorskej   krajine nič tak ľudí s ľuďmi nespája ako pokrvenstvo a príbuznosť, a   hoc by to bolo i v desiatom pokolení?“
    </tei:p>
    <tei:p>
     Kazimír vzal Žofiinu ruku, bozkal ju, pritisol ju na svoje srdce,   ale sa neopovážil pobozkať jej líce alebo jej pery.
    </tei:p>
    <tei:p>
     „No, čo si tak hanblivý,“ ozve sa Elek, „však ste blízka rodina!“   - Ale Kazimír na to všetko nemohol pristať, alebo hádam nechcel.
    </tei:p>
    <tei:p>
     „Nuž, keď si taký, ako by si byť nemal,“ pokračuje s obľubou Elek,   „tak ty, Lacko, poď a bozkaj dievča, však je pekné ako ľalia a je   tiež i z tvojej rodiny?! Žijeme zlé časy, nevieme, pokiaľ nám Boh   ešte života dožičí, bo dnes si tu, a zajtra ti môže nežičlivý svet   hrob pripraviť, že sa nenazdáš ani ako, a tak milujme sa aspoň my,   rodina, pokiaľ žijeme!“
    </tei:p>
    <tei:p>
     Ladislavom to zatriaslo, a keď jeho trasúce sa pery dotkli sa pier   krásneho dievčaťa a keď ho ovanul jeho dych, tu zostal skamenený a   pozeral stĺpkom, akoby ani nevedel, čo sa s ním stalo.
    </tei:p>
    <tei:p>
     Zdalo sa, akoby bol vďačný i búrke, i zvalenej jedli. A predsa sám   nevedel, že je to tak.
    </tei:p>
    <tei:p>
     Na premýšľanie však nebolo času, bo Elek zavolal: „Chlapci, robte   poriadky, aby sme sa ďalej dostali!“
    </tei:p>
    <tei:p>
     Obzreli sa teda mladí Oravci po nebi i zbadali, že čistejšie   oblaky prichodia spoza Kriváňa i že dážď prestáva, že slniečko   prebleskovať začína a že sa pomedzi svrčinovú omlaď derú svetlé lúče   ako stužky z mladuchinej party. Chvojky stromov od tepla začali sa   samy dvíhať, čo bolo našim cestovníkom veľmi vítané.
    </tei:p>
    <tei:p>
     Na Ladislavov rozkaz priviedol Matej kone; na jedného si sadol   Elek, vezmúc Žofiu pred seba; Meško a Revický posadili sa na dva   druhé a ich sluha kráčal za nimi pešky, až mali za chrbtom hodný kus   cesty.
    </tei:p>
    <tei:p>
     Elek, ako sa pozdávalo, v tomto okolí známy, spozoroval odrazu   ohníky medzi Hybiami a Dovalovom, kadiaľ toho času hlavná cesta dolu   k Mikulášu a Ondrašovej a odtiaľ cez Svätoannenskú dolinu do Oravy sa   tiahla, a súc už dávno naučený, nikdy ani ten najmenší predmet, na   cestách v tých neistých časoch sa ukázavší, spúšťať z očí, zadržal   koňa, kým celá spoločnosť nebola pospolu, a potom riekol: „Priatelia   moji! Tam, kde ten ohník horí, bezpochyby leží cisárske vojsko, ktoré   sem-tam po okolí rozosiela svojich ľudí, aby preskúmali kraj a ľudí   podozrivých zajímali. Ticho teda! Zvráťme sa na bočnú cestu!“
    </tei:p>
    <tei:p>
     Ale len čo to dopovedal, tu odrazu spoza kriakov, spoza stromov   vyskočilo viacej vojakov, ktorí zavolali: „Stoj! Kto si!“
    </tei:p>
    <tei:p>
     „Dobrí priatelia!“ bola odpoveď.
    </tei:p>
    <tei:p>
     „Akí priatelia?“
    </tei:p>
    <tei:p>
     „Idúci domov na Oravu.“
    </tei:p>
    <tei:p>
     „Odkiaľ?“
    </tei:p>
    <tei:p>
     „Čo vás do toho!“ odvetí na to rozhnevaný Kazimír.
    </tei:p>
    <tei:p>
     „Však hádam len slobodno statočnému človeku používať cestu, ktorá   je pre každého človeka. A ktože ste vy?“
    </tei:p>
    <tei:p>
     „Čo teba do toho! Dolu z koňa!“ zakričal strážamešter. „Kaprál   Varda! Odzbroj ich všetkých a zaveď ich k vatre i povedz pánu   lajdinantovi, aby si dal pozor, pozor, pozor!“ A potom pošuškal do   ucha kaprálovi, že je toto slovo na zajtra parola.
    </tei:p>
    <tei:p>
     I Ladislava, i Kazimíra odzbrojili, (lebo vtedy uhorský zeman bez   šable na boku skoro ani pred dvere nevychádzal) a posledný bol   prinútený pešky až k ohníku kráčať, lebo si kaprál sadol na jeho koňa   a ustavične i napravo, i naľavo sa ohliadal, či jeho šesť chlapov tak   postupuje, aby zo zastavených osôb ani jedna nemohla utiecť.
    </tei:p>
    <tei:p>
     Keď potom prišli k vatre, zosadol kaprál z koňa, predstúpil pred   lajdinanta Helma, vystrel sa, zdvihol ruku k čiapke, pozdravujúc tak   svojho predstaveného, i vyrozprával, čo sa stalo a ako celý šereg   nespokojencov strážamešter lapil.
    </tei:p>
    <tei:p>
     Lajdinantovi to bolo všetko po vôli, lebo si pomyslel, že všetka   zásluha pri zlapaní buričov bude patriť len jemu, a tak, držiac fajku   v ústach a vztýčiac sa, pyšne povedal: „Dobre, Varda! Budeš skoro   stražameštrom. Tvoje zásluhy o cisársky dom a krajinu nezabudnem   predniesť u generála Schottenberga tak, že sa za dva-tri dni musíš   stať stražameštrom. Teraz zostaneš tu a pošlem pre strážameštra, aby   prevzal tu veliteľstvo na moje miesto, a keď príde, zaujmeš ty jeho   miesto v horách pri stíhaní buričov.“
    </tei:p>
    <tei:p>
     Sadol si potom na Kazimírovho koňa, tomu kázal aj so sluhom ísť   pešky, pridal k sprievodu ešte desať vojakov a mysliac si, že sa hneď   stane kapitánom - lebo vtedy ešte oberlajdinantov nebolo -, pyšne   uháňal so svojimi lapenými ku Hrádku a oddal ich tam s výrazom svojej   významnosti hrdo, pyšne, akoby bol celý svet vybojoval, teda celkom   tak, ako to nižší dôstojníci vo vojsku zvyčajne robia, keď sa im dač   naďabí, čo im hádam môže vo vojsku poslúžiť k rýchlejšiemu   postupu.
    </tei:p>
    <tei:p>
     Zaviedli teda všetkých lapených do priestrannej síce, ale zvyčajne   tmavej a teraz skromne osvetlenej izby zovňajšieho zámku, pred ktorú   hneď postavili stráž. I zavolali hneď komandanta zámku generála   Schottenberga; tento však, súc Sasík a sám luterán, vojak síce   znamenitý, ale nanajvýš nenávidiaci pletky, ktoré sa udávali i oproti   tým najnevinnejším ľuďom, sčiastky, že sú rebelanti, sčiastky, že sú   luteráni, neveľmi sa staral o výsluchy polapaných, lebo už zunoval   všetky tie zväčša naničhodné vyšetrovania, kde totiž veľmi často   vyšlo najavo, že sebeckí udavači zhusta i svojich najbližších   priateľov ako luteránov, a tak vraj rebelantov alebo i   najnevinnejších občanov vôbec vyhlasovali za buričov a udávali   vrchnosti.
    </tei:p>
    <tei:p>
     No a táto, aby si vynahradila útraty na zradcov vlastnej krvi a na   kadejakých iných nepoctivých vyzvedačov, alebo aby sa pomstila na   nespokojencoch, pozbavovala ich života i majetku. A tak, kde mohol,   vyhýbal každej inkvizícii. Keď však teraz lajdinant Helm s vážnym   výrazom tváre vstúpil dnu a povedal, že sú obidve osoby z Prešova už   na Hrádku oznámené a že sa mu ich pošťastilo zlapať po mnohodňovom   stopovaní, tu zvraštil Schottenberg čelo, ale nechtiac sa prezradiť,   povedal panej domu, s ktorou sa práve zabával: „Pani grófka, však mám   pravdu, keď vravím, že mne je ťažko súdiť vo vašich uhorských   záležitostiach, keď vlastne ani neviem, aké sú tu u vás v Uhrách   medzi stránkami pomery a potom ani tunajšej reči nerozumiem. Krušno   by mi prichádzalo odsudzovať ľudí len preto, že som hádam zle rozumel   výraz ich slov.“
    </tei:p>
    <tei:p>
     „Vy ste boli, pán generál, vždy múdry a opatrný človek,“   odpovedala Ostrošička, „a tak i teraz máte pravdu. Nech Uhra súdi   Uhor, bo nám cudzí rozumieť nemôže, len my sami sebe. Ráčte ta   odoslať tu pána plukovníka Michnu, ten je i Uhor, i zeman a okrem   toho vojak, na ktorého sa iste môžete spoľahnúť, bo by ináčej nebol   plukovníkom.“
    </tei:p>
    <tei:p>
     Július Michna, teraz už plukovník, poďakoval sa grófke za tieto   jemu tak lichotiace slová a vďačne prijal rozkaz svojho   predstaveného, aby hneď zaviedol výsluch zajatých.
    </tei:p>
    <tei:p>
     Vstúpil do izby, ale sa zarazil, keď počul Šarišanov hlas na   otázku, kto je, lebo mu prichádzal zvuk jeho reči veľmi známy.
    </tei:p>
    <tei:p>
     „Kto ste a odkiaľ ste?“ spýtal sa plukovník zvyčajným   spôsobom.
    </tei:p>
    <tei:p>
     Vyhýbajúc každej určitej odpovedi, Elek riekol: „Idem zo Šariša so   svojím synom navštíviť rodinu na Oravu!“
    </tei:p>
    <tei:p>
     Ale tu Michna pozrel na Šarišanovu tvár a schytiac sviecu, držal   ju pred jeho tvárou tak ostro, tak prenikavo, že sa v Elekovi   zatriasla duša. Ale hneď nato sa začudoval, keď Michna znovu sviecu a   to celkom pokojne, položil na stôl a po sporckovsky silne zavolal v   nemeckom jazyku: „Ordonanc!“
    </tei:p>
    <tei:p>
     Ordonancia prišla a plukovník Michna veliteľský vyzdvihnúc ruku,   preriekol: „Ordonanc! Zavedieš všetkých týchto do tretej izby! A ty,“   prehovoril k Elekovi, „zostaneš tu na výsluch!“
    </tei:p>
    <tei:p>
     Ordonancia odviedla zlapaných a keď zvuk ich krokov v chodbách   zatíchol, Michna odovrel dvere, pohliadol nimi von obzerajúc sa, či   sa pred dvermi okrem stráže, neznajúcej po slovensky ani slova, dakto   nenachádza, i vrátil sa do izby a trasľavým, skoro plačlivým hlasom   vyriekol, Šarišana vrúcne na prsia pritisnúc: „Zle je, zle je, pán   viceišpán, vy starý môj priateľ! Bože môj! Prečo ste mali padnúť   práve do mojich rúk? Ja som vás hneď poznal i po hlase, i po tvári,   najmä keď vás už od Prešova šľakujú a vaša osoba je úplne opísaná.   Biedny priateľ môj! Ale teraz niet času. Povedzte mi, kto je váš   sprievodca, a nebojte sa nič zrady, bo ja som Július Michna, čo   dakedy požíval u vás pohostinnosť celé týždne, ktorému ste vy k   starootcovskému majetku dopomohli a ktorý sa za svojej mladi s   najvrúcnejším srdcom uchádzal o ruku vašej netere Eleny. Povedzte mi   len, kto bol vaším opísaným sprievodcom, aby sme vás obidvoch čím   skôr mohli vyslobodiť.“
    </tei:p>
    <tei:p>
     I odpovie dutým vážnym hlasom Elek: „Žofia, dcéra Štefana   Revického a Eleny Kubínich.“
    </tei:p>
    <tei:p>
     Michna stŕpol, skamenel. Zvesil hlavu a udrel sa obidvoma rukami   na čelo. Ale nemajúc času brať sám na seba aký-taký ohľad, zavolal:   „Ordonanc!“ a rozkázal priviesť najmladšieho z lapených.
    </tei:p>
    <tei:p>
     A keď priviedli Žofiu, nepovedal nič, zaplakal, pobozkal ju i na   čelo, i na líce, i na ústa, a riekol: „Dieťa moje drahé, ja som mal   byť tvojím otcom, bo za spojením s tvojou matkou túžilo moje srdce,   čo sa nestalo. Teraz choď a ži! Michna sa o to postará. Ale len choď,   choď!“ A potom, zavolajúc: „Ordonanc!“, dal ju odviesť preč.
    </tei:p>
    <tei:p>
     Keď zostal tam s Elekom sám, zachvel sa a povedal mu: „Pán   viceišpán, zle je s vami! Vy nesmiete touto cestou na Oravu, lebo vás   v Kubíne zlapajú, i keby ste ta došli bočnými cestami. Teda počujte   moju radu a nasledujte ju. Vás zadržím tu a pošlem vás hneď zajtra s   vojskom do Veľkej na Spiši udajúc, že ste sprievodcom nemeckého, v   týchto krajoch ešte posiaľ neznámeho vojska. Šestnásť spišských miest   prislúcha Poľsku a ak sa vo Veľkej stratíte a pôjdete cez Poľskú do   Kubína, kde si však musíte dať pozor a hneď sa utiahnete i so svojimi   na Zámok a tam sa tak dlho budete brániť, kým ja neprídem: O dva dni   idem do Viedne a na kolenách budem prosiť cisára o vaše omilostenie,   ktoré istotne dostanem; len do toho času sa, preboha, držte, lebo pre   vás inej pomoci niet. - A teraz mi povedzte, kto sú vaši   druhovia.“
    </tei:p>
    <tei:p>
     „Ladislav Meško, Kazimír Revický a ich sluha.“
    </tei:p>
    <tei:p>
     „Dobre teda!“ odpovie Michna. „Kazimír nie je napísaný na zozname   rebelantov a tak ho oblečieme do vašich šiat a Žofiine dáte sluhovi,   takže ich hneď prepustia, keď príde na ďalšie vyšetrovanie; Žofia   však i s Ladislavom musia hneď preč do Kubína, a hoc by boli sto ráz   ustatí, dostanú lístky generála Schottenberga, pred ktorými sa každý   vojak pokloní - len skorej, len skorej preč! Urobte všetko podľa   mojej nárady, pán viceišpán, bo ináčej zhyniete i vy, i vaši   druhovia! - Skoro, skoro. - Ale, ordonanc!“ zavolal ďalej Michna a   keď prišiel, povedal: „Priveď zasa sem toho najmladšieho a tohto tu   odveď nazad.“
    </tei:p>
    <tei:p>
     Elek chcel hovoriť a sa odoberať, ale Michna to nedovolil.
    </tei:p>
    <tei:p>
     Prišla Žofia.
    </tei:p>
    <tei:p>
     Michna nehovoril sprvu nič, ale pery jeho sa poťahovali, ruky sa   zdvihli i položili sa na hlavu dieťaťa a ústa povedali: „Dieťa moje,   dieťa moje! Dieťa mojej milovanej Eleny! Ty dieťa moje, čo som ti   vlastne krstným otcom, hoc mi srdce dakedy pukalo, že som bol   prinútený tebe byť len krstným otcom, zdravé sa mi maj! - Tu máš   prsteň s diamantmi, a to prsteň tvojej matky, ktorý som za drahé   peniaze odkúpil, keď Čoborňák i tvojho starého otca, i tvoju matku   usmrtil. To je vlastné dedičstvo tvoje. Ale tu máš i prsteň, ktorý   som sám dostal darom od cisára a ktorý ťa pred každým cisárskym   vojskom ochráni, keď ho len ukážeš.“
    </tei:p>
    <tei:p>
     A potom po malej prestávke, nedajúc dievčaťu ani k slovu prísť a   ho do dobrej vôle vybozkávajúc, preriekol: „Teraz choď! Boh ťa žehnaj   tak, ako ťa žehná tvoj krstný otec, a rob, čo ti povie strýc   Elek!“
    </tei:p>
    <tei:p>
     „Ordonanc!“ zavolal nato plukovník a k vstúpivšiemu vojakovi   prehovoril: „Zaveď tohto človeka k jeho kamarátom do tretej izby.   Marš.“
    </tei:p>
   </tei:div>
   <tei:div type="chapter">
    <tei:head>
     IX
    </tei:head>
    <tei:p>
     Čo plukovník Július Michna prisľúbil, to i splnil. Eleka Kubíniho   poslal na druhý deň v sprievode vojska do Veľkej, sám o dva, tri dni   odišiel do Viedne; Kazimír zostal uväznený so sluhom asi týždeň, lebo   páni ani jemu, ani sluhovi nedôverovali, pretože ich šaty sa tak   dôkladne zrovnávali s tými, ktoré boli opísané v úradných zoznamoch,   že sa najmenej dalo pochybovať o tom, že práve oni sú udané osoby. I   predvolávali ich, vyslúchali a naostatok len predsa prepustiť   museli.
    </tei:p>
    <tei:p>
     Nateraz sú však pre nás najvýznamnejšie osobnosti Ladislav a   Žofia. Týmto síce vystavili Schottenbergove certifikáty, ale prvšiemu   sa to predsa zdalo čudné, že ich Michna sám osobne o polnoci zbudil,   sám im otváral dvercia ležiace zo strany zámku a ich napomínal, aby   sa hľadeli dostať s najväčšou ostražitosťou na Oravu, lebo vraj po   cestách nielen vojaci, ale i súkromní, Sporckovi oddaní a od neho   kúpení ľudia držia nad pocestnými stráž, a že nad tými ani on, ani   Schottenberg nemá vlády. - Zhrozili sa teda obaja nad touto   výpoveďou; ale čo mali robiť? Ich odchod nariadil Elek Kubíni a tak,   či chceli, či nechceli, museli prijať radu dobrosrdečného priateľa   Michnu a bočnými cestami, hoc veľmi ustatí, uberať sa ďalej na Oravu.   Michna pri rozchode pritisol Žofiu na svoje srdce, pohladkal ju po   vlasoch i po lícach, i bozkal ju na čelo, i na tvár z oboch strán, i   na ústa a povedal: „Dieťa moje, choď, choď, nech ťa pánboh požehnáva   a opatruje!“ A pritom položil ruku na jej hlavu i požehnal ju, pri   čom Žofia spozorovala, že z Michnových očí odkvapli na jej tvár dve   slzy a boli také horúce, že nevedela, či boli zohriate rozpomienkou   na jej matku a či sa vyliali z oka tvrdého vojaka, ktorý by mal byť   bezcitný, a teraz hádam zaslzil len zo sústrasti nad jej   položením.
    </tei:p>
    <tei:p>
     Biedne dieťa!
    </tei:p>
    <tei:p>
     Ale predsa nie celkom biedne. Ladislav ho sprevádzal v tmavej   noci, držal jeho ruku vo svojej a napínal svoj zrak i čo   najostražitejšie pozoroval, aby sa nôžka dievčaťa neporanila na   ostrom kameni, na pichľavom ôstí, na roztrasených kriakoch. A keď tu   i cez potoky bŕdzť prišlo, vzal dievča na svoje ruky, kázal mu, aby   sa rukami okolo jeho krku obvinulo; a potom ho prenášal z jednej   strany na druhú. A keď zasa v noci museli prenocovať pod holým nebom,   tu sňal Ladislav mentiečku a prikryl ňou dievčatko, žeby   neprechladlo, a sám sedel zbavený svojej šaty načúvajúc, či zdakadiaľ   nehrozí nebezpečenstvo.
    </tei:p>
    <tei:p>
     Také okamihy sú vždy i pre šuhaja, i pre dievčinu nebezpečné.
    </tei:p>
    <tei:p>
     Nebezpečenstvo také však stojí za tri svety a za celé žitie.
    </tei:p>
    <tei:p>
     Keď Ladislav prenášal Žofiu cez potoky, tu dievča chtiac-nechtiac   muselo skloniť svoju hlavu na šiju šuhaja, a keď jej dych ovanul jeho   tvár, tu sa v ňom zatriaslo mladistvé srdce tak, že cítilo v sebe   stotisíc ráz viac mužnosti ako predtým a noha kráčala takým pevným a   istým krokom, že by to nikto ani uveriť nemohol. Keď zas v noci   dievča mentiečkou prikrýval a pri ňom starostlivo sedel, aby mu   nemohol zaškodiť ani ten najmenší závan vetríčka, i obzeral sa, či   mentiečka je v dobrom poriadku, tu chtiac-nechtiac sklonil sa k jeho   tvári a ovanutý jeho dychom nemohol sa zdržať, hoc i len bojazlivo a   ostýchavo, aby nepobozkal mu jeho pery.
    </tei:p>
    <tei:p>
     Ladislav pritom nemyslel na nič, nechcel nič, ale nemohol odolať   sám sebe; jeho duša sa však zatriasla, keď jeho bozk bol   opätovaný.
    </tei:p>
    <tei:p>
     Nevedel, čo sa mu stalo.
    </tei:p>
    <tei:p>
     Či Žofia to zo sna urobila, či preto, že sú to pery terajšej jej   jedinej záštity, jej jediného druha a ochrancu, keď ju celý svet   zanechal, a či hádam čosi iné pri tom zacítila, nevieme; ale isté je,   že keď sa začalo rozbriežďovať, Ladislav len trasľavým hlasom oslovil   svoju družku, aby ho ďalej nasledovala, a devica mu ani za celý svet   do očí nepozrela a len tak išla, akoby sa jej nechcelo, a druh jej   zas bol rád, že mohol toľko a toľko ráz odpočinúť a oddýchnuť si sám   jediný v blízkosti dievčaťa, za ktorým sa mu začínala zatriasať   duša.
    </tei:p>
    <tei:p>
     Snívali obidvaja pritom a sen ich bol za bieleho dňa s otvorenými   očami, pri úplnom vedomí v sebe a jedného v druhom.
    </tei:p>
    <tei:p>
     Ach, deti moje! Akože vám bolo dobre, hoc nad vašimi hlavami   preletela už nejedna búrka, hoc ste boli i teraz vystavené   nebezpečenstvám, hoc vám hádam ešte i väčšie nastávali! - Dobre ste   teda mali, keď ste si cestu neukracovali, ale ste tak povoľne kráčali   ďalej, že sa vaša cesta predlžovala až na najkrajnejšiu možnosť.
    </tei:p>
    <tei:p>
     Ale predsa každej pesničke býva koniec, tak i Ladislavovej púti so   Žofiou. Prišli teda naostatok bez každej priekory do Kubína, ale   zdanlivo tak chladne jeden voči druhému, akoby sa nikdy neboli   videli.
    </tei:p>
    <tei:p>
     Zlé svedomie zvyčajne trápi človeka, ale tomu podobný je aj   okamih, v ktorom sa duša mladocha odkryje duši dievčiny prvý raz hoc   i takým spôsobom, že ani jedna, ani druhá strana nevie, čo sa stalo a   ako sa to stalo. A predsa sa medzi Ladislavom a Žofiou stalo.
    </tei:p>
    <tei:p>
     Pani Eleková, už šesťdesiatročná, viac alebo menej privítala   Žofiu, hoci i nevedela, ako tá vyrástla a ako sa teraz od osudného   krstenia zmenila a stala sa krásnou pannou, hádam útlejšie, hádam   vrúcnejšie a srdečnejšie, ako to kedy bola urobila pri svojom synovi   Lajošovi a jeho dietkach. Skrížila ruky na prsia, odstúpila od Žofie   dva-tri kroky, pozerala na ňu rozžiareným okom a o dve-tri minúty   povedala: „Tvoja mať bola pekná, ale ty si tri razy peknejšia. Však   je pravda, Lacko?“
    </tei:p>
    <tei:p>
     Ale Lacko neodpovedal ani slova.
    </tei:p>
    <tei:p>
     „Nuž čože tak mlčíš?“ spýtala sa horlivo Elečka. „Si mne ty za   šuhaja, keď nevieš slova preniesť za družku svojej púte, ktorú si   prevádzal sám bez každej pomoci, bez každého spolusprievodníka až sem   do Kubína. Povedz teda, Žofka, ty, prečo Lacko nič nehovorí.“
    </tei:p>
    <tei:p>
     Avšak ako Lacko, tak i Žofia nehovorila nič.
    </tei:p>
    <tei:p>
     Tu sa viceišpánke zaligotalo oko, úsmev sa jej zjavil na lícach,   až naostatok jemným dobrým hlasom povedala: „Aha! Už teraz vidím,   koľko bilo! Dobre je tak, deti moje, nech vás pánboh požehnáva. Ale   mi povedzte, čo sa stalo s mojím mužom.“
    </tei:p>
    <tei:p>
     A tu Ladislav začal tak výrečne hovoriť, tak podrobne všetko   udávať i o Žofii, i o Elekovi, že sa starká viceišpánka z jednej   strany nad horlivosťou vypravovateľa usmievať musela, z druhej strany   zas si spomenula na časy, keď Michna u nich býval, i bola rada, že   ľudia i po tak mnohých rokoch nezabúdajú na dobrotu pohostinnosti a   preukázaného priateľstva. Najväčšmi však bola rada počujúc, ako sa   Michna postaral o bezpečnosť jej muža, a keď si pomyslela na dávne   časy, keď Michna býval v jej dome, tu jej srdce prenikol čudesný   pocit, ktorý jej pošeptával slová hádam v samej Biblii naznačené:   „Púšťaj chlieb svoj po vode a po nečase zasa k tebe príde.“
    </tei:p>
    <tei:p>
     No ale nebolo ani možné, žeby nebola spomenula na svojho muža. Jej   starostlivá duša o miláčika svojej mladosti, pýchu žitia svojho   celého, Eleka, obrátila sa teraz práve k tomu, na ktorého v prvom   rozčúlení, zíduc sa s mladými prišlými ľuďmi, bola skoro zabudla.
    </tei:p>
    <tei:p>
     Ladislav musel zasa znovu rozprávať o tom, čo sa stalo v Hrádku a   čo mu zveril sám viceišpán. A keď to počula viceišpánova žena, pevným   hlasom povedala: „Tak dobre, dietky! Budeme očakávať každé   nebezpečenstvo, budeme očakávať môjho Eleka, a keď príde, nech on   rieši budúcnosť nás všetkých, lebo je muž spravodlivý, a čo povie, má   byť pre nás zákonom. Ale teraz, dietky moje, ty Lacko a ty Žofka,   podajte si ruky a nehľaďte jeden na druhého, akoby ste sa nikdy   neboli videli; keď príde váš strýc a súčasne ujec domov, nech potom   nad vami rozhodne.“ - Ona bola Mešková, sestra Ladislavovho otca.
    </tei:p>
    <tei:p>
     I podali si obidvaja ruky a možno si ich stisli, osmelení súc   viceišpánkinými slovami, hádam vrúcnejšie, ako by to boli ináčej   urobili –--
    </tei:p>
    <tei:p>
     Ale v Elekovom dome nebolo viac tej živosti, tej útlej rodinnej   veselosti, ako to predtým vždy bývalo. Viceišpánka ustavične myslela   na svojho muža; Lajoš bol obsypaný hŕbou detí a tak sa stal gazdom,   nestarajúcim sa tak veľmi o verejné záležitosti krajiny, ako to jeho   otec až pri svojich šedinách robieval, a to natoľko, že ho ani   šťastie, ani nešťastie zroniť nemohlo pri starostlivosti o veci, o   ktoré sa jednoduchý človek nezaujíma. Ladislav zas a Žofia nedbali   mnoho na beh sveta, jeho márnosti, na jeho skvelé a daromné úsilia a   žili pre seba, nemysliac na nič, necítiac nič, len sami o sebe a pre   seba. Čo im boli nebezpečenstvá? Čo im boli všetky, hoc i dôležité   záujmy krajiny?! - Nič.
    </tei:p>
    <tei:p>
     Oni snili sny mladosti, ich srdce bilo jedno za druhé a boli   šťastliví, keď viceišpánka tu i tu ich prekvapivšia sa usmievala a   ani slova neprehovoriac, nechávala ich samých.
    </tei:p>
    <tei:p>
     Ale táto radosť a rozkoš netrvala dlho.
    </tei:p>
    <tei:p>
     Generál Sporck prišiel na Oravu a začal tu hospodáriť podľa   starého spôsobu, lebo tu bol i ten najnevinnejší človek podozrivý.   Sporck dal obsadiť celý majetok Jonáša Revického, ba čo viac, dal sa   i v Kubíne vyzvedať o Elekovi, ale počujúc a dozvediac sa, že ho na   Orave nikde niet, ustúpil od ďalších krokov proti famílii   Kubíniovcov.
    </tei:p>
    <tei:p>
     Bolo to však raz v noci v Hornom Kubíne, keď na viceišpánkiných   oblokoch čosi zaklepalo. Utrápená a o svojho muža veľmi starostlivá   pani otvorila okno, a tu skočil dnu neznámy muž, ktorý ju objal,   pritisol na svoje srdce, a skoro by bol veľký haras v dome narobil,   keby priam v tom okamihu nebola vošla dnu so svetlom Žofia.
    </tei:p>
    <tei:p>
     Bol to Elek Kubíni, ktorý prišiel domov cez Poľskú, a jeho žena   zavisla na jeho ústach i triasla sa i usmievala sa, ani nevediac, že   sa i v starobe opakovať môžu pocity prvej lásky, prvého zatrasenia sa   srdca, keď sa jedno druhému otvára.
    </tei:p>
    <tei:p>
     To sa stáva zvyčajne v časoch nebezpečia -
    </tei:p>
    <tei:p>
     A Žofia tu stála ako skamenená. Položila sviečku na stôl, kľakla   na kolená pred starými a bozkávala Elekove ruky, až sa zobudil zo   svojho snenia, venovaného okamihu zídenia sa so svojou milovanou   ženou.
    </tei:p>
    <tei:p>
     „I tys’ tu,“ preriekol Elek, „dieťa moje? Dobre je to! Ale beda   tebe! Nastávajú nám zlé časy, a tys‘ také mladé, také útle, že ťa   škoda a škoda tvojich mladých časov! - No ale koniec všetkým pletkám!   Žena moja,“ prerečie ďalej dôrazne Elek, „čo robí Lacko Meško?“
    </tei:p>
    <tei:p>
     „Priviedol šťastlivo Žofiu do Oravy a teraz sa kochá so svojím   otcom.“
    </tei:p>
    <tei:p>
     „Tak sa svedčí na poctivé dieťa; ale čo je to?“ pretrhnúc sa v   reči, vypovie Elek. „Skoro by som bol na nášho Lajoša zabudol. Ako sa   ten má?“
    </tei:p>
    <tei:p>
     „Je namrzený, vadí sa so ženou a ani jedno z detí mu nemôže   vyhovieť ako zvyčajne,“ odpovie viceišpánka.
    </tei:p>
    <tei:p>
     „No, dieťa moje, žena moja drahá! Pošli teraz i po jedného, i po   druhého, ale hneď, bo ešte tejto noci sa musíme dohovoriť, čo si   teraz počať, keď v Kubíne viac bezpečnosti niet. Musíme len počkať na   Michnu, on je človek spoľahlivý a iste urobí, čo prisľúbil. Pri   rozlúčke mi i to povedal, že Sporck, ktorý o ľudských pocitoch vraj   nič nevie, tiahne na Oravu a svoju hrozbu po sobáši Štefana Revického   s Elenou iste vyplní, ak nás dostane do ruky. Musíme sa teda hneď   postarať o bezpečnosť.“
    </tei:p>
    <tei:p>
     Po malej chvíli prišiel i Lajoš, i Lacko so svojím starkým otcom;   vypytovali sa Eleka, ako sa má, ako sa mu vodilo, i hladkali mu ruky,   i objímali ho, i tešili sa, že šťastlivo prišiel.
    </tei:p>
    <tei:p>
     Ale Elek prísne povedal: „Rád som, že som sa s vami zišiel, rád   som, že vás vidím, ale teraz niet času na ďalšie rodinné rozhovory.   Čujte, pokiaľ zajtra slnce za oravské hory zájde, nik tu z nás viac   byť nesmie a všetci sa musíme odsťahovať na Zámok.“
    </tei:p>
    <tei:p>
     A tu starý Meško povedal: „Ľutujem ťa síce, švagor, ale ja s tebou   nepôjdem a nepôjdem, pokiaľ môj Lacko so Žofiou zosobášený nebude, bo   ako vidím, ty sám si príčinou ich bližšej známosti, a ja ani krok   neodstúpim len preto, aby pri tom ešte väčšie nešťastie nepovstalo   ako pri Štefanovi Revickom a našej Elene.“
    </tei:p>
    <tei:p>
     „Nuž dobre, švagor,“ odvetí Elek, „keď viacej nič nemáš, len to,   stane sa ti po vôli, ale ich svadbu budeme sláviť na Zámku. Kňaz   Zima, čo sa teraz Zimáni menuje, musí ísť s nami, bo sú jeho dni   žitia práve tak spočítané ako naše; podpíšem dišpenzáciu a on ich   zosobáši. - A teraz, pán švagor, ako i ty Lacko a Lajoš, zoberte   všetku živnosť, čo máte doma, a odošlite ju na Zámok, zoberte svoje   famílie a iďte a i rozpošlite, ale ešte tej noci, poslov po celej   stolici po zemianskych dvoroch, aby sa každý zeman s celou svojou   živnosťou ustanovil na Zámok.“
    </tei:p>
    <tei:p>
     „No ale ja nepôjdem,“ odpovie starý Meško.
    </tei:p>
    <tei:p>
     „Keď nepôjdeš, tak nech ti je Boh milostivý! Vy však, mladí a   mladší ľudia, poslúchnite môj rozkaz, lebo ešte raz hovorím: Pokiaľ   zajtra nad oravskými vrchmi zájde slnce, máte byť všetci i s rodinami   i s celou svojou živnosťou na Zámku. Keď sa to švagrovi Meškovi   nepáči, nech si zostane s pomocou božou doma, ale nech nikdy   nehovorí, že mu Elek Kubíni zle radil.“
    </tei:p>
    <tei:p>
     Vieme už oddávna, že Elek Kubíni požíval na Orave neobmedzenú   dôveru a že zemianstvo s ním vždy držalo ako dva prsty, následkom   čoho potreboval len slovo povedať a všetko sa stalo po jeho vôli.   Čudné je to na svete, že zrak, pohľad, slovo, ba i ten zvuk reči   daktorého človeka tak naplňuje dôverou druhých ľudí, že sa   chtiac-nechtiac voľne, bez každého nútenia podrobujú jeho vôli. To sa   však stáva v najväčšej miere vtedy, keď nastáva nebezpečie, keď   jedenkaždý druh mimovoľne cíti, že sa musí ukryť za svojho sprievodcu   vyprobovaného už od predošlého pokolenia a nikdy nestrativšieho cenu   svojej osobnosti. Tak sa i kuriatka tisnú pod krídla sliepky, keď   nastáva búrka alebo keď jastrab vo veľkých kolesách nad nimi vo   vzduchu vesluje, aby jedno alebo dve z nich uchvátil.
    </tei:p>
    <tei:p>
     A v Elekovu rozmyslenosť a poctivosť každý na Orave tak veril, že   to zatriaslo dušou a srdcom každého zemana, keď počul, že viceišpán   žiada, aby každý zeman zobral svoju rodinu a všetky potravinové   zásoby odviezol so sebou na Zámok.
    </tei:p>
    <tei:p>
     Čo rozkázal, stalo sa; skoro celé zemianstvo sa utiahlo na   Zámok.
    </tei:p>
    <tei:p>
     Len jeden jediný zeman, starý Meško, sa protivil, a zostal doma,   súc presvedčený, že keď sa predtým veľmi málo staral o verejné   záležitosti, teraz mu ani z tej, ani z tej strany nebezpečie hroziť   nemôže. A okrem toho i on veril Elekovi, najmä teraz, úplne súc   presvedčený, že na Zámku sa jeho syn Ladislav zosobášil so Žofiou,   ktorým udelil svoje otcovské požehnanie. Pritom odišiel s viceišpánom   aj kubínsky kňaz Zima na Zámok.
    </tei:p>
    <tei:p>
     Ale zle to starému Meškovi dopadlo. Sporck prišiel s vojskom na   Oravu, dobýjal Zámok, a nemohol ho dobyť, lebo ho bránil Pik, náš   starý známy Čoborňák, ináč Rapko zvaný, ktorý si premenil priezvisko   z dvojakej príčiny; najprv, že by sa bol musel ako Čoborňák pred   svojimi hanbiť pre tú striebornú kremnickú fúru, ktorá mu opitému   spred nosa ušla, a potom z bázne pred cisárskymi, ktorí by ho vraj   ako Čoborňáka istotne trýznili, ak by sa do ich rúk dostal. -   Terajšie svoje priezvisko však ukradol z toho nemeckého vojenského   výrazu „von der Picke auf“, čo znamená vojaka, ktorý sa vlastnou   zásluhou z obyčajného vojaka vyšvihol na najvyššie vojenské   hodnosti.
    </tei:p>
    <tei:p>
     Dačo podobné v tých časoch nebolo v Uhrách nič nového. Dvaja   bratia, pochádzajúci od otca Bartholomea, menovali sa jeden podľa   priezviska a druhý podľa otcovho krstného mena, kňaz sa volal   Bartholomeides a svetský Eördögh. Práve tak Vladár Gašparé sa volal   Gasparides, keď sa stal kňazom, a jeho brat, ktorý zostal doma pri   hospodárstve, Vladár. Tieto pomenovania sa u potomkov udržali až   podnes, hoci svoju genealógiu každý dobre pozná a môže ju kedykoľvek   preukázať.
    </tei:p>
    <tei:p>
     Ale nechajme teraz Zámok Zámkom a vráťme sa do tichej dedinky, v   ktorej sa naša povesť začala rozpriadať, do Revišného.
    </tei:p>
    <tei:p>
     Páni zemania odtiahli odtiaľto na Zámok a nezemanov nechali ich   osudu nestarajúc sa, či Sporck s nimi milostivo, alebo nemilostivo   naloží. Chudobným sedliakom, privyknutým spravovať svoje záležitosti   podľa dobrozdania zemianskeho panstva, sa to síce nepáčilo a nepáčilo   sa to ani šoltýsom, ktorí sa za dač lepšie držali, než boli   sedliaci.
    </tei:p>
    <tei:p>
     Len dve duše boli s tým v Revišnom spokojné, Martin Ľauček a jeho   žena Eva, už teraz vážna matróna. Ľauček preto, že bol teraz najväčší   pán v Revišnom, kým predtým predsa pred pánmi zemanmi, hoc mal hádam   viacej majetku ako oni, klobúkom na hlave musel hýbať, len čo ich   stretol; Eva preto, že sa už nad pani urodzené začínala vypínať,   keďže jej dcéruške, ktorú či z pýchy na svoju predošlosť strávenú v   dome Kubíniovcoy a či z vrúcej rozpomienky na svoju pannu, ktorej   bola chyžnou, Elenou dala pokrstiť, dvoril Janko Kováčov, ba čo viac,   ju i za ženu pýtal. Eva bola vo vytržení, keď to od neho počula,   mysliac si, že potom, keď sa jej dcéruška vydá za zemana, i ona bude   zemiankou, a že to veru nezaškodí, keď jej majetok sa so zemianskou   krvou spojí a stane sa rovnou svojej bývalej panej. Len otec, Martin   Ľauček, poznajúc túto ženinu a dcérinu slávyvybažnosť, nepriam želal,   aby sa Janko Kováčov, tak ako kedysi jeho otec, zverboval za vojaka,   lebo na takých ľuďoch, čo sa zverbujú, niet vraj ani len dobrej   nitky. Keď však Janko vyslúžil a prišiel domov, tu sa začal obracať   okolo Eleny Ľaučekovej, takže čím väčšmi po vojensky cigánil a   farbil, tým väčšmi za ním lipla. Matka to s veľkou ochotou   podporovala, otec však mrštil tvár, akoby sa bol octu napil; ale keď   mu Janko výrazom tváre zaperoroval:
    </tei:p>
    <tei:p>
     #I#
    </tei:p>
    <tei:p>
     #POEZIA#
    </tei:p>
    <tei:p>
     Iustum et tenacem propositi virum
    </tei:p>
    <tei:p>
     non civium ardor prava iubentium,
    </tei:p>
    <tei:p>
     non vultus istantis tyranni
    </tei:p>
    <tei:p>
     mente quatit solida, nec auster,
    </tei:p>
    <tei:p>
     #-POEZIA#
    </tei:p>
    <tei:p>
     #-I#
    </tei:p>
    <tei:p>
     tu mu zakvitla tvár i nazdal sa, že je v kráľovstve nebeskom, bo   si pomyslel, že je on sám ten „iustus et tenax vir“, potom si   spomenul i na svojho otca, ktorý býval podľa zdania najchýrnejší   latinár na Orave, i sám na seba, ako niekedy učil deklinovať všetkých   troch svojich, už dávno zomretých chlapcov: Hic gallus cantans in   arbore sedens pyra poma comedens kikiriki dicens. A keď sa zas   rozpamätal, ako ich on sám, ale sám vyučoval, ako to majú deklinovať,   i že začínal najprv s deklináciou „rosmarinum“ a že oni mu hneď   odpovedali, že z toho pochádza genitív „rorismarini“, čo bolo vtedy   znakom najväčšej duševnej schopnosti, tu sa skoro rozplakal. Tak   nemohol odolať svojmu latinskému citu a povolil svojej žene všetko,   čokoľvek s jedinou už teraz dcérečkou, Elenou, a s Jankom Kováčom   zamýšľala.
    </tei:p>
    <tei:p>
     Tak stáli teda veci v Revišnom. Ľauček varil pivo, predával víno a   súc majetný človek, čo mu, pravda, celý svet závidel, bol šťastlivý a   okrem toho ešte obsypaný kŕdľom kamarátov, ktorí mu nikdy pochlebovať   a s ním po latinsky hovoriť neprestávali, kedykoľvek len bol v dobrej   nálade, lebo si ináč so sebou frčkovať nikdy nedovolil. Títo kamaráti   mali však pri tom vždy zvláštne zámery, a to aby sa u Martina zadarmo   napiť mohli, takže naostatok v okolí otázka „kto bude Ľauček?“ toľko   znamenala, ako kto dá zadarmo naliať vína pre celú kompániu.
    </tei:p>
    <tei:p>
     I dnes, anno, roku tohto sedelo viacej susedov, pokrvných a   známych pri Ľaučekovom stole pri pohárikoch, medzi ktorými najviacej   vývodil Janko Kováč. A keď sa už pár fl vyprázdnilo a   Ľauček nemal viacej chuti na zábavu, ktorá, pravda, len jeho groše   stála, tu povedal jeho bratanec: „Adhuc nobis postfumabimus.“
    </tei:p>
    <tei:p>
     Ale na to sa ozve Janko Kováč: „Adhuc sibi postbibamus!“ „A kto   bude Ľaučekom?“ zavolá sused Michal Nepraj. Vtom vstane Martin Ľauček   a povie vážnym hlasom:
    </tei:p>
    <tei:p>
     #I#
    </tei:p>
    <tei:p>
     #POEZIA#
    </tei:p>
    <tei:p>
     „Iam satis terrae nivis atque dirae
    </tei:p>
    <tei:p>
     grandinis misit pater,“
    </tei:p>
    <tei:p>
     #-POEZIA#
    </tei:p>
    <tei:p>
     #-I#
    </tei:p>
    <tei:p>
     čo toľko znamenalo, že už dosť dal svojim hosťom, že im už viacej   nedá a že už dosť majú „in capitolio“, to jest v hlave.
    </tei:p>
    <tei:p>
     Pritom však sused Michal Nepraj, chtiac sa Laučekovi zavďačiť,   ušmiechal sa a hroziac prstom Jankovi Kováčovi, začal hovoriť   prívetivým hlasom:
    </tei:p>
    <tei:p>
     #I#
    </tei:p>
    <tei:p>
     #POEZIA#
    </tei:p>
    <tei:p>
     „Janko, Janko, zle gazduješ,
    </tei:p>
    <tei:p>
     často krčmy navštevuješ;
    </tei:p>
    <tei:p>
     krčmárova tretia brázda,
    </tei:p>
    <tei:p>
     Taký si ty, Janko, gazda!“
    </tei:p>
    <tei:p>
     #-POEZIA#
    </tei:p>
    <tei:p>
     #-I#
    </tei:p>
    <tei:p>
     „Eh,“ odpovie Janko Kováč, „tu na Orave je studený kraj a čertvie,   prečo tu toľko vrchov naváľali, takže sa musí človek proti zime   trungom potužovať, a my zemania sme nezvyknutí mrznúť, keď vy nám   drevo dovážať musíte, čo budete i po smrti robiť, hoc by sme sa i do   pekla dostali. Vy budete ta drevo voziť, a my sa budeme pri ohni   ohrievať, v karty hrať a na vás pozerať, ako ste sa, hoc i v zime,   vypotili. - A to si zakazujem, aby ste vy so mnou tak frčkovali, vy   sedliaci!“
    </tei:p>
    <tei:p>
     Pri tých slovách začali celej spoločnosti vlasy dupkom vstávať a   jej oči sa upriamili na Ľaučeka, ktorý ani nevedel, čo sa mu robí, a   bol by iste Jankovi držal hrozitánsku kázeň a mu do žobrákov,   papuľáčov, popelvárov a sámbohvie do akých nanadával, keby práve   vtedy nebol vstúpil do izby pán komisár Bajči, chtiac sa s Ľaučekom   sám zhovárať. Martin Ľauček, hoci mu teraz akokoľvek hrebeň narástol,   predsa sa neopovážil zemanovi, a okrem toho úradnej osobe, odporovať,   a hoc bol rozčúlený, uviedol ho do druhej izby, aby sa s ním mohol   medzi štyrmi očami pozhovárať.
    </tei:p>
    <tei:p>
     Málokto však zo spoločnosti spozoroval, že sa predtým pri peci   cudzí neznámy muž posadil, že si dal naliať žajdlík vína a rozkázal   si priniesť bryndze, chleba a soli. Predtým ticho sedel, nehovoriac   ani slova, ale keď Ľauček odišiel, povedal: „Quid nobis agendum?“
    </tei:p>
    <tei:p>
     A na to celá spoločnosť odpovedala:
    </tei:p>
    <tei:p>
     „Disputandum.“
    </tei:p>
    <tei:p>
     „De quid?“
    </tei:p>
    <tei:p>
     „De vocabulis.“
    </tei:p>
    <tei:p>
     „Dic!“
    </tei:p>
    <tei:p>
     „Bibendum!“
    </tei:p>
    <tei:p>
     „Ludendum!“
    </tei:p>
    <tei:p>
     I zakvitla tvár celého zhromaždenia, že neznámy im tak odpovedal,   ako sa to boli dakedy u pánov rechtorov naučili; ich radosť však   dosiahla najvyšší stupeň, keď neznámy zavolal: „Krčmárka! Sem desať   holieb vína! Tu je dukát, vydajte z toho!“
    </tei:p>
    <tei:p>
     Pani Eva doniesla desať holieb vína a usmievala sa tak sladko voči   cudziemu, dukátmi platiacemu, že sa Janko Kováč skoro nad tým   zhrozil; ale súc sveta skúsený syn, radšej si po dobrom chcel získať   takého hodného človeka, ktorý, podľa jeho náhľadu, kedykoľvek bol   schopný byť „Ľaučekom“ až do desať holieb, a myslel si, že je dobre   zbierať pri hotovej kope, keď je ináč človek odkázaný na obzerance a   na zuby o stôl. Bol pritom presvedčený, že je to zlé s pánombohom sa   za prsty ťahať a v biede ľuďmi opovrhovať, ktorí mu môžu byť tu i tu   osožní.
    </tei:p>
    <tei:p>
     A tak, napijúc sa z plného pohára, vstal a išiel k cudzincovi,   podávajúc mu ruku, i hovoril: „Vitajte, kamarát, my si musíme   potykať!“
    </tei:p>
    <tei:p>
     „Škoda by to bolo,“ odpovie cudzí.
    </tei:p>
    <tei:p>
     „Eh, škoda je, čo psi zjedia,“ odvetí Janko.
    </tei:p>
    <tei:p>
     „Ale, pán môj, ja vás nepoznám,“ prerečie zas cudzí.
    </tei:p>
    <tei:p>
     „Nuž a čože vy sa nazdáte!“ zakričí rozdráždene Janko. „Vari som   ja s takými ľuďmi, ako ste vy, dakedy morky pásol? - Vedzte, že som   ja uhorský zeman, a tak punktum. Ale som zeman nie ako druhý, ja som   býval u generála Sporcka dakedy najvzácnejšia osoba, a teraz nemá pán   viceišpán Elek Kubíni na Zámku dôvernejšieho priateľa nado mňa, bo je   zeman vždy len zemanom a priznáva sa k svojej pokrvnosti, hoc by to   bolo i v tridsiatom pokolení. A teraz som mu ja pravá ruka.“
    </tei:p>
    <tei:p>
     „Teší ma, teší,“ začína cudzí pán s úsmechom, ale vtom vyjde z   druhej izby Ľauček s komisárom Bajčim a rozhorčene hovorí: „Anus   commissarius unus equus, duo commissarii duo equi et judex nobilium   quattuor equi! A keď sa vám nepáči, robte si čokoľvek, lebo keď môže   byť šoltýs Ľauček o jednom oku, a keď viezol svojho slepého pokrvného   do Viedne na dvoch koňoch, ktoré mali, tak ako my, len jedno oko,   prečo by sa taký komisár Bajči nemohol viezť na jednom koni. Et   pergat!“
    </tei:p>
    <tei:p>
     Bajčimu sa to, pravda, nepáčilo, ale vediac, v akých časoch žili,   nehovoril ďalej mnoho a odišiel i na jednom koni ďalej.
    </tei:p>
    <tei:p>
     Náš Ľauček bol totiž predstavený obce Revišné, nakoľko sa to pánov   zemanov netýkalo, tak bolo jeho povinnosťou i záprahy, u nás ináč   foršponty alebo rešponty menované, úradským zaopatrovať; tak sa musel   Bajči tiež uňho hlásiť. Okrem toho Ľauček až do zhorenia domu Jonáša   Revického, čomu už bolo dvadsať rokov, neoddával svoju ročnú šoltýsku   povinnosť patriacu dedičom Revickovcov, v ktorých mene teraz vládol   viceišpán Elek Kubíni, ale ktorý sa nikdy neohliadal na to, či Ľauček   svojej povinovatosti robí zadosť, alebo nie. Bajči pripomenul   Ľaučekovi, aby čím najväčšiu zásobu potravy na Zámok dopravil a tým   zaostalé podlžnosti vyrovnal; nevieme teda, či ho teraz táto   požiadavka rozpŕlila a či zas Bajčiho zemianska pýcha, vyslovená vo   výraze, že ako by sa on, zemanom súc, mohol viezť na jednom koni.
    </tei:p>
    <tei:p>
     Keď teraz Janko Kováč, už dobre vínom nadrngnutý, dotieral, aby si   cudzí hosť s ním potykal, vkročil do toho rozčúlený Ľauček a povedal:   „Janko! Daj pokoj mojim hosťom, ktorí hotovým grošom platia, nie ako   ty daromnými slovami.“
    </tei:p>
    <tei:p>
     „Čo?“ odvetí Janko. „A vy mne tak hovoríte, čo by ste si mohli za   česť pokladať, že sa o vašu dcéru uchádzam? A či neviete, že je to   zníženie sa zemana, keď krv svoju chce spojiť so sedliakmi alebo so   šoltýsmi. Nuž ale ja som inší človek než vy; ja i bez múky halušky   zjem.“
    </tei:p>
    <tei:p>
     „I prataj sa mi z domu!“ zavolá Ľauček. „Ja takých ľudí ako si ty   vo svojom dome nepotrebujem, ktorí len moju famíliu hyzdia, nevediac   ani len ,cum sale‘ slová prednášať.“
    </tei:p>
    <tei:p>
     „Nuž ale čože sa vy nazdáte, pán otec, pán Ľauček? Či som ja nič?   - A keď neviem tak po latinsky hovoriť ako vy, alebo váš otec, alebo   hen Jonáš Revický, nuž vedzte, že som predsa zeman a že držím s   Elekom Kubínim, i že prichádzam zo Zámku, kde sa o vaše latinské   pletky nikto nestará, ale kde si všetci bratia zemania spievajú:
    </tei:p>
    <tei:p>
     #I#
    </tei:p>
    <tei:p>
     #POEZIA#
    </tei:p>
    <tei:p>
     Nem tudok in semmi tótul,
    </tei:p>
    <tei:p>
     #TAB#mert in Magyar vagyom,
    </tei:p>
    <tei:p>
     ha megtuni akarjátok -
    </tei:p>
    <tei:p>
     #TAB#Luptovában lakom.
    </tei:p>
    <tei:p>
     Hej! Mikor in Kurucz vóltam,
    </tei:p>
    <tei:p>
     #TAB#Rákóczi vojnában,
    </tei:p>
    <tei:p>
     czifra plachta - zástavában
    </tei:p>
    <tei:p>
     #TAB#járbam Oravában;
    </tei:p>
    <tei:p>
     Oravában ostrohában
    </tei:p>
    <tei:p>
     #TAB#olljan leginy vóltam,
    </tei:p>
    <tei:p>
     husát, kravát, volát, sviňát
    </tei:p>
    <tei:p>
     #TAB#seliakoktúl bráltam.
    </tei:p>
    <tei:p>
     Seliakoktúl, zemanoktúl
    </tei:p>
    <tei:p>
     #TAB#a sok pinzt el-loptam,
    </tei:p>
    <tei:p>
     ha nem adtak, a sok strelát
    </tei:p>
    <tei:p>
     #TAB#magyarúl mondottam.
    </tei:p>
    <tei:p>
     A ti szegin Žilinával
    </tei:p>
    <tei:p>
     #TAB#nem tuttok mit enni,
    </tei:p>
    <tei:p>
     csak a kapusztát pijával
    </tei:p>
    <tei:p>
     #TAB#fazikba herpelni.
    </tei:p>
    <tei:p>
     Ha valami egisz hejten
    </tei:p>
    <tei:p>
     #TAB#robotába nyertunk,
    </tei:p>
    <tei:p>
     v nedelába do krčmába
    </tei:p>
    <tei:p>
     #TAB#na pivára mentunk;
    </tei:p>
    <tei:p>
     az gajdával, az huslával
    </tei:p>
    <tei:p>
     #TAB#ulicában járunk,
    </tei:p>
    <tei:p>
     holubkákot zabíjaketunk,
    </tei:p>
    <tei:p>
     #TAB#magyarúl spievaltunk.
    </tei:p>
    <tei:p>
     #-POEZIA#
    </tei:p>
    <tei:p>
     #-I#
    </tei:p>
    <tei:p>
     He, pán otec, domine Ľauček! Či je to nie pekná pesnička, hoc je   nie latinská? Ale viete, že si my ju každý deň s pánom viceišpánom   spolu aspoň desať ráz nôtime,“ prerečie Janko Kováč.
    </tei:p>
    <tei:p>
     Ale tu sa hrozitánsky prerátal, chtiac uchlácholiť takto svojho   domnelého tesťa, lebo si ten pomyslel, že sa celý svet musí zrútiť,   keď sa latine takto uštrbuje, a práve preto, hoci by bol Jankovi   odpustil spomínanie generála Sporcka a Eleka Kubíniho, ale jeho   latinské svedomie nemohlo zniesť, že sa Janko Kováč teraz vlastne z   jeho latinčiny zdal vysmievať, bo si bol vedomý, že sa v tejto   záležitosti svojmu otcovi nemôže vyrovnať, a tak čím menej mal pary,   tým väčšmi sa musel rozhnevať.
    </tei:p>
    <tei:p>
     Následkom toho chytil Ľauček Janka za golier a mrštil ho dvermi do   kuchyne tak prudko, že i jeho žena, i dcérečka začali kričať, keď sa   tento vyvalil pred nimi ako buk. Nevediac však, či to následkom   trungu alebo následkom Ľaučekovej rozjatrenosti sa stalo, vošla pani   Eva do izby, podoprela si boky rukami a s iskriacimi očami začala   hovoriť: „Hej, pán manžel, čože robíte? Hej, čože sa opovažujete   nášho pána syna vyhadzovať z izby?“
    </tei:p>
    <tei:p>
     „Ej,“ odvetí Ľauček, „kto chce byť kuchárom, nech si varečku   drží!“
    </tei:p>
    <tei:p>
     „Si ty mne pekný kuchár, pán Ľauček,“ prerečie zas Eva, „keď chceš   z domu odohnať šťastie, ktoré sa našej Elenke trafuje, a keď sa môže   stať zemiankou. Odohnal si pána Bajčiho, pokrvného Jankovho, a teraz   vyhadzuješ jeho samého, akoby bol ničím. Nuž ty, muž, či sa to   opovážiš také nestatky vystrájať? Nuž a či nevieš, že kto chce peknú   ženu mať, musí na ňu gazdovať - a hľa, ty ma takto počúvaš?“
    </tei:p>
    <tei:p>
     A tu sa Martinovi ziskrilo v očiach, takže zavolal: „Ej, ty sa   nazdáš, že som ja Ehrenreich z Ceperovského, ktorý si dal za vrabca   oko vyklať? Ej, ty šelma klincami vybíjaná! Ej, ty, ty, ty! - Šelma   človek, kto ten stav manželský vynašiel; bodaj ho pánboh potrestal!   Dobre je to židom, ktorí sa môžu kedykoľvek rozsobášiť, a ja tu, tu,   tu sa musím už skoro dvadsaťpäť rokov s touto šelmou trápiť!“
    </tei:p>
    <tei:p>
     Tak sa hlas Ľaučekov ešte hádam nikdy netriasol ako teraz, i bol   by sa hádam do svojej vlastnej ženy pustil, keby všetci prítomní   neboli zo stolíc povstávali a cudzí, pri peci sediaci hosť nebol tiež   vstal a ticho i zmierlivo preriekol: „Trp, telo, keď sa ti na svet   chcelo!“
    </tei:p>
    <tei:p>
     „Čo?“ zakričí hnevlivo Ľauček. „I vy sa chcete miešať do mojej   domácnosti? Vy mamľas! Marš z domu, ináč vás naučím po kostole   hvízdať!“
    </tei:p>
    <tei:p>
     Ale nepoznaný cudzí hosť sa celkom pokojne ku Ľaučekovi priblížil   i povedal mu do ucha: „Sporck, Sporck, Sporck!“
    </tei:p>
    <tei:p>
     A tu by ste len boli videli, ako odrazu náš Ľauček skrotol, akoby   bol chcel zanechať celú zvadu naverímboha; obzrel sa, pozrel cudziemu   hosťovi do tváre, zatriasol sa, akoby ho bol had uštipol, bo sa   rozpamätal na Sporckove slová, ktoré mu povedal pri jeho svadbe.
    </tei:p>
    <tei:p>
     Nechal teda ženu i so susedmi i s pokrvnými tak a pokloniac sa   prosil cudzieho pána do druhej izby, kde sa predtým s komisárom   Bajčim zhováral.
    </tei:p>
    <tei:p>
     Ale najväčšie začudovanie zmocnilo sa hostí, keď predtým taký   nasrdený Ľauček prišiel k nim teraz ticho ako ovečka, objal svoju   ženu, ako keď bolo po ich sobáši, a s úsmechom povedal: „Starká moja,   keby si ty vedela, ako ja ťa rád vidím, nuž by ti srdiečko zapišťalo;   ale si zas nesmieš myslieť, že ty so mnou môžeš zachádzať, ako sa ti   páči, lebo sobotňajšia práčka, vianočná trepačka, svätojánska tkáčka,   sto striel sa do vašej matere, všetky ste rovnaké gazdiné, lebo   kedyže budeš šaty sušiť, keď ti budú do kostola vyzváňať?“
    </tei:p>
    <tei:p>
     Eva sa usmiala a preriekla: „Kto chce peknú ženu mať, musí na ňu   gazdovať.“
    </tei:p>
    <tei:p>
     „Hej,“ odvetí Ľauček, „vidíš, srdce moje, na jednom stolci odrazu   dvaja sedieť nemôžu, a už keď som ja raz pán v dome, tam ty, duša   moja, mlčať a muža svojho poslúchať musíš. Nuž teda i teraz všetko   mäso, všetku slaninu, všetko víno, čo máme, daj vykladať na vozy,   duša moja, na svadbu pána Lacka Mešku a Žofie Kubínich, bo sme to   dlžní od čias nášho sobáša, vieš, duša moja? Tu má pán Bajči úplnú   pravdu. A potom, či je ešte náš milý budúci zať Janko Kováč tu?“
    </tei:p>
    <tei:p>
     „Hej, ver, Martinko môj drahý,“ povie na to jeho útla ženička,   „keď si ho z izby vyhodil, nuž som si ho pohladkala po tvári,   povedala som mu, aby si z toho všetkého nič nerobil, bo že ty to   všetko o hodinu obanuješ a že mu dáš znovu holbičku vína naliať, len   aby sa nehneval. Ja som mu, pravda, dala už vopred naliať a poprosila   som ho, aby si fajku zapálil, lebo by naša Elena ináčej krvavé slzy   prelievala, keby bol, súc rozhnevaný, opustil náš dom.“
    </tei:p>
    <tei:p>
     „No, no, no,“ prerečie Ľauček, „však je všetko v poriadku, a teraz   daj znovu naliať desať holieb vína, aby sa naši hostia nenazdali, že   som ja viacej nie ten starý Ľauček, ktorý predtým býval, bo by ináčej   sláva našej famílie zahynúť musela. A vidíš pritom, Evička moja,   srdce moje, nože mi pošli toho nášho Janka sem i povedz mu, aby sa   pred svojím budúcim otcom pokoril a jeho slová poslúchal, akoby to   preňho Sväté písmo bolo.“
    </tei:p>
    <tei:p>
     O krátky čas bolo na stole desať holieb vína a Janko Kováč prišiel   dnu, akoby sa predtým nič nebolo stalo, i dal sa Laučekom odviesť do   bočnej izby, kde cudzí hosť sedel na lavici; potom však vrátiac sa,   vstúpil znovu do izby ku svojim kamarátom, práve spievajúcim:
    </tei:p>
    <tei:p>
     #I#
    </tei:p>
    <tei:p>
     #POEZIA#
    </tei:p>
    <tei:p>
     Dobre bolo Kubovi, pokiaľ bol mladý,
    </tei:p>
    <tei:p>
     preskakoval dubce, hrady i klady;
    </tei:p>
    <tei:p>
     len to zle urobil, že sa neoženil,
    </tei:p>
    <tei:p>
     pokiaľ bol mladý!
    </tei:p>
    <tei:p>
     #-POEZIA#
    </tei:p>
    <tei:p>
     #-I#
    </tei:p>
    <tei:p>
     Kamaráti zdvihli poháriky, dávali mu tiež pohárček, aby si s nimi   štrngol, ale Janko teraz po rozhovore s cudzím pánom celkom   vytriezvel, nedotkol sa pohárika, nehovoril ani slova i zmizol z   Ľaučekovho domu.
    </tei:p>
    <tei:p>
     O cudzom pánovi nik viac nepočul, bo zmizol z domu s Jankom, či už   ho ten, a či Lauček sám von vypustil.
    </tei:p>
    <tei:p>
     Nad tým sa čudovali i všetci hostia, besedníci, i Eva, i Ľaučekova   Elena.
    </tei:p>
   </tei:div>
   <tei:div type="chapter">
    <tei:head>
     X
    </tei:head>
    <tei:p>
     Po zdurnom odbavení komisára Bajčiho v Revišnom by sa nikto nebol   na Zámku nazdával, že Lauček tak skoro a v takej hojnosti privezie   všelijaké zásoby, takže to tak vskutku vyzeralo, akoby sa chcel pri   svadbe Ladislava so Žofiou zvláštne vyznačiť. Ale práve to vzbudilo   najväčšiu podozrivosť u terajšieho veliteľa Zámku Čoborňáka-Pika. I   vyšiel zo Zámku, poďakoval sa vľúdne Ľaučekovi za privezené všelijaké   potravy a nápoje, ale nikam ho do Zámku pustiť nechcel. Rozpŕlil sa   teda Ľauček, už či sa bál ženy, že mu bude na oči vyhadzovať, že ho   páni zemania za hodného nedržia ukázať mu Zámok, v ktorom sami teraz   útočište hľadajú, a či tam mal iné úmysly, i odišiel domov, ľutujúc   stratu svojho majetku tak nadarmo do vetra vyhodeného a šomrajúc   pritom i sám na seba, i na cudzieho hosťa, čo mu bol takú radu   udelil.
    </tei:p>
    <tei:p>
     Ináč však vystupoval Janko Kováč na Zámku. Predtým bezočivý,   nespokojný, vždy sa vystatujúci, čo kedy vo svete skúsil, a   opovrhujúci prostotou oravského zemianstva, zostal teraz tichý i málo   hovoriaci, pánu Elekovi Kubínimu sa veľmi poklonkujúci, pánu   Čoborňákovi-Pikovi taký poslušný, že mu ten zveril tú úlohu, ktorá   vlastne jemu samému prislúchala, totiž stráž nad bezpečnosťou Zámku.   Jankovi to veľmi pochlebovalo, že v zbrani vycvičený vojak uznával   jeho vojenskú múdrosť, hoci si bol vedomý, že za nádasdyovských čias   býval len dobrovoľníkom.
    </tei:p>
    <tei:p>
     Tak sa mali veci na Zámku, keď hrozné meno „Sporck“ znovu nad   Oravou zahrmelo.
    </tei:p>
    <tei:p>
     Dobývali Nemci Zámok, ale ho dobyť nemohli.
    </tei:p>
    <tei:p>
     Sporck sa najedoval a chtiac svojmu slovu, ktoré dal Elekovi   Kubínimu po sobáši Štefana Revického, dostať, hľadal po Dolnej Orave   pánov zemanov, a nenájduc nikoho okrem starého Meška, Ladislavovho   otca, dal ho v Kubíne zoťať.
    </tei:p>
    <tei:p>
     Keď sa tá zvesť na Zámok dostala, zaplakalo i malé, i veľké, ale   tým väčšmi sa všetci oduševnili, Elekovými slovami vyzývaní k   zmužilosti až dotiaľ, kým nepríde plukovník Július Michna.
    </tei:p>
    <tei:p>
     S chýrom o smrti starého Meška zas však padlo voľačo na svedomie   Eleka Kubíniho; zišiel mu totiž na um sľub daný starému Meškovi, že   jeho syn Ladislav bude so Žofiou zosobášený na Zámku. I bolesť nad   stratou svojho priateľa, i bolesť nad bezohľadným Sporckovým   zachádzaním s Uhorskou krajinou a okrem toho vedomie, že on sám vždy   svoje slovo splnil, kedykoľvek to len nepredvídané okolnosti a pomery   neprekazili, ponúkali ho, aby svojmu slovu dostál a svadbu dvoch   snúbencov čím skôr odbavil.
    </tei:p>
    <tei:p>
     Povolal teda kňaza Zimu, alebo Zimániho, povedal mu, čo má byť   jeho povinnosť, vydal dišpenzáciu od ohlášok, povolal i Ladislava, i   Žofiu k sebe, spolu i s pánmi bratmi zemanmi z dobrého rodu, rozložil   im celú vec až na podrobnosti, takže sa naostatok páni zemania pred   zámockou Thurzovskou kaplnkou začali schádzať v takom hojnom počte,   že sa na Orave nikdy nijaká svadba tak neodbavovala ako táto.
    </tei:p>
    <tei:p>
     Kňaz Zima si uvedomoval terajšie nebezpečenstvo, i krušno mu padlo   práve v takom čase sobášiť dvoch ľudí, ktorí ani sami nevediac, ako   sa predtým zišli a ako sa ich duše spojili, teraz mali predstúpiť   pred oltár Pána, pred ktorým si mali sľúbiť večnú vernosť až do   smrti.
    </tei:p>
    <tei:p>
     A smrť ich mohla zastihnúť každú chvíľu, bo Sporck nepoznal   milosrdenstvo.
    </tei:p>
    <tei:p>
     Ale kňaz Zima neperoroval dlho a len im poukázal na Thurzovský   oltár, na ktorom je vyobrazený symbol kresťanskej viery, i povedal:   „Viera ťa uzdravila a láska vás spasí.“
    </tei:p>
    <tei:p>
     Elek Kubíni sa díval na to prísnym zrakom a dal i mladoženíchovi,   i neveste svoje požehnanie, hovoriac Žofii: „Dieťa moje, ja som sa na   tebe veľmi prehrešil, keď ešte o tebe ani reči byť nemohlo. Po sobáši   tvojich rodičov som preklial ich potomstvo len zo samej zdury voči   Sporckovi; teraz ťa vydávam, práve keď ten samý Sporck nám siaha na   život. Mne nech bude Boh milostivý za všetky moje previnenia, za   každú zlú myšlienku, za každé trpké slovo, keď už skoro prídem pred   jeho tvár; tebe však nech žiar jeho velebnej tváre neprestane nad   tebou svietiť! Nech si príde Sporck kedykoľvek, nech vydobyje Zámok,   nech so mnou naloží podľa vlastnej vôle, ale s tebou, dieťa moje,   bude iste po ľudsky zachádzať, bo je tvojím krstným otcom.“
    </tei:p>
    <tei:p>
     Slávnostný okamih a popri tom Elekove slová pohnuli srdcami   všetkých zhromaždených, takže mnohým prítomným slzy do očí vstúpili;   Žofia však kľakla na kolená, chytila strýca Eleka za ruku, bozkávala   ju i skropila svojimi slzami.
    </tei:p>
    <tei:p>
     Elek Kubíni jednou rukou hladkal Žofiu po hlave a druhou ju   pritisol na svoje prsia a pobozkal ju, i akoby sa nič nebolo stalo a   akoby on sám predtým nič nebol riekol, povedal: „Nie tak, dieťa moje!   Ja som práve v neštastí veľký. Mňa nič zlomiť nemôže, a keď vás dvoch   mladých ľudí vidím, tak mi srdce rozkvitá i teším sa, že vás vidím   spojených naveky. A preto poďme, deti moje, ďalej, bo som vám, váš   strýc, prichystal svadbu, aká ešte dosiaľ v Oravskej stolici   nebola.“
    </tei:p>
    <tei:p>
     „A teraz,“ pokračuje ďalej Elek, „čo zvesujete hlavy? Hore sa! Ja   sám, hoc by sa mi až kolená mohli podlamovať, si s vami zatancujem,   hoci o tanci ani slova byť nemôže, bo to bude posledný tanec a   posledná svadba v mojom živote. A tešme sa v Pánu, pokiaľ sme spolu,   bo je vždy možné, že dva, tri razy slnce za hory oravské zapadne a že   o nás viacej ani chýru nebude. - Ďalej, ďalej!“
    </tei:p>
    <tei:p>
     I akoby čarovným prútom pošibnutí, pohli sa svadobníci zo zámockej   kaplnky, poslúchajúc ako vždy Elekove slová, a prišli do zámockej   paloty, kde dal Janko Kováč pozakrývať stoly a rozostaviť najlepšie   jedlá, ku ktorým vlastne Ľauček najlepšie prispel, a vína, ktoré iste   len Ľauček priniesť mohol, bo dlhý odpor Zámku proti Sporckovi ináč   už skoro všetky zásoby vyčerpal.
    </tei:p>
    <tei:p>
     Hodovali páni, hodovali panie; prípitkov bolo mnoho, ako je už u   nás pri svadbách, meninách a iných slávnostných príležitostiach   obyčaj, až naostatok zakričí už dobre vínom podkovaný Čoborňák-Pik,   predtým Rapko menovaný: „Janko, brat môj, duša moja drahá, vína   sem!“
    </tei:p>
    <tei:p>
     Ale Janka Kováča tu nebolo.
    </tei:p>
    <tei:p>
     „Ale, pán brat Janko,“ volá ďalej Čoborňák, „nože doneste toho   vína!“
    </tei:p>
    <tei:p>
     Ani tu sa Janko neozval.
    </tei:p>
    <tei:p>
     Tu vstal Elek Kubíni i sám priniesol hosťom vína, pohladkal Žofiu,   ktorá upierala svoj zrak viacej na Ladislava než na starého strýka,   pamätlivého, že je vlastne jeho úlohou dbať o bezpečnosť Zámku i   vtedy, keď si druhí hovejú a sa zabávajú.
    </tei:p>
    <tei:p>
     Ale aké bolo jeho prekvapenie a ako ho hrôza prenikla, keď zíduc   dolu do dvora, začul slová Janka Kováča: „Nuž čo vám po tom, či tam   páni hodujú, alebo nie, vás iste nikto na hostinu nezavolal, a pán   generál Sporck, ktorý je môj úprimný priateľ, vám každému dá tri   dukáty, ak sa zrečiete Eleka Kubíniho, ktorý vás len balamutí a vám   medové motúzy po ústach potiera, aby ste sa dali pobiť, pokaličiť mne   nič tebe nič.“
    </tei:p>
    <tei:p>
     Ako bolo viceišpánovi pri počutých slovách, každý si môže   domyslieť, ale tiež každý uverí, že sa zdesil, keď na dvore zahrmeli   z pár sto úst slová: „Pravdu máš, Janko, číru, čistú pravdu.   Otvárajte bránu! Otvárajte bránu!“
    </tei:p>
    <tei:p>
     I začala rota zohnaných paholkov tĺcť sekerami na bránu, ktorá sa   však železnými obručami a klincami obrnená nedala tak skoro   prelomiť.
    </tei:p>
    <tei:p>
     Tu kričal Janko Kováč s úsmechom: „Ticho, ticho, dietky moje! Tu   sú kľúče a otvoríme bránu; pán kastelán Čoborňák mi ich odovzdal, keď   sa dobre Ľaučekovho vína nasúkal a si nepomyslel, že i vy máte také   smädné duše ako on a že vám nedal nič, naozaj nič.“
    </tei:p>
    <tei:p>
     Vtom zavržďal kľúč v zámockej bráne a v okamihu zahučali bubny,   zavrešťali trúby a kopa ozbrojených cisárskych vojakov sa vrútila do   dvora volajúc: „Sporck, Sporck, Sporck!“
    </tei:p>
    <tei:p>
     A tu sa zatemnilo oko Eleka Kubíniho, srdce jeho prestalo biť,   dych jeho sa skoro zastavil i stál za chvíľu ako skamenený. Ale jeho   dobrá hrdinská duša sa i pri tom zobrala, takže pocítiac, že viacej   nijakej pomoci na svete niet, jednoducho sa odobral ku svadobníkom do   paloty a akoby sa nič nebolo stalo, vyzdvihol pohár a vypovedal:   „Deti moje! Slávite dnes svadbu, sľúbili ste si vernosť až do smrti   pred božím oltárom, i buďte si verní až do smrti, a tak nech vás ruka   božia požehnáva; vy ale druhí, páni moji zhromaždení, buďte verní   Uhorskej krajine až do smrti, ako títo mladí sami sebe majú byť   verní!“
    </tei:p>
    <tei:p>
     Vstali všetci, pozerali jeden po druhom vážnym okom i zavolali:   „Budeme verní Uhorskej krajine až do smrti!“
    </tei:p>
    <tei:p>
     Elek Kubíni si nato zastal, vystrel sa ako stĺp a vážne povedal:   „Tak zostaňte verní až do smrti!“
    </tei:p>
    <tei:p>
     Vtom zašumie voľačo pri dverách svadobnej dvorany; na prahu   otvorených dverí sa objavil Janko Kováč a obrátiac tvár do chodby,   povie: „Poďte, poďte! Tu sú všetci, a lapíte ich ako myši do   pasce.“
    </tei:p>
    <tei:p>
     Kapitán Helm, ktorý bol predtým lajdinantom a ktorého teraz   urobili kapitánom, vošiel dnu a za ním celá čata vojska.
    </tei:p>
    <tei:p>
     Kapitán zvolal: „Páni! Poddajte sa, ste mojimi lapenými!“
    </tei:p>
    <tei:p>
     „Dobre, keď je tak,“ odvetí vážne Elek, „i nerobíme si z toho nič,   okrem že nás bol schopný zradiť uhorský zeman Janko Kováč; ale myslím   pritom, že sa vždy od zdvorilého človeka, ako ste vy, môže očakávať,   aby nerušil aspoň vtedy ľudský pokoj, keď sa vydržiava rodinná   slávnosť ako svadba, pri ktorej sa na nepriateľské úmysly nemôže ani   myslieť.“
    </tei:p>
    <tei:p>
     „Lári-fári,“ povie posmešne kapitán Helm, „vy ste mi múdry   panáčik, keď sa nazdáte, že rebelanti sa môžu vyhovárať preto, že   odbavujú krstenie alebo svadbu.“
    </tei:p>
    <tei:p>
     Potom obrátiac sa k svojim vojakom, kapitán Helm zavolá:   „Strážamešter Bajús! Sem povrazy! Zviaž jednéhokaždého, čo sa tu v   palote nachádza!“
    </tei:p>
    <tei:p>
     Priniesli povrazy, zviazali všetkých, ženské i mužských,   nevynímajúc ani viceišpána Eleka Kubíniho.
    </tei:p>
    <tei:p>
     Noc sa minula i nastal za ňou deň.
    </tei:p>
    <tei:p>
     Ale deň tento bol osudný na Oravskom zámku.
    </tei:p>
    <tei:p>
     Na dvore, na ktorom teraz stojí socha Jána Nepomuckého, zastal si   generál Sporck medzi svoje vojsko a kapitán vyčítal ortieľ smrti nad   všetkými zhromaždenými.
    </tei:p>
    <tei:p>
     Sporck stál ako skamenený, nehovoriac ani slova; ale zdalo sa,   akoby mu bolo zaiskrilo oko, keď na pripravený a zhora zaostrený kôl   za živa vtisli Čoborňáka-Pika, ktorého bolesti museli byť také   hrozné, že kričal, až jeho hlas skoro nebesami otriasal. Preňho to,   pravda, nebolo nič, lebo to prisľúbil už pri svadbe Štefana Revického   a Eleny Kubíniovej, ale človek je človek, a Čoborňák vytrpel také   útrapy, aké ináč málokto. Ale my teraz, pravda, dačo podobné sotva   viac môžeme pochopiť.
    </tei:p>
    <tei:p>
     Potom vystúpil kat so svojimi sluhami; kňaz Zima vyspovedal   všetkých prítomných a pripravil ich na smrť, a ľutoval len, že nikoho   tu niet, ktorý by jemu samému mohol prislúžiť sviatosť. Stáli teda na   zámockom dvore všetci oduševnene, nebojac sa smrti. Kňaz Zima padol   prvý mečom a za ním nasledoval hodný počet oravských zemanov. Elek   Kubíni stál rovno so zloženými rukami, pozeral na celý výjav   chladnokrvne, očakávajúc koniec i svojho vlastného života; ale keď   naostatok padol i Ladislav, i Žofia, tu mu zadrgotali v ústach zuby,   krv zaprúdila v jeho žilách, oči mu zastali stĺpkom, vyronili kopu   sĺz, ruky mu uderili na čelo a hlas, hlas, ako sa len na súdnom dni   môže ozývať, ozval sa z jeho úst: „Bože môj, Bože môj milostivý,   prečo ma takto tresceš? Jedna chvíľa v mojom živote, keď som sa ti   rúhal a preklínal svoju vlastnú krv, takto sa pomstila na mne! Žofia,   Žofia, pomodli sa pred Bohom za mňa a za moje hriechy a popros tam vo   večnosti svojho otca Štefana Revického a svoju matku Elenu Kubínich,   aby mi odpustili všetko, ale všetko, čímkoľvek som sa voči nim   previnil!“
    </tei:p>
    <tei:p>
     Vtom mu srdce puklo i padol mŕtvy na Žofiu a Ladislava.
    </tei:p>
    <tei:p>
     Generál Sporck stál nepohnute, bo čo mu bolo z bolestí   ľudských?
    </tei:p>
    <tei:p>
     Ale vtom sa práve ozvala trúba pred Zámkom.
    </tei:p>
    <tei:p>
     Vošiel dnu plukovník Július Michna s vojenským sprievodom a   uvidiac potoky krvi, volal: „Dosť, dosť, generál Štefan Revický! I   cisár Leopold, i generál Sporck, ktorého ty tu zastupuješ, ti   zakazujú každé prelievanie krvi. Elek Kubíni, Ladislav Meško a Žofia,   tvoja vlastná dcéra, dostali milosť od samého cisára a Sporck zabúda   na svoje hrozby a posiela svojej krstnej dary z Holandska, aké   Oravská stolica posiaľ ešte nikdy nevidela.“
    </tei:p>
    <tei:p>
     Domnelý Sporck pozeral, pozeral, hľadel na svoje mŕtve dieťa,   zaplakal, vytiahol pištoľ, zastrelil sa a padol na mŕtvoly Eleka   Kubíniho, Ladislava Meška a svojho dieťaťa, Žofie. Ach!
    </tei:p>
    <tei:p>
     „Orava, Orava, celá si boľavá!“
    </tei:p>
   </tei:div>
  </tei:body>
 </tei:text>
</tei:TEI>
