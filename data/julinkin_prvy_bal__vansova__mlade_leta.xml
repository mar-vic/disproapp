<?xml version="1.0" encoding="utf-8"?>
<tei:TEI xml:id="slk1977873" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Julkin prvý bál : ELTeC edícia
    </tei:title>
    <tei:author ref="viaf:15567322">
     Vansová, Terézia (1857 - 1942)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     42221
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Vansová, Terézia
     </tei:author>
     <tei:title>
      Julkin prvý bál
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Mladé letá
     </tei:publisher>
     <tei:date>
      1977
     </tei:date>
    </tei:bibl>
    <tei:bibl type="firstEdition">
     <tei:author>
      Vansová, Terézia
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1888
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="F"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T3"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-11">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Julinkin prvý bál
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     Nové šatočky
    </tei:head>
    <tei:p>
     Predtým v každej tretej škole bola jedna Milka. A zväčša boli   tieto Milky dobré deti, milé bytosti.
    </tei:p>
    <tei:p>
     I v škole na Píle bola raz jedna Miluška. Vtedy, keď sa to stalo,   čo budem opisovať, bola Milka jedenásťročná.
    </tei:p>
    <tei:p>
     V podvečer školskej skúšky zmocnil sa jej veľký nepokoj. Veď sa   jej splnilo, po čom dávno túžila: dobrá maminka kúpila jej na nové   šatočky a pani krstná v Tisovci jej ich mala ušiť, ale už je večer, a   šatočky ešte nie sú tu! Myšlienku, že by azda šaty neboli dozajtra   hotové, nemohla ani domyslieť. Preto pri konaní drobnejších prác, do   ktorých ju zapriahli, bola roztržitá a nepokojná.
    </tei:p>
    <tei:p>
     Konečne robota ťažkého dňa, akým je deň pred exámenom, bola   skončená. Krásny večer rozprestrel sa nad Rimavskou dolinou. Vyšiel   mesiac a striebristým svetlom oblial úzku dolinu a v nej malú, tichú   dedinu. Pospali unavení ľudia, zaspala konečne i Milka po trápnom   uvažovaní o nových šatočkách. Maminka ju tešila hovoriac: — Ale, diťä   mojo, netrápže sa, netráp. Pani krstná ti šatočky už pošlú.
    </tei:p>
    <tei:p>
     — Ach, maminka, — prosila Milka, — radšej nech ma zobudia zavčasu,   pôjdem si sama po ne.
    </tei:p>
    <tei:p>
     Ale v noci zrazu zobudila sa sama. V izbe bolo vidno ako vo dne.   Posadila sa na posteľ a pozerá okolo seba. Pri nej spí malá   sestrička, tam, hľa, na druhej posteli mamička. Tu vidí veľké zelené   kachle, tam otvorenými dverami do druhej, veľkej izby, kde   naprostriedku stojí starý stôl z orechového dreva, pri drevenej stene   staromódna skriňa na riad, pri obloku klavír na tenkých nôžkach a s   ešte tenším hláskom. V druhom kúte pri obloku diván, tvrdý síce a   poplátaný, ale predsa len diván, na ktorý si pán richtár alebo   kurátor len s veľkou úctou a len veľmi zriedkavo sadajú. Pri zelenej   peci lavička a konča pece kozúbok. Ako veselo býva v tejto izbe, keď   prídu susedy na posiedky alebo na priadky: keď na kozúbku plápolá   ohník a po izbe rozševelí sa veselý hovor, korenený vtipnými   poznámkami samého apuška. Za dverami pri stene stojí posteľ a na nej   spia apuško. Konča postele visia staré, staré hodiny s pondusmi na   šnúrach, hrubých ako Miluškin palček. To všetko teraz vidí mesačným   svetlom akoby oživené. Hľadí, hľadí vôkol seba: či je to už deň, či   ráno? Ale musí byť ešte veľmi zavčasu, keď mamička ešte spí. I deti,   naučené včasráno vstávať a unúvať o chlebík, ešte spokojne odfukujú.   Tým lepšie — pomyslela si Milka. Necítila už únavy a vstala, aby si   sama šla po nové šatočky. Kým príde hore a kým sa vráti odtiaľ, bude   deň.
    </tei:p>
    <tei:p>
     Ticho, tichučko vstala, prehodila na seba sukničky a nejakú   „vizitku”, natiahla si pančušky na nohy, topánky vzala len do rúk,   aby klopaním svojich nezobudila. Na prstoch vyšla na malú pavlač. Na   šťastie nevrzli ani jedny dvere. Na pavlači sadla si na najväčší   schodík a obula topánky. Keď si zaviazala šnúrky, počula biť hodiny z   izby. Počíta — dvanásť. Zľakla sa. Ešte len polnoc! Čo teraz? Vrátiť   sa a ľahnúť si naspäť do poslele? Ale ona dobre vie, že spať nemožno,   a keď sa už vybrala, už len ide, poručeno bohu, ďalej. Odhodlane   zostupuje schodíkmi na dvor a podstienkou ku dverciam. I tu ešte   kráča pozorne, aby nezavadila alebo o kameň alebo o drevo. Zodvihne   drevenú kľučku na rozkyvotaných dvierkach a vystúpi na ulicu. Všade   ticho. Len tam kdesi na hornom konci zaštekal pes. Tichou nocou nesie   sa zvuk ďalej. Slabý vetrík tiahne od Tisovca. Rimava šumí, jej vlny   ako stopené a rozliate striebro tečú svojím obvyklým korytom a tu   zažblnknúc, tam ticho zastenajúc, konajú svoju odvekú púť nadol.   Milka sa obracia k severu. Pred ňou stojí kostol, malý a ošarpaný,   ale v túto chvíľu vidí sa jej, že pred ňou sa vypína v obrovskej   veľkosti príšerné stavisko, dotýkajúce sa nebies... A tá bránka, tá   tajomná skrýš všetkého nadprirodzeného! Odtiaľ vídať vychodiť raz   postavu bez hlavy, raz čierneho psa, raz koníča. Kde sa tam berú a čo   tu chcú, chúďa Milka nevedela, ale že nemôže byť nič bez ničoho, to   je isté. Hľa, ženy vo mlyne, keď si donesú zrno a čakajú, kým sa im   nasype, rozprávajú si to i to — a to sú len hodnoverné osoby!   Pravdaže, pred apuškom za svet nič podobného nespomenúť, lebo apuško   takým povedačkám neverí. Len ako prejsť vedľa tej bránky! K tomu   treba nemálo smelosti. Milka zažmúri oči a položí si ešte i pravú   ruku na ne, aby nič nevidela. Ľavú drží vystretú, a tak pozorne kráča   popred kostol k fare. Potkla sa, bezmála spadla, ale predsa sa   udržala v rovnováhe. Otvoriac oči, videla, že je už pred farou. Teraz   po most kráčala už bystro a smelo, ale pri moste zase zastala. Ak ide   mostom, musí ísť ulicou, a tam u Brádňanov sú zlí psi — ako sa im   ubráni? Po krátkom premýšľaní odhodlala sa, že pôjde na mlyn. Tam sa   predriape cez lesu, lavičkou prejde cez Rimavicu a — bude. Obchádzka   je veľká, ale aspoň psov niet. Tak vpred. Mlyn stál ticho, nepohnute,   niet čo mlieť. Príšerné stavisko starého, opusteného pivovaru smutno   hľadí tu v letnej noci. Lesou preškriabala sa šťastlivo, obzerá si   šatočky, či si ich neroztrhla, ale na šťastie nič nevidieť. Teraz   prichodí jej liezť cez hustú vrbinu, potom je na lúkach Medzi vodami.   Šuchoce mladé lístie vrbiny a jelšín, akoby bolo zo starého hodvábu,   a Milkine zajačie srdiečko strmo bije. Zavše obráti hlávku zo strany   na stranu, či nevykročí niekde dajaká mátoha. Ale nevidí nič, i kráča   hrdinsky ďalej.
    </tei:p>
    <tei:p>
     Tuhší hukot a spád vody ohlasuje, že hať je nablízku. Ale teraz   ako cez ňu? Ponad hať vedie síce úzka lavička, jedno prevalené   brvienko, ale prejsť ho je kumšt vo dne, nie to ešte v noci. V iný   čas vyzula by si obuv a prebrodila Rimavu, ale teraz, na jar, Rimava   je rozvodnená a strmá. Miluška vie, aká je v takýto čas Rimava dravá,   veď, hľa, hovorí sa, že každoročne žiada si obeť na ľudskom živote.   Jednako Milka neváha, musí prejsť na druhý breh, aby sa dostala na   hradskú. Voda hučí, penia sa padajúce prúdy a vysoko striekajú drobné   perličky dookola. Sem sa chodievajú deti kúpať. Aj Milka je často   medzi nimi, ale teraz je to všetko také desivé a neznáme. Hlava sa   jej krúti, keď treba pozrieť do vody. Vŕby a jelše vrhajú hlboké tône   na kúty divej rieky, zdalo by sa ti, že sú tam samé priepasti,   obývané vodnými pannami, ktoré striehnu na ľudské duše.
    </tei:p>
    <tei:p>
     Milka šťastlivo prešla na druhú stranu. Vydýchla si zhlboka. Teraz   ešte krížom cez konopnice, a je na hradskej.
    </tei:p>
    <tei:p>
     Nové ťažkosti! Hľa, tu je Skalica, ohromný balvan, ktorý vraj za   dávnych čias čert zniesol na malíčku dolu z Gralichova — a postavil   tesne nad Rimavu, že ona zúžená a stiesnená pení sa a krúti, akoby sa   večne hnevala za to, že ju ten priepastník pekelný vohnal do takého   úzkeho. Neradno teda ísť v noci. Vyprávajú ľudia — a nie nejakí   mechom udretí, ale ľudia vážni, na slovo vzatí — že tu vídať   všelijaké neslýchané zjavy! Hneď je to chlap s fajkou v ústach a na   fajke sedí uhoľ taký ako päsť, len sa tak z neho kúri. Hneď zas   kotúľa sa pred zdeseným pocestným „veľač”, čo je ani človek ani zver.   Ale zväčša nevidno nič; len ako-ako nie, odrazu človek tade idúci ani   nevie ako, a už sedí tamdolu v krútňave. A ak ho nezratujú iní, nuž   tam zahynie. A taký nepokoj je tu vraj preto, lebo na Gralichove majú   byť skryté poklady, ba i Jánošíkove gajdy tam odpočívajú a čakajú, až   príde taký junák, ako bol Jánošík, aby zagajdoval odzemok. Všetko to   poschodí Milke na myseľ, ale aj inšie, milšie obrazy zjavia sa v   spojení s touto Skalicou. Na tisovský jarmok vyrukuje obyčajne celá   Píla, menovite ženy. Často niet ani groša, a predsa len nemožno   jarmok zameškať. Vtedy deti čakajú pri Skalici svoje mamky. Pritom   rozpradú sa živé debaty, čo komu donesie mati? Často, pravda, vzbudí   sa i závisť a škriepka, no predsa je to očakávanie vždy radostné. Čo   len koláč za groš, medovník za grajciar, už je veľký jasot. A keď   ešte zámožnejšia matka donesie svetložltý nožík alebo harmoniku —   niet radosti a hrdosti konca-kraja. Chodieva sem aj mendíček a spieva   pobožnú pieseň (s bezbožnou mysľou), a mimoidúci dajú mu do buksy   grajciar alebo dva. I žobráčikovia sa dostavili; priesmyk, i tak   úzky, bol touto miešanou a živo besedujúcou spoločnosťou temer   zatarasený.
    </tei:p>
    <tei:p>
     Aby nemusela uvidieť dajakú tú mátohu, Milka zas použila taktiku   bojazlivých detí. Zažmúrila oči a rezko šla ďalej. Pravda, takýmto   spôsobom ľahko mohla stratiť smer, pojsť dva-tri kroky napravo — a   divá riava by bola mala svoju tohoročnú obeť. Ale ona poznala tú   cestu naspamäť, a či ju chránila vyššia ruka, že si nepomýlila kroky?   Ide ďalej.
    </tei:p>
    <tei:p>
     Vtom vyskočí z jednej lúky pes a zhavkne na ňu. Tak sa preľakla,   chúďa, že ani duše v nej nebolo... A čudným, neprirodzeným hlasom   zvolá na obludu:
    </tei:p>
    <tei:p>
     — Ideš!
    </tei:p>
    <tei:p>
     Sama sa predesila toho hlasu. Ale predesil a zahanbil sa i pes.   Ľudia vravia, že pes sa zahanbí, keď vidí bezbranné dieťa. Či je tak,   neviem, len to je isté, že tento naozaj zahanbene, krotko kráčal   potom vedľa Milky, „krútikom-chvostíkom” sprevádzal ju až po   papiereň. Nuž, hľa, prečo jej nič nespravil? Veď to bol pes z   papierne a bezmála ju poznal.
    </tei:p>
    <tei:p>
     Nové strachy! Tesne za papierenskou záhradou je Skalička. I tu   vídať, ako na pílanskej strane, všelijaké netvory. Zo Skaličky   vychodí hneď biela, hneď čierna pani. A báťa Beňadikovie len nedávno,   keď šli tadeto, stretli pána s tou fajkou a s tým uhľom a poklonili   sa mu. On nič. Pozdravili ho druhý raz, i po tretí priklonili sa, ale   ten veru ani bé ani cé nepovedal. Poznať, že ani ten nebol dobrý.
    </tei:p>
    <tei:p>
     Dobre, že už vidno tisovskú vežu, hneď je dievčatku ľahšie okolo   srdca. Teraz už nemá nič strašlivého pred sebou. Aspoň ona nevie o   ničom. Len či ju zasa nenapadnú psi? Už akokoľvek bude, ona si   hrdinsky vykračuje ďalej. Všade je ešte tma a všade ticho. Len v   jednom dome vidno svetlo a počuť z neho nábožný spev. Rozozná   melódiu; vie, že tam majú umierajúceho alebo azda už aj umrlca v   dome. Jasne počuje jednotlivé slová a pozná, že spievajú „Žádné   okamžení, žádné místo není”. Mimovoľne sa zachveje, spomienka na smrť   je predsa len čudná a naplňuje človeka bázňou. Rýchlo prebehne tou   ulicou.
    </tei:p>
    <tei:p>
     Z veže čuť hodiny. Jedna, dve, tri — štvrte! Teraz jej ťažko padá   na dušičku to povedomie, že pani krstná iste ešte spí, a keď ju Milka   zobudí, bude sa hnevať. Čo robiť? Či počkať tu niekde na ulici, či   pred dverami krstnej mamy? Príde jej na um, že pani krstná je dobrá a   veselá. Že jej ona odpustí, keď ju vyburcuje zo sna. Veď ako sa   nedávno smiala, keď tu bola Milka s maminkou na návšteve a pani   krstná dala doniesť piva. Vtedy ešte káva nebola tak veľmi v móde ako   dnes. Tak pani krstná núkala svoju milú pílanskú kmotru a vravela:   „No, kmotra, napime sa, kým je teplé.” Nato, zbadajúc sa,   rozchichotala sa pani krstná a pani kmotra tiež, len im tak slzy   tiekli po lícach. Rozpomienka na túto udalosť dodala aj Milke   smelosti a príduc ku dverám, zaklope. Nič. Zaklope tuhšie a volá:
    </tei:p>
    <tei:p>
     — Pani krstná, pani krstná!
    </tei:p>
    <tei:p>
     Slabý hlások odznieva bez výsledku. Z klopania prejde na búchanie.   Na čelo vyjde jej pot, duše sa zmocní bázeň, že pani krstná azda nie   je doma a šaty sú azda neušité! Znova, teraz už tuho zabúcha päsťou   na dvere. I počuje, že vnútri niekto chodí a hovorí.
    </tei:p>
    <tei:p>
     — Ktože je? — spytuje sa hlas znútra. „To je pani krstná,” pomyslí   si Milka a teší sa.
    </tei:p>
    <tei:p>
     — Ja som, — odpovedá.
    </tei:p>
    <tei:p>
     — Ja, i ja som ja, — zasa pani krstná, otvárajúc oblok.
    </tei:p>
    <tei:p>
     — Ja som, prosím ponížene, Milka z Píly.
    </tei:p>
    <tei:p>
     — Jaj, Mila, bodaj ťa... ako som sa naľakala, — odľahčila si pani   krstná nie priam nežne. — Čože chceš, či azda umrel niekto z vás, či   je chorý, že takto nočným časom búriš ľudí zo sna? Poď dnu!
    </tei:p>
    <tei:p>
     — Jaj, nejdem, pani krstná, len — prosím — ponížene — prišla som   si po — svoje — šaty!
    </tei:p>
    <tei:p>
     Rázna pani zas povedala také slovo, že Milka by sa skryla radšej   do myšacej diery, ale čože, už musela i to pretrpieť. Ani nepovolila   na volanie krstnej matere, ale ostala pri svojej pokornej prosbe, aby   jej ráčili vydať šatočky, lebo ona chce byť s nimi doma, kým sa   domáci prebudia. Naveľa podala jej hotové šatočky oblokom. Akoby mala   poklad, Miluška tak prijala šaty z rúk dobrej panej. Pekne sa   poďakovala a zavinšujúc dobrého zdravia, ponáhľala sa z mesta.   Nevidela už nič viac, mohli pre ňu teraz mátohy tancovať a vábiť,   mohli byť nielen psi, ale aj iné potvory. Milka niesla si svoje nové   šaty na rukách nežne a starostlivo, chrániac ich pred úrazom ani mať   svoje milované dieťa.
    </tei:p>
    <tei:p>
     Za mestom nemohla ďalej odolať túžbe vidieť šaty, ako sú ušité, či   sú na nich gombičky, ružice alebo inšie okrasy. Sadla si na kraj   priekopy, rozprestrela sukienku a obzerala nové šaty.
    </tei:p>
    <tei:p>
     Aká krása! Na drieku naozaj ružica a v nej červený gombík. I   napredku sú gombíky také isté — a tie kvietky po sukničke tak hľadia   na ňu, akoby len ozajstné boli. Nič nevadilo Miluške, že látka šiat   bola lacný kartún. Pre ňu boli nové šaty udalosťou. Nie   márnomyseľnosť, bolo to čosi inšie, čo hýbalo jej malým srdcom a   nútilo ju k takej nebezpečnej nočnej púti pre jedny šaty. Neteší sa   tak kráľovná svojmu drahocennému šperku, ako sa ona teší týmto   šatočkám. Hrdá na svoj výdobytok poskladala šaty pozorne a   starostlivo, aby sa nepokrčili, a ide ďalej k domovu.
    </tei:p>
    <tei:p>
     Ó, ty sladký čas detstva! Ty nevinná spokojnosť s málom, v tebe je   záruka, že si budeš vedieť oceniť dary, ktoré pre teba má   Hospodin!
    </tei:p>
    <tei:p>
     Rýchlejšie ako hore prišla Miluška domov. Ešte všetko spalo.   Všetkých našla tak, ako ich nechala. Veď i tak znie želanie lúčiacich   sa: „... a bodaj som vás všetkých tak našiel, ako som vás zanechal.”   Milka vkročila do dvora a zase si na schodíkoch vyzula obuv. Pitvorné   ani izbené dvere neklepli, tak opatrne sa všuchla dnu. V prednej izbe   zavesila šatočky na klinček, potom zošuchla zo seba sukničky a šuch   do teplej postieľky k sestričke Linke. Pritiahla sa blízko-blizučko k   jej okrúhlemu tielku, aby si zohriala zimou skrehnuté údy. Dieťa sa   zmrvilo, hodilo rúčkou, zmrnklo zo spania čosi, ale neprebudilo sa. V   sladkom povedomí, že na exámen pôjde predsa len v nových šatočkách,   unavená, uzimená Milka zaspala.
    </tei:p>
    <tei:p>
     Slniečko svietilo, keď sa zobudila. Jeho lúče predrali sa konármi   starej broskyne, vinúcej sa po stene, a škárou vedľa kartúnovej   záclony vnikli do malej izby. Mamkina posteľ bola už prázdna: ona už   iste na dvore, ako starostlivá gazdiná robí pre svoje milé deti.   Všetci ostatní ešte sladko spia: i apuško, aj Imro, Ľudo, Julka a   Linka. Frica a Janíka ešte nemali. Milku netrpelo viac v posteli,   vyskočila, aby sa presvedčila, či tá nočná výprava nebola iba snom a   či je to skutočnosť.
    </tei:p>
    <tei:p>
     Áno, skutočnosť, krásna skutočnosť! Tam visia šatočky so všetkou   krásou a ozdobou, s ružicou a gombíkmi! Prešťastná vybehla, aby   mamičke prvej oznámila svoje blaho. Tá práve dojila kravičku, keď ona   vbehla do stajne:
    </tei:p>
    <tei:p>
     — Mamika moja, tu sú moje šatočky!
    </tei:p>
    <tei:p>
     Mamka sa nazdala, že šaty doniesla slúžka pani kmotry, a preto sa   veľmi čudovala, či vraj tak zavčasu.
    </tei:p>
    <tei:p>
     — Ach, mamika, veď som im ja sama bola pre ne!
    </tei:p>
    <tei:p>
     — I, diťä mojo, nemaj mä za blázna! — Maminka hovorila tak po   slavošovsky a nikdy toho nárečia nenechala.
    </tei:p>
    <tei:p>
     — Ba, mamika, ja som bola dnes v Tisovci. — A potom vyrozprávala   žasnúcej materi dopodrobna celú svoju púť, ako ju prijali pani   krstná.
    </tei:p>
    <tei:p>
     — Jaj, ditä mojo, čo ti povie otec! — zvolala maminka.
    </tei:p>
    <tei:p>
     — Prosím ich, mamika moja, nech im nič nepovedia!
    </tei:p>
    <tei:p>
     Nepovedala nič a apuško sa nedozvedel, kto a ako priniesol Milkine   nové šaty, veď dnes mal veľký deň a veľké povinnosti.
    </tei:p>
    <tei:p>
     Milka si bola úplne istá, že na exámene bude dobre odpovedať. A   ešte v nových šatách! Hneď sa cítila istejšie, ani čo by ju bol — ako   sa hovorí — na koňa posadil.
    </tei:p>
    <tei:p>
     Aj ináč sa exámen vydaril. Deti vedeli všetko, akoby hrachom   sypal, a v peroráciach sa ani raz nepotkli. Dekani jednohlasne   vyhlásili exámen za vydarený, už i preto, že na obed boli výborné   bryndzové halušky. (Prirodzene, bolo aj inšie, veľmi znamenité.) Po   obede sa dostavila aj pani krstná, vždy dobrej vôle, vždy na vtipy   naladená. Tak i teraz odtrhla niekde akýsi kvietok, a keď zazrela   apuška, zanôtila im:
    </tei:p>
    <tei:p>
     Keby si bol ako druhý,
    </tei:p>
    <tei:p>
     dala by ti pierko z ruží,
    </tei:p>
    <tei:p>
     ale že si len šepleta,
    </tei:p>
    <tei:p>
     dosť ti bude krutometa.
    </tei:p>
    <tei:p>
     V inší čas Milka — a s ňou i druhé deti — bola by videla v tom   veľkú dehonestáciu a urazenie apuška, ale dnes, v tento všeobecný   sviatok, dovolené bolo viac ako inokedy, a preto i apuško uškrnul sa   pod jeden bajúz a povedal svojím tichým, flegmatickým spôsobom slovo,   dve — a bol to vtip jadrný, niekedy aj priostrený. Dnes prepieklo sa   i Milke. Apuško nemal pre jej prečin iného ako svoj tichý úsmev.   Inokedy vedel byť prísny a trestať — ale dnes!
    </tei:p>
    <tei:p>
     A tak veselo, ako sa jej ten deň začal, bez disharmónie sa i   skončil, a ona, šťastná, ako vedia byť šťastné deti, usnula v   pomyslení na svoj skvost, na nové šatočky.
    </tei:p>
   </tei:div>
   <tei:div type="chapter">
    <tei:head>
     Milku dajú na edukáciu
    </tei:head>
    <tei:p>
     Všetci ľudia majú isté povinnosti. Veľkí i malí, vznešení i   prostí, bohatí a chudobní. Lenže povinnosti ľudí nie sú rovnaké ani   rovno podelené, jedny sú ťažké, až pod ich bremenom človek klesá, iné   pomerne ľahké. Ale povinnosti máme všetci, otázka je len, ako ich   plníme.
    </tei:p>
    <tei:p>
     Poznať svoje povinnosti je prvá podmienka k cnostnému životu,   plniť ich svedomite druhá a hlavná.
    </tei:p>
    <tei:p>
     I deti majú svoje povinnosti; rozumní rodičia a učitelia musia   viesť svoje deti k tomu, aby si povinnosti riadne konali.
    </tei:p>
    <tei:p>
     Prvá povinnosť detí je poslušnosť; z tejto postupne vychodia iné,   uvádzajúce do života. Poslušnosť detí uľahčuje výchovu.
    </tei:p>
    <tei:p>
     Ako sú povinnosti dospelých veľmi rozmanité, podmienené stavom a   povolaním, tak i povinnosti detí líšia sa podľa postavenia ich   rodičov i podľa okolností. Iné povinnosti majú deti bohatých ľudí,   iné bývajúcich v mestách a iné deti dedinských.
    </tei:p>
    <tei:p>
     Deti na dedine už v útlej mladosti privykajú sa k práci,   prirodzene chytajú sa robôt, aké vidia konať rodičov a domácich.   Chlapec, ledva vyzliekol vigan a dostal nohavičky, už s bičom v ruke   ide poháňať voly a zavracať ovce.
    </tei:p>
    <tei:p>
     Dievčatko, ledvaže sa pustilo na vlastné nôžky, už chce chovať   kuriatka, berie ihlu a vretienko do rúk. A ako tieto práce   koľko-toľko obstojne vie konať, už sa jej stávajú povinnosťou.
    </tei:p>
    <tei:p>
     Milka zo školy bola ešte mladá, keď už privykala k prácam zavše i   ťažším. Ale bola poslušná, milovala svoju „mamiku” nadovšetko,   milovala i prísneho, ale láskavého otca a milovala aj svojich   bračekov a sestričky.
    </tei:p>
    <tei:p>
     Ona bola najstaršia zo všetkých. Za ňou bol braček Ľudo, potom   Imro, zatým sestrička Julka a malá Linka.
    </tei:p>
    <tei:p>
     Vtedy, keď sa to stalo s novými šatočkami, vychodila už šiestu   zimu školy, totiž ona len z izby cez pitvor prešla do učebne a už   bola v škole. V tú istú jar ju pán farár na žiadosť jej otecka i   konfirmoval.
    </tei:p>
    <tei:p>
     Milka bola dievčatko vtipné, bystroumné, do všetkého chápavé.   Učila sa dobre, školské úlohy odbavila si hravo, preto jej ostávalo   dosť častu na zábavu i na prácu. Hlavne však k práci, lebo ju dobrá,   ale robotou veľmi obťažená mamička použila, kde mohla.
    </tei:p>
    <tei:p>
     Najmä cez prázdniny veru bola hodne zapriahnutá. Najmenšia   sestrička Linka bola už dvojročná, a ešte ani nevravela ani   nebežkala. Jej bledá tvárička bola ako nadúchaná a vždy smutná.   Prekonala ťažkú chorobu, a hoci bola už na ceste zotavenia, predsa   ešte potrebovala veľkej opatery. Jej slabé nôžky neudržali ťažké   tielko, preto sa vždy chcela varovať. A ktože ju mal varovať, keď   pestúnky nemali? Nuž iba Milka. Oddýchla si len vtedy, keď malá Linka   spala, ale náhle začala plakať, už Milka musela všetko tak nechať,   ísť Linku riadiť, obliekať, chovať a vyniesť na čerstvé povetrie.
    </tei:p>
    <tei:p>
     Keď si s malou sestričkou na rukách vyšla na ulicu, spriatelila sa   už i s varovaním, lebo na ulici, i na dedinskej, je vždy veselo. Tu   idú ľudia sem-tam, tu zazrie niektorú kamarátku a pozdraví ju, i   pripojí sa k nej. Alebo zájde si do susedov ku svojej najlepšej   kamarátke Judke Studenovie. Táto bola v škole po Milke najlepšou   žiačkou.
    </tei:p>
    <tei:p>
     Judka Studenovie mala vtedy už svoj kŕdlik húsat a tie chodila   pásť na Piesok. Tam, kde rieka vytekajúc z dediny rozlieva sa po   plytkom piesočnatom riečišti a tvorí malé sihôtky, schádzavali sa   malé pastierky.
    </tei:p>
    <tei:p>
     Sporá trávička medzi riedkymi vŕbami len málo paše poskytuje   húskam; keby jej bolo viac, gazdovia by si ju zadržali aspoň pre   barance. Tento Piesok by mohol byť pomenovaný i rákošom, lebo často   ozýval sa od vravy, spevu, štebotania a gágania, a to bolo pre Milku   veselo.
    </tei:p>
    <tei:p>
     Husiarky s dlhými prútmi obchodili svoje stádočká ako velitelia   svoje víťazné vojská. Alebo keď húsatká oddychovali, sadli si aj   veliteľky a držiac prúty, ako kráľovné berly, vždy pohotove, začali   si rozprávať. Obyčajne si rozprávali to, čo počuli doma, len ak ešte   niečo pridali, to už ako ktorej fantázia dovoľovala. A všetko bolo   pre ne veľmi dôležité a zaujímavé.
    </tei:p>
    <tei:p>
     Milka si niekedy zašla k nim; posedela, poihrala sa alebo vypočula   novinky, ale jej pohyblivá povaha nedovolila jej byť dlho na jednom   mieste.
    </tei:p>
    <tei:p>
     Niekedy, zvlášť na jar, rozmnožila sa spoločnosť na Piesku ženami,   ktoré si sem prišli plátno zvárať, prať a potom i bieliť. Blízko si   postavili — obyčajne viaceré odrazu — veľké zváradlá alebo kädiečky,   do ktorých poskladali plátno. V kotloch hrial sa lúh, ktorým sa   plátno oblievalo, najprv studený, postupne vždy teplejší. Na plátno   do „popelky” dali popola a z toho zalievaného stekal lúh do šafľov. —   Práca táto trvala hlboko do noci a bola aj zaujímavá pre zamestnané i   nezamestnané ženy, lebo i tu pretriasali sa novinky — udalosti   dňa.
    </tei:p>
    <tei:p>
     Na noc podujal sa niektorý chlap strážiť kädiečky so vzácnym   obsahom. Zakrútený do surovice ľahol si blízko ohňa — a málokedy sa   prihodilo, žeby plátno zo zvárania skapalo, hoci všetko, čo z ľanu a   konopí pochodí, je pre ženy veľmi vábne.
    </tei:p>
    <tei:p>
     Okolo plátna pomáhala Milka i doma. I v škole zaoberali sa tkaním   plátna. Ba usilovná mamička priadla cez zimu hebký ľan a silné   konope; z ľanu napriadla pradienka na stolovú činovať, obrusy, ktoré   dala tkať tkáčovi; ostatné tkali doma.
    </tei:p>
    <tei:p>
     S tkaním museli učiteľovci vždy počkať, kým sa skončila výučba   detí. Po skúške postavili krosná do učebne, ktorá bola i   kuchyňou.
    </tei:p>
    <tei:p>
     Často sa stalo, že príliš zamestnaná matka nestačila si sadnúť za   krosná — vravievala, že si len za krosnami oddýchne — a sadol si ta   jej muž, fajočku majúc v ústach, a zručne narábal člnkom a bidlom,   takže plátna pribúdalo očividne, plátna rovného a hustého ako   list.
    </tei:p>
    <tei:p>
     Hoci bol človek učený, môže sa povedať, že vzdelanejší než väčšina   terajších učiteľov, lebo písmom i jazykom ovládal štyri reči —   nepokladal za ponižujúce konať i takéto práce. Mimo kantorských a   učiteľských povinností mal aj obecné práce, ktoré teraz osobitní   notári vybavujú. Zo všetkého tiekol hmotný zisk tak chudobne, že len   pri obetavej práci mohol živiť takú početnú rodinu.
    </tei:p>
    <tei:p>
     Keď doma tkali, Miluška musela pomáhať i tam. Julka bola ešte   primalá — a chlapci, čože chlapci! Tí len ak dreva alebo vody   doniesli.
    </tei:p>
    <tei:p>
     Keď prísny tatuško povedal: — Milka, podaj mi tú nitku! — už   musela skočiť a hľadať nitku, pretrhnutú kdesi v niteľniciach, a   potom ju vtiahnuť do oboch niteľníc a do brda. Alebo stočiť nitku na   tkáčsky uzlík, to jej jemné pršteky skoro spravili. Lebo nie je uzlík   ako uzlík, tkáčsky uzlík nevie hocikto uviazať. Všetky tieto práce   veľmi rada konala, len varenia sa nechytala, lebo pri tom sa hneď   zamazala. Kdeby nie, veď vtedy nevarilo sa ako dnes na pekných   čistých sporákoch, ale pod kochom, kde plameň rovno bil do bokov   veľkých bruchatých hlinených hrncov alebo rajníc na troch nohách, o   akých teraz len ak v múzeách chyrovať. Ak si kuchárka nedala pozor,   hneď sa začiernila sadzami alebo si vypálila fertušku.
    </tei:p>
    <tei:p>
     Milka rada pracovala, ale milovala len čistú prácu, pri ktorej si   ani prsty ani šatočky nezamazala. Mala veľkú záľubu v rozličných   ozdobách šiat a zovňajšku vôbec.
    </tei:p>
    <tei:p>
     Kým bola menšia, šila na svoje bábiky, potom už chytila sa šiť i   na sestričky a na seba. Kde aký kus kartúnu, stužky alebo pestrej   handričky našla alebo dostala, rozmýšľala, čo by sa z toho dalo   spraviť, a keď si to rozvážila a stvorila nejakú ozdôbku, vždy to   bolo vkusné a podarené.
    </tei:p>
    <tei:p>
     Vychovávaná k poriadku a čistote, čo i chudobne, dbala veľmi na   svoj zovňajšok. Raz sa jej v tomto smere dostalo citlivého   napomenutia od cudzej panej — a to ponaučenie tak sa jej dotklo, že   ho nikdy nezabudla.
    </tei:p>
    <tei:p>
     Ani sama nevedela, ako sa to stalo, že išla do dediny v nečistej   zástere. Mamička nedohliadla, iste pre neodkladnú prácu, ale jej   naložila, aby si pýtala od otca päť groši a doniesla z jatky funt   baraniny. Akiste čakali hostí, preto ten luxus!
    </tei:p>
    <tei:p>
     — Ale sä ponáhľaj, Milka, diťä mojo! — volala maminka za ňou. Ako   vieme, Milkina maminka pochádzala zo Slavošoviec, vlastne bola rodom   zo Spiša.
    </tei:p>
    <tei:p>
     Milka sa rozbehla dolu dedinou do jatky. Zadychčaná vrazí do   kuchyne a rapoce: — Dobrý deň vinšujem, prosím funt baraniny.
    </tei:p>
    <tei:p>
     V kuchyni stála pani Fabulová, okolo nej jej dve malé dcérky   Marienka a Zuzika. Ľudia hovorili, že je pán mäsiar veľmi bohatý,   aspoň sa tak držal, a pani krstná Fabulovie obliekala svoje dcérky   parádnejšie ako pani farárka svoju Julinku.
    </tei:p>
    <tei:p>
     V tú hodinu pán Fabula nebol doma, a preto Milka šla do kuchyne.   Pani krstná vzala kľúč od jatky a išla Milku vyslúžiť. Či preto, že   sa jej nevidelo ísť pre päť groší do jatky, či už tak bola namrzená,   dosť na tom, keď Milke mäso podávala, povedala jej: — Milka, druhý   raz si fertušku aspoň vyper!
    </tei:p>
    <tei:p>
     Milka sa zahanbila; cítila, že je v týchto slovách a viac ešte v   tom pohľade niečo pohrdlivého, a že bola už i tak veľmi citlivá, div,   že sa nerozplakala. Ináč bola pani Fabulová dobrá žena. Žili spolu so   školovci v priateľstve. Keď sa prihodilo v dome krstenie, volali sa   navzájom za kmotrov, aspoň „grošových” (nie krstných rodičov). Preto   ten názov pán krstný a pani krstná.
    </tei:p>
    <tei:p>
     Ani nevedela, ako položila svojich päť groší za baraninu na klát,   ako si vložila mäso do košíka, len čo ešte veľmi ponížene povedala: —   Dobrého zdravia vinšujem, — a už bežala domov. Doma rozpovedala, čo   sa jej prihodilo, odpásala zásterku a hneď si ju vyprala.
    </tei:p>
    <tei:p>
     Milka si zapamätala každé ponaučenie, ako sa to i pozdejšie   ukázalo.
    </tei:p>
    <tei:p>
     Jej záľuba v stužkách a pestrých handričkách ju raz doviedla do   veľkého pokušenia.
    </tei:p>
    <tei:p>
     Dohnala sa vtedy od polnočnej strany búrka a za ňou hodný dážď. V   taký daždivý deň sú deti a včely veľmi mrzuté. Dokázalo sa to i na   Linke, ktorá popoludní málo spala a potom ustavične mrnčala a pýtala   sa von.
    </tei:p>
    <tei:p>
     Milka ju dosť natriasala, zabávala, ale Linka sa len vypínala,   kričala „tatata”, takže Milka navrhla matke:
    </tei:p>
    <tei:p>
     — Mamika, môžem ísť s ňou na faru?
    </tei:p>
    <tei:p>
     — I ja, i ja, — kričala Julka.
    </tei:p>
    <tei:p>
     — Jaj, diťä mojo, čože povedia na fare, že ich tak často unúvate,   — riekla starostlivá matka.
    </tei:p>
    <tei:p>
     — Nič, mamika, aspoň sa rozveselia, — odpovedala Milka.
    </tei:p>
    <tei:p>
     Maminka sa usmiala, lebo počula, že Milka skutočne viac ráz   rozveselila pani farárku svojím dobrým rozmarom.
    </tei:p>
    <tei:p>
     Julku Milka zachytila tiež, ale pred farskou bránou zišla sa s   farskou Iľkou, ktorá viedla Julinku farskú za ruku a niesla malého   Janka ku tetke Marike do „Paľov”. Julka hneď chytila sa svojej   sestričky dľa mena a s Iľkou šla do Paľov. Milka s Linkou vošla do   farského dvora. Bol veľký ten dvor, priestranný — jednou stranou   zastavený ovčincom, druhou troma stajňami. V úzadí murovaná stodola,   takrečená „kolešňa”. Bola taká veľká ako niektorý menší dedinský   kostol, a predsa často bývala plná, lebo pán farár dostával dežmu. Od   jesene do Jozefa mali traja mlatci vždy čo mlátiť.
    </tei:p>
    <tei:p>
     Prešla nízkou pavlačou do tesného pitvora. Z pavlače viedli jedny   dvere do bočnej izby, ktorá bola novšieho pôvodu než ostatné. V tejto   krajnej izbe bývala pána farárova pani matka, ktorá málokedy von   vychodila. Ako počula Milka od žien, bola tá úbohá stará pani veľmi   chorá. Mala na jednom uchu veľkú ranu. Často že žalostne stonala a   prosila: „Dušičky moje zlaté, modlite sa k pánubohu, aby ma   vyslobodil.” I to počula Milka, že táto pani milovala kvety, najmä   klinčeky, a že si ich nežne prenášala z jedného obloka na druhý vždy   za slniečkom, ale jej i kvitli v zime i v lete.
    </tei:p>
    <tei:p>
     Z pitvora vošla Milka do izby. Linka sa spokojne usmievala, vedela   ona, že sa jej na fare dobre vodievalo. Už doma, ako počula, že majú   ísť na faru, začala trepotať rúčkami i nôžkami a ústami vydávala   zvuky, ako „papapa”.
    </tei:p>
    <tei:p>
     V ten deň nebolo pána farára doma. V izbe sedela pri stole pani   farárka sama a šila. Ona obyčajne sedávala v bočnej, sklepenej   izbičke, ale teraz mala iste väčší kus bielizne a strihania plátna, a   to sa jej lepšie darilo na veľkom stole.
    </tei:p>
    <tei:p>
     Ako vždy, bola pani farárka smutná a zamyslená. Keď Milka vošla a   pekne sa poklonila, usmiala sa jej a privítala ju prívetivo. Potom si   ju usadila k sebe a zhovárala sa s ňou.
    </tei:p>
    <tei:p>
     Milka jej rozprávala, čo robila od rána, kde chodila, a že u   susedov tejto noci tchor zadrhol jedenásť kuriatok a kvočka žalostne   krákala. Toto krákanie aj napodobnila, načo sa pani farárka skutočne   rozveselila.
    </tei:p>
    <tei:p>
     Linka, ako také sprostučké decko, sa len prizerala, rúčkami v   povetrí všelijako veslovala, ťapkala, a konečne mrnkajúc pchala si   ich do úst. Ona ešte nemala iných známostí, len tých, čo sa týkali   papania.
    </tei:p>
    <tei:p>
     — Vari sa hladná, cipka moja? — prihovorila sa jej nežne pani   farárka. Mala veľmi milý, zvučný hlas. — Počkaj, donesiem ti mliečka,   veď i tak bude skoro olovrant.
    </tei:p>
    <tei:p>
     — Ach, nie, ich milosť, pani krstná! — (pán farár bol školským   deťom krstným otcom) — protestovala Milka. — Ona je nie lačná, ona by   len naveky jedla, — a ani nezbadajúc, ako si protirečí, pokračovala:   — Ona sa už lepšie cíti, aj priberá a je aj veselšia!
    </tei:p>
    <tei:p>
     — Znak, že sa preberá k životu, — podotkla pani farárka. Iste jej   prišiel na um malý synček, ktorý sa jej predčasne pobral na   večnosť.
    </tei:p>
    <tei:p>
     Milka eše vždy „duplikovala”, že Linke netreba ničoho, že ona   neprišla pre najedenie, len aby sa pobavila, ale pani farárka Milku   upokojila, že veď i svojim deťom musí prichystať mliečka a že ho majú   dosť; nechcela povedať, že viac ako v škole, vedela, že Milka má   citlivú dušičku.
    </tei:p>
    <tei:p>
     Keď vyšla, stala si Milka ku stolu a oprela sa oň. Už i zato, aby   jej Linka nebola taká ťažká. Zahľadela sa na plátno a na veci   položené na stole. K šitiu mala tiež veľkú náklonnosť, ale jemné   stehy ju teraz nezaujímali. Jej pozornosť upútala malá skrinka na   stole, ktorá inak bývala v bočnej izbičke, kde pani farárka s deťmi   spáva. Ale teraz si ju sem doniesla, pretože potrebovala z nej vybrať   veci k šitiu. Je to zvláštna kasnička. Nie veľmi veľká, z dubového   dreva, s vkladaným pásikom dookola. Okrúhle malé nôžky sú točená,   predná časť nie je vyššia ako na malú piaď; na zadnej strane je   značne vyššia. Keď sa šikmý vrchnák otvorí, vidno v úzadí dve   priehradky. V týchto sú všelijaké zaujímavé veci: perličky, gombičky,   ihly v ihelníku, potom v samej kasničke rozličné tkaničky, pertle,   čipky, stužky a jemné vyšívanie. Jesto tu i také stužky, čo sú zlatom   a striebrom pretkávané, aké nosili ešte maminka a stará maminka pani   farárkina. Milka videla tu raz i strieborné háčiky, aké bývali na   zlatohlavových živôtikoch starodávnych, všetko pamiatky zo zašlých   čias.
    </tei:p>
    <tei:p>
     Na vrchnáčiku zvonku bol pribitý vankúšik z červeného zamatu,   dookola zlatou šnúrou pripevnený. V tom vankúšiku boli napichané   špendlíky a ihly.
    </tei:p>
    <tei:p>
     Vrchnáčik bol spustený, ale nie zamknutý. Mosadzný kľúčik (Milka   by sa stavila, že zlatý) bol pekne spracovaný.
    </tei:p>
    <tei:p>
     Spod vrchnáčika bolo vidno kus pestrej, hodvábnej stužky. Milka   túto kasničku už predtým videla, i zazrela, čo je asi v nej, ale tak   by si bola priala vidieť všetky tie poklady v nej ukryté! Jej sa   zdalo, že je to zvrchované šťastie, mať toľko krásnych vecí   pohromade. Tie stužky, výšivky, pertle a perličky. Hľa, i maminka   mala šnúru perál, pravda, len drobných, ale opravdivých, čo im vraj   ich krstná matka darovala, a tie perličky ona, Milka, raz roztrhla a   rozsypala kdesi na dvore. Ale, pravda, už dávno.
    </tei:p>
    <tei:p>
     Ach, len nakuknúť, len pozrieť, len siahnuť rukou do toho   bohatstva!
    </tei:p>
    <tei:p>
     Je sama, lebo Linka, malé dieťa, je toľko ako nikto. Ticho je tu a   trošku pritma. Tamvon prší dážď, vietor šibe do oblokov a zohýna   staré, pyšné topole pred farou. Voda hučí, bije na nízky most, ale to   Milku neznepokojuje, teraz nemá pre inšie zmysel, len pre túto   krásu.
    </tei:p>
    <tei:p>
     Poobzerala sa. Naozaj niet tu nikoho? Niet — ani živej duše. Len   čo počuť Linkino mrnkanie, klepot starých hodín — a klepot malého,   znepokojeného srdiečka Milkinho.
    </tei:p>
    <tei:p>
     Nikto ju nevidí, otvorí kasničku, rýchlo pozrie, čo je v nej,   ktože o tom bude vedieť? Im neškodí, a keď by si aj vzala, hľa, túto   stužku, veď je to pre nich maličkosť, majú toho dosť, a jej by to   bolo na niečo.
    </tei:p>
    <tei:p>
     Viackrát vystrela ruku, že vykoná, čo si zmyslela — a opäť ju   odtiahla. Po krátkom, ale silnom boji vytiahla stužku a rýchlo si ju   vopchala pod zásterku.
    </tei:p>
    <tei:p>
     Potom vzala Linku na ruky a podišla od stola k obloku. Tam začala   bubnovať prstami na sklo, akoby chcela tým pobaviť dieťa, ktoré vo   svojej úplnej prostote nemalo tušenia, čo sa deje. Ale Milka odrazu   stratila svoju veselosť, stužka ju netešila viac, ba prišlo jej na   um, veď ona ju ani ukázať nemôže a každý bude hneď vedieť, že je — že   je — ukradnutá...
    </tei:p>
    <tei:p>
     A rozhodla sa, že ju naspäť položí, ale bolo už prineskoro. Pani   farárka prišla naspäť, niesla tácňu, na nej prevarené mlieko, chlieb   a šáločky.
    </tei:p>
    <tei:p>
     Linka veselo zatrepotala rúčkami, ústami mľaskala a volala:   „Papapapa!”
    </tei:p>
    <tei:p>
     — Sadni si tuto, Milka, — povedala pani farárka, — a nachovaj   Linku, potom i sama vypiješ kávičku, tu je v šáločke.
    </tei:p>
    <tei:p>
     — Ach nie, ich milosť, pani krstná, — spierala sa Milka skrúšene,   — ja som ani máčny mak nie lačná. — Pravda, lebo v pocite previnenia   stratila chuť ku všetkému a začala sa cítiť veľmi biedne.
    </tei:p>
    <tei:p>
     Poslúchla, sadla si a nakŕmila Linku. Ale nezbadala, že ako si   Linku usádzala na kolená, odtiahla sa jej zásterka a spod nej zradne   vykukla pestrá stužka. Pani farárka to zbadala a pochopila hneď   nielen to, čo sa stalo, lež i čo sa deje v Milkinej duši. Váhala, či   to má mlčaním pominúť, a či Milku napomenúť a pritom i zahanbiť.   Volila to posledné, za čo jej Milka vždy ostala povďačná.
    </tei:p>
    <tei:p>
     Prinútila Milku, aby vypila trošku kávy, a potom ju k sebe   zavolala svojím mäkkým hlasom:
    </tei:p>
    <tei:p>
     — Čože je to, kde si to vzala? — siahla po stužke, vytiahla ju a   ukázala Milke.
    </tei:p>
    <tei:p>
     Dievča sa zapálilo. Od studu a žiaľu by sa bola skryla niekde pod   zem, keby mohla...
    </tei:p>
    <tei:p>
     — Milka, dieťa moje, ako si to mohla spraviť? Nejde tu o biednu   handričku, ide tu o čistotu tvojej duše. Keď ťa žiadosť niesla k   takým márnym veciam, čo si mi nepovedala, prečo si neprosila — a ja   by ti bola dala — hoc i celý obsah tejto kasničky. Vidíš, ty si   chodila do školy, učila si sa velmi dobre, i pri konfirmacii si už   bola, a predsa dopustila si sa takého skutku! Lebo, dieťa moje,   stužka — či peniaze, maličkosť alebo veľká hodnota: ukradomky si to   prisvojiť je rovnako špatným skutkom.
    </tei:p>
    <tei:p>
     Milkina tvár bola teraz bledá ako tvár mŕtveho dieťaťa, lenže nie   taká pekná a pokojná. Výraz veľkej duševnej bolesti rozložil sa na   nej. Z očú jej padali slzy a tiekli po líčkach.
    </tei:p>
    <tei:p>
     — Veď si sa učila desatoro božích prikázaní — ktoréže sa na toto   vzťahuje? — Pritom ukázala na stužku.
    </tei:p>
    <tei:p>
     — Siedme: Nepokradneš! — povedala Milka trasúcim sa hlasom.   Zápasila so žiaľom a studom, potom vypukla v srdcelomný plač. — Ach,   drahá, dobrá pani krstná, nech mi odpustia — a nech nepovedia   apuškovi a mamike, lebo tí by... — Ostatné slová zadusil je plač.
    </tei:p>
    <tei:p>
     — Tí by sa veľmi zarmútili, — doložila pani farárka, sama   málovravná. — Utíš sa, Milka. Verím ti, že toto bolo po prvý a   istotne posledný raz, že si siahla na cuziu vec. Ja by ti túto stužku   i dala.
    </tei:p>
    <tei:p>
     — Nie, nie, ja ju nechcem, — skríkla Milka vášnivo a vystrela ruku   proti znenávidenej veci.
    </tei:p>
    <tei:p>
     — Ale by ťa upomínala na túto hodinu, — pripomenula pani farárka.   — Druhý raz ti dám inšie. Teraz mi sľúb, že už nikdy viac nepodľahneš   pokušeniu.
    </tei:p>
    <tei:p>
     Milka skrúšene, ale už s radostným pocitom, že má vinu odpustenú,   bozkala ruku dobrej panej. Táto ju privinula k sebe, pohladkala a   bozkala na čelo. Milka odišla s predsavzatím do smrti. Od tých čias   videla mnoho krásnych vecí, i v rukách mala všelijaké skvosty, ale   nikdy nebola v pokušení niečo z toho odcudziť.
    </tei:p>
    <tei:p>
     Doma však nedalo jej inak, ako že hneď a hneď svojej mamičke   úprimne všetko vyrozprávala. Lebo jej priamy duch nemohol zatajiť   nič, ani vlastné poblúdenie. Matka zalomila rukami:
    </tei:p>
    <tei:p>
     — Ach, diťä mojo, diťä nešťastno, nuž akože si to mohla urobiť? —   A zaplakala.
    </tei:p>
    <tei:p>
     — Mamika moja drahá, nech neplačú, nikdy viac sa to nestane. —   Matka uverila svojmu dieťaťu, lebo poznala, že za Milkinými malými   chybami je dobré srdce, čistá a vrelá duša. Uspokojila sa a   nepovedala mužovi nič o tom, veď Milka bola už dosť potrestaná a   najmä jej pokánie bolo opravdivé.
    </tei:p>
    <tei:p>
     Ako bolo teplejšie a Linka väčšinu dňa bývala na čerstvom vzduchu,   začala priberať na váhe a každé ráno niečím novým prekvapila svojich   domácich. To sa postavila na vlastné nôžky a chytajúc sa predmetu   najbližšieho, radostane dupkala nimi, to vyslovila jasne a zreteľne   slová, ktoré bola už predtým počula, potom celé vety, takže zakrátko   i vravela i chodila. Tielko sa jej pretiahlo, stalo sa štíhlejším,   súmernejším, bledá tvárička zružovela. Tmavé očká dostali lesk a   usmievali sa na každého. Na faru však najradšej chodila.
    </tei:p>
    <tei:p>
     Milke odpadla ťarcha z varovania. Tým viac sa je dostalo domácich   prác. Ale všetko rada konala, len tomu sa tešila, že už nemusí   varovať.
    </tei:p>
    <tei:p>
     A práve to, čoho sa zbavila Linkiným uzdravením, stalo sa jej   príčinou veľkého vzrušenia a podnetom k vážnemu obratu v živote.
    </tei:p>
    <tei:p>
     Jej rodičia žili so všetkými cirkevníkmi v úplnej zhode. Prednejší   gazdovia radi si chodili posedieť do školy, najviac za zimných   večerov, keď prišli aj pán farár, a potom sa tu besedovalo o bežných   udalostiach. Ľudia sa poučovali a utvrdzovali v známostiach božích.   Chodili aj ženy s praslicami a načúvali pozorne, o čom páni a   gazdovia rozprávali. Ale i tí, čo nechodili do školy, ctili si rodinu   príkladného učiteľa. V celej dedine bola iba jedna žena, ktorá   oddávna zanevrela na pána rechtora, a najmä na pani rechtorku. Táto   osoba kde mohla, tam im škodila, pravda, len tak, aby sa to nemohlo   dokázať, keď teda inším nie, tak jazykom. Ľudia sa jej báli, mnohí ju   mali za strigu, lebo ešte verili v strigy.
    </tei:p>
    <tei:p>
     Milka nevedela, prečo sa tá žena hnevá na nich. Ani o tom   nerozmýšľala. Len keď videla potuteľný výraz v jej tvári a počula jej   tichý, zlovestný smiech, vždy ju zamrazilo — i bála sa jej.
    </tei:p>
    <tei:p>
     Leto pokročilo, oziminy boli zožaté, len jariny ešte žali. I   materné konope už trhali. Učiteľovci mali konopnicu naďaleko hati.   Tam zachytila mamička jedného popoludnia svoje deti, aby jej pomohli   dotrhať posledné konope. Chlapci šli s nechuťou, lebo im táto práca   nevoňala, vlastne im bola privoňavá, keďže silný, omamujúci zápach   konopí a z nich poletujúci prášok spôsobuje bolenie hlavy. Bolo   sparno ako pred búrkou. Mamička dosť napomínala chlapcov, aby sa   pousilovali, že ide búrka, a ako odmenu sľubovala im na večeru   pankúch (praženicu). Ale chlapci ako chlapci. Ako prišli ku kraju,   kde bola už medza, uvrzli a hybaj do hati kúpať sa, kto ich tam vie,   po koľkýkrát v ten deň. Milka vydržala. Bolela hlava i ju, lebo ledva   ju bolo vidno z konopí a silný zápach i spara ju dusili. Ale   vydržala, až kým začalo hrmieť a hneď i popŕchať. Vtedy ju mamička   poslala domov, že ona počká, kým sused príde po konope.
    </tei:p>
    <tei:p>
     Milka si vydýchla a poslúchla, lebo sa naozaj zle cítila.   Prehodila na seba vrchnú sukničku, ako robia sedliacke dievčatá, a   pustila sa behom po hradskej do dediny a dohonila niekoľko žien.   Pozdravila ich a ony ju.
    </tei:p>
    <tei:p>
     — Dotrhali ste? — opýtala sa jedna.
    </tei:p>
    <tei:p>
     — Áno, ale mamika ešte tam zostali, — odpovedala Milka.
    </tei:p>
    <tei:p>
     — Aha, to si ty, Milka školovie? — ozvala sa druhá žena. Bola to   tá, ktorej sa Milka bála. Neodpovedala.
    </tei:p>
    <tei:p>
     — A nevaruješ už? Nože no, nebanuj, veď onedlho znovu budeš   varovať. — A zasmiala sa...
    </tei:p>
    <tei:p>
     — Tetka, veďže nevravte, — napomenula hovoriacu tretia a štuchla   ju do boku.
    </tei:p>
    <tei:p>
     — I čožeby, raz to i tak zvedieť musí, — prehovorila zas tá zlá a   pozrela na Milku bokom svojimi pichľavými očami.
    </tei:p>
    <tei:p>
     S Milkou sa počal krútiť celý svet. Ako cítila ten pohľad a počula   ten smiech, zdalo sa jej, že sa jej hlava roztrhne a srdce pukne.
    </tei:p>
    <tei:p>
     Ani nevedela, ako sa dostala domov. V malej izbičke ľahla si hneď   na posteľ a zatvorila oči. Cítila hrozné muky, telesné i duševné,   bola veľmi ubolená.
    </tei:p>
    <tei:p>
     Na otázky domácich neodpovedala, liekov, pokrmu ani vody   neprijala, len podchvíľou skryla si hlavu do vankúša, plakala a   vzdychala, kým neprišla únava a neuľavila v nepokojnom spánku. Ráno,   ako sa prebudila, prišli jej na um jedovaté reči, ktoré počula včera   — a tie slová ju zatvrdili, Milka zanevrela na všetko, na tých, čo   ich najväčšími milovala. Vstala tichá, pošmúrna, vzdorovitá.
    </tei:p>
    <tei:p>
     Domáci dávali príčinu tomu, že je chorá, ale keď sa jej pýtali, čo   ju bolí, povedala, že nič. A šla po práci, ale nie veselo ako inokedy   — a keď sa k nej Linka lichotivo priplichtila, odstrčila ju spurno od   seba...
    </tei:p>
    <tei:p>
     S tichým zármutkom pozorovala matka svoje dieťa. Na jej otázky   temer ani neodpovedala. Úbohá matka si často tajne utierala horké   slzy, ktoré by Milka bola neskôr vďačne zľúbala z jej dobrých,   verných očú.
    </tei:p>
    <tei:p>
     Popoludní sa maminka chystala mangľovať bielizeň. Mangeľ stával na   fare v jednej komore a Milka obyčajne pomáhala, keď nebolo priveľa   bielizne.
    </tei:p>
    <tei:p>
     Len tak nesmelo riekla matka Milke: — Milka, diťä mojo, nešla by   si pomôcť mi mangľovať?
    </tei:p>
    <tei:p>
     — Idem, — odpovedala zamračená a chytila prudko kôš s hábami,   temer behom vliekla ho za sebou.
    </tei:p>
    <tei:p>
     Maminka mangeľ pohla, zodvihla a podoprela, potom nakrútila háby   na váľok, a keď spustila vrchnák na jednom konci, povedala Milke:
    </tei:p>
    <tei:p>
     — Tak, len daj pozor, aby nespadol, ja budem ťahať.
    </tei:p>
    <tei:p>
     Chudinka, i teraz jej chcela odľahčiť prácu. Keď na druhom konci   nakrútila háby a spustila vrch, aby sa už rolovalo, vtedy Milka,   rozpamätajúc sa na slová tej ošemetnej ženy, zúrivo oprela sa o   mangeľ a za tisla ho napred. Mangeľ poletel a udrel úbohú matku do   pŕs, ako bola zohnutá, tak ju zasiahol, len šťastie, že tam bola   stena, kde sa oprela, a že rukami koľko-toľko zastavila úder.   Vykríkla, ale hneď sa spamätala a mierne povedala:
    </tei:p>
    <tei:p>
     — Jaj, diťä mojo, ako si mi ublížila.
    </tei:p>
    <tei:p>
     Teraz vykríkla Milka. Vykríkla zúfale, pustila mangeľ a vybehla   von. Bežala, bežala farskou záhradou hore pod starú čerešňu a tam   hodila sa do trávy. Plakala, kričala zúfalo a vo svojom horkom žiali   šklbala trávu zo zeme. Teraz prišla k povedomiu toho, čo vykonala.   Ublížila svojej drahej, svojej milovanej matke duševne i telesne. Ako   to len mohla urobiť? Žiadala si umrieť, ale svojou smrťou nezmieri tú   drahú dušu, nenapraví svojho hriechu. Lebo hrešila, hrešila, proti   jednému z prvých prikázaní. A akoby počula v duchu hovoriť nežný hlas   farárkin: „Veď si sa učila katechizmus, vieš, ktoré z desatoro božích   prikázaní vzťahuje sa na tento tvoj priestupok?” A ona akoby   povedala, ba vykríkla: „Štvrté: Cti otca svojho i matku svoju!   Božemôj, božemôj!” zahorekovalo malé dievča a trudilo sa, čo teraz   urobiť. Tu zostať? Plakať? Čo jej to pomôže? A tamdolu možno maminka   i zamdlela, alebo ak z toho umrie? „Len to nie, mamika moja drahá,   nech mi odpustia.” Už zabudla na svoj hnev, na príčinu svojej   zúrivosti, skrúšene spoznala, že veľmi zvinila. Posadila sa,   načúvala, či jej nejde niekto povedať, že — že — jej mamika... Jaj,   nie, nie, len to nie! Vzchopila sa, zase zastala, potom sa rozbehla a   utekala dolu, do farského dvora.
    </tei:p>
    <tei:p>
     Ako Milka bola vybehla, zostala jej matka stáť. Skutočne cítila   veľkú bolesť v prsiach. Oprela sa o stenu a vzdychla si. Vo dverách   zastala farárka. Videla z čeľadnej izby, ako Milka beží dvorom do   sadu, a tušila, žes sa dačo prihodilo.
    </tei:p>
    <tei:p>
     — Čo sa stalo, pani kmotra moja? — prihovorila sa jej nežne.
    </tei:p>
    <tei:p>
     — Ach, nič takého, mangeľ ma uderil. Milka je ešte slabá, nevedela   ho zadržať, — vyhovorila sa dobrá mať.
    </tei:p>
    <tei:p>
     Ale pani farárka nebola celkom presvedčená a uspokojená. Zavolala   služobnú a pestúnku, aby zvyšnú bielizeň pomangľovali, a chytiac za   ruku trasúcu sa ženu, viedla ju do izby. Tam sa potom vyrozprávali a   vzájomne sa zdôverili. Obe tušili príčinu Milkinho žiaľu a   nespravodlivého hnevu. Potom riekla pani farárka:
    </tei:p>
    <tei:p>
     — Najlepšie bude, keď Milku dajú von z domu. Potrebuje, aby   pocítila prísnejšiu kázeň, len tak príde k poznaniu toho, aký je   šťastný život detí v blízkosti rodičov. I tak vari musí sa učiť   cudzím rečiam. Hľa, mňa nedali na „edukáciu”, neviem po maďarsky,   preto mnohí ľudia držia ma za nevzdelanú — a ja sa neopovážim hovoriť   pred cudzími ľuďmi. Nuž, nech vypravia Milku, nech skúsi, ako je v   cudzine, bude tým viac túžiť po svojich.
    </tei:p>
    <tei:p>
     Zvonku bolo počuť strmé krôčky, dvere sa otvorili a dnu vrazila   Milka s rukami zopätými.
    </tei:p>
    <tei:p>
     — Mamika, mamika moja drahá, nech mi odpustia pre milosť božiu,   nech sa nehnevajú a, mamika moja, nech mi neumrú, prosím ich   ponížene, nech nám len žijú a ja im budem naveky poslušná a milujúca   dcéra!
    </tei:p>
    <tei:p>
     Obe panie slzili. Uverili, že ľútosť malej kajúcnice je opravdivá   a úprimná. A nesklamali sa, lebo Milka od tých čias nikdy viac   nezarmútila vlastnou vinou svojich rodičov a svoju rodinku.
    </tei:p>
    <tei:p>
     Bolo teda rozhodnuté, že Milku dajú von z domu. Nechže pozná svet,   nech sa naučí niečomu a najmä poslúchať cudzích ľudí, keď jej je tak   ťažko doma poslúchať matku.
    </tei:p>
    <tei:p>
     Tak asi hovoril prísny otec — a Milkino srdce sa až triaslo od   žiaľu.
    </tei:p>
    <tei:p>
     V tejto veľmi dôležitej veci rodičia sa radili aj s farárovcami a   okrem nich aj s duchovnou kmotrou u Ambrózych v meste. Táto pani bola   rozumná, veľmi praktická osoba, jej vystúpenie bývalo rezolútne,   troška hrmotné, pravý opak tichej a chúlostivej pani farárky. Jej   priateľstvo a kmotrovská láska k Milkiným rodičom boli opravdivé,   nelíčené, ako jej priama, otvorená povaha. Kde bolo potrebné,   povedala rázne slovo a prípadne vyčítala kdekomu takú kapitolu, akej   sa nenazdal a ktorú tak priam nezabudol. Schvaľovala úmysel Milkiných   rodičov a hneď i sľúbili svoju pomoc pri vystrojení malej výbavy. Čo   bude potrebné nakúpiť, pôjde a pani kmotrou po sklepoch, lebo jednať   sa vie ako máloktorá.
    </tei:p>
    <tei:p>
     Sprvu naskytla sa otázka: kam dajú Milku na edukáciu? Pani farárka   spomenula ostýchave, že hádam do Lučenca, že ona tam má sestru   mašamódku, azda by u tej mohla bývať. Ale pán farár ju zavrátil, že   je to ďaleko, najlepšie len aby ju dali do Soboty. Veď rodičia celej   doliny a ešte i Vŕškov a z nich vybiehajúcich dolín v páde potreby   odvážajú svoje dietky do tohoto mesta, ach, tak cudzieho, tak   chladného, že väčšina detí tu oplakáva stratený raj milého domova a   prvej mladosti. Tu nejedna mladá duša oplače, áno, i pochová svoju   sladkú materinskú reč.
    </tei:p>
    <tei:p>
     Nasledovala hmotná stránka otázky. Ako vypraviť Milku do školy,   keď rodina zápasí s hmotným nedostatkom. To trápilo najmä starostlivú   matku. Kde vziať peniaze na vystrojenie, na byt, za stravu a za   knihy? Doma sa len preživia, hoci i chudobne, ale poriadne — hladu   nepoznajú, ale v cudzom svete všetko musí byť vopred vyrovnané, tam   ťa nikto nepoľutuje, ničoho darmo nedá. Akokoľvek, musia sa o ňu   postarať a zabezpečiť jej miesto.
    </tei:p>
    <tei:p>
     I vybral sa otec sám do Soboty. V tie časy obstarávali premávku   len furmani, lebo na našich stranách o železniciach ľudia len z   počutia chyrovali, i tie chýry brali iba s nedôverou. Bohatší páni   mali svoje koče, chudobní čakali, kedy sa trafí nejaká príležitosť. V   našej dedine to bol gazda Hrnčiar, čo túto príležitosť poskytoval   temer každú sobotu, lebo vozil debnársky tovar z blízkeho mesta do   Soboty a odtiaľ tovar pre obchodníkov. S týmto spoľahlivým furmanom   sa vybral Milkin otec jedného piatku večer na ďalekú cestu.
    </tei:p>
    <tei:p>
     Včasráno dorazili do Soboty. Náš pocestný počkal ešte na voze, kým   nebol úplný deň; keď sa dalo predpokladať, že sobotskí mešťania už   povstávali, vybral sa naspäť ulicou k evanjelickému kostolu. Tam   býval jeho kolega Baláž. Na priestrannom dvore bola z jednej strany   fara, z druhej strany škola. V úzadí stál kostol. V ten čas   odbavovali sa božie služby ešte i v slovenskej reči a každý farár aj   rechtor musel vedieť po slovensky.
    </tei:p>
    <tei:p>
     Pred školou na dvore stál učiteľ Baláž s dlhou fajkou a prechádzal   sa zvoľna hore-dolu. Vôňa štítnického dohánu niesla sa ranným   vzduchom a pošteklila nosové čuvy prichádzajúceho hosťa. Keď domáci   pán zbadal a spoznal kolegu, priateľsky ho privítal, ba bozkali sa,   ako vtedy bolo vo zvyku, vo dva boky.
    </tei:p>
    <tei:p>
     Baláž bol neveľký chlap, ale zavalitý. Hrubé črty jeho tváre   ukazovali istú dobromyseľnosť, ale aj surovosť, ako kedy potreba   vyžadovala. Keď sa priateľsky uvítali, a to po latinsky, zaviedol   domáci svojho hosťa do izby. Išli cez kuchyňu, kde pani rechtorka   (vtedy ešte titul „rechtor” nebol urážlivý) varila kávu.
    </tei:p>
    <tei:p>
     Izba, do ktorej vošli, bola už vyriadená. Baláž usadil hosťa a   hneď ho ponúkol dohánom. Len po dlhšej prestávke — a keď už vyčerpali   obvyklé otázky, predniesol Milkin otec svoju vec. Baláž začal   okolkovať a staval sa veľmi vážnym, ale že sa poradí s manželkou.   Zavolal ju teda dnu a oznámil jej žiadosť kolegovu. Balážová bola   vysoká kostnatá žena s hodne počerným obličajom. Tiež priateľsky   privítala pána brata a vyzvedala sa o pani sestre a domácich.   Slovensky dobre nevedela, lebo bola rodená Maďarka, preto sa v dome   hovorilo i po maďarsky.
    </tei:p>
    <tei:p>
     Keď pani sestra vyrozumela, o čo ide, začala sa vyhovárať a   žalovať na zlé časy. Ale vidiac, že hosť neveľmi nahovára, že neprosí   a nepresviedča, začala sama seba presviedčať, že azda bude možno   vziať dievčatko do domu, a to ešte dcérušku dobrých priateľov. Pritom   sľubovala, ako sa bude o ňu starať, ako vlastná mať, veď sama vie, čo   je materinská láska. Jej Fricík je síce ešte doma, ale keby tak   musela ostať bez neho — vari by o rozum prišla.
    </tei:p>
    <tei:p>
     Tento predmet zdal sa byť pre ňu nevyčerpateľným, ale prekazil jej   v tom práve ten, o ktorom bola reč: Fricík.
    </tei:p>
    <tei:p>
     Vpálil do izby ako guľa a rovno k matke, ťahajúc ju za širokú   zásteru, šeptal jej čosi do ucha. Hosť tušil, že chlapec je hladný, a   ešte čosi zbadal pri ňom s nemalým úžasom.
    </tei:p>
    <tei:p>
     Baláž predstavil hosťovi svojho syna a nádejného nástupcu v úrade:   — Žiadal som si, rógo, mať z neho kňaza, ale pre svoju, hoci nepatrnú   chybu sotva bude môcť byť kňazom, ale ako hovorím, to by bola bývala   moja najvrúcnejšia túžba.
    </tei:p>
    <tei:p>
     Povedal to so vzdychom a s nádychom istej rezignácie. Potom   oslovil chlapca po slovensky.
    </tei:p>
    <tei:p>
     — No, Fricík, poď sem a pozdrav báčiho!
    </tei:p>
    <tei:p>
     — J-j-j-j-j-j-ó r-r-r-r-eg-g-g-gelt k-k-kivánok.
    </tei:p>
    <tei:p>
     Prvé slovo začal chlapec so zrejmým namáhaním, ostatné však   vyhŕklo z jeho úst, akoby z pištole vystrelil. Pritom ešte vždy držal   sa jednou rukou matkinej zásterky, druhou si pomáhal pri akomsi   akrobatickom cvičení, pravú nohu strčil si nazad a rukou si ju   chytil: na ľavej nohe začal skackať okolo matky, potom, keď ju   prinútil, aby šla, kde ju chcel mať, skackal za ňou.
    </tei:p>
    <tei:p>
     — Dobre, fiam, — povedal pán tatík, — počuj, tento báči má   dievčatko, také asi ako ty (bolo niečo mladšie), a tá príde onedlho   sem a bude u nás bývať.
    </tei:p>
    <tei:p>
     Fricík sa odo dverí obrátil a pozrel s figliarskym úškľabkom na   svojho otca.
    </tei:p>
    <tei:p>
     — B-b-b-ánom is én! — riekol a chcel vyskackať dverami, ale si to   rozmyslel, obrátil sa a povedal svojím známym už jadrným spôsobom po   slovensky, že by radšej bol, „keby ten ďovča bola klapec”.
    </tei:p>
    <tei:p>
     Jeho tatík sa nad touto výpoveďou rozosmial.
    </tei:p>
    <tei:p>
     — Rógo, ten chlapec má vtip, rozhodne je to vtipný čeľaník. Či   nemyslia, že on to tak myslel, že s chlapcom by sa mohol aj klbčiť?   Na to je majster. I s učením by ešte nebolo tak zle, ale vedia, títo   kalvíni na tunajšom gymnáziu sú strašne tvrdohlaví. Veď mi ho nechali   prepadnúť, ad animam, len zo samej svojvôle. Taký žiak, a samé   sekundy!
    </tei:p>
    <tei:p>
     Vtedy ešte sobotské gymnázium spravovala kalvínska cirkev.
    </tei:p>
    <tei:p>
     Milkin otec flegmaticky prisvedčil, najmä čo sa týkalo nádejného   pána rechtora, nechcel protirečiť nežnému tatíkovi. Potom mu letkom   blysla myšlienka, že tento malý zurvalec môže sa oddať i do   dievčeniec, nielen do chlapcov. Ale myšlienka ako skrsla, tak i   zanikla, ustupujúc vážnejším otázkam.
    </tei:p>
    <tei:p>
     Medzitým domáca pani doniesla raňajky: na tácni poháre s kávou a   fľašu slivovice i s kalíškami. Fricík vliekol veľký biely chlieb a   položil ho na stôl. Pani ešte i slaniny doniesla a núkala hosťa, aby   sa mu páčilo ako doma.
    </tei:p>
    <tei:p>
     Baláž sa slivovici a slaninke zasmial. Hneď siahol po fľaške a   nalieval do kalíškov tej domácej, nefalšovanej pálenky a ukázal, že   je v tom ohľade chlap na mieste. Upil si za dvoch a ujedal si ako   mlatec.
    </tei:p>
    <tei:p>
     Pri raňajkách sa dohodli, za akých podmienok prijmú Balážovci   Milku.
    </tei:p>
    <tei:p>
     Za bývanie a raňajky, prípadne len mlieko alebo kávu, lebo chlieb   bude mať Milka z domu — majú platiť 60 zlatých šajnových na celý rok.   Stravu dostávať bude Milka riadne z domu v prírodninách, ale variť   jej bude nénika Balážka. Z domu dostane aj chlieb a omastu. I šaty   jej budú prať doma, veď furmani, najmä Hrnčiar, chodia temer každý   týždeň a dovezú i odvezú prípadné batôžky spravodlivo. Knihy a   školské potreby ako i za vyučovanie bude sa účtovať osobitne.
    </tei:p>
    <tei:p>
     Keď toto ustálili a raňajky boli odbavené, odporúčal sa Milkin   otec — a šiel si pokonať ešte iné veci v meste. Lebo dedinčania majú   nielen svojich, lež i cudzích nákupov vybaviť toľko, že sa musia   dobre usilovať, aby všetko vykonali a nič nepozabúdali.
    </tei:p>
    <tei:p>
     Pri lúčení prízvukovala pani Balážka, že bude Miluške druhou   matkou a že sa dievča bude u nich cítiť ako doma.
    </tei:p>
    <tei:p>
     Doma čakali všetci netrpezlivo otcov príchod, ale najmä deti, lebo   im vždy niečo doniesol, keď nie inšie, aspoň toho dobrého, chýrneho   chleba sobotského, akého napiecť už nevie nikto, iba vari jedna stará   žena, ak neumrela po tieto časy.
    </tei:p>
    <tei:p>
     Keď Milka počula, že už má miesto zabezpečené, cítila i ľútosť nad   tým, že onedlho opustí rodičovský dom, i prichodila si sama sebe   akási dôležitá a isté sebavedomie začalo sa v nej budiť. Teda už nie   je malé decko, je už žiačka — a ak sa bude učiť a naučí sa niečomu —   potom už bude veľká a bude nosiť pekné šaty, klobúk, aký vídala v   meste iba u niektorých panských dcérok. Niekedy sa veľmi rozveselila,   ale keď pozrela na svoju matku, na jej utrápenú tvár, pocítila smútok   a žiaľ, že ju musí opustiť. Deti cítia intenzívne, ich žiaľ je   opravdivý, hlboký, ich veselosť rýdza, skutočná. Ale oboje býva u   nich tesno späté a ani jedno netrvá dlho, najmä žiaľ. A dobre tak.   Radosť zo života, bezstarostnosť, akú donáša mladosť so sebou,   premáha smútok a zaháňa clivé dojmy. To je právo mladosti.
    </tei:p>
    <tei:p>
     Začali chystať malú výbavu. Milka musela ísť s mamičkou do mesta,   kde jej pani krstná spolu s mamičkou vybrali a kúpili na šaty. Pani   krstná jej hneď i mieru vzala, preto sa musela pred nimi postaviť do   „pozitúry”. Ako vďačne! Nové šaty, a dvoje odrazu, jedny na zimu,   druhé na teplejšie časy. Ako si ich obzerala, ako vyčkávala, kedy   budú hotové a či budú pekne ušité!
    </tei:p>
    <tei:p>
     Pri šití pomohli jej i na fare a dobré tetky susedky. Pani farárka   dala Milke aj vlastnoručne vyšívanú sukničku a iné drobnosti. I sama   Milka musela sa pričiniť: obšívala si ručníky a zástery a šila malé   chutné vrecúška na rozličné zásoby, ktoré si mala vziať so sebou. Veď   ak sa má sama stravovať, musí mať všetko, čo treba k výžive.
    </tei:p>
    <tei:p>
     Stolársky majster Javorský, na ten čas v celom okolí   najšikovnejší, vyhotovil jej malú, pevnú a úhľadnú truhličku s   priečinkom na boku. V priečinku si mala držať drobnejšie veci,   potrebné najmä na šitie a ručné práce. Milka sa truhličke nesmierne   potešila, veď mala obsahovať celý jej majetok, celú malú komoru.   Začala si ukladať veci tak, akoby jej navždy tam mali ostať a aby si   ich aj potme mohla nájsť. Cítila sa pri tom bohatá a dôležitá, už   akoby samostatná osobnosť. Ale keď jej prišlo na um, že to všetko   súvisí s lúčením, že za túto cenu má opustiť svoj útulný domov, otca,   matku, veselý detský život i dedinku rodnú, bolo jej clivo a do   plaču. Prečože na tomto svete radosti úplne čistej niet, prečo musí   byť v nej aspoň kvapka horkosti, prečo si všetko, čo nás blaží,   musíme zármutkom vykúpiť?
    </tei:p>
    <tei:p>
     Perinky naplnila jej mama novým perím, tým istým, čo v zime Milka   a jej kamarátky párali, keď si rozprávali pekné staré povesti a   spievali zádumčivé piesne, keď tamvon chumelica zastrela obzor i celý   svet, keď vietor hvižďal okolo rohu domu, dnu však plápolal oheň v   kozúbku a od veľkej zelenej pece sa šírilo príjemné teplo. Za pecou   pri múriku už bola prichystaná kukurica s makom a medom a za hrniec   štiepanôk (sušené jablká a hrušky). Pod pecou na lavičke sedávali   páni; kedy-tedy posedel si tam pán farár s pánom kmotrom, niekedy   prišli i gazdovia a besedovali pri fajočkách, napchatých voňavým   štítnicým dohánom.
    </tei:p>
    <tei:p>
     Čas odchodu blížil sa veľmi rýchle. Rodičia chceli dcérku odviesť   ešte na jarmok (koncom augusta), lebo vtedy i fúra bude lacnejšia, i   všeličo pokúpiť načim. Preto museli sa s balením poponáhľať.
    </tei:p>
    <tei:p>
     Keď jej mamička do vrecúšok nasypala strovu a všetko, čo jej   nahotovila, Milka spomenula si na rozprávku o Loktibrade. To bola jej   najmilšia povesť, ktorú kedy počula. Upútalo ju najmä miesto, kde sa   rozpráva, ako zlá macocha chystala svoju pastorkyňu do údajnej služby   a potom, keď sa jej tam pre jej dobré srdce dobre vodilo — i svoju   vlastnú, rozmaznanú dievčičku. Pastorkyni naviazala do uzlíčkov   miesto múky popola, miesto kaše piesku, miesto chleba kus skaly. A   Milka si pribájila, čo ešte sfalšovala tá neláskavá žena! Porovnala   seba s tamtou sirotou a vďačnosťou pudená vrhla sa nič netušiacej   matke do náručia, bozkávala ju a šeptala vrúcne:
    </tei:p>
    <tei:p>
     — Ach, mamika moja, oni nevyprávajú ma ako tá zlá macocha, ale ako   verná, opravdivá matka svoje milé dieťa.
    </tei:p>
    <tei:p>
     — Tak, tak, diťä mojo zlato, boh ťa požehnaj a pomáhaj ti všade,   kamkoľvek sa obrátiš! — povedala prekvapená, ale i dojatá matka,   ktorá vždy len žehnať vedela.
    </tei:p>
    <tei:p>
     Milka si nezabudla položiť do ládičky i svoj kancionál a medzi   miešky s tými zásobami vpratala (podľa pokynov praktickej matky) i   hrnčeky s masťou, maslom, ba v jednom mala i hotovú zápražku. Bola to   úplná miniatúrna komôrka. Otec doniesol z povaly ešte i kúsok   slaniny, s ktorou povážlive šli „hore”, podľa tej žartovnej výpovede:   „So všetkým ideme nadol, iba so slaninou hore”. No, veď už bola skoro   jeseň a v krmníku kvičali dva bravčeky, len také stredné, v blahej   nevedomosti toho, čo sa malo s nimi robiť, a flegmaticky užívali   každodenné žrádlo.
    </tei:p>
    <tei:p>
     Nesmieme zabudnúť, že staroslivý otec narezal Milke i zväzok   husacích pier. Načo to? — spýta sa iste nejedna malá čitateľka, ktorá   svoje školské úlohy a listy píše dobrým oceľovým, alumíniovým alebo   dokonca i zlatým perom. Milka o takýchto perách nechyrovala, vtedy   ešte písalo sa husími, pekne a zručne prirezanými brkami. Chúďatká   husi, často ich chlapci na paši znenazdajky napadli a pozbavili ich   najlepších a najhrubších pier, ale keby to boli vedeli, iste by   vynálezcovi na počesť zagágali vďačnú hymnu. Škoda, že sa svet o   tomto nič nedozvedel.
    </tei:p>
    <tei:p>
     Milkin otec bol veľmi šikovný v hotovení písacích pier. Mal k tomu   veľmi dobrý „penálik”. Každé pero potom vyproboval, i keď si uvaril   černidlo. A na rozličných pergamenoch a makulátach ostali na pamiatku   z takej próby slová: probatio atramenti, probatio pennae.
    </tei:p>
    <tei:p>
     Predposledný deň svojho pobytu doma išla sa Milka odobrať všade,   kde chodievala dosiaľ. Zašla i do mesta k pani krstnej. Táto herská   pani predniesla jej dlhú primeranú odobierku, ktorú zakončila   dôraznými slovami asi takto:
    </tei:p>
    <tei:p>
     — Tak, Mila, ešte raz ti povedám, aby si sa pekne správala. Aby   sme o tebe zlých chýrov nepočúvali a žeby sme sa za teba hanbiť   nemuseli!
    </tei:p>
    <tei:p>
     — Ach nie, pani krstná moja drahá, nech sa neboja, budem usilovná   a poslušná a ... a ... — a už jej plač sedel na nošteku tak, že si   musela z vačku vytiahnuť ručníček (jeden z tých nových, menom   poznačených).
    </tei:p>
    <tei:p>
     — No, no, veď už neplač! — chlácholila Milku pani krstná. — Veď i   to viem, že si dobré dievča, zostaň len vždy takou... a tu máš tento   dvadsiatnik... no, nezhŕdaj sa, zíde sa ti! Keď ti schybnú cverničky,   ihličky alebo gombičky, kúp si, a niekedy, — pritom sa zasmiala, — aj   toho dobrého chleba za groš, tak sa naješ ako princezná. I mne to   bola lakota, keď som bola tam za päť mesiacov na edukácii, —   rozhovorila sa rozveselená. Pritom zdráhajúcej sa Milke vtisla do   ruky strieborný dvadsiatnik, v ten čas veľký peniaz, veľa sa dalo zaň   kúpiť.
    </tei:p>
    <tei:p>
     U mäsiarov dostala Milka tiež jeden dvadsiatnik — ale hneď ho dala   mamičke, podržiac si len ten od pani krstnej. I tam ju napomínali v   dlhej a veľmi poučnej reči o povinnostiach, ktoré si má konať, a čoho   sa má vystríhať.
    </tei:p>
    <tei:p>
     Väčšie-menšie dárky, ako to už býva, dostala i od susedov a   známych — tiež v sprievode dobroprajných rečí. I pán farár Milku   napomenul, ale krátko a dôrazne. Pani farárka so slzami ju privinula   k sebe. Cítila, ako je krušno materinskému srdcu, keď sa má lúčiť s   dieťaťom na dlhší čas. Veď už od tohto času viac bude prináležať   svetu ako matke, viac bude z domu ako doma, až kým sa celkom od domu   neodtrhne, keď sa vydá...
    </tei:p>
    <tei:p>
     Veľmi včasne ráno zabúchal furman Hrnčiar na školské vráta, ale čo   ako včas vstal, už našiel v škole všetkých hotových na cestu. Ešte sa   Milka posledný raz doma naraňajkovala, ešte posledný raz pobozkala   bratov Ľudka a Imríka a rozospaté sestričky Julku a Linku, potom   hajde — na Hrnčiarov voz. Truhličku umiestnili napredok, ďalej boli   vo voze vrecia na zbožie, slamené sedisko, veľký batoh s perinami,   rozličné koše a košíky — a konečne vydriapali sa aj rodičia s dcérou   na voz a pousádzali do slamy. Potom povedala matka:
    </tei:p>
    <tei:p>
     — Poďme v mene božom! — Hrnčiar zakrútil bičom ponad svoje chudé   tátošíky — a voz sa pohol. Popred faru už len tak preletel a cez most   „herbeľoval”, ako sa patrí, takže zobudil spiacich farárovcov a iných   susedov. Pani farárka vstala, otvorila oblok a cez krivé mreže kývala   im rukou na šťastlivú cestu.
    </tei:p>
    <tei:p>
     Keď vyšli na hradskú, skoro zbadali, že neputujú sami, ale že pred   nimi i za nimi rad vozov poberá sa tým smerom ako oni. Väčšinou to   boli furmanské vozy, naložené remeselnými výrobkami okolitých miest a   dedín. Hen od Muráňa viezli hrnčiari a kachliari svoj tovar, pestré   taniere, hrnce, misky s kvetmi a džbánky s jeleňami. Tieto vozy   líšili sa od druhých, lebo boli vysoké a navrchu široko rozložené.   Potom šli ťažké vozy s plátenníckym tovarom, za nimi čižmárske,   súkennícke, debnárske a na doline ďalej ešte vozy, naložené obručami   na sudy. Všetko to ponáhľalo sa do mesta Soboty. Pomedzi tieto povozy   prebrnkla hneď ľahká panská brička alebo ťažký, ale bujnými koňmi   ťahaný koč.
    </tei:p>
    <tei:p>
     A keď prichodili k samému mestu, tu pribúdalo ešte ľudu i pešieho   a pestrelo sa to malebne za jasného letného rána. Mladé ženy,   vystrojené ako vo sviatok, v čepcoch perličkami a stužkami zdobených.   Tieto pútali Milkinu pozornosť, lebo také čepce ušiť — to bola jej   túžba. Dievčatá v ľahkých šatočkách, bielych vyšívaných opleckách,   vlasy zapletené aj vo šestoro popri uškách až k vrkoču stužkami   prepletenému. Ponad čelo vtedy nosili ešte čierne zamatky previazané.   Šli ľahkým krokom, ako na zábavu — a veď im to i bola zábava — veselo   štebotajúc a žartujúc s mládenci. Staré ženy zaostávali,   nedovladovali za mladicami, čo tak nedočkavo ponáhľajú sa vopred —   nuž ako vôbec mládež, ktorá chce užiť radosti života.
    </tei:p>
    <tei:p>
     Všetci šli za istým cieľom: kúpiť alebo predávať, alebo oboje.   Mnohí len zo zvedavosti, iní preto, aby sa zišli so známymi. Čím   bližšie k mestu, tým väčší šum a vrava. Naši nemuseli ďaleko ísť,   lebo hneď od hostinca „K zelenému stromu” zabočili hlavnou cestou k   evanjelickému chrámu. Pred bránou zastavil Hrnčiar svoje koníky — a   pocestní, dlhým sedením na nepohodlnom sedisku unavení, zliezali.   Milka zišla prvá, zastala a obzerala sa ako mladá včelička,   vyletevšia z úľa, aby sa orientovala.
    </tei:p>
    <tei:p>
     Bolo ráno, ale už bolo všade živo. V škole už mali cezpoľných   hostí, ako v jarmočný čas. Vtedy ľudia z okolia radšej zosadajú u   známych ako v hostinci. V taký čas každý vyhľadá svojho priateľa,   kolegu alebo príbuzného. Ako sa hovorí: „Hrnčiar k hrnčiarovi, farár   k farárovi, rechtor k rechtorovi.”
    </tei:p>
    <tei:p>
     Milka bola troška preľaknutá tým hlukom, do ktorého sa dostala.   Nesmelo uťahovala sa za maminku, keď tá kráčala za Hrnčiarom. Hrnčiar   niesol dnu truhlicu a za ňu priniesol ostatné veci. Potom, keď ho   domáci pán počastoval skleničkou terkelice, šiel do mesta, aby si   inšie povykonával.
    </tei:p>
    <tei:p>
     Domáci prijali Milkiných rodičov srdečne a priateľsky. Mamička   poskladala hneď veci, kam patrili: Milkine do bočnej izby, kde jej   vykázali kútik pre truhličku a kde mala stáť i posteľ. Potom oddala   privezené dary domácim, aby prijali vďačne, čo majú doma: hrudu   masla, hrniec medu, za košík vajíčok. Nénika dary prijala vďačne, ale   na „prezrek” sa trošku odhŕňala, načo si vraj takú starosť   robili.
    </tei:p>
    <tei:p>
     Pán rechtor zachytil Milku a postavil ju pred seba:
    </tei:p>
    <tei:p>
     — Hát, toto je naša budúca dcéruška? Hát, vitaj a neboj sa, az   ebadtát! Ľaľa, tu ti je i tvoj budúci kamarát, Fricík. Poď sem, fiam,   a daj ruku Milke! — volal na Frica a tvár mu svietila.
    </tei:p>
    <tei:p>
     Fricík priknísal sa na tatkove slová na niekoľko krokov k Milke a   vyškierajúc zuby ako mladý psík, obzeral si ju zvedavo. Ale ruky mal   za chrbtom, okúňal sa poslúchnuť druhú časť otcovho rozkazu. Keď   videl, že tatíka odvolali, zvrtol sa šikovne, štuchol Milku do boka,   vyplazil jej jazyk a na privítanku jej povedal:
    </tei:p>
    <tei:p>
     — Mimimimila, ttte bbbbuta ttttót!
    </tei:p>
    <tei:p>
     Milka sa zľakla, ale zatým by sa bola skoro zasmiala, keby nebola   rozumela, čo povedal Fricík. Odtedy veľa, veľa rokov pominulo, ale   túto nadávku každé dieťa sem príchodzie kvôli „reči” musí preniesť a   precítiť.
    </tei:p>
    <tei:p>
     Fricov spôsob reči Milku predesil, lebo otec nebol spomenul, že sa   chlapec zajakáva. Mala jemný sluch, preto ju urážal jeho nepríjemný   hlas a trápne jej bolo jeho namáhanie pri každom slove.
    </tei:p>
    <tei:p>
     Páni posedeli si ešte chvíľu pri raňajkách, pozostávajúcich tu z   kávy, tam zo slivovice, slaninky a chleba, pritom sa hodne i fajčilo   a hlasne besedovalo. Najveselší bol domáci pán, ktorý pri núkaní   hostí nezabúdal ani na svoju vlastnú osobu.
    </tei:p>
    <tei:p>
     Potom porozchodili sa všetci na jarmok, len domáca pani ostala   navariť obed pre svojich hostí.
    </tei:p>
    <tei:p>
     Milka šla tiež do mesta. Musela sa pevne držať mamičkinej ruky,   lebo v tom veľkom stisku ľahko by ju mohli odtrhnúť do rodičov a ona   by nebola potrafila domov. Aký to vresk a hurt na tom námestí! Ľudí   bola veľká sila a všetko to vraví, kričí, kľaje, bedáka, ale i spieva   a smeje sa. Ako ktorému ide hodina. Všetko sa to ozýva v štyroch, ba   piatich rečiach, nielen bežné tri domáce reči, ale bolo čuť ešte i   cigánčinu a hebrejčinu. Cigáni a židia na jarmoku vôbec nemôžu   chýbať, len tí mu dodávajú opravdivého rázu.
    </tei:p>
    <tei:p>
     Milka nestačila sa všetkému dôkladne poprizerať, lebo ju maminka   ťahala ďalej, mala ešte niečo i pre ňu pokúpiť, to hrnčeky, tanierik,   náčinie, hrebenček — a iné.
    </tei:p>
    <tei:p>
     Odpoludnia začalo sa cezpoľné obecenstvo rozchodiť. I Milkini   rodičia poznášali svoju kúpu do školy, kde ich mal Hrnčiar ohlásiť.   Keď prišiel, poukladali všetko na voz a po dojímavom rozlúčení sa s   Milkou usalašili sa, aby im na niekoľko hodín bolo ako-tak pohodlne.   Dalo sa totiž predpokladať, že prídu domov len okolo desiatej večer,   keďže Hrnčiar mal zbožia a pocestných plný voz — a koníky slabé.
    </tei:p>
    <tei:p>
     Milka pri rozlúčke hodila sa matke na prsia a vášnivo zvolala: —   Nech i mňa vezmú so sebou, mamika moja, ja im tu neostanem! — Ale   prísny pohľad otcov a matkino nežné slovo zastavili ďalšie clivé   výlevy mladej duše.
    </tei:p>
    <tei:p>
     Smutno hľadela za vozom, kým nezašiel za roh ulice k „Zelenému   stromu”, kadiaľ vedie hradská hore Rimavou. Potom sa vrátila do izby   a utiahla sa do kútika, kde stála jej truhlička. Sadla si na ňu a   tíška plakala. Frico zavše pozrel na ňu, ale neskôr pritiahol sa k   nej a potiahol ju za vrkoč. Potom sa rozrehotal a odskočiac zavolal:   — Mimimila, tetete csacsi! — Toto bolo jeho prvé vyznanie — nie   lásky, ale akéhosi záujmu. Vedel, že Milka má v truhličke všelijakých   dobrých vecí, a tak sa hľadel dostať do jej priazne.
    </tei:p>
    <tei:p>
     Učenie išlo Milke sprvu dosť ťažko, nepomáhali ani doma naučené   vokabulá. Ona si predstavovala, že keď vie széna, szalma, asztal,   ablak, už bude vedieť aj inšie. A tu často ostala ako zakopaná, keď   nevedela, čo od nej chcú a čo jej vravia. Veru, neraz sa vyplakala na   tej svojej truhličke, čože robiť, ona sa vrátiť nemôže...
    </tei:p>
    <tei:p>
     S nénikou vyšla ešte dosť dobre. Každé ráno sa jej nénika opýtala,   čo si dá uvariť, a Milka, s akurátnosťou jej vrodenou, vymerala si   strovu a oddala ju i s omastou a soľou nénike. Napoludnie mala svoj   obed hotový a zvýšilo jej i na večer. Bola prajná, rozdelila sa s   tým, čoho mala viac, ale čo malo zostať na dlhšie, s tým sporila a to   starostlivo zamykala.
    </tei:p>
    <tei:p>
     Balážovci mali aj slúžku, tiež Maďarku — a tú Milka viackrát   pristihla pri maškrtení. To mlieko, to maslo alebo cukor kvárila   panej a Milka sa neokúňala, ale povedala to nénike. Dievča sa dušilo,   že to nie je pravda, že Milka cigáni — a následok bol, že Borča   zanevrela na Milku.
    </tei:p>
    <tei:p>
     Už bolo hodne zima, keď jej z domu poslali medzi iným i hrnček   lekváru. Ako drahý poklad si ho umiestila medzi svoje zásoby,   zakaždým, keď z neho brala, zaviazala ho starostlivo.
    </tei:p>
    <tei:p>
     Ktorýsi deň zabudla si vytiahnuť kľúč z truhličky — a keď zase   prišla k svojmu lekváru, nemálo sa zhrozila, keď videla, že z neho   chýbalo. Niekto z neho bral — prstami. Áno, v hustom lekvári bolo   poznať stopy prstov ukazováka a stredného, ako začreli do lekváru, a   v náhlosti i handrička bola pohodená nabok. Milka bola pevne   presvedčená, že jej lekvár nikto iný nemaškrtil ako Frico alebo   Borča. I to mohlo byť, že obaja spolu. Milka sa hneď nénike   požalovala, ale táto odbavila ju tým, že Fricík nepotrebuje maškrtiť,   keď má všetkého dosť v komore, a Borča je tiež nie lakomá na Milkin   lekvár. Miesto aby boli vec vyšetrili a vinníka napomenuli, vyhrešili   Milku, že vymýšľa a žaluje. A naostatok: prečo si nezamkne truhličku?   Veď áno, ale Milka prišla na to, že truhličku si našla otvorenú aj   vtedy, keď ju zamkla a kľúč si vzala.
    </tei:p>
    <tei:p>
     Raz jej chýbalo z orieškov, inokedy našla si veci v neporiadku,   ako keby ten, čo tu duloval, nebol stačil položiť všetko na svoje   miesto. Keď svoje smutné objavy predniesla nénike, tá ju ešte   vyhrešila, že je lakomá a že nič po nič upodozrieva. Konečne, čože má   tak zamykať, či také poklady skrýva, čo ich nikto nesmie
    </tei:p>
    <tei:p>
     Raz začal Frico nariekať, že mu nožík — penálik — skapal. Vo   svojej prudkosti chlapec kričal a hrešil, až tej zemi bolo ťažko, aby   mu nožík hľadali, že sa musí nájsť. Rodičia boli hneď hotoví hľadať,   lebo nožík bol drahý — a pritom sa ho opytovali, kde ho mal, či ho   nestratil. Chlapec sa obkríkol i na rodičov a tvrdil, že on ho   nestratil, že dobre vie, že ho nemal nikde, len doma. Nastalo   kutanie, hľadanie, hľadali všade, kde ho nebolo, no naostatok prišiel   rad i na miesto, kde nožík bol — a to bola Milkina truhlička.
    </tei:p>
    <tei:p>
     Frico kričal, že áno, treba otvoriť aj Milinu ládu.
    </tei:p>
    <tei:p>
     Milka si zastala smelo a povedala, že čo aj ju otvoria, nožíka tam   nenájdu. Starí chceli už aj od hľadania upustiť, ale Fricík a najmä   Borča urputne žiadali, aby Milka dala kľúč a otvorila truhličku.
    </tei:p>
    <tei:p>
     Po slabom zdráhaní Milka vydala kľúč. Borča ho schytila, kľakla ku   truhličke, otvorila ju a víťazoslávne vykríkla:
    </tei:p>
    <tei:p>
     — Hľa, tu je nožík!
    </tei:p>
    <tei:p>
     Nožík ležal hneď navrchu, na bielizni. Učiteľ a jeho žena ostali   na chvíľu stáť ako v nedorozumení. Milka zbledla, stála ako socha,   len po chvíli sa je začali nohy triasť a s výkrikom: — Ja som ho   nevzala, ja neviem, kde sa tam vzal! — hodila sa na zem a rozplakala   sa.
    </tei:p>
    <tei:p>
     Len Frico výskal a skákal od radosti, ukazujúc svoj nožík, a ku   zbierke svojich nadávok priložil novú:
    </tei:p>
    <tei:p>
     — Mimimilla, ttte bbbitang tttolvaj!
    </tei:p>
    <tei:p>
     Učiteľ so zamračenou tvarou rozkázal Milke, aby vstala a   predstúpila pred neho. Keď sa to stalo, začal vyšetrovať:
    </tei:p>
    <tei:p>
     — Ako sa dostal ten nožík do tvojej truhličky?
    </tei:p>
    <tei:p>
     — Ja neviem, prosím ich, báči, ja neviem, — uisťovala Milka.
    </tei:p>
    <tei:p>
     — Nevieš? Azebadtát. Veď ti truhlička bola zamknutá a kľúč pri   tebe, tak ktože ti ho mohol tam položiť? Len sa ty aspoň priznaj!
    </tei:p>
    <tei:p>
     — Nech sa nehnevajú, báči, ale ja som ho nevzala — a načo by mi aj   bol? — opakovala Milka, a keby učiteľ nebol býval tak zaslepený   hnevom, bol by nahliadol, že dievčaťu je nožík nie takým vytúženým   predmetom ako chlapcovi. Ale učiteľ i jeho žena boli presvedčení, že   Milka nožík vzala a skryla do ládičky. Žiadali od nej, aby sa   priznala, a keď ona trvala na svojom, sprvu s plačom, potom so   vzdorom, začal jej učiteľ vo svojej zúrivosti nadávať, kliať ako   najposlednejší pastier na dedine. Hoci Milka vyrástla na dedine medzi   takzvaným surovým ľudom, podobných kliatob ani zlorečení nikdy   nepočula. A keď sa jej pestún tak ďaleko zabudol, že v hrešení   zneuctil i Milkinu príkladnú matku, Milka, hoci nepochopila hnusné   reči zúrivého človeka, pocítila veľký bôľ, ale i zhrozenie. Vykríkla:   — Nech mi dajú pokoj mojej mamike, oni!
    </tei:p>
    <tei:p>
     Za to dostala zaucho. Preto neplakala, odvrátila sa a len ťažko   oddychujúc, učupila sa na svojej truhličke.
    </tei:p>
    <tei:p>
     — Počkaj, ty tvrdohlavá žaba, — hromžil učiteľ, — veď je ešte nie   koniec. Uvidíš, čo bude zajtra! — S tou hrozbou odišiel kamsi do   mesta a prišiel len neskoro domov.
    </tei:p>
    <tei:p>
     Nasledujúceho rána ako obyčajne Milka si vzala knižky a išla do   školy. Učebná sieň bola v tom istom dome, len úzka chodba ju delila   od učiteľovho bytu. V učebni vyučovali sa spolu s dievčatami aj   chlapci. Na jednej strane mali svoje lavice chlapci, na druhej   dievčatá. Milka sedávala medzi prvými.
    </tei:p>
    <tei:p>
     Po obvyklej modlitbe rozkázal učiteľ Milke, aby vystúpila a   postavila sa pred katedru. Trasúc sa na celom tele a bledá poslúchla   a postavila sa, čakajúc, čo bude ďalej. Zatiaľ učiteľ rozpovedal vec   tak, že deti, pozorne načúvajúce, uverili, že Milá je zlodej, a jedny   sa podesili, iné, najmä chlapci, s opovržením pozerali na malú   obžalovanú.
    </tei:p>
    <tei:p>
     — Teraz ju potresceme, — povedal učiteľ, ktorý, ako vidíme, bol v   jednej osobe i žalobník i sudca. Z katedry vyňal dva prúty. Zavolal   dvoch chlapcov, ktorí boli známi ako rodení beťári, a rozkázal:
    </tei:p>
    <tei:p>
     — Chyťte ju, zoblečte ju!
    </tei:p>
    <tei:p>
     Ale Milka hneď vystrela ruky, akoby sa chcela brániť, vykríkla   prenikavo a padla na zem. Omdlela.
    </tei:p>
    <tei:p>
     Niekoľko dievčat, nutkaných citom ľútosti, vybehlo do kuchyne   oznámiť učiteľke, čo sa stalo. Tá pribehla naľakaná, zdvihla   bezvládne tielko dieťaťa a zaniesla do izby. Milka bola na smrť bledá   a srdiečko akoby jej ani nebilo.
    </tei:p>
    <tei:p>
     Keď pani učiteľová počula, čo sa stalo, robila mužovi výčitky, že   zašiel priďaleko. Každý trest by bola Milka preniesla, ale toto, hoci   neuskutočnené pohanenie urazilo v nej dievčenský stud a spôsobilo   veľký otras nervov. Učiteľka si bláhala, že šťastie, že Milka   nedostala kŕče, a usilovala sa omdletú kriesiť, a keď otvorila oči,   ju tíšiť, že to báči ani tak nemyslel, že ju chcel len nastrašiť. Ale   dievča už nemalo viac dôvery k svojim pestúnom. Plakalo, kým konečne   v spánku nenašlo úľavu.
    </tei:p>
    <tei:p>
     Učiteľ by už teraz bol rád býval, aby sa to nebolo stalo, a snažil   sa dať všetkému náter skúšky a hrozby, aby vinníčku donútil priznať   sa ku spáchanej krádeži.
    </tei:p>
    <tei:p>
     Milka za pár dní nešla do školy, nenútili ju. Bola uzamknutá, do   seba uzavretá. V najbližšej nepozorovanej chvíli napísala domov   lístok a odniesla ho do krčmy, kde vedela, že furmani zastávajú, aby   ho niektorý doniesol domov. List znel:
    </tei:p>
    <tei:p>
     „Drazemilovaní páni rodičové! Prepánaboha ich prosím, nech prídu   pre mňa, lebo ja tu nemôžem byť, lebo mňa tu za zlodeja držia, že som   ukradla Fricovi nožík — a ja som ho nevzala, nech mi veria, apuško a   maminka. Ruku im stokrát bozkáva ich zarmútená dcéra Milka.”
    </tei:p>
    <tei:p>
     Nasledujúcu sobotu čakala, že prídu po ňu. Ale do poludnia sa   nikoho nedočkala. Nečakala ani obed, len si vzala chleba, obliekla sa   ako na cestu, vzala si veľký, teplý ručník, a keď nebolo nikoho v   kuchyni, vykĺzla von na cestu a do mesta. Hľadala furmanov na žitnom   trhu a našla, ale Hrnčiara tam nebolo, len iný jej známy. Poprosila   ho, či by ju nevzal so sebou. Ochotne privolil a Milka hneď tam   vyliezla na voz a usadila sa na vrecia so zbožím. Cítila sa už   bezpečná, už akoby na domácej pôde. Bola hladná, vytiahla si chlebík   a chutne si ujedala.
    </tei:p>
    <tei:p>
     Ale nebolo jej súdené dnes byť doma. Keď po drahnej chvíli furman   pohol a šiel cez mesto, Milka, aby ju, keď pôjdu vedľa školy,   nepoznali, zakrútila sa celá do ručníka, že jej ani nošteka nebolo   vidno. Prv však proprosila kočiša: — Báťa, prosím vás, keď prídeme   pred školu, pohnite koníky!
    </tei:p>
    <tei:p>
     Ale práve keď prišli pred školu, koníky ani nepobehli, naopak,   museli zastať. Lebo na ulici pred školou stáli dvaja páni, jeden v   dlhom čiernom kapute, druhý len tak, ako doma oblečený — a tu zvolal   ten v kapute: — Hó, stojte!
    </tei:p>
    <tei:p>
     Milka s úžasom spoznala otcov hlas. Voz zastal, ten istý hlas   zvolal prísne: — Mila, poď dolu!
    </tei:p>
    <tei:p>
     Nebolo možné vzdorovať: poslušne zliezla z voza. Srdce jej   zmieralo i radosťou i strachom. Ale keď sa dostala dolu, vrhla sa k   nemu, ruky mu bozkávajúc, a volala: — Apuško môj, ja nie som zlodej,   nech oni povedia.
    </tei:p>
    <tei:p>
     Otec, prísny, ale aj láskavý, ju bozkal a povedal:
    </tei:p>
    <tei:p>
     — Čo som mal povedať, už som povedal. Hej, počkajte, vezmete i mňa   so sebou, — volal za furmanom, keď ten chcel pohnúť. — Teraz ty pekne   tu ostaneš. Báči a nénika už vedia, kto je opravdivý vinník. A čo sa   stalo, viacej sa opakovať nebude, — povedal dôrazne a potom sa   obrátil k učiteľovi, ktorý tu stál ako vyhrešený mendík, a vážne mu   dohováral v latinskej reči. Milka mala dôvtip i talent prisvojiť si   cudzie reči, a vyrozumela, ako otec hrozí, že ak sa podobné výstupy a   surovosti budú opakovať, oznámi vec ako i túto príhodu seniorovi.   Neskôr sa Milka dozvedela, že v čase, keď sa to stalo, matka jedného   dievčaťa, pochodiaceho z T., bola práve v Sobote a dozvedela sa   všetko dopodrobna. Prišla domov, nemeškala a šla k Milkiným rodičom   všetko vyrozprávať. Tak sa vybral otec v nedostatku inej príležitosti   pešky, a pretože sa oneskoril, Milka sa ho nedočkala.
    </tei:p>
    <tei:p>
     Po krátkej odobierke sadol na voz a odišiel.
    </tei:p>
    <tei:p>
     Milka hľadela zarmútená za ním, ach, ako rada by bola sedela s ním   na tom voze. Ale upokojila sa a tíško šla do izby.
    </tei:p>
    <tei:p>
     Báči teraz, akoby sa nič nebolo stalo, bol k nej milý a prívetivý.   Rovnako aj nénika.
    </tei:p>
    <tei:p>
     V kuchyni skladala si vyplakaná Borča veci do batôžka. Prísnym   vyšetrovaním zo strany Milkinho otca sa priznala, že otvárala Milkinu   truhličku kľúčom, ktorý našla kdesi v komore a ktorý sa práve   „gľajchal”. A že i tak maškrtila, uznala pani učiteľka, že lepšie   bude, ak ju hneď vyplatí a pošle domov. Aj nožík Borča podhodila, aby   sa na Milke vypomstila.
    </tei:p>
    <tei:p>
     Či a ako ďaleko bol Frico zasvätený do toho, Milka sa neopytovala.   Ale od tých čias dosť dobre vyšli, ba ešte i neskôr, tak asi o desať   rokov, keď Frico ako diurnista pri slávnom magistráte (kam sa len s   protekciou dostal) dal neomalený výraz svojej ľúbosti — a nebol by   dbal nadpriasť i vážnu známosť, keby, nuž, keby bola Milka nezadala   svoje srdce inému.
    </tei:p>
    <tei:p>
     Po zakončení školského roku, prvého na „edukácii”, vrátila sa   Milka domov. Doma pobudla dlhšie preto, že rodičia čakali vhodný čas   a príležitosť k ďalšej výchove.
    </tei:p>
   </tei:div>
   <tei:div type="chapter">
    <tei:head>
     Milka — mašamódkou
    </tei:head>
    <tei:p>
     Vo svojej útulnej chyžke pri malom oblôčku sedela tetka Marika a   priadla. Jej pekná tvár má dnes výraz zvlášť vážny. Hneď zrána dal ju   volať pán felčiar z mesta, aby mu pomohla pri vážnom prípade:   napraviť polámanú nohu. Vedela to tetka Marika i sama vykonať, ale   bola radšej, keď volali pána „doktora”. Operácia sa podarila,   pacientova noha bola napravená, ale jeho duša bola chorá — a tej   pomoci nebolo.
    </tei:p>
    <tei:p>
     Od chorého išla na faru. Pani farárka je tiež chorá a veľmi slabá.   Tetke sa zaradovala ako vždy, lebo vedela, že jej je starká úprimne   oddaná. Tetka Marika potešila i obslúžila nemocnú, potom išla pozrieť   deti, či sú umyté, učesané a vôbec či sú v poriadku. Slúžkam   naložila, čo majú robiť, aby nechali pani farárku na pokoji, a   vrátila sa domov.
    </tei:p>
    <tei:p>
     Blížilo sa poludnie. Starká časom pozrela do oblôčka. Odtiaľ bolo   vidno do farského sadu. Tetka vidí každého, kto vkročí ťažkými   vrátami veľkej stodoly, vidí i deti, keď sa idú do sadu zabávať.
    </tei:p>
    <tei:p>
     Bola sama a chcela si pripraviť niečo na obed. Len ešte vytiahne   nitku-dve a potom odloží praslicu. A vtedy vidí, že sa vráta otvárajú   a že nimi idú do sadu dve panie.
    </tei:p>
    <tei:p>
     Sú oblečené hrdo, po mestsky. Majú široké krinolíny, riasnaté   sukne, čierne zamatové kabátiky a na hlavách „kopfpuce” z čiernych   stužiek. Tmavé vlasy hladko začesané.
    </tei:p>
    <tei:p>
     — Jaj, bože ty môj, veď sú to moje milé panie z Lučenca! Kedyže   len prišli? A na fare ich nečakajú, čože im dajú na obed? — zvolala   Marika.
    </tei:p>
    <tei:p>
     Oprela praslicu o stenu, rezko vstala, striasla zo seba jemný   prach z pazderia, ktorý sa i v nejčistejšom ľane nájde. Zašla si   rukou po zástere a po hlave. Na hlave mala biely čepiec a cezeň i cez   čelo previazanú čiernu hodvábnu kosičku.
    </tei:p>
    <tei:p>
     Panie z Lučenca boli pani farárkine sestry. Jedna vdova, druhá   slobodná. Pomenovala ich svojimi, lebo s nimi rástla. Ju, ako nevoľnú   sirotu, vzali na faru a vychovávali ako svoju. Pani farárka bola   najmladšia z farských detí, a preto tichá, slabá pani tetku Mariku   tak rada mala a uctievala.
    </tei:p>
    <tei:p>
     Obe panie boli „mašamódkami”. To bolo remeslo pre osamelé ženy   toho času ako stvorené.
    </tei:p>
    <tei:p>
     Malými dvierkami vošli návštevnice do dvorka a hneď i do Marikinej   chyžky. Marika ich vítala s veľkou radosťou a úctou. Vypytovala sa,   kedy sa pohli z domu, ako cestovali a kedy prišli. Ony rozprávali, že   nocovali na Kokave pri maminke, že ju vzali so sebou, že cesta   Chorepou na Klenovec je veľmi zlá a že sa teda oneskorili.
    </tei:p>
    <tei:p>
     — Nože, no, že sa len i odvážili tou cestou, veď je to na   skapanie, a ešte k tomu so starou drahou pani matkou. Ale predsa ich   pánboh ochraňoval. No, ale nechže si trošku sadnú tu v mojom   chudobnom príbytku, — núkala ich Marika radosťou rozcítená.
    </tei:p>
    <tei:p>
     — Ďakujeme, Marika, akoby sa stalo. Prišli sme ťa zavolať, lebo by   sme sa ani necítili dobre bez teba, vieš, že ťa máme rady.
    </tei:p>
    <tei:p>
     Marike vstúpili slzy do očú, ústa sa jej usmievali. Láskavo, viac   pohľadom ako slovami ďakovala za veľkú lásku a pouctenie. Poobzerala   sa, či tak, ako je, môže ísť na faru. Ale ona bola vždy čisto a   poriadne oblečená a vždy mohla i pred panstvo predstúpiť. Len zásteru   si prepásala novú a umyla si ruky.
    </tei:p>
    <tei:p>
     Šli zasa sadom, stodolou a farským dvorom. Chorá oživla, usmievala   sa, pani matka privítala Mariku ako svoju.
    </tei:p>
    <tei:p>
     Panie prešli do izby, ale Marika hneď odbočila do čeľadnej, kde   bola ozrutná pec na dvanásť veľkých chlebov, komín ako veľký zvon z   hliny, ktorý sa úžil hore do mohutného komína. Pod komínom, pri   pahrebe z pece vyhrnutej varil sa obed. Napochytro padla v obeť   sliepka a kapún a čo ešte bolo v dome. Ale slúžky boli bezradné,   jedna zavadzala druhej, čo chytili do rúk, to už i z nich letelo,   nevedeli, čo skorej, slovom, potratili úplne duchaprítomnosť, ak ju   vôbec dakedy mali.
    </tei:p>
    <tei:p>
     S Marikiným príchodom sa hneď všetko napravilo; každá dostala   svoju prácu a varenie išlo ako po masle.
    </tei:p>
    <tei:p>
     Pri varení myslela Marika i na ďalšie. Obed bude dobrý, ale aká   bude obsluha? Domáca dcérka Julinka bola i tak nesmierne plachá,   temer neobratná a neočakávanou návštevou tiež celá rozrušená. Tak z   tej je nič, a tieto vetroplachy v kuchyni, na tie sa tiež spoľahnúť   nemôže, veď by vybili polovicu z jemného porcelánu, ktorý sa dnes dá   na stôl. A tak v mysli usúdila, že pošle do školy po Milku.
    </tei:p>
    <tei:p>
     Vtedy už bola Milka doma z edukácie, z maďarskej, lebo mondokovať   už vedela; len ešte keby si nemčinu prisvojila, ale kde? Rodičia by   jej chceli dať výchovu, aká patrí poriadnemu dievčaťu, a tá spočívala   za onoho času v znalosti reči nemeckej a maďarskej.
    </tei:p>
    <tei:p>
     Milkina mama sa na odkaz Marikin temer naľakala. To už bola jej   povaha, že všetko ponímala vážne.
    </tei:p>
    <tei:p>
     — Jaj, diťä mojo, Milka moja, ukážže sä mi, ši si ni dáka umazaná?   Ši máš čistia štrimfličky a črievičky sú ti ni zablatenia?
    </tei:p>
    <tei:p>
     Milka poskočila od svojej ručnej práce, lebo u nich bolo už po   obede, predstúpila pred matku, pozvŕtala sa, lebo si bola istá, že je   na nej všetko v poriadku. Bola vždy ako zo škatuľky.
    </tei:p>
    <tei:p>
     — No, muažeš aj ísť, — usúdila matka, ktorá svoje nárečie nikdy   nezabudla. Ale bez obvyklého ponaučenia to ani na faru nešlo. Preto   jej nakladala, aby sa nezabudla pekne pokloniť, ruky bozkať, aby jej   taniere z rúk nepadali a aby omáčku nerozliala paniam na   krinolíny.
    </tei:p>
    <tei:p>
     Milka už i letela popred kostol a celá zahriata zastala pri   dverách. Len tu si vzdychla a namáhala sa, aby zvážnela. Graciózne —   bolo jej to už vrodené — spravila svoj „pukedlík” a každej panej   bozkala ruku s takou milou prirodzenou nenútenosťou, že sa všetky   panie na ňu láskavo usmiali.
    </tei:p>
    <tei:p>
     Obed môže byť akokoľvek dobrý a záživný, keď je obsluha   nešikovaná, keď sa tu niečo rozbije, tam niečo rozleje, i to dobré   nepadne dobre. Ale kde obsluhuje dievčatko bystré a šikovné, ktoré   vidí, kde čo treba, pozor dáva na všetko a pritom sa pohybuje, akoby   len tancovalo, tam sa i nálada zlepšuje a dobrý obed je dvojnásobne   dobrý.
    </tei:p>
    <tei:p>
     — Bola to dobrá myšlienka zavolať tú Milku, — podotkla pani matka,   keď Milka vyšla von.
    </tei:p>
    <tei:p>
     — Kde sa to len vzalo v tej chudobnej škole? — poznamenala slečna   Karolína. A jej sestra, ovdovená pani Kartónička, doložila:
    </tei:p>
    <tei:p>
     — Veru, dievča je na svet súce, ako vidno, dobre vychované.
    </tei:p>
    <tei:p>
     — Mohli by ste ju vziať so sebou, — navrhla pani matka s   poviazanou hlavou, čo mala strašnú chorobu na uchu.
    </tei:p>
    <tei:p>
     To bola pána farárova matka a bývala sama v krajnej izbičke.
    </tei:p>
    <tei:p>
     — Veru, dobre hovoria, pani matka, — prisvedčila zase druhá pani   matka. — Zišlo by sa im, i tak majú s deťmi dosť trápenia.
    </tei:p>
    <tei:p>
     — A koľkože ich je? — spýtala sa Karolína.
    </tei:p>
    <tei:p>
     — Viac ako treba, — zamiešal sa pán farár svojím žartovným   spôsobom, už ako krstný otec.
    </tei:p>
    <tei:p>
     — Veľa detí, veľa otčenášov, — ozvala sa zasa jedna z pani   matiek.
    </tei:p>
    <tei:p>
     Obe lučenské panie pozreli významne jedna na druhú, porozumeli si.   Im by sa do obchodu zišlo také dievča, to iste každý obchod napomôže.   A uradili sa, že Milkiným rodičom navrhnú, aby im ju dali do učenia,   veď to znamená dať jej pre budúcnosť chleba do ruky.
    </tei:p>
    <tei:p>
     Po obede obe panie šli do školy a prekvapení rodičia po krátkom   rozvažovaní pristali a hneď sa rozhodlo, že Milku odvezú zajtra so   sebou do Lučenca.
    </tei:p>
    <tei:p>
     Čo mala Milka šatočky, to sa rýchle pobalilo a na druhý deň už   sedela medzi paniami na vozíku. Objemné krinolíny ju temer celkom   zahalili. A tak išla Milka do novej školy.
    </tei:p>
    <tei:p>
     Spočiatku jej bolo clivo. Doma síce nebol nikdy nadbytok, ale v   počestnej chudobe bolo vždy toľko, čo stačilo na všetky potreby.   Všetci boli sýti i zaodetí.
    </tei:p>
    <tei:p>
     V Lučenci však bolo niekedy všetko na halier vypočítané, a niekedy   veru zatúžila Milka po dobrom mamičkinom chlebe.
    </tei:p>
    <tei:p>
     Ale skoro privykla a vžila sa do svojich povinností. Denne musela   vysluhovať objednávateľky, chodiť do obchodov; doma zas podávať   drobnosti svojim paniam pri šití potrebné, ba i starším dievčencom,   čo sa tam učili. A zas musela chodiť s hotovými klobúkmi alebo   nádhernými čepcami k veľkomožným paniam alebo bohatým meštiankam do   domu.
    </tei:p>
    <tei:p>
     Strávila tam celú zimu, a ani nevedela, ako narástla, ako   opeknela. Nebola si vedomá toho, že jej zjav vzbudzuje pozornosť i na   ulici u mladých a starších pánov. Len keď sa jej niektorý vyzývavo do   cesty postavil. Ale zastaviť ju, to sa neopovážil ani jeden. Len čo   ju dievčatá domŕzali a upozorňovali na jedného alebo druhého mladého   pána.
    </tei:p>
    <tei:p>
     Začiatkom leta napísal Milke otec obsažný list. Volal ju v ňom   domov, aby začas doma pobudla, a že sa jej triafa dobré miesto v   Spišskej Novej Vsi, tiež k mašamódke. Veď vie, že sa jej treba naučiť   i po nemecky. Na Jána že pôjde pán z mesta po študenta a pri tej   príležitosti by ju otec odviezol do Spiša.
    </tei:p>
    <tei:p>
     Proti tomu sa nedalo nič robiť, a tak Milka pri najbližšej   príležitosti zavítala domov.
    </tei:p>
    <tei:p>
     Keď otvorila dvere na izbe, zastala prekvapená. Na stole v perinke   ležalo dieťatko a kopalo nôžkami. Milka prišla k stolu a dívala sa na   dieťa ako na nejaký zázrak. Otec jej nič o tom nepísal...
    </tei:p>
    <tei:p>
     — A to je čo? — spýtala sa Milka.
    </tei:p>
    <tei:p>
     — To je tvoj braček, Janík, — povedala matka akosi nesmelo, akoby   sa hanbila pred svojou veľkou dcérou. Milku to veľmi dojalo, vzala   malého bračeka na ruky a nežne ho bozkávala.
    </tei:p>
    <tei:p>
     A odvtedy bol on jej miláčikom.
    </tei:p>
    <tei:p>
     Koncom júna zas putovala za učením, tentoraz na sever, do kraja, z   ktorého pochodila jej matka.
    </tei:p>
    <tei:p>
     Jej cesta bola radostná a krásna, príroda veľkolepá. Z Tatier málo   videla, lebo cesta viedla ju do Novej Vsi.
    </tei:p>
    <tei:p>
     Po nemecky naučiť sa nebolo jej ťažko. Veď vtedy panie, ktoré sa   počítali medzi „inteligentné”, rady špikovali slovenčinu nemeckými   slovami a frázami. A ako temer každé slovenské dieťa má vlohy pre   cudzie reči, tak i ona prisvojila si hravo každú cudziu reč. Táto   schopnosť nám Slovákom bola vždy viac na škodu ako na osoh, lebo   každé dieťa sa veľmi ľahko odcudzilo svojeti a priľnulo k cudziemu,   neprajnému živlu.
    </tei:p>
    <tei:p>
     Pani, vlastne slečna Aurélia, u ktorej mala Milka nadobudnúť svoje   majstrovstvo, bola z tých praktických spišských žien, ktorým nič   nebolo nad akurátnosť a dôkladnosť vo všetkom. A čím bola staršia,   tým húževnatejšie pridŕžala sa týchto zásad a tým menej darilo sa jej   remeslo. Jej čepce a klobúky vyzerali, akoby ozdôb na ne len   nacapkal. Nebolo na nich nič vzletného, nič, čo by sa mohlo prirovnať   k „básni z čipiek a slamy”. K tomu slečna bola už staršia,   roztrpčená, a klobúkové básne sa jej už nechceli dariť.
    </tei:p>
    <tei:p>
     Milka už bola čiastočne zapracovaná a vedela zručne narábať   ihličkou a všetkými jemnými vecami, ktoré sa viažu k tomuto   remeslu.
    </tei:p>
    <tei:p>
     Raz sa stalo, že jedna z objednávateliek poslala klobúk naspäť, že   jej nesvedčí. Slečna Aurélia bola bez seba. Taký drahý klobúk, a ona   všetko podľa jej návodu spravila — teraz čo s ním? Milka sa odvážila   a povedala svojím milým hlasom:
    </tei:p>
    <tei:p>
     — Ja myslím, že je klobúk pekný (tým polichotila slečne), ale že   by sme mohli dať tieto čipky takto — a tento kvietok sem — a toto   pero tam. — Tak vysvetľovala a jej jemné pršteky sa prehŕňali v   našušorených ozdobách.
    </tei:p>
    <tei:p>
     Slečna vyvaľovala oči a hľadela, ako Milka všetko pozorne pára a   zasa podľa svojho ukladá, skúša a pripína. A nakoniec bol ten istý   klobúk ako ozajstná vzdušná báseň.
    </tei:p>
    <tei:p>
     Tak ho Milka hneď i odniesla sama, aby bola hotová svoje dielo i   chváliť a brániť, pretože na tejto objednávateľke slečne Aurélii   veľmi záležalo.
    </tei:p>
    <tei:p>
     Bol to veľkopanský dom. Milka videla už aj v Lučenci panské domy s   hrdými izbami, ale tento bol predsa najkrajší, čo dosial videla.
    </tei:p>
    <tei:p>
     V tom starom zemianskom dome býval starý mládenec, pán   Nyilassi.
    </tei:p>
    <tei:p>
     Milka poznala už „starého” Nyilassiho. Možno, ba pravdepodobne ani   nebol taký starý, ako sa zdal. Ale jeho tvár bola žltočierna, oči   hlboko vpadnuté leskli sa mu čudným leskom, v tvári mu často šklbalo,   hneď akoby sa chcel smiať, hneď akoby chcel zahrešiť. Také to bolo i   desné i smiešne ako živá karikatúra človeka, stvoreného k obrazu   božiemu.
    </tei:p>
    <tei:p>
     Milku vždy zamrazilo, keď ho mala stretnúť. A divno jej bolo, že   ho v posledné časy tak často stretala. Niekedy pozrel na ňu, akoby ju   chcel premerať od päty do hlavy. Jej pritom vždy udrela krv do   tváričky. Bola pekná, dobre urastená a mala ešte len šestnásť rokov.   A hovorí sa, že i diabol vo svojom šestnástom roku bol krásny. Tým   horšie pre tých, čo ich zviedol. Ale také pekné dievčatko v tých   rokoch nemá ešte nič diabolského, naopak, ono sa vznáša, alebo by sa   aspoň malo vznášať medzi anjelom a človekom. Čo sa z takého dievčatka   neskôr stane, to je už dielo ľudí, s ktorými príde do styku.
    </tei:p>
    <tei:p>
     Milka sa nebála ani tohto obstarného gavaliera, o ktorom počula   všeličo, ale i to málo dobrého. Hľadela na neho ako na tisíc iných   ľudí, s ktorými sa každodenne stretávala. Stretne ho — a ide ďalej.   Bolo jej nemilé, že ho tak často stretáva, že jej temer cestu   zastane, ale ďalej na to nemyslela.
    </tei:p>
    <tei:p>
     A tu práve prišla do jeho domu. Pani, ktorej Milka niesla klobúk,   bola Nyilassiho sestra. Práve bola u neho na návšteve.
    </tei:p>
    <tei:p>
     Sluha zaviedol Milku do nádhernej izby — a prvý, kto sa jej do   cesty postavil, bol Nyilassi. Podľa toho, ako sa na ňu uškľabil, bolo   znať, ako príjemne bol prekvapený, no Milka len-len že nevypadla zo   svojej úlohy.
    </tei:p>
    <tei:p>
     Boli tu ešte niekoľkí páni, a tí všetci sa na ňu obzerali.
    </tei:p>
    <tei:p>
     Milka urobila svoju obvyklú poklonu, popošla k panej, o ktorej si   myslela, že je to tá pravá, a odovzdala jej klobúk.
    </tei:p>
    <tei:p>
     Pani vstala z pohovky, vzala klobúk, prezrela ho znaleckým okom,   nepoznávajúc v ňom ten zavrhnutý. Potom si prezrela skúmavo i   dievčatko, ktoré tu stálo a čakalo, čo povie veľkomožná pani. Pani   prejde do druhej otvorenej izby a položí si klobúk na hlavu. Milka na   jej pokyn pristúpi bližšie, sleduje výraz paninej tváre, usmieva sa,   urobí pohyb, akoby jej sama chcela klobúk napraviť na hlavu, a pani   sa zohne, aby to urobila. Pritom pozerá do zrkadla, krúti hlavou na   jeden i na druhý bok a ide sa opýtať pánov, čo o tom súdia. A tí   všetci jednomyseľne chvália klobúk ako zázrak umenia mašamódskeho.   Sama Milka musela uznať, že je pekný a že nič nieto krajšieho nad   taký francúzsky klobúk, v ktorom sa hlava temer celkom stratí a vidno   len tvár so šťastným úsmevom, lebo nositeľka takého klobúka iste je   šťastná. Milka si často vzdychla: „Ach, keby ja raz mohla nosiť taký   klobúk!”
    </tei:p>
    <tei:p>
     Bolo rozhodnuté, že si pani veľkomožná klobúk podrží, lebo sa   usmieva, blahosklonne sa dievčaťu prihovára a rozkazuje chyžnej, aby   klobúk odniesla do spálne. Milka je spokojná, odpovedá na dané otázky   a pritom cíti, ako ju nielen pani, ale i páni pozorujú, až jej   zamatovú tváričku pokryje ružový nádych. Ale natešená úspechom   premáha svoje rozpaky.
    </tei:p>
    <tei:p>
     Pani ju prepúšťa s blahosklonným úsmevom, dá si pobozkať vädnúcu   ruku a odkazuje slečne, že jej za klobúk peniaze pošle alebo že sa   tam zastaví.
    </tei:p>
    <tei:p>
     Ale jej gavaliersky brat sa ponúkne, že vyplatí účet za ňu, a ide   za Milkou na chodbu. Milka je rada, že sa tejto povinnosti tak dobre   zbavila, a ľahko si kráča ku schodom.
    </tei:p>
    <tei:p>
     — Počkajte, maličká, vyplatím za klobúk; prosím, nech sa páči, —   hovorí Nyilassi, zdvorile otvorí dvere na jednej izbe a núka Milku,   aby vstúpila.
    </tei:p>
    <tei:p>
     No ona stojí na prahu; vidí, že je to pánska izba, lebo cíti   zápach tabaku a akýsi ťažký vzduch. Slnce ta svieti a v ňom vidno   široký pruh prachu. Aj inde vidí Milka prach a nedostatok   starostlivej iuky. Nyilassi prejde vedľa nej, otvorí stolík a vyberá   kazetu. Milka vidí tam lesklé predmety zo zlata i zlaté peniaze.   Nyilassi vyberie dukát a podáva Milke.
    </tei:p>
    <tei:p>
     — Nemám vydať, — hovorí Milka stiesneným hlasom.
    </tei:p>
    <tei:p>
     Lesk zlata a to ovzdušie divno pôsobilo na jej vnímavú dušu. Toľko   zlata dosiaľ nevidela na jednej hromádke.
    </tei:p>
    <tei:p>
     — Zato nič, ostatok si maličká podrží, — prihovára sa Nyilassi   tichým hlasom a podáva dievčaťu zlatý peniaz.
    </tei:p>
    <tei:p>
     — Neprijímam dary, — zdráha sa Milka, ale už cíti, že je dukát v   jej dlani. — Tak vám zvyšok pošle slečna Aurélia, — povie a obráti sa   ku dverám.
    </tei:p>
    <tei:p>
     — Prečo taká hrdá? Veď ja by som maličkej vďačne ponúkol aj inšie,   napríklad tento malinký prstienok. Načo mi je? Je taký smiešne malý,   — ukazuje drobný, ale vzácny prsteň a podáva ho Milke.
    </tei:p>
    <tei:p>
     — Nie, nie, — povedalo dievča, zvrtlo sa a ponáhľalo sa dolu   schodmi. Pred bránou si vzdychla a zastala. Zostrašená a nahnevaná   bola rada, že má ten dom za sebou.
    </tei:p>
    <tei:p>
     Na ulici stál koč; akiste panstvo sa malo previesť. Bujné kone   hrabali tvrdú zem, fŕkali netrpezlivo a hádzali hlavami. Dlné čakanie   už zunovali a prejavovali najlepšiu vôľu chytiť sa i s kočom a letieť   dolu ulicou.
    </tei:p>
    <tei:p>
     Milka zastala na chodníku. Prišlo jej obdivovať tento krásny   záprah. Sedadlá sú mäkké, červeným zamatom obtiahnuté, postroj na   koňoch je ako nový, všetko na ňom i na koči sa ligoce a svieti.
    </tei:p>
    <tei:p>
     Nebolo jej zvykom postávať na ulici, ale tentoraz ani sama   nevedela, ako sa zamyslela, ba si i vzdychla. Nevdojak jej prišlo   porovnať tento koč s vozíkom, na akom sa dosiaľ vozievala, najmä tie   úzke uhliarske vozy, ktoré ju vozili do Soboty! Ach, to len bol   záprah! Miesto sedla hodná viazanica slamy, prikrytá pokrovcom, a keď   si niekto na to sadol, hupol do slamy až na dno voza a slama sa na   obidvoch zježila, lebo pokrovec nestačil. Ako dobre musí byť na takom   koči!
    </tei:p>
    <tei:p>
     — Páči sa vám ten koč? — spýta sa jej zrazu akýsi lichotivý hlas   pri samom ušku.
    </tei:p>
    <tei:p>
     Dievča sa zľaklo, pri nej stál Nyilassi.
    </tei:p>
    <tei:p>
     — Chceli by ste sa previesť?
    </tei:p>
    <tei:p>
     — Nie je to pre mňa, — odpovedá Milka a cúva od zaľúbeného   pána.
    </tei:p>
    <tei:p>
     — Len od maličkej závisí, môžete sa často na koči voziť.
    </tei:p>
    <tei:p>
     — Odo mňa, ako? — hovorí Milka akosi nechápavo, ale pritom cíti,   že jej krv buchla do tvári.
    </tei:p>
    <tei:p>
     — Len od maličkej, od vás samej, — pokúša ďalej starý pokušiteľ   tesne pri Milke.
    </tei:p>
    <tei:p>
     Ale ona, pamätlivá svojich povinností, vychytila sa, prekĺzla   vedľa dotieravého človeka a hovorí:
    </tei:p>
    <tei:p>
     — Musím ísť, porúčam sa!
    </tei:p>
    <tei:p>
     Domov už len letela. Ona by sa mala na takom koči voziť, ona,   dcérka chudobného rechtora! Len ako to myslel? I prišlo jej na um, že   si domýšľal, že by s ním... — To nie, nie, — preletelo jej hlavou a   upokojila sa.
    </tei:p>
    <tei:p>
     Dievčence sa na ňu dívali, akoby ju dosiaľ neboli videli, veď bola   taká rozrušená. Slečna ju doma chcela vyhrešiť, ale keď Milka   položila na stôl dukát, upokojila sa.
    </tei:p>
    <tei:p>
     Lenže Milka nemala viac pokoja. Teraz už častejšie bolo vidno   ulicou popred obloky slečny Aurélie prefrčať nádherný veľkopanský   záprah. Z neho sliedivo hľadel dolu starý gavalier, a netrvalo dlho,   už prekárali dievčatá Milku, že jej ten „starý” robí   „fensterpromenádu”.
    </tei:p>
    <tei:p>
     Milku to veľmi mrzelo, čo si budú ľudia o nej myslieť a čo slečna   Aurélia. A keby to vedeli doma!
    </tei:p>
    <tei:p>
     Posledného augusta bola Milka príjemne prekvapená, keď s druhými   študentmi prišiel i jej brat Imro. Otec písal a naložil Milke, aby   mala o brata starosť a kde možno, aby mu pomáhala.
    </tei:p>
    <tei:p>
     Milka bola tomu rada. Teraz sa už mohla ísť prejsť, keď ju braček   vyprevádzal. A úfala sa, že sa už teraz nebude môcť Nyilassi k nej   zblížiť. Ale stalo sa naopak, ten pán neprestal sa o ňu zaujímať a   prekvapil Milku svojím vyznaním lásky v liste, ktorý jej doniesol   brat Imro. Čo ako sa tomu bránila, neodstúpil. A jedného dňa dostavil   sa Nyilassi k slečne Aurélii a žiadal o krátky rozhovor. Prekvapená   slečna poprosila pána do svojej izby a tu si vypočula, čo jej   zaľúbený starý zeman oznámil. Bol to — ako hovoril — jeho nezvratný   úmysel, že si Milku, vezme za ženu, keďže vidí, že bez nej žiť   nemôže; nech dovolí, aby Milku mohol navštíviť, prípadne sa s ňou   previezť k sestre, ktorá jeho sobášu nebráni.
    </tei:p>
    <tei:p>
     Milka na to ani len nepomyslela; vedela iba, že bez vedomia   rodičovského nesmie rozhodnúť. Ak by tým rodičom pomohla a ak by si   to želali, vtedy musí privoliť i ona. Ale pri tej myšlienke ju zas   prebehol mráz a jej mladé srdce sa začalo vzpierať a protestovať.
    </tei:p>
    <tei:p>
     Milka písala domov, a písala i slečna Aurélia.
    </tei:p>
    <tei:p>
     Na list nedošla písomná odpoveď, ale dostavil sa otec sám. A to   bola veľká vec, keď sa otec podobral na takú cestu. Všetci boli   zvedaví, čo povie otec, prísny a neoblomný.
    </tei:p>
    <tei:p>
     A on rozhodol, že to nie je sobáš pre Milku. Vedel on, prečo to   robí, najmä potom, keď sa informoval o minulosti starého gavaliera.   Preto šiel k Nyilassimu osobne.
    </tei:p>
    <tei:p>
     A povedal mu úprimne do očú, že škoda a hriech zdravé, krásne   dievča pripútať k takej troske človeka.
    </tei:p>
    <tei:p>
     A Nyilassi? Ten Nyilassi, ktorý Milke bol písal, že nemôže byť bez   nej, pomstil sa jej a ukázal, že si nájde za ňu ešte vážnejšiu   náhradu.
    </tei:p>
    <tei:p>
     Krátko zatým bolo vidno hrdý veľkopanský koč hrčať popred obloky   slečny Aurélie.
    </tei:p>
    <tei:p>
     V koči sedel sám majiteľ koča a pri ňom v ohromnej krinolíne   vyobliekaná — Nyilassiho kuchárka. Jej tučná tvár leskla sa v pyšnom   sebavedomí; na hlave zázračný klobúk, vraj z Pešti, na rukách   sieťované rukavice a v ruke slnečník.
    </tei:p>
    <tei:p>
     Všetky dievčatá, ba i slečna, pchali sa do obloka, ako videli   prechádzať nádherný koč. Len Milka nebola medzi nimi, lebo sa práve   poberala domov. Keď spoznala koč, zrýchlila kroky, ale keď sa   prizrela tým, čo tamdnu sedeli, zastala a musela sa zasmiať.
    </tei:p>
    <tei:p>
     Ale ako sa nezasmiať? Veď vidí, ako smiešne vyníma sa tá   novopečená pani veľkomožná v tom hrdom, veľkopanskom koči. Sedí si   tam rozložená ako kvočka na hniezde; všetko na nej je nové a   nádherné, len ona sama je tá stará.
    </tei:p>
    <tei:p>
     Na jej tučnú červenú tvár praží odpoludňajšie slniečko — napriek   tomu, že hrdo drží v ruke svoj hodvábny slnečník. Ale drží ho z   opačnej strany.
    </tei:p>
    <tei:p>
     A dievčatko sa smialo, kým len nádherný koč i so svojím obsahom   nezašiel na koniec ulice. A tým smiechom asi spláchla posledný   ostatok túžby po veľkopanskom živote, kde tak prečasto namiesto   opravdivého šťastia vládne len faloš a pretvárka.
    </tei:p>
   </tei:div>
   <tei:div type="chapter">
    <tei:head>
     Púť za šťastím
    </tei:head>
    <tei:p>
     Bezmála päť rokov bola Milka na Spiši.
    </tei:p>
    <tei:p>
     Tam prežila i rušné časy revolúcie (1848-49), ale okrem   všeobecného hospodárskeho úpadku a trochy strachu inej pohromy   nepocítila.
    </tei:p>
    <tei:p>
     Keď „fräulein Relly” spoznala — a to bolo hneď na začiatku — že   jej v Milke prišla dobrá pracovná sila do obchodu, umienili si, že si   ju tak ľahko nepustí od seba. S nemalým žiaľom si musela priznať, že   jej pribúda rokov a ubúda zručnosti, že sú jej prsty podobné dreveným   kolíkom, i to nie rovným, že sú meravé a neohybné — a že jej už ani   tá povestná spišská dôkladnosť, čiže akuratesa nepomáha. Naopak, pri   takom jemnom a vzdušnom remesle, pardon, umení, ako je šitie   klobúkov, je prílišná dôkladnosť viacej na ujmu ako na osoh.
    </tei:p>
    <tei:p>
     Nuž veru, stará slečna musela, hoci i so zármutkom, uznať, že tie   mladé pršteky inak pracujú, a že keď napríklad Milka prišila kvet   medzi všetky tie moderné stuhy, šlupfne, čipky a perá, vyzerá, akoby   bol živý alebo práve stade narástol, tam i vykvitol — a tam chcel   kvitnúť i ďalej.
    </tei:p>
    <tei:p>
     Preto pridáva slečna Aurélia Milke na „honorári”. Stálo ju to síce   nemalé sebazaprenie, ale strach pred konkurenciou mal veľké oči,   radšej teda doplatila.
    </tei:p>
    <tei:p>
     Tak sa stalo, že si Milka jedného pekného dňa uvedomila, že je   majiteľkou slušného kapitálika.
    </tei:p>
    <tei:p>
     Usporené peniaze alebo posielala, alebo ich po čiastke sama   odniesla domov, keď z času na čas navštívila svojich. Za usporené   groše jej dobrá mať kupovala a nadobúdala tie najpotrebnejšie veci do   výbavy. Lebo ona, mamička, podobná iným matkám, pevne verila, že sa   jej Milka vydá, a dobre vydá. Nielen maminka, ale i Milka začala   rozmýšľať o svojej budúcnosti. Roky utekajú ako vlna na vode, mladosť   a krása večne nepotrvá, nuž čo robiť? U slečny Aurélie nemôže ostať   naveky, zostať starou, roztrpčenou pannou.
    </tei:p>
    <tei:p>
     Dobre by bolo vydať sa už i preto, aby rodičia mali radosť, aby   mali menej starostí, aby urobila miesto dorastajúcim sestrám. I tie   prídu do toho roku, keď budú čakať, kedy príde ten „nevídaný nikdy —   a predsa tak známy”, ako to básnik krásne povedal.
    </tei:p>
    <tei:p>
     Keď tak dumala nad svojou budúcnosťou, prišla Milka i na tú   myšlienku, prečo by sa nemohla osamostatniť, prečo by mala pracovať   pre druhých, keď by mohla a vedela pracovať na svoju ruku.
    </tei:p>
    <tei:p>
     Čudno, v ten čas už i rodičia uvažovali o Milkinej budúcnosti.   Zhrnulo sa to odrazu — a Milka sa ocitla na rázcestí. Otec jej   napísal svojou zvláštnou biblickou slovenskou rečou a originálnym   slohom nasledovný list:
    </tei:p>
    <tei:p>
     „Drahá dcéro! Ja a Tvoja mať Ti dávame na vedomie, že sa Ti   trefuje štěstí a to ne jenom jedno, ale dvoje odrazu. Nejprvé tu boli   vzácni přátelé a sl. mestečka R. vážni mešteninové — a to na vohledy.   S nimi prišiel i nádejný ženích čili mladý zeť v osobe vlídného a   výborne učeného pána Mateja Sopúška, na tento čas učitele brdárskej   dcérocirkve (tam, kde sa tie výborné čerešne rodia). Tento pán Matej   Sopúšok je na tento čas hlboko zarmútený vdovec so štyrmi dítkami a   hľadá pre seba milujúcu a vernú manželku — a pre své dítky láskavú   matku. On i jeho příznivci, čo s ním prišli ako po známosti, velice   ľutovali, že Teba, o ktorej dobré chýry počuli, doma nenašli, ale   kochajú sa tou nádejou, že skoro prídeš domov a potom dostavia sa i   oni, aby sa „ústy k ústum” umluvili s Tebou.
    </tei:p>
    <tei:p>
     O niekoľko dní nato bol tu istý pán Kožuch Marci, na tento čas   šafár pri železnej maši. Tento pán je dobre platený úředník so   zaistenou penziou a že je k tomu gazdovlivý a střízlivý, pritom i   zralého veku — ako sa povedá — v najlepších rokoch — má už i usporené   groše, a to v striebre i v zlate (čo je najistejšie). I pán Kožuch   prišiel rekomendáciou, ako po známosti — a tiež náramne ľutoval, že   Ťa doma nenašiel. Rozumie sa, že by Ťa nesmierne rád poznať, aby sa   jeho vrúcí túžba vyplnila a on Ťa ako svoju manželku domov   odviezol.
    </tei:p>
    <tei:p>
     Tak, ak máš vôľu vydať sa, keď je tomu čas, poděkuj sa Tvojej   panej za službu a za všetko dobré, čo Ti vykonala — a navráť sa   domov. Špeditér, ktorý vozí pánu Gy. papier do Pešti, mešká na tento   čas na Spiši, má budúceho mesiaca nastúpiť cestu na naše strany a do   Pešti. Ten Ťa sem bezpečne dovezie.
    </tei:p>
    <tei:p>
     Mať, ktorá akosi nie je spokojná s tým, čo som tu písal, Ti   odkazuje, že je to vše jenom na Tvé vůli a že radšej, akoby si sa   mala proti svojej vôli vydať, aby si začala pracovať na vlastnú ruku.   O tom všetkom sa pozhovárame ústne, keď Ťa pánboh šťastlive domov   donesie.”
    </tei:p>
    <tei:p>
     Pri čítaní otcovho listu bolo dievčatku i do smiechu i do plaču.   Oboje, plač i smiech, bývajú v srdci ako najbližší susedia — a najmä   pri Milke zamieňali sa často veľmi citeľne. Po podobnom zamieňaní   začala Milka uvažovať o tom, čo jej otec píše.
    </tei:p>
    <tei:p>
     I myslí si, hľa — ozvena na moje starosti! Ďakujem pekne! Že vraj   šťastie! A odrazu dvoje! Či ten otec, chudák, nedal voľnú uzdu svojmu   známemu vtipu, ktorý dakedy prechodí i do takrečeno šibeničného   humoru? Akoby videla svojho drahého, vždy vážneho otca, ako píše a   pritom ako mu okolo fúzov poihráva figliarsky úsmev. On, i keď   predniesol dajakú anekdotu, nikdy sa sám nezasmial a len ten jeho   zvláštny úsmev svedčil, že svoj vtip pokladá za vydarený.
    </tei:p>
    <tei:p>
     Milka si predstavila v duchu oboch pytačov. Vidí ich pred sebou.   Toho utrápeného, skľúčeného, „po šlechetnej matróne Y. X. pozustalého   vdovce” (tak to počula pri pohreboch v parentácii) i s tými štyrmi   detičkami, sirôtkami. Napriek slzám, ktoré sa jej tisli do očú,   musela sa usmiať. Ach, ten dobrý otec!
    </tei:p>
    <tei:p>
     Ale darmo jej spomínať smutný osud vdov a sirôt. Opis osobnosti   „výborne učeného a vlídného brdárskeho pána rechtora” nijako   nezodpovedal predstavám, ktoré si Milka vo vnímavej duši utvorila o   svojom budúcom. A úprimne si priznala, že ona veru nemá vôle — otec   píše, že ju nik nenúti — ísť za týmto pánom ako jeho milujúca a verná   manželka niekam do zastrčeného kútika pánubohu za chrbtom — a tie   malé sirôtky srdečne ľutuje, i slzu vyroní nad ich osudom, i pomodlí   sa za ne, ale netúži po tom, aby sa im stala láskavou matkou. Nie, to   nemôže! Nemôže luhať, ani nebude ukazovať city, ktorých nemá! Keď   príde na to čas, chce predstúpiť pred svätý oltár s čistým, úprimným   srdcom a vrelou, nefalšovanou láskou!
    </tei:p>
    <tei:p>
     Ten prvý bol už teda odparentovaný.
    </tei:p>
    <tei:p>
     A druhý! Iste to otec nemyslel vážne. Akoby stál pred ňou ten pán   Kožuch Marci: oblečený do uhorských šiat s atilou, so striebornými   (ak nie len postriebrenými) gombičkami, s vykrútenými bajúzami a   sebavedomým zjavom. Ale ani on nenašiel milosti u tejto prieberčivej   dievčičky. Mohol byť i gazdovlivý — Milka usúdila, že je skúpy, môže   byť v najlepších rokoch — iste je starý mládenec, môže mať i peniaze   v zlate i v striebre — dievča súdi, že má hŕbu strieborných tvrdých   toliarov, mariášov, dvadsiatnikov a zo šesť dukátov v starej pančuche   po matke, niekde v kútiku starobylej truhlice starostlivo ukrývaných   a strežených. Milku s nimi nedostane.
    </tei:p>
    <tei:p>
     Trochu sa rozčúlila a potom sa aj vyplakala, kde ju nikto nevidel.   Zato ju upokojil a potešil koniec otcovho listu. Drahá, dobrá   mamička. Tá vycítila, že jedno i druhé „šťastie” nebolo pre jej   dcérku opravdivým šťastím, a ako Milka, prišla i jej mať na   myšlienku, že by sa mala osamostatniť. Otázka je len, kde a ako?
    </tei:p>
    <tei:p>
     O tom rozhodnú rodičia. Prečo nie i doma? Nemusela by platiť byt,   aj iné výdavky by usporila. Mesto je na dosah ruky. Zámožné meštianky   a „urodzené” manželky úradníkov a statkárov tiež milujú „modestné   klobúky” a prekrásne čepce. A tamdolu sú už bohaté dediny, gazdovia   sú zámožní, ich ženy nosia sukne z drahého menistého hodvábu a taftu,   kabátiky (najmä v zime) z jemného súkna so striebornými gombičkami a   okolo hrdla retiazky strieborné, ba i zlaté — i také na tri rífy — a   čepce samá nádhera! Tých nemá ani jedna mladá nevesta dosť. Hľa, u   Bottov kedysi, keď sa Julkina mať vydávala, tancovala mladá nevesta   od radosti, že má dvanásť prekrásnych čepcov, „jeden krajší od   druhého”! Tak, práce bude dosť — a konkurencie sa Milka nebojí.
    </tei:p>
    <tei:p>
     Odpísala hneď domov a ako poslušná dcéra dala rodičom úctu a   titul, aký im prináleží:
    </tei:p>
    <tei:p>
     „Drazemilovaní páni rodičové!”
    </tei:p>
    <tei:p>
     Potom píše, aby apuško obom tým pánom pytačom, pánu Matejovi   Sopúškovi i pánu Kožuch Marcimu odpísali, že ona, Milka, ďakuje za   preukázanú úctu, ale že sa na tento čas vydávať nestrojí. Nech to   apuško tak napíšu, aby ich tie košíky neboleli... Ba môžu i tak   napísať — a tentoraz si i Milka dovolila malý vtip — aby to   „nepripisovali nevdečnosti, ale ráděj nemožnosti”.
    </tei:p>
    <tei:p>
     A napokon Milka prosí, aby aj o tom, čo drahá mamička odkázali,   doma premýšľali, a ako oni rozhodnú, tak bude dobre. Ona sama je   hotová slečne Aurélii vypovedať a prísť domov.
    </tei:p>
    <tei:p>
     A skoro nato Milka skutočne vypovedala s výhovorkou, že ju rodičia   volajú domov.
    </tei:p>
    <tei:p>
     Fräulein Relly začala bedákať, že práve teraz na začiatku sezóny,   keď mala veľkolepý plán zájsť si s ňou do Pešti, kde sa teraz v   obchodoch zjavili nádherné modely klobúkov, ako jej známi odkazujú —   a že si chcela niekoľko modelov vybrať a podľa nich tvoriť nové   klobúky — do obchodu.
    </tei:p>
    <tei:p>
     Milka, aby jej tú bolesť trochu zahojila, jej sľúbila, že ak to   bude možné, pôjde s fabrikantovým špeditérom do Pešti a obstará jej,   čo bude treba. Isteže pán Gy. pôjde teraz sám so svojím tovarom do   Pešti a ona by sa s ním i ta i naspäť zviezla. Nebude to príliš drahá   cesta. Slečna bola spokojná a dala jej značnú sumu na zakúpenie   rozličného jemného tovaru v Pešti. Milka si zabezpečila miesto v   priestrannom špeditérovom voze a koncom septembra dostala sa   domov.
    </tei:p>
    <tei:p>
     Týmto spôsobom vykonala tú krásnu cestu už viac ráz. Bolo to   cestovanie vtedy dosť nebezpečné i pre mladé dievčatá, ako bola ona.   Špeditér Roth, statný popradský občan, chodieval väčšinou sám na   svojich koníkoch. A to už bola záruka, že sa cestovateľom nemôže nič   zlého prihodiť.
    </tei:p>
    <tei:p>
     Nebola to cesta veľmi dlhá. Zavčas ráno sa pohli z Novej Vsi a   večer bola Milka už doma. V meste ju čakal otec, s ktorým išla domov   peši. Špeditér ďalej nešiel. Mal prácu v meste a najmä v papierni   musel naložiť niekoľko balov papieru.
    </tei:p>
    <tei:p>
     Neopísateľná radosť rozhostila sa v rodičovskom dome, keď Milka   zavítala doň. Bolo už neskoro večer, ale nikto ešte nespal. Tešila sa   dobrá mať — a tešili sa väčšie i menšie dietky. Väčší chlapci neboli   doma. Ľudovít bol ako domáci učiteľ vo Sv. Jáne, Imrich v učiteľskom   ústave v Modre. Julka, ktorá nasledovala za Imrom, dorastala a   nápadne opeknela. Podobala sa Milke, ale povahou bola veľmi tichá, ba   zádumčivá. A tu sa Milka dozvedela, čo ju veľmi prekvapilo, že Julka   je — akoby spolovice — už zasnúbená.
    </tei:p>
    <tei:p>
     Pán Kožuch Marci košík neprijal, ale poslal na Pílu jednu veľmi   vážnu tetku s dôverným odkazom, a tá referovala: „Ež (že) pán Kožuch   Marci košík neprijíma, ale ež koj počkal dosiav, bude čekať ešte rok   alebo dva a príde si po tú mladú. Ež mu dosť núkajú na druhej doline   i mladé i staré, i také, čo majú groša, ale starý jastrab tiež radšej   letí za mladým kuriatkom ako za starou sliepkou — a pán Kožuch Marci   nehľadí na penaze, ale na dievšä.”
    </tei:p>
    <tei:p>
     Nuž, chúďa Julka, dočkala sa i ona. Nemala veľké nároky, vydala sa   potom za toho mladého pána v najlepších rokoch. Neskôr písavala   smutné listy domov. Neponosovala sa, ale nejeden list končil sa   slovami:
    </tei:p>
    <tei:p>
     „... nech mi ich, drahí páni rodičové, pánboh zdravých uchová,   lebo keď mám to povedomie, že ich mám, tak sa nazdám, že mám všetko   bohatstvo na svete!”
    </tei:p>
    <tei:p>
     Druhého dňa zasadla domáca rada, ku ktorej privolali i pani kmotru   Ambrózyčku i pani farárku. Praktická pani kmotra dodala váhy   myšlienke, aby sa Milka začala zaoberať „mašamódstvom” na svoju ruku.   Veď i ženy vedia samostatne myslieť a pracovať. Hľa, ona sama, pani   Juliana, vedie obchod so zbožím a dobre sa má pritom i ona i celá   família.
    </tei:p>
    <tei:p>
     K tomu náhľadu pripojila sa i pani farárka, hoci ona ako „neučená”   nevyzná sa v obchodných veciach.
    </tei:p>
    <tei:p>
     I to bolo rozhodnuté — zo strany energickej kmotry, aby sa   neotáľalo, ale keď je taká príležitosť, aby sa Milka „štando pede”   vybrala pod ochranou božou a všeobecne váženého a dobrého pána Pavla   Gy. do Pešti, a nech si tam nakúpi pre začiatok potrebných vecí do   „šeftu”. Lebo tam sa práve teraz dá lacno nakúpiť, lenže treba   vedieť, kde. — A nedaj sa prekabátiť, Mila, poslúchaj pána Gy., on ťa   zavedie, lebo on vie všetko, čo sa kupectva týka. Zachovaj si, že na   Kerepešskej ceste sú najlacnejšie sklepy — a ďalej do mesta sú   panskejšie, ale aj drahšie. A na peniaze si daj pozor!
    </tei:p>
    <tei:p>
     Nasledujúceho dňa, ešte ani nesvitalo, bola už Milka v otcovom   sprievode pri krčme na hradskej — a čakala svoju „príležitosť”.   Nečakali dlho. Čoskoro bolo počuť odhora hrmotiť ťažký voz, krytý   silnou plachtou, ťahaný silnými, dobre kŕmenými koňmi. Pred krčmou   voz zastal.
    </tei:p>
    <tei:p>
     Kone poháňal sám statný Roth, ktorému na tejto ceste veľmi   záležalo. Vo voze sedel spomínaný pán Gy. a pri ňom mladušké   dievčatko, jeho švagrinká. Mala s nimi cestovať do Lučenca, kde   ostane pri sestre, vydatej za cukrára Jaucha, rodom zo   Švajčiarska.
    </tei:p>
    <tei:p>
     Keď si prisadla Milka s otcom, povedal pán Gy., veliteľ tejto   expedície, že v Sobote prisadne si k nim pán Apfelstingel,   veľkoobchodník s plátnom. Toho poznal otec i dcéra.
    </tei:p>
    <tei:p>
     Voz bol hodne obťažený, ale pán Roth uisťoval, že od Soboty bude   ľahšie, lebo tam že oddá dajaký ten súdok pravej, nefalšovanej   belanskej borovičky, niekoľko vriec pravého popradského, spišského   hrachu, niekoľko malých vriec kežmarskej geršničky a dakoľko balíkov   jemného podolínskeho damasku. Všetky tieto špeciality idú na   objednanie — a bude ich treba len oddať a peniaze inkasovať.
    </tei:p>
    <tei:p>
     Milka nemala mnoho „bagážie”, len hodnú drevenú škatuľu, už ako na   tie modely, ďalej akýsi objemný „céger” so šatami a proviantom na   cestu. Balík, ktorý jej dali na fare, mala oddať v Lučenci. Milka   posadila sa chrbtom k pánu Rothovi. Otcovi patrilo miesto pri pánu   Gy.
    </tei:p>
    <tei:p>
     — A tak ve jméno božie, poďme!
    </tei:p>
    <tei:p>
     Pán špeditér švihol bičom ponad bujné kone, tie potiahli — a ťažký   voz herbeľoval hradskou dolu dedinou a dolinou vždy na juh.
    </tei:p>
    <tei:p>
     Ešte nebolo desať hodín, keď prišli do Soboty. Tu museli kŕmiť, i   naši obchodníci vybaviť si prácu.
    </tei:p>
    <tei:p>
     Naši po starej známosti hneď pri ev. kostole zišli z voza a zašli   na chvíľu do Balážov. Odvtedy, ako tu bola Milka prvý raz na   „edukácii”, neocitla sa v tom dome, ale rodičia, najmä páni,   udržiavali obstojne priateľský a kolegiálny pomer. Teraz, ako Milka s   otcom vkročila do známej izby, Balážka ju nepoznala, len podľa otca   uhádla, že je to Milka, ktorej sa u nich tak zle viedlo. Preto bola   veľmi milo prekvapená. Veď ona sama vlastne Milke neublížila, len   uverila tomu, čo jej miláčik Fricík húdol a po ňom i tí druhí. Hneď   sa pustila s milou návštevou do reči — a keď vyrozumela, kam cestuje   a aké má plány toto pekné dievča, bola celá uveličená, a ako matka,   ktorej alfou a omegou je jej jediné dieťa, začala uvažovať, čo by sa   dalo z toho vyviesť pre jej modlu, pre Frica! Ako blesk preletela jej   hlavou myšlienka, že by bolo veru dobre, keby sa Milka usadila tu v   meste a keby takto Fricík priženil sa k nej. Aké šťastie by to bolo   pre Milku, no i pre všetkých. Lebo ten jej drahý jedináčik (i   šibeničník) začína akosi od istého času bujne kopýtkami vyhadzovať —   rodina už temer nevládze s ním, ale Milka, tá je energická, tá ho   bude krotiť a držať na uzde. V úžasne krátkom čase niekoľkých minút   bola nežná matka s celým plánom hotová.
    </tei:p>
    <tei:p>
     Milka chcela odísť, naznačila aj otcovi, aby sa odporúčali, ale v   tej chvíli zjavil sa Baláž, akoby tušil, že ho čaká milá príležitosť   zabaviť sa — a hrmotne vítal vzácnu návštevu. Obaja manželia sa hneď   jednomyseľne usilovali zadržať otca aj dcéru na obed. Že sa   poponáhľajú, aby bol obed zavčasu hotový, keďže vzácni hostia majú   dlhú cestu pred sebou... veď to i oni uznajú, že taká príležitosť   nečaká.
    </tei:p>
    <tei:p>
     Na Balážov pokyn priniesla jeho lepšia polovička obvyklé   občerstvenie, „papramorgó”, ako sa vyslovil Baláž — a potom šla   nachystať obed. Ešte kým odišla, manželia sa predbehovali v   chválorečení o svojom miláčikovi. A potom sám otec vychvaľoval   synátora, ako sa hovorí, od neba do zeme. Zo všetkého bolo vidno, že   Frico je hlavná osoba, ba všetko v dome: radosť i žalosť rodičov.
    </tei:p>
    <tei:p>
     — A keby ste vedeli, aký je to vtipný šuhaj, — chválil ho otec, —   akú ten má výbornú pamäť! Keď začne anekdoty rozprávať, všetci   prítomní chytajú sa za boky, ba váľajú sa od smiechu, dobre sa   nepodusia. Preto sa radi s ním zabávajú, rógo. A jeho písmo!   Kaligrafia, to je šuvix oproti písmu. Nie mi je celkom po vôli, že   ostal tu pri meste, ako vravím, mohol inú kariéru spraviť, ale nám je   aspoň doma a môže ešte postúpiť, máme priateľov, ale, — a tu sa   poškrabal za uchom, ako keby mu bol vliezol dajaký chrobáčik do   hlavy.
    </tei:p>
    <tei:p>
     — Áno, počuli sme, počuli, hm, — poznamenal Milkin otec, ale   neprezradil, čo počul. Išla totiž povesť o Fricovi, že len z núdze   zakotvil na mestskom dome, aj to len s protekciou, ktorá nebola   lacná. Ale darmo je, „kto sa chce voziť, musí mastiť”.
    </tei:p>
    <tei:p>
     Chvíľkami vošla dnu i Balážka, zazrela na muža, no čo hovoril o   synovi, to dosvedčila kývnutím hlavy. Vtedy sa jej vrásčitá,   ustarostená tvár trošku vyjasnila, ako keď na smutné strnisko   zasvieti ešte jasné slniečko. Hneď žatým si aj vzdychla.
    </tei:p>
    <tei:p>
     Milka poľutovala niekdajšiu „néniku” a ponúkla jej pomoc pri   chystaní obeda. Zbadala, že pani veľmi ostarela a že ju čosi   trápi.
    </tei:p>
    <tei:p>
     Ale i Baláž ostarel. Šedivel nielen od uší, ale i od bajúzov...   Váhu a objem tela mohol mať asi ako voľakedy, ale inak mal nezdravý   výzor, bol akoby nadúchaný, aj dýchal chvíľami ťažko a neisto.
    </tei:p>
    <tei:p>
     Napokon prišiel i ten vychválený Frico. No, muselo sa mu dať, že   nielen narástol, ale i opeknel, no jeho vystupovanie sa   nezošľachtilo. Bolo badať, že všetky sklony, ktoré ho   charakterizovali ako chlapca, nezmizli, ale zosilneli. Z malého   nezbedníka sa stal veľký nezbedník. Milka to hneď vycítila.
    </tei:p>
    <tei:p>
     Keď uvidel a spoznal Milku, bol naozaj veľmi milo prekvapený. Na   privítanie jej podal ruku, chcel ju i k sebe pritiahnuť, ale Milka   cúvla — a on, zahodiac klobúk do kúta, vybuchol:
    </tei:p>
    <tei:p>
     „Eeeeeejnynye Mimillala kisssaszony, ddde szszszép llleány   mmagga!”
    </tei:p>
    <tei:p>
     A ďalej, či to vraj na Spiši dievčatá tak opeknejú.
    </tei:p>
    <tei:p>
     Milka sa musela premáhať, aby mladíka neurazila a s ním aj   zaslepených rodičov. Jeho poznámka jej síce lichotila, preto sa   usmiala prívetivo, ale i zdržanlivo, ako sa usmievali starí.
    </tei:p>
    <tei:p>
     Baláž, nadšený slovami syna, štuchol svojho kolegu do lakťa a   poznamenal:
    </tei:p>
    <tei:p>
     — Či nie je figliar ten čeľadník? A má gusto, to je pravda, nie   div, veď je môj syn!
    </tei:p>
    <tei:p>
     Jeho utrápená manželka zase zazrela na muža, ale nepovedala nič.   Prikryla na stôl — Milka jej pritom pomáhala — a potom doniesla   polievku.
    </tei:p>
    <tei:p>
     Frico si hneď vymohol miesto pri Milke a počas obeda zahrnoval ju   svojimi ľúbeznými rečami — a stával sa čím ďalej tým dotieravejším,   ohnivejším. Milka sa musela veľmi premáhať, aby ho udržala v slušnej   vzdialenosti od seba a zároveň aby rodičov neurazila. V duchu trpko   ľutovala, že sa dali zdržať na obed, lebo sa bála, že ten šuhaj začne   jej tu i lásku vyznávať. Gurážu, ako vidno, mal dosť.
    </tei:p>
    <tei:p>
     Ale na šťastie obed sa chýlil ku koncu a od ulice bolo počuť   hrmotiť ťažký voz, ktorý aj zastal pred školou.
    </tei:p>
    <tei:p>
     Milka radostne vyskočila. Poďakovala sa za obed, panej pobozkala   ruku, potom si zháňala veci. Obliekla si svoj „vikler” — na hlavu   posadila nový pekný kapišon, ktorý jej tak pekne pristal, že Frico   nemohol z nej oka odtrhnúť. Vybehla, aby ho už stratila z očú...
    </tei:p>
    <tei:p>
     I páni vstali od stola. Milkin otec povedal svojím furtáckym   spôsobom:
    </tei:p>
    <tei:p>
     — No, cesta na voze, musia sa ponáhľať.
    </tei:p>
    <tei:p>
     Voz stál na hradskej a pri ňom traja páni a tá mladá slečinka.   Vedľa pána Gy. stál už spomínaný Apfelstingel a akýsi mladý, slušne   oblečený človek.
    </tei:p>
    <tei:p>
     Ako Frico zazrel toho mladého človeka, zachmúrila sa mu tvár, ale   preto pozdravil: Servus, Baróthy barátom, kam cestuješ? — Povedal to   so svojou známou výrečnosťou a oslovený odpovedal, že cestuje do   Pešti.
    </tei:p>
    <tei:p>
     Milka a jej otec boli prekvapení, že tu našli taký prírastok   spolucestujúcich.
    </tei:p>
    <tei:p>
     — Kto je ten pán? — opytuje sa Milkin otec pána Apfelstingla, lebo   tušil, že je to Apfelstinglov známy.
    </tei:p>
    <tei:p>
     — Prosím, to je veľmi poriadny človek, krajčír, ale z veľmi dobrej   rodiny, — šeptal pán veľkoobchodník s plátnom a odtiahol starého pána   nabok. — Je to, prosím, absolútne statočný a solídny mladý človek, za   toho môžem smelo kavírovať! — uisťoval a pritom si položil ruku na   prsia.
    </tei:p>
    <tei:p>
     Z veže kalvínskeho chrámu bila jedna hodina.
    </tei:p>
    <tei:p>
     — Čas príchodu a čas odchodu, — pripomenul pán Gy. a pokračoval: —   V Lučenci sa zastavíme, mám i tam skladať papier a vyrovnať účty.   Okrem toho oddať i túto maličkú, kam patrí.
    </tei:p>
    <tei:p>
     Milka sa rozlúčila s Balážovci. Svojmu oteckovi pobozkala ruku a   nakladala mu, aby pozdravil doma všetkých. Začali sa usádzať.
    </tei:p>
    <tei:p>
     Vnútro voza bolo útulne pripravené, ako sa len dalo. Od vetra a   dažďa chránil voz a jeho náklad pokrov zo silného plátna. Všetok   náklad bol umiestený v zadnej časti voza. V Sobote toho niečo i   ubudlo. Sedadlá boli kryté kobercami a filcami, ktoré už vyradili z   papierne. Na zadné sedadlo posadil ten dobrý pán Milku, doprostriedku   svoju malú švagrinkú a sám si k nej prisadol. Oproti nemu sedel pán   Apfelstingel a pri ňom Baróthy.
    </tei:p>
    <tei:p>
     Keď už sedeli, pribehla ešte Balážka a doniesla Milke v papieri   zabalenú štvrtku pečenej tekvice („panskej”) a v škarnicli pukanej   kukurice. Oboje sú špeciality sobotského trhu ako i ten chutný   sobotský chlieb.
    </tei:p>
    <tei:p>
     — Prijmi vďačne, nezabudla som, že si to rada mala, — povedala s   milým úsmevom „nénika”. Milka prijala podarúnok s poďakovaním a   uložila ho k ostatným podobným veciam. Neskôr si s Mariškou na tom   pochutnali.
    </tei:p>
    <tei:p>
     — No tak, ve jméno božie, poďme! — povedal pán Gy., Milka ešte raz   vykukla za otcom, ktorý mal ísť domov peši, ako bol zvyknutý. Ešte   jej privolal, aby si dala na všetko pozor — a voz sa pohol. Za vozom   pozerali ešte i Balážovci a volali: „Šťastlivú cestu!” Frico vyzeral   trošku sklamane, lebo keď si žiadal mať lúčenie trochu srdečnejšie,   Milka ho energicky odstrčila od seba.
    </tei:p>
    <tei:p>
     „Dobre mu tak,” pomyslel si otec (Milkin, nie Fricov), a pomyslel   si to i niekto druhý.
    </tei:p>
    <tei:p>
     Veľký voz začal svoju prerušenú púť nadol, najsamprv iba k   „Zelenému stromu”, potom k Sobotke, na Ožďany, teraz trošku ďalej na   západ, potom na juh.
    </tei:p>
    <tei:p>
     Po dokonalom usalašení začali si páni rozprávať. Milka s Mariškou   sa ticho zabávali, tu i tam sa zasmiali. Ich detinskej zábave   prizeral sa s tichým, skromným úsmevom i Ondrej Baróthy.
    </tei:p>
    <tei:p>
     Páni si najsamprv pochvaľovali počasie, vymenili si obavy a   dohady, ako bude zajtra a v budúce dva dni, a potom prišli na pretras   i denné alebo len nedávno sa odohravšie udalosti zblízka i zďaleka.   Prišla do reči i katastrofa mesta Lučenca.
    </tei:p>
    <tei:p>
     Mladý Baróthy sa na tejto debate nezúčastnil, ale načúval pozorne   a so záujmom. Zdalo sa, že bol od prírody málovravný — a či len   nesmelý? Teraz v tomto tesnom priestore bol skutočne „tichým”   pasažierom.
    </tei:p>
    <tei:p>
     Tak prišli ešte za dňa do Lučenca. Všetci, čo boli vo voze, mali   tu prácu.
    </tei:p>
    <tei:p>
     Pán Roth zastavil svoje kone a voz pred veľkým hostincom na   námestí. Tam už čakal malý dedinský vozík. Pri ňom stál mladý farár a   s veľkým záujmom nazeral do voza. Bol veľmi podobný mladému   Ondrejovi, nedarmo boli bratranci.
    </tei:p>
    <tei:p>
     Radostný úsmev zjavil sa na ušľachtilej, trochu úzkej tvári toho   človeka, keď uvidel svojho bratranca na ulici. Rezko zoskočil, vzal   neveľký balík, ktorý mal vo voze, pozdravil svojich spolucestujúcich   a o chvíľu sa už dvaja bratranci objali a pobozkali. Boli ako bratia,   a keď zastali vedľa seba, jeden druhému nápadne podobní. Farár bol   trochu silnejší, jeho tvár tmavšia, azda trochu ohorená, ale ťahy   mali tie isté a oči takej istej farby, rovnaký úsmev a výraz.
    </tei:p>
    <tei:p>
     Keď Milka odprevadila dievčatko do známej cukrárne a odovzdala i   jeho malú batožinu, išla navštíviť bývalé principálky, ktorým   doniesla a odovzdala balík, čo im pani sestra farárka poslala. Obe   panie prijali Milku s veľkým krikom a hneď si pripomenuli tie „dobré   časy”, keď Milka bola u nich. Teraz, tak vykladala jedna pred druhou,   všetko sa „popsulo”, zahrmelo na ne, lebo následkom rabovania a ohňa   v čase revolúcie prišli aj ony o všetko. Ľud schudobnel, i veľké   panie gazdujú a nosia staré alebo prerábané klobúky. Tak je len   samozrejmé, že im je každý podarúnok, pochodiaci z prajnej ruky,   veľmi vítaný.
    </tei:p>
    <tei:p>
     Milku vďačne prijali i na noc a sľúbili jej, že ju včasráno   zobudia, aby o pol piatej, ako prikázal pán Roth, bola na mieste.
    </tei:p>
    <tei:p>
     V ustanovenú hodinu zišli sa všetci pútnici, ba ešte ich aj   pribudlo. Pán Apfelstingel, dôverujúc v dobrotu svojho priateľa,   doviedol si ako spolucestujúcu jednu mladú paniu. Doprevadil ju i jej   muž a táto okolnosť vopred vytisla všetky podozrivé domienky ohľadom   pána veľkoobchodníka. Mladá pani mala cestovať len do Ďarmôt. Neskôr   vysvitlo, že táto pani dlhuje väčšiu sumu pánu Apfelstinglovi za   plátno, a keď si ju on včera vymáhal na mužovi, ten odoprel platiť,   nech si vraj platí sama, a keď nemá z čoho, aby si šla pýtať od matky   v Balážových Ďarmotách. Preto táto nedobrovoľná cesta pani Vargovej,   na ktorej bolo poznať, že sa akoby obáva matky...
    </tei:p>
    <tei:p>
     Usadila sa teda, ako vedela, i so svojou krinolínou do kútika, kde   dosiaľ sedela Milka. Pán Gy. chcel svoje miesto prepustiť Milke, ale   ona si sadla oproti mladej a Baróthy k Rothovi.
    </tei:p>
    <tei:p>
     Pani Vargová nebola v pomykove. Hlavná vec, že ona dobre sedela, o   iných sa nestarala.
    </tei:p>
    <tei:p>
     Ráno bolo chladné, šedivá hmla stlala sa po rozsiahlych poliach,   kde sa miestami zelenela ozimina. Po stráňach na úslní vidno už   vinice s bohatou úrodou, ešte nezobranou.
    </tei:p>
    <tei:p>
     Je pred oberačkami. Keby toho krásneho ovocia nebolo, bola by   príroda už pustá, všetkej nádhery a krásy pozbavená. Neskôr začal duť   ostrejší vietor a rozohnal mraky. Slniečko zasvietilo, ale   nezohrialo. Chladný severák pokúšal sa vniknúť i do voza, najmä   nemilosrdne dodieval do Ondrejka, ako ho pán Gy. priateľsky   oslovoval.
    </tei:p>
    <tei:p>
     Tento dobrý pán čoskoro zbadal, že si Ondrejko vytiahol golier   svojho pekného síce, ale nie dosť teplého kepeňa na uši a že sa   mimovoľne túli k pánu Rothovi, ktorý vo svojom hrubom kabáte necítil   nárazy vetra. Poľutoval teda pán Gy. mladého šuhaja a rozhodol, že   musí prísť medzi nich. Pani Etelka sa musela pomknúť a krinolínu   potiahnuť podľa možnosti k sebe, aby sa aj Milka zmestila.
    </tei:p>
    <tei:p>
     Kým si presadúvali, rozhodol veliteľ výpravy, aby si otvorili   košíky, kapsy, cégre s proviantom a občerstvili sa doma pripravenými   lahôdkami, lebo čo vraj požili v Lučenci, tá kvapka kávy, nestačí   zahriať človeka v ceste postaveného. Milka, hneď hotová, vyberala zo   svojej zásoby, čo bolo treba. Najlepšie boli zásobení oni dvaja: pán   Gy. a ona. Dobrá mamička zabalila jej toľko, že jej malo zvýšiť aj na   spiatočnú cestu. Pochutnali si všetci, i tá hrdá Lučenčanka i sám   Apfelstingel, ktorý bol slabo zásobený, lebo počítal na známe   pohostinstvo priateľovo, ktoré sa, pravda, osvedčilo, a preto mu i   „neobyčajne” chutilo. Ondrejka vybavili jedlom na fare — a pustili sa   teda všetci do hodovania a nezabudli ani na Rotha, ktorému pán Gy. zo   svojho kulača nalial i dobrého vína. Všetci chválili výrobky Milkinej   mamky a pán Gy. povedal, že tá pani je známa svojou dobrou kuchyňou.   Milka bola na toto uznanie hrdá, a nie div, lebo pevne verila, že   taký chlieb, ako maminka piekla, nevedel napiecť nikto na svete.   Všetky deti až do svojej staroby by boli na to i prisahali.
    </tei:p>
    <tei:p>
     Po tomto hojnom hodovaní dostavila sa príjemná nálada. Hneď i   slniečko jasnejšie svietilo, i vietor nebol taký dotieravý, i kraj,   ktorým herbeľoval ťažký voz, bol zaujímavejší. Ba Milka videla i   kvietky vedľa cesty — a bola nimi celá nadšená. Ondrejko sa jej   spýtal, či miluje kvety, a ona povedala, že ich zbožňuje, a keď bude   sama sebe gazdinou, bude ich mať plné obloky.
    </tei:p>
    <tei:p>
     Občerstvená spoločnosť stala sa akousi zdielnejšou. Každý povedal   o sebe, čo pokladal za potrebné. I skromný Ondrejko prezradil   jedno-druhé zo svojho na roky ešte nie dlhého, ale na neveselú   mladosť a smutné skúsenosti bohatého života.
    </tei:p>
    <tei:p>
     Bol synom remeselníckym. Otcovi bratia a ich synovia sú všetci   vzdelaní, učení ľudia, farári a učitelia. Jeho otec nemohol študovať   a on tiež nie — pre chudobu, najmä keď ešte otec dosť mladý umrel a   matka ostala s malými deťmi bez akejkoľvek podpory. Jeho predkovia   boli kedysi zámožní a vplyvní zemania, ale v nepokojných vojnových   časoch, v ktorých žili, ich família upadla a nikdy viacej sa nezmohla   na predošlý stupeň majetnosti.
    </tei:p>
    <tei:p>
     — Veru to boli smutné časy, keď nejedna stará zemianska família   stratila svoje majetky a práva, — poznamenal pán Gy. — Nebolo by to   také smutné, keby z toho bol mal osoh pracujúci ľud, ale smutné je   to, že koristili tu nečisté živly, dobrodruhovia a zradcovia. Viem,   počul som o vašej kedysi slávnej famílii, ktorá mala svoju kúriu a   majetky vo Veľkom Honte. Barovce sa zvala tá osada. Famíliu   skrivodlivo obžalovali bývalí priatelia, že drží s rebelantmi,   následkom čoho jej skonfiškovali majetky a darovali ich ďalekým   príbuzným, ktorí spolupracovali na zrade bývalých priateľov a svojich   dobrodincov. Tak boli i moji predkovia ešte za reformácie zámožní a   mocní zemania, ale v protireformácii upadli, majetky im zhabali a   museli sa vysťahovať zo svojho sídla z Horniakov na Dolnú zem, a ak   chceli žiť počestným životom, museli sa chytiť práce, remesla...   Rodinné majetky dostali tí členovia rodiny, ktorí sa pridali k   panujúcej triede. Tí dostali aj tituly a hodnosti.
    </tei:p>
    <tei:p>
     Milka načúvala, lebo vždy rada počúvala rozprávať starších ľudí o   dávnych, zašlých časoch. Keď rozprával pán Gy. o Barovskom a jeho   predkoch, pozrela na Ondreja skúmavým pohľadom. V jeho jemných ťahoch   zračil sa tieň smútku a rezignácie. Milka podumala: ako sa podobá   tomu bratrancovi! I tamten má taký istý zduchovnený výraz tváre,   lenže farár je iste smelší a má viac sebavedomia. A oči, majú asi   rovnaké, ani nevidieť, či sú belasé, či tmavé, sú asi sivé, ale   hlboké ani morské oko. Veru, veru, tento človek nevyzerá na   obyčajného remeselníka, v tej tvári je čosi — vznešeného.
    </tei:p>
    <tei:p>
     V tú chvíľu pozrel aj Ondrej na dievčinu a Milka sa zľakla. Obaja   sa začervenali a boli v pomykove, akoby ich pristihli pri zakázanom   čine. Milka cítila, že jej akási horúca vlna udrela do tváre. Preto   pozrela rýchle nabok a snažila sa spod plachty pozerať na okolie.   Bývala vždy hovorná a veselá najmä v spoločnosti svojich vrstovníc a   známych. Teraz, keď sa rozhrkotal voz, keď ich všetkých triaslo a   hegalo, i tak sa nedalo ďalej besedovať a tým menej mohla rozprávať   ona. Rozhovor udržovali temer výlučne páni, a najviac — kvôli   Apfelstinglovi — v nemeckej reči, ktorá vtedy v obchodných kruhoch   všade panovala. Sám pán Gy. neovládal dobre maďarskú reč, ale predsa   lepšie ako pán veľkoobchodník s plátnom. Keď ten začal hovoriť,   poslucháči sa skoro popukali od smiechu nad jeho zvláštnym prízvukom   a gestikulovaním, takže aj zdržanlivý Ondrej sa musel usmiať.
    </tei:p>
    <tei:p>
     V Ďarmotách museli zas pobudnúť pár hodín. Vystúpili všetci, páni   šli za obchodom, i pán Roth musel odovzdať nejaký ten súdok a vrecia.   Za ten čas ponúkol sa Ondrejko, že bude strážiť voz.
    </tei:p>
    <tei:p>
     Apfelstingel pomohol svojej dlžníčke z voza a držal sa jej, aby mu   z očú nezmizla.
    </tei:p>
    <tei:p>
     — Hja, — povedal potom, — kšeft je kšeft a na túto sumu som vopred   počítal. — Počítal, ale nedostal všetko, naopak, pani matka ho veľmi   nemilosrdne prijala.
    </tei:p>
    <tei:p>
     Milka v Ďarmotách nemala prácu, ale išla s pánom Gy. až po obchod,   kde mal dostať peniaze. Potom sa prešla po ulici, nemusela sa báť, že   zablúdi. Na trhu si kúpila hrozno — a vrátila sa k vozu. Ten bol v   pajte, pri pajte krčma. Pán Gy. jej radil, aby si zašla do hostinca   na tanier teplej polievky. V krčme sedel aj pán Roth a obedoval.   Milka však stratila chuť do jedla, ako vkročila do kuchyne. Videla   tam stáť krčmárku, tučnú a vypasenú, ale od spodku po hlavu špinavú a   zamastenú. Okolo nej sa tmolilo niekoľko neogabaných detvákov,   zvedavo si obzerajúcich Milku a Ondreja, ktorý prišiel za ňou.
    </tei:p>
    <tei:p>
     Milka bola hladná, ale tam jesť nechcela. Už i preto, lebo sa   bála, že by musela sedieť s Ondrejkom a že by — prípadne — on chcel   za ňu platiť. Išla radšej do voza, vytiahla svoje zákusky a ujedala   si. Po chvíli prišiel aj on. V ruke mal drobnú kytičku kvietkov,   ktoré kdesi v ošarpanej záhradke našiel. Bolo ich málo, ostatné   spálil mráz. Ostýchavo podal Milke kvietky a sadol si na Rothovo   miesto.
    </tei:p>
    <tei:p>
     Milka prijala kvietky vďačne a usmiala sa im. Potom spolu   obedovali a nakoniec zobkali hrozno.
    </tei:p>
    <tei:p>
     A zhovárali sa. Rozumie sa, v rozhovore dotkli sa i svojich   spoločných známych, Balážovcov. A zasmiali sa i zosmutneli, keď Milka   rozprávala, ako jej tam bolo pred desiatimi rokmi. Ondrejova tvár   zvážnela, ba zachmúrila sa. Povedal, že spozoroval, ako sa Frico   nešetrne choval k Milke, a doložil:
    </tei:p>
    <tei:p>
     — Frico je nanič chlap, nehoden, aby sa dotkol vašej ruky. — Z   toho vidno, že Ondrej zbadal, ako ho musela odstrčiť.
    </tei:p>
    <tei:p>
     Viac nepovedal, protivilo sa mu o neprítomných viac hovoriť.
    </tei:p>
    <tei:p>
     Prišli aj druhí páni, i Roth. Obedovali v meste u známych. Keď sa   pán fabrikant dozvedel, že Milka nemala nič teplého na obed, robil   jej dobromyseľne výčitky. Obával sa, že ochorie, a čo potom? Ale   sľúbil jej, že kde budú najbližšie kŕmiť, musia ísť všetci do   hostinca a on sám im uvarí kávy alebo dobrého punču. Potrebné   prípravy k tomu, ako opatrný človek, má vždy so sebou.
    </tei:p>
    <tei:p>
     Pán Roth povedal, že im to tej noci bude veru aj potrebné. Aby   mohli v dobrý čas prísť do Pešti, musia i nocou cestovať. On má aj   tak čas vymeraný. Po tejto ceste nasleduje druhá. V meste počul, že   sa na okolí potuluje ešte mnoho podozrivých ľudí, ako to býva po   každej vojne, najmä v tomto kraji. On sa síce nebojí, lebo má svoje   pištole nabité, ale opatrnosť je vždy osožná. Pán Gy. sa tiež nebojí,   on má svoje pištole tiež na dosah ruky, ale kto sa bál, bol pán   veľkoobchodník s plátnom. Zbledol, chrbtom prebehol mu mráz, zachvel   sa, akoby ho bola začínala trápiť akási „tajomná zimnica”.
    </tei:p>
    <tei:p>
     Pri usadzovaní si pochvaľovali, že im je pohodlnejšie. Teraz mal   každý svoj kútik, kde sa mohol oprieť, keby si chcel aj zdriemnuť,   ako pán Apfelstingel čoskoro aj urobil.
    </tei:p>
    <tei:p>
     Páni si tam i na fajočky pripálili. Len čo sa pousádzali a   upokojili, oddal sa každý svojim myšlienkam a plánom pre budúci   deň.
    </tei:p>
    <tei:p>
     Voz bol zas hodne ľahší, cesta dosť dobrá, mierne návršie   zamieňalo sa so strmšími výbežkami takrečeného Čerhátu, dolinou   tiahli sa úrodné polia, lúky a vinice.
    </tei:p>
    <tei:p>
     Dobre opatrené koníky čerstvo klusali — a hrkot kolies znemožnil   na istý čas besedovanie vo voze. Každý sa zapodieval v mysli len   vlastnými záujmami.
    </tei:p>
    <tei:p>
     Milka bola rozčúlená, čosi ju znepokojilo, ani sama nevedela,   prečo jej je teraz temer do plaču. Azda preto, lebo si uvedomila, že   zajtra o takomto čase bude v Pešti nakupovať. Má adresy spoľahlivých   firiem, ale má tých „komisií” aj mimo svojich nákupov dosť a dosť.   Ešte aj lučenské panie jej naložili nakúpiť veci, ktorých v Lučenci   niet.
    </tei:p>
    <tei:p>
     Len či všetko dobre vykoná? Prišli jej na um slová, ktoré jej   povedala pani krstná, ale miesto uspokojenia ešte viac otriasli jej   sebadôverou. Obava a neistota zajali jej dušu, horúčka ju obliala a v   hlave cítila bolesť.
    </tei:p>
    <tei:p>
     Deň sa chýlil ku koncu, večer bol sychravý. Hustá hmla prestierala   svoje závoje na zemi. Vietor ustal — a vo voze bolo dusno. Na Milku   išla akási únava. Oprela sa do svojho kútika a zatvorila oči. I spať   sa jej chcelo, ale v hlave začali sa jej preháňať možné i nemožné   predstavy, všetko, čo po tieto dni prežila, hemžilo sa a tiesnilo jej   mladú dušu. Hlava ju čoraz väčšmi bolela. Dosť sa usilovala zahnať   starosti a obavy, snažila sa nemyslieť, ba radšej zaspať, ale akosi   sa mrvila — zastenala — a vtedy už jej neúnavný sused spozoroval, že   Milke je nevoľno.
    </tei:p>
    <tei:p>
     — Miluška je chorá, — povedal s účasťou. — Toho som sa bál,   chúďatko, nie je navyknutá na takýto život. Ale hneď pomôžeme. — I   dal sa zhľadúvať lieky. Dal Milke užiť dajaké kvapky a vody z fľaše,   ktorú naplnil v Ďarmotách. Bolo to i horké i tuhé, ale osožilo na   chvíľku. Potom ju starostlivo pozakrýval, pod hlavu jej upravil mäkké   vlnené šatky ako dobrý otec. Nebol síce ešte starý, ale mal doma   paniu a dve vrúcne milované dcérky, vedel teda, čo je nežná starosť o   také krehké osôbky, ako je mladá pani a menšie i väčšie   dievčence.
    </tei:p>
    <tei:p>
     — Mali by sme nadlhšie zastaviť len vo Vacove, ale dobre bude, keď   ešte skorej zastaneme pri hostinci a Milke doprajeme trosku odpočinku   a niečo teplého, — rozhodol dobrý veliteľ.
    </tei:p>
    <tei:p>
     Bola to len akási pustatina, a nie osada, kde neskoro večer   vtiahol voz do pajty. Pajta i krčma stáli tesne vedľa hradskej pod   neveľkou, ale hustou horou.
    </tei:p>
    <tei:p>
     Pán Gy. rozkázal, aby sa tu kŕmilo. Videl, že je Milka nepokojná,   a usúdil, že si tu musí oddýchnuť. S Milkou sa teraz naozaj krútil   celý svet, keď schádzala dolu do krčmy. Viedol ju jej starostlivý   otcovský priateľ, ale s ním ponáhľal sa i pán veľkoobchodník s   plátnom. Usúdil v duchu, že tamdnu je bezpečnejšie ako tu v tej tme,   kde len malý lampášik trošku preniká hustou tmou pozdného večera.
    </tei:p>
    <tei:p>
     Pri voze ostal Roth a Ondrej.
    </tei:p>
    <tei:p>
     Onedlho vrátil sa pán Gy. a doniesol Ondrejkovi za veľký pohár   horúceho punču, ktorý sám navaril. V krčme nebolo nič dostať. Vybral   z vaku i chlieb a studenú pečienku, oddelil z obojeho Ondrejkovi a   ostatné vzal si sám na večeru.
    </tei:p>
    <tei:p>
     — Ostaňte, prosím vás, tu, kým sa navečerieme. Musí ísť so mnou i   pán Roth, aby sa občerstvil na ďalšiu cestu. Miluška sa zotavila,   sedí pri ohnisku v krčme, tá má len jednu miestnosť. Miluškine líčka   sú zas ružové a očká jej svietia ako dve hviezdičky. Ani by človek   nepovedal, čo všetko ide od žalúdka. Tak ostanete? Nebojíte sa?
    </tei:p>
    <tei:p>
     — Nie, — povedal Ondrejko. — Ani neviem, čoho by som sa mal báť.   Veď ste tu blízko, keď zavolám, prídete, ak bude treba. Ostatne, veď   je dokola ticho a tma.
    </tei:p>
    <tei:p>
     Roth sa síce vyhováral, že je nie radno nechať voz a kone osamote,   ale sám pocítil potrebu posilniť sa na ďalšiu púť. Uspokojil sa, že   tam ostal aspoň Ondrejko.
    </tei:p>
    <tei:p>
     Obaja vedúci výravy odišli i s malým vreckovým lampášikom.   Ondrejko ostal sám — a potme. Bol rozhľadený vo tme, nebolo mu teda   ťažko i navečerať sa i upratať veci, ktoré pán Gy. povyťahoval. Nahol   sa a videl, ako obaja vošli do krčmy, ale to nevidel, že o chvíľu zas   tými istými dverami vyšli dvaja parobci a stratili sa v tme.
    </tei:p>
    <tei:p>
     Občerstvený chutnou večerou usadil sa na miesto, ktoré pred   chvíľou opustila Milka. Oprel si hlavu tam, kde odpočívala jej   hlávka. Bolo mu, akoby bol bližšie k nej. Oddal sa blúznivému   rojčeniu, veď i on mal právo zatúžiť po láske a po šťastí, bol mladý.   Pre neho bol život dosiaľ taký skúpy, bolo v ňom málo radosti, tým   menej šťastia — či budúcnosť bude štedrejšia? Jeho myšlienky   obotkávali osobnosť mladého dievčatka, ktoré sa mu zjavilo na ceste   života ako vidina, ponúkajúca mu času potechy a lásky. Podmanila si   ho hneď pri prvom stretnutí, je jeho prvá láska a — ako pozná sám   seba — i jediná. Ale čo ona? Či ním nepohrdne? Iste si môže nájsť   lepšieho, krajšieho, a čo najviac na váhu padá, aj učeného muža...   Dosiaľ bola k nemu chladná i zdržanlivá, sotva preriekla k nemu   niekoľko prívetivých slov, ale prijala kytičku od neho a má ju pri   sebe, videl, že si ju pripäla na svoj už tiež nie nový víkler.
    </tei:p>
    <tei:p>
     Tak dumal mladý človek, ako zvyknú všetci mladíci, keď sú   zaľúbení. Bolo mu i bôľne i voľne, ako každej poeticky naladenej   duši. Nebol básnikom, nepísal verše, ale jeho myšlienky boli vzletné,   boli dobré a ušľachtilé a jeho reč bola príjemná...
    </tei:p>
    <tei:p>
     Zrazu cítil, že sa ktosi opatrne blíži k vozu. Pozrie pred seba a   vidí siluety koní, ako si chutne chrumkajú ovos. Nie stade šiel ten   tlmený zvuk, lež za vozom si šepkali dvaja, ale tak, že ich bolo   pučuť.
    </tei:p>
    <tei:p>
     — Čo vezú? — opýtal sa prvý.
    </tei:p>
    <tei:p>
     — Nič pre nás. Papier. Počul som, keď to ten chlap hovoril   krčmárovi, — povedal druhý.
    </tei:p>
    <tei:p>
     — Inšie nič?
    </tei:p>
    <tei:p>
     — Neviem, ale možno sa nájde aj inšie, dačo pre nás. Azda vo voze,   i kočiš odišiel.
    </tei:p>
    <tei:p>
     Ondrej cítil, ako sa voz otriasol. Dakto nadvihol plachtu a   vopchal ruku naspodok voza.
    </tei:p>
    <tei:p>
     — Súdok, — zvolal ten prvý. — Nie je veľký, vytiahni ho, iste je v   ňom borovička, chytro prerež povraz, hneď je von, a potom hybaj!
    </tei:p>
    <tei:p>
     Ondrej sa narovnal a zvolal:
    </tei:p>
    <tei:p>
     — Hej, čo tu hľadáte, lotri? — Jeho hlas znel tak silno, že sa ho   sám naľakal.
    </tei:p>
    <tei:p>
     Ale tí vonku sa nenaľakali, lebo žiadosť, ktorú v nich vyvolal   súdok, bola silnejšia ako prekvapenie, keď spoznali, že voz nie je   celkom opustený.
    </tei:p>
    <tei:p>
     — Neboj sa, — povedal prvý, — je len sám. Ťahaj súdok a ja s ním   spravím poriadok.
    </tei:p>
    <tei:p>
     — Berte sa, lebo strelím! — skríkol Ondrej a siahol na pištoľ,   ktorú nechal pán Gy. vo voze. A vtom i zavolal, ako len vládal:
    </tei:p>
    <tei:p>
     — Hej, pán Roth, pomoc, sem sa, zbojníci!
    </tei:p>
    <tei:p>
     — Udri ho! — počul ešte hlas jedného zlodeja a už pocítil pádny   úder, namierený iste na jeho hlavu, ktorý mu však dopadol na ľavé   plece. Zbojník iste i vo tme videl, ako sa pod plachtou hýbe hlava —   a svojím fokošom namieril na ňu.
    </tei:p>
    <tei:p>
     Baróthy zaúpel, ruka, ktorá zvierala pištoľ, mu klesla nabok. Ale   jeho jemný sluch už rozoznal hlasy, idúce od krčmy. Počul, že Roth   kričí:  DE„An Wonder, an Rettung!“/lang a že beží   prvý ku koňom. Za Rothom išli aj druhí, i krčmár so svetlom. Zároveň   bolo počuť dupot lotrov, utekajúcich von pajtou a ubitou cestou do   hory.
    </tei:p>
    <tei:p>
     Statný furman vzal s radosťou na známosť, že sa koníkom nič   nestalo, ba že sa ani vyrušiť nedali z večere. Len za vozom ležal na   zemi súdok, ktorý lotri v náhlivom úteku nemohli vziať so sebou.
    </tei:p>
    <tei:p>
     Ondrejka sa ujal dobrý pán Gy. Vošiel do voza, a keď pri slabom   svetle lampášika videl, že tam sedí bledý ako stena, začal ho   vyšetrovať. Ondrejko cítil síce veľkú bolesť, ale sa premáhal.
    </tei:p>
    <tei:p>
     Uisťoval, že to prejde, že jeho silný plášť a trojnásobné goliere   zmiernili silný úder nebezpečnej zbrane. Pán Gy. zbadal pištoľ v ruke   mladého človeka. Opatrne mu ju odňal a položil na svoje miesto.
    </tei:p>
    <tei:p>
     — Dobre, že ste nestrelili, pri strieľaní človek nevie, kam guľka   poletí. A načo robiť väčší poplach; najlepšie bude, keď pôjdeme podľa   možnosti čím skorej odtiaľto. Ukážte ranu! — rozkázal, a Ondrejko, čo   ako sa zdráhal, dovolil, aby mu pán Gy. rozopäl kabát a košeľu a   posvietil na ranu. Nebola nebezpečná, ale veľmi bolestivá. Rozkázal   krčmárke, aby priniesla vodu, namočil ručník, na vyžmýkaný ešte   nalial vína a priložil ho na zapálené a opuchnuté miesto. Potom   pacienta opatrne usadil na svoje miesto, on že si sadne oproti nemu.   Ale Milka, ktorá stála pri voze preľaknutá, ale už takmer zdravá —   protestovala.
    </tei:p>
    <tei:p>
     — Nie, nie, drahý pán ujček, len si vy, prosím vás, sadnite na   svoje miesto a pán Baróthy na moje! Prosím vás ponížene, — prosila   temer s plačom, — urobte mi to kvôli, veď všetko to zavinila som   vlastne ja, nehnevajte sa!
    </tei:p>
    <tei:p>
     Dobre, že nepripojila k tomu i sľub, ktorý prikladajú potrestané   deti: „Už to viac nikdy neurobím!” To mohla celkom bezpečne sľúbiť,   lebo také cesty sa málokedy opakujú... Vošla i ona do voza a sadla si   na Ondrejkovo miesto.
    </tei:p>
    <tei:p>
     Pán špeditér ešte napojil kone, vpratal do voza osudný súdok,   beztak už posledný, pripevnil povrazy a sám sa usadil na miesto. Pán   Apfelstingel sa tiež uvelebil a pochvaľoval si svoju opatrnosť, ako   vraj dobre, že išiel aj on do krčmy, lebo tu ktovie čo by sa mu bolo   prihodilo. S mimovoľným úsmevom dosvedčili mu to aj ostatní.
    </tei:p>
    <tei:p>
     Pá Gy. vyplatil krčmára a s čiapkou v ruke ďakoval pánubohu, že sa   to aspoň takto skončilo.
    </tei:p>
    <tei:p>
     Voz sa pohol, koníky klusali rezkejšie a vo voze sa všetky mysle   utíšili. Nebezpečenstvo pominulo, okrem Ondrejkovej rany nestalo sa   nič zlého. A i tá rana doniesla dačo dobrého, aspoň niekomu. Teraz už   pokojne môžu putovať k cieľu, ku ktorému sa stále viac   približujú.
    </tei:p>
    <tei:p>
     Okrem Rotha a Milky driemali všetci. Ondrejko dostal ešte na   posilnenie akéhosi liečivého vína a nato zaspal tichým spánkom.
    </tei:p>
    <tei:p>
     Aj Milka by bola chvíľami zdriemla, ale jej v tom prekážali zvuky,   vychodiace z úsť velkoobchodníka. Ten pán chrápal vo všetkých   variáciách od tichého hvízdania až po silné vyvrcholenie v najhlbších   tóninách... Vôbec mu nevadilo, že jeho samého vynieslo fortissimo z   rovnováhy, až sa mu hlava rozkývala. On len zažmurkal, zasa si oprel   hlavu hneď o Rothovu huňu, hneď o vystlaný bok a začal odznove. Milka   mala silne vyvinutý zmysel pre všetko smiešne, a preto ju tento   koncert aspoň z tej stránky bavil. Aj pán Gy. chrápal, ale to bolo   iba slabé šelestenie vetríka oproti burácaniu rozpútaného orkánu.   Ondrejko spal veľmi ticho, takže sa zdalo, ako keby ani nedýchal. Len   kedy-tedy sa strhol, otvoril oči, usmial sa a zas ich zatvoril. Milka   to pobadala, keď po dlhých nočných hodinách sa vonku začalo brieždiť.   Pozrela na nemocného, videla, že je ešte bledý, ale že sa mu pomaly   líca sfarbili ružovým nádychom zdravia. Aj teraz sa podobal   bratrancovi farárovi, ale bol ešte zduchovnenejší. Práve spal a zo   spania začal hovoriť:
    </tei:p>
    <tei:p>
     — Anjel môj, drahá, krásna milenka moja! Oh, či som ťa hoden, ty z   nebies poslaná bytosť...
    </tei:p>
    <tei:p>
     Milka počúvala. Tak on už má svoju vyvolenú. Aká mu musí byť   drahá, že i vo sne na ňu spomína! Kto môže byť tá dievčina, ktorá   zapálila toto zdanlivo chladné srdce? Musí byť pekná, dobrá, možno i   bohatá, keď ju tak miluje. Milka bola trochu zvedavá, a pritom ju   čosi v duši zabolelo.
    </tei:p>
    <tei:p>
     V tom okamžení, keď skúmavo hľadela na neho, čakajúc, že povie   viac, prebudil sa i on a s veľkým údivom pozrel na ňu. Bol už deň a   akoby ju dnes videl po prvý raz. Obaja sa zarazili, obaja sčervenali   ako tie ranné zore, ktoré tam nad návrším oznamujú nový deň. V   pomykove sa usmiali obaja, pohli hlavami nabok — a zas obrátili tváre   a ich oči sa stretli. Milka cítila, že jej srdiečko akosi nepokojne   zatrepotalo, ale nechcela si priznať, že viac ako tie vypočuté slová   lásky ju znepokojila okolnosť, že ju azda pri tom pristihol. Tu   upadla do nových rozpakov, čo sa jej stávalo len zriedkakedy.   Ondrejko sa usmial:
    </tei:p>
    <tei:p>
     — Hovoril som niečo? — opýtal sa ticho, že to len ona počula.
    </tei:p>
    <tei:p>
     — Áno, —odpovedala Milka.
    </tei:p>
    <tei:p>
     — Snívalo sa mi tak krásne, škoda — bol to len sen.
    </tei:p>
    <tei:p>
     — Prihovárali ste sa komusi, azda svojej snúbenici, — osmelila sa   Milka.
    </tei:p>
    <tei:p>
     — Nemám snúbenicu a tá, ktorej som sa prihováral, je pre mňa skoro   nedosiahnuteľná, ako tá hviezdička, čo tamvon práve zapadá.
    </tei:p>
    <tei:p>
     Milka kradmo pozrela na mladého človeka a vrelý záblesk jeho očí   vyvolal v nej rozpaky. Možnože by Ondrejko bol pokračoval, ale náraz   voza na skalu zobudil oboch driemajúcich pánov. Čudovali sa, že je už   deň, a chválili si krátky, ale osviežujúci spánok.
    </tei:p>
    <tei:p>
     Milka sklonila hlavu a pomodlila sa skrúšene svoju krátku raňajšiu   modlitbu. Bola rada, že vidí svetlo nového dňa. Nebola vyspatá, ale   bystrá ako vždy, a chcela vidieť, ako je vonku. Zatúžila po chvíli,   keď voz zastane a ona si bude môcť vystrieť údy. Pozorne, aby   nezavadila o pána Apfelstingla, obrátila sa k Rothovi. Ten i teraz   mal svoju fajočku v ústach — iste ju celú noc tam mal — a keď videl   Milkinu tváričku, uškrnul sa na ňu a ukázal bičom do kraja:
    </tei:p>
    <tei:p>
     —  DE ist schon die Donau./lang
    </tei:p>
    <tei:p>
     Milka temer vykríkla od radostného prekvapenia. V raňajšej hmle   videla širokú, lesklú hladinu ako plochu ohromného zrkadla,   pohyblivú, večne sa meniacu, a predsa vždy takú istú od vekov — a po   veky!
    </tei:p>
    <tei:p>
     Aké je to krásne divadlo! Počula o Dunaji rozprávať, i učila sa o   ňom — a hľa, teraz ho vidí, ten náš ospievaný „valný Dunaj”.
    </tei:p>
    <tei:p>
     Obzrela sa do voza. Všetci so záujmom pozerali na veľrieku. Pán   Gy. sa bol práve vrúcne pomodlil, pán Apfelstingel sa tešil, že ich   Dunaj už nenechá, čiže oni jeho, že hneď im je temer po boku, hneď   obíde ich zákrutou a oni ho začas nevidia. Ale sprevádzať ich bude až   po hlavné mesto.
    </tei:p>
    <tei:p>
     Baróthyho oči leskli sa akýmsi vnútorným nadšením, chcel čosi aj   poznamenať, ale jeho sused sa ho spýtal, ako sa cíti. Ondrejko   odpovedal, že celkom dobre, že bolesť mu temer pominula, len v noci   že bol nepokojný. — Tuším, — pokračoval, — že som i blúznil, — a   pozrel sa spýtavo na Milku.
    </tei:p>
    <tei:p>
     — Áno, hovorili ste čosi, — odpovedala Milka zdržanlivo, ale   nemohla zabrániť istému vzrušeniu, ktoré jej sfarbilo líčka do   červena. Zato sa „zatvrdila”, pozrela zase von, aby nemusela vidieť   pohľad mladého človeka, a v duši si povedala ako malá divoška: — Čo   ma je po tom?
    </tei:p>
    <tei:p>
     Čaro včasného rána zmizlo s raňajšou zorou. Milka bola zase tá ako   včera, tichá a chladná. Ondrejko mlčanlivý a — smutný.
    </tei:p>
    <tei:p>
     Roth poznamenal, že sú hneď vo Vacove.
    </tei:p>
    <tei:p>
     Tu voz zastal, aby si koníky oddýchli a pocestní tiež. Zišlo sa už   všetkým vystrieť sa a uviesť si do poriadku zovňajšok. Občerstvili sa   dobrou kávou a pochutnali si ešte aj na zákuskoch, čo mali so   sebou.
    </tei:p>
    <tei:p>
     Roth musel zasa čosi oddávať, lebo aj tu bol známy a mal tu   odberateľov na vzácne výrobky podtatranské.
    </tei:p>
    <tei:p>
     Ako študenti pred skúškou opakovali si naši, čo všetko majú   povybavovať v hlavnom meste. Pán Gy. prízvukoval, že sa všetko musí   diať podľa vopred ustáleného plánu — a jeho plán sa začína tým, že   odvedie Milku do rodiny známeho veľkoobchodníka s papierom, kde   ostane i na noc. Tam ho vždy volajú, ak on nerád ide na privátny byt,   kde je viazaný, lebo má toľko práce, že nevie, ako vyjde s časom —   potrebuje voľnú ruku.
    </tei:p>
    <tei:p>
     I Baróthy mal svoj plán. Jeho obchodné veci mu nerobia starosti,   lebo je v Pešti známy, ale má prácu aj u zlatníka — a tam sa tak   dobre nevyzná...
    </tei:p>
    <tei:p>
     — Mám kúpiť obrúčky, čiže snubné prstene, — povedal Ondrejko.
    </tei:p>
    <tei:p>
     Všetci pozreli na neho prekvapení a s veľkou otázkou na jazyku.   Milka sa domnievala, že to pre neho — a pre tú „drahú”, čo spomínal v   noci.
    </tei:p>
    <tei:p>
     — Ej, ej, aký ste vy potmehúd, ani sa nám nezveril, že sa chce   zasnúbiť, — prekáral ho pán Apfelstingel.
    </tei:p>
    <tei:p>
     — Ach, nie pre mňa, — odpovedal Baróthy s veselým úsmevom. — Je to   pre bratranca Janka, pre toho, ktorý ma v Lučenci čakal. Neviem,   prečo ich nekúpil sám v Lučenci. Na budúcu nedeľu bude sláviť svoje   zasnúbenie. Príde ta i moja sestrička Nelka — ja tiež tam ostanem,   aby som sa zúčastnil na tejto milej rodinnej slávnosti.
    </tei:p>
    <tei:p>
     Zvedavosť pána Apfelstingla ešte nebola utíšená. Chcel vedieť, kto   je snúbenica, čia dcéra a ako sa menuje. Baróthy ochotne prezradil,   že je dcérou istého dedinského farára, že je pekná, poriadna a že je   tiež Milka.(Ako vieme, vtedy bola na každej fare jedna Milka.)
    </tei:p>
    <tei:p>
     Tu sa pán Apfelstingel zmohol aj na poklonu, keď povedal: — Všetky   Milky sú pekné, poriadne a milé, — a potom blysol čiernymi okáľmi na   dievča, ktoré prišlo do nemalých rozpakov. Milka sa teraz vyhýbala   ešte viac tomu, aby pozrela na Ondrejka, vycítila v jeho očiach čosi,   čo ju znepokojovalo, ale — ona už nebude hľadať v jeho tvári   podobnosť s tým bratrancom a nebude na neho viac hľadieť.
    </tei:p>
    <tei:p>
     Lenže Ondrejko mal ešte prosbu — tie prstne, tie ho ešte trápia.   On totiž nemá mieru. Pre bratranca miera nie je potrebná, lebo obaja   sú si tak podobní, že i ruky a prsty majú rovnaké (Milka musela   uznať, že pekné), ale pre nádejnú snúbenicu, ktorá je asi taká veľká   ako Milka, nemá miery — a tak či by nedovolila, aby sa skúsila   obrúčka na jej prst.
    </tei:p>
    <tei:p>
     — Ale áno, — rozhodol za Milku pán Gy. — Zajtra ráno pôjdeme po   Milušku, zavedieme ju do obchodov, kde má prácu, a cestou zájdeme aj   k zlatníkovi.
    </tei:p>
    <tei:p>
     Ako pán Roth predpokladal, prišiel jeho koráb i s nákladom šťastne   a v najlepšom čase do Pešti.
    </tei:p>
    <tei:p>
     V predmestí, a či v Novej Pešti zatiahol voz do dvora istého   skromného, ale slušného hostinca, kde zosadali aj inokedy. Páni si tu   zaistili izby, aby pri svojich prácach mali voľný prístup k vozu a   mohli si nakúpené veci zas dobre umiestiť.
    </tei:p>
    <tei:p>
     Po náležitom občerstvení a upravení zovňajšku odviedol pán Gy.   Milku do známej rodiny. Bola milo prijatá paňou a jej dcérou. Tam si   aj oddýchla a po včerajšej nemoci úplne sa zotavila.
    </tei:p>
    <tei:p>
     Roth odovzdal svoje spišské špeciality, kam patrili, prijal   peniaze a nakúpil, čo mal naložené kúpiť pre známych. Aj pán   fabrikant odovzdal svoj papier, inkasoval peniaze a nakúpil rozličné   „špecies”, potrebné k výrobe papieru, ako aj veci pre paniu, pre celú   rodinku, pre domácnosť a pre početných priateľov, ktorí nemôžu   zameškať podobnú príležitosť, aby neobťažili i tak už dosť obťaženého   priateľa, aby im kúpil a obstaral veci, ktoré vlastne môžu dostať i   doma v takej istej akosti a temer za tú istú cenu ako v Pešti.
    </tei:p>
    <tei:p>
     Mal teda pán Gy. dosť práce, kým všetko vybavil, ale pritom   nezabudol na Milku a na jej nákupy. Spolu s Baróthym viedol ju po   obchodoch, kde mohla nakúpiť ten najkrajší, najnovší a pomerne nie   drahý tovar, ktorý potrebovala pre obchod. Milka sa už tak   podivuhodne vyznala vo všetkom, že i dámy, u ktorých kupovala,   chválili jej dôvtip, zručnosť, a najmä vkus. Pritom bystro pozorovala   všetky finesy vtedajšej módy. Všetky podrobnosti „odkukala”, a tým už   veľa získala.
    </tei:p>
    <tei:p>
     Okrem týchto nákupov boli vybrané aj osudné obrúčky. Baróthy si   vyberal z predložených prsteňov, a keď položil vybraný prstienok na   Milkin „zlatý” prštek, pocítila, že ju prebehol akýsi mrázik a dušou   prešumela jej otázka, kedy a kto jej položí podobný skvost na prst.   Ku komu ju pripúta obrúčka, ktorá svojou podobou značí symbol   nekonečnosti, v láske na celý život? Keď zlatník aj obaja prítomní   povedali, že prsteň zodpovie, stiahla si ho Milka rýchle z prsta a   položila na pult. Zlatník sa s úsmevom pozrel na dievča — a ona si   pomyslela:
    </tei:p>
    <tei:p>
     „Vari si ten čudák nemyslí, že je to pre mňa?” a zamračila sa.
    </tei:p>
    <tei:p>
     Tak bez akejkoľvek nehody alebo dobrodružstva vybavili všetci   všetko, čo vybaviť mali — a chystali sa na spiatočnú cestu domov.
    </tei:p>
    <tei:p>
     Temer v poslednej chvíli prekvapil pán veľkoobchodník Rotha aj   spolucestujúcich, že ich bude o jednu osobu viac; ak nič proti tomu   nemajú, je to istá stará slečna.
    </tei:p>
    <tei:p>
     — Je to moja stará tetka, — hovoril v rozpakoch, ale istý, že vec   je už napoly vybavená. — Tante Elis, ktorá len preto prišla loďou z   Prešporka, aby mohla ísť so mnou k nám. Chce vidieť chlapcov, svojich   krstných synov, nemôžeme si ju rozhnevať, a je tak smiešne maličká a   útla, že by sme ju mohli vpratať — napríklad — povedzme — i do   Miluškinej škatule na klobúky, he, he, he! — zasmial sa, oddýchol si   a trel si ruky.
    </tei:p>
    <tei:p>
     Voz bol dobre naložený, nový pasažier teda nebol veľmi vítaný, ale   špeditér, ináč dobrák, ponechal rozhodnutie tiež na takého dobráka,   pána fabrikanta, a ten by nebol odoprel, ani keby bola slečna Elis   bývala ešte raz taká objemná, ako bola. Keď ju ráno priviedol, museli   sa všetci smiať, taká bola mamzel Elis maličká, suchučká ako vysušená   plánočka. Ale plánkou nebola: z jej drobnej tváričky svietil dobrý,   láskavý úsmev a z očí nielen bystrý, vnímavý duch, ale i svieži,   prirodzený vtip. Nuž pomestili sa. Pán Gy. sedel si vo svojom kútiku,   slečne Elise dali druhý kútik a Milku zobrali doprostriedka.
    </tei:p>
    <tei:p>
     A potom bolo vo voze živo. Hlavné slovo mala už teraz slečna Elis.   Vedela rozprávať, a rozprávala o všetkom na svete. Zvlášť o starom a   novom Prešporku toľko, že na konci cesty poznala Milka celý Prešpork   naspamäť, aspoň sa tak domnievala. A ešte o Viedni! Veď do Viedne bol   od nich iba skok — a človek sa tam dozvedel všetko, čo sa na   cisárskom dvore robí. Tante Elis vedela všeličo aj o povestnej   kamarile a škandáloch, ktorých hrdinkou bola  DE„die alte   Žofa”/lang (cisárova matka).
    </tei:p>
    <tei:p>
     Keď to meno vyslovila, zarazila sa, či ju nepočuje dáky zlý   človek, čo by ju udal pre urazenie veličenstva... ale upokojila sa,   že tu takého niet.
    </tei:p>
    <tei:p>
     Cesta sa rýchlo míňala. Prešli i miestom, kde ich tí lotri   prepadli, ale nezastavili sa tam. — Načo? — usúdil pán Gy. — Len čo   by sme sa omeškali.
    </tei:p>
    <tei:p>
     V Ďarmotách prenocovali. Včasráno sa pohli a predpoludním už boli   v Lučenci. Tam musela Milka oddať veci, ktoré nakúpila svojim bývalým   paniam, a tu čakala zas Baróthyho sestrička, dievča Milkinho veku,   šumné, s bledou oválnou tváričkou. Ondrejko a jeho sestra Milku   odprevadili. A on bol veľmi vážny — a keď sa lúčil so svojou   spolupútničkou, nepovedal jej nič, len sa jej spýtal, či jej smie   písať. Milka mlčky prisvedčila.
    </tei:p>
    <tei:p>
     Odtiaľto jej už netrvala cesta dlho. Večerom boli v Sobote. Tu ju   našiel otec. Milka sa zľakla, lebo tušila, že tentoraz má pre ňu   dajakú vážnu novinu.
    </tei:p>
    <tei:p>
     Mala pravdu, lebo jej oznámil, že fräulein Relly im napísala list,   v ktorom nalieha, aby Milka bezodkladne prišla naspäť, že majú   strašne mnoho objednávok a že dámy čakajú len na Milkin návrat a na   nové modely. Teraz má Milka príležitosť mnoho si zarobiť, najmä keď   bude mať svoj vlastný materiál. Aspoň do Vianoc keby ostala, prosí   slečna Aurélia.
    </tei:p>
    <tei:p>
     Milka zosmutnela. Akýsi zvodný hlas jej šeptal, aby už nešla, ale   ten hlas bol nespoľahlivý, neobstál pred otcovým úsudkom a pred   úsudkom vlastného rozumu.
    </tei:p>
    <tei:p>
     Hľa, je to otázka životná, otázka chleba. Vie, že v Novej Vsi bude   mať práce a zárobku toľko, že ani nebude stačiť. Aspoň do Vianoc,   vzdychla si, lebo pobyt v Novej Vsi ju už nelákal.
    </tei:p>
    <tei:p>
     Rozhodla sa ísť. Neskoro v noci prišla s otcom domov a   nasledujúceho dňa musela ísť ďalej.
    </tei:p>
    <tei:p>
     Bolo zima. Ostrý severák sprevádzal voz a Milka nemala bundičky   ani kapcov... Okolo Pustého Poľa a ďalej začalo aj snežiť. A Milka   cítila nárazy vetra, lebo sedela sama a už to nebol ten teplý a   útulný kútik, aký vedel pripraviť dobrý pán Gy.
    </tei:p>
    <tei:p>
     Milka je sama a rozmýšľa. Sprítomňuje si niektoré momenty z   cesty... a spomenie si i na toho tichého a snivého suseda. Prečo je   vlastne smutná? Prečo musí na neho myslieť? Či by mala z jeho ruky   prijať to vysnívané šťastie? Či nemôže byť šľachticom ducha i pritom,   že je remeselník? A hoci jeho ruka zarába ihličkou, či by jej nemohla   zabezpečiť šťastie a spokojnú domácnosť? Tieto myšlienky ju   sprevádzali aj do spánku. Utúlená, uzimená zaspala — a prebudila sa,   len keď voz zastal pred domom slečny Aurélie. Milke bolo horúco, mala   rozpálené líca — a slečna Aurélia sa zľakla.
    </tei:p>
    <tei:p>
     Ale Milka nesmela byť chorá. Hneď druhého dňa sa rozchýrilo po   meste, že fräulein Relly dostala nové klobúky z Pešti, a objednávky   chodili zblízka aj zďaleka. Milka musela premáhať svoju nemoc, musela   pracovať, lebo videla, že si v túto jeseň toľko zarobí, ako po iné   časy ani za rok. Vďaka svojmu zdravému organizmu premohla nemoc a   pomaly dostavila sa i radosť z práce a z krásneho úspechu.
    </tei:p>
    <tei:p>
     Písala domov — a ako odvetu na svoj list dostala i ona zaujímavý,   ba vzrušujúci list od otca.
    </tei:p>
    <tei:p>
     Dobrý otec jej písal:
    </tei:p>
    <tei:p>
     „Drahá dcéro! Nemalým nepokojom naplnil naše rodičovské srdcia   Tvoj list, kde píšeš, že si nemocná. Maminka narieka, že to bola pre   Teba priveľká štrapácia konať toľkú cestu a zas naspäť do tej roboty   ako do jarma byť zapriahnutá. Keby mohla tá mať, iste letela by k   Tebe, ale ja ju utešujem, že Tvoja zdravá nátura Ti pomôže a že   ktovie, k čomu je to všetko dobré. Pri tom všetkom šetri sa, ako   môžeš, aby si nás čím skôr potešila správou, že si už zdravá.
    </tei:p>
    <tei:p>
     Teraz Ti musím oznámiť dôležitú pre Teba vec. A to, že pominulú   nedeľu bol u nás pán Ondrej Baróthy, s ktorým si cestovala. Čo chcel   u nás, to Ti sám napíše. Iste uhádneš, prečo prišiel a koho tu   hľadal, a že nenašiel, bol veľmi zarmútený. Hovoril, že si   nespomínala, že odídeš z domu. Vari by bol išiel za Tebou? Keď Ti   bude písať, budeš vedieť sama, čo máš robiť. My, ako Tvoji Teba   úprimne milujúci rodičia, Ti len tú radu dávame, aby si konala, ako   Ti hlas srdca diktuje. Že je on len remeselník a že je nie bohatý   (ale ani chudobný nie je), na to nehľaď. Remeslo má zlaté dno a   poctivá chudoba je krajšia ako hriešne bohatstvo. To, čomu si sa   vyučila, by vám mohlo poslúžiť k blahobytu, a keď budete v bázni   božej spolupracovať a Pán vám udelí svoje požehnanie — dopracujete sa   k slušnému imaniu.
    </tei:p>
    <tei:p>
     Pánboh Ťa opatruj! Tvoji rodičia Jur a Katarína.”
    </tei:p>
    <tei:p>
     Hneď za týmto obsažným listom prišiel neveľký, na jemnom papieri   písaný list. Adresa bola písaná francúzsky (bolo to vtedy v móde).   Milka tušila, kto ten list písal — chytro ho ukryla v záhyboch   svojich šiat. Len keď bola samotná, ho vyňala, prelomila pečať,   rozvinula ho a čítala:
    </tei:p>
    <tei:p>
     „Drahá, zbožňovaná slečna Milka!
    </tei:p>
    <tei:p>
     Ako Vám pán otec iste už napísal, bol som u Vás, ale ach, tú,   ktorú som hľadal, po ktorej som túžil, tú mne nadovšetko vzácnu a   milovanú bytosť som nenašiel, nebolo jej doma.
    </tei:p>
    <tei:p>
     Či si, drahá, viete predstaviť pútnika, putujúceho po púšti, ako   smädom morený hľadá prameň a balzam pre dušu a srdce... a keď tenže   pútnik miesto prameňa nájde len opustené a bezútešné miesto, zakvíliť   musí vo svojom sklamaní. Ach, akým nešťastným som sa cítil! A predsa   nebol som celkom bez potešenia! Poznal som Vašich drahých rodičov,   poznal som to miesto, kde moja spanilá dievčinka rástla, kde sa ako   dieťa bavila, učila a potom ako pilná včelička pracovala a mamičke   pomáhala. Všetko ma na Vás upomínalo, nielen vzácni páni rodičia,   sestričky a malí bračekovia, ešte i tie neživé predmety, ktorých sa   Vaša rúčka dotýkala, ale ach, to všetko nemohlo uspokojiť moju túžbu   po Vás. Len to ma teší, že som našiel u Vašich pánov rodičov úprimnú   sympatiu — o láske neosmeľujem sa ešte hovoriť — a to dovolenie, že   sa Vám smiem aspoň listovne priblížiť.
    </tei:p>
    <tei:p>
     Drahá, vrelemilovaná Miluška, či ste Vy to netušili, čo sa deje v   mojej duši, keď po celé hodiny som Vás pozoroval? Či ste nevycítili z   môjho pohľadu ten vrelý cit, ktorý dušou hýbe? Neuvedomili ste si, že   ten, ktorý v svojom kútiku sedí, myslia dumá len o Vás, vidí len Vás,   a to aj vtedy, keď sú jeho oči sklopené alebo inam obrátené? A že ten   o Vás sníva aj blúzni, čo ste i počuli, ale, ach, vari počuť   nechceli!
    </tei:p>
    <tei:p>
     Od prvého okamženia, ako som Vás videl, keď nestydatý Frico —   nárokujúc si akési starodávne právo — chcel Vás k sebe pritiahnuť a   Vy ste ho odstrčili— moje srdce plesalo nad tým... už som vás   miloval, a čím ďalej som Vás poznával, Vaše krásne vlastnosti, moja   láska sa len stupňovala. Vaša sestrička Julka, o ktorej páni rodičia   tvrdia, že sa na Vás ponáša, pripomínala mi Vás, mne nadovšetko   vzácny zjav, ale to všetko bola len bledá spomienka, len tieň toho,   čo je pre mňa môj zbožňovaný anjel, moja Miluška! Tú mi nenahradí   nikto na svete!
    </tei:p>
    <tei:p>
     Drahá, vrelomilovaná Miluška, prosím, odpíšte mi a potešte ma   svojím slovom, že Vás smiem ľúbiť, že smiem po Vás túžiť, že moja   láska našla ozvenu vo Vašom srdiečku! Že smiem túžobne čakať ten deň,   keď skutočne — a nielen na próbu — budem môcť položiť na Váš štíhly   prštek ten lesklý krúžok, symbol nekonečnosti, aby nás spojil na celý   život. Áno, pre mňa bude táto láska nekonečnou, lebo sa pominie len   vyhasnutím môjho života.
    </tei:p>
    <tei:p>
     Píšte, drahá, ľúbezná Miluška! Potešte Vášho v neohraničenej láske   a úcte Vám oddaného Ondreja Baróthyho.”
    </tei:p>
    <tei:p>
     Milka, ako len mohla, skoro odpovedala na Baróthyho list, a čo mu   napísala, vidno z nasledujúceho listu:
    </tei:p>
    <tei:p>
     „Milá, anjelská duša, moja Miluška!
    </tei:p>
    <tei:p>
     Vaše riadky boli balzamom pre moje srdce. Slová, ktoré plynuli z   Vašej ušľachtilej, cudnej duše, sú síce ešte vždy veľmi zdržanlivé a   chladné ako ten pramienok čistej chladnej vody, ktorá vyviera z   neznámych hlbín. Ďakujem Vám za ne a žehnám Vás na každom kroku, lebo   tie slová predsa dovoľujú mi úfať vo veľké blaho a všetko, čo pre   tento život čakať môžem. Čisté srdce má čisté myšlienky a čistá láska   sa len v čistom srdci rodí. Príde čas, keď otvorí sa i Vaše srdiečko   láske, ako otvára sa krásny nežný púčok ružový svetlu, keď ho vrelý   lúč slnka poľúbi, zobudí a zohreje.
    </tei:p>
    <tei:p>
     Keby mi bolo možné, ponáhľal by som sa k Vám, aby som sa potešiť   mohol pohľadom na Váš spanilý zjav. Ale nielen okolnosti, i Vaši páni   rodičia odrádzajú ma od tohoto kroku. Uznám, že majú pravdu, ale len   ja sám viem, ako ťažko mi je ich rozumnú radu poslúchnuť. I náš   obapolný priateľ a priaznivec, pán Gy., ktorý ma nedávno navštívil,   mi radil „trpezlivosť”. Zato mi sľúbil, že pred Vianocami — lebo   ďalej ako do Vianoc nebudem čakať — pôjdeme po Vás. Ach, čítať budem   dni, ba i hodiny do toho času, kedy budem môcť privinúť Vás k sebe   ako svoju snúbenicu — a potom, dá pánboh, skoro i družku svojho   života.
    </tei:p>
    <tei:p>
     Dovtedy budú Vaše milé listy mojou jedinou útechou i jediným   pokladom. Vo svojich zas kochám sa v myšlienkach s Vami, do nich   vlievam svoje vrelé city, túžby a nádeje. Vtedy cítim, že som blízko,   že naše duše sú v úzkom spojení krásnej a čistej lásky, ktorá nám i   potom bude svietiť na cestu života, keď ruka v ruke budeme spolu   kráčať k nám určenému cieľu.
    </tei:p>
    <tei:p>
     Nezabúdajte, drahá, na Vášho, Vás vrele milujúceho a Vám navždy   oddaného ctiteľa Ondreja Baróthyho.”
    </tei:p>
   </tei:div>
   <tei:div type="chapter">
    <tei:head>
     Julinkin prvý bál
    </tei:head>
    <tei:p>
     V mrazivé nedeľné popoludnie, po odbavenej večierni vo filiálnej   cirkvičke, sedel pán farár v školskej izbe za stolom a počúval, čo mu   rozpráva miestny pán rechtor. Učiteľ, starší človek zhrbenej postavy,   bol v najlepšom prúde, keď ho vyrušil cengot zvoncov a dupot koní na   zamrznutom dvore. Hneď zatým bolo počuť zvuk viacerých mužských   hlasov, rýchlych, pružných krokov a klopanie na dvere. Nestačil   povedať: voľno, už roztvorili sa dvere a vstúpili traja mladí ľudia.   Dvaja hneď na prvý pohľad prezrádzali, že prináležia k stavu   duchovnému, tretí k svetskému.
    </tei:p>
    <tei:p>
     Všetci traja boli pekní, mladí, strojní a veselí.
    </tei:p>
    <tei:p>
     — Služobník ponížený! — a — Dobrý deň vám vinšujeme, — volali   príchodzí a ukloniac sa, podávali domácim ruky.
    </tei:p>
    <tei:p>
     —  LAT servus/lang, — vítal ich   prívetivo starý pán farár a zdvihol sa trochu na svojom mieste. — Kde   ste sa tu vzali a čo vás sem priviedlo, bračekovci?
    </tei:p>
    <tei:p>
     — Vážna vec doviedla nás sem, vysokoctený pán otec a báťa náš! —   začal v mene druhých pán brat Komár, na ten čas kaplán v susednom   meste. Pri tomto úvode namáhal sa dať svojej tvári výraz veľkej   vážnosti, ale temer márne, lebo okolo úst hral mu milý úsmev a z očú   svietil žart a veselá myseľ.
    </tei:p>
    <tei:p>
     — Tak, tak, nože, no! Von teda s tou vážnou vecou!
    </tei:p>
    <tei:p>
     — Item, azda ráčili ste už i počuť, pán otec a báťa náš, že v   našom meste poctivé tovarišstvo kupecké usporiada svoj obvyklý   fašiangový bál. Na túto krásnu zábavu pozvaný som týmto pánom, —   ukázal na toho zo svetského stavu, — ako riaditeľom i ja, a aj ako   spoluriaditeľ. Záleží nám teda všetkým na tom, aby sa táto zábava   vydarila čo najlepšie, preto prišli sme vás pýtať a úctivo prosiť,   aby ste svoju pannu dcéru Julianu na túto počestnú zábavu pustili...   — dokončil a sadol si na ponúkaný stolec.
    </tei:p>
    <tei:p>
     Starý pán urobil veľmi vážnu tvár. Takáto vec vyžadovala si zrelé   rozmyslenie. Dnes večer bál, teraz sú už dve hodiny popoludní, dievča   ešte nič nevie, ale pravdepodobne tuší — a túži. Jednako neponáhľal   sa prísny otec so svojím rozhodnutím. Vytiahol si tabačnicu, šnupol   raz, dva razy, a potom začal sa vyhovárať, že jeho dcérka je skromné,   v bázni božej vychované dedinské dievča a že na podobných zábavách   rozširuje sa len samopašnosť. Ale mladí páni nedali starému pokoja,   kýmkoľvek nerozkázal priahať. Hneď zatým dvoje saní uháňalo k blízkej   veľkej dedine.
    </tei:p>
    <tei:p>
     Tam, v susedstve štíhlej veže, stála vtedy ešte stará, nízka fara.   Nízka a tesná, ale často navštevovaná. A odkedy dorastalo tam utešené   dievčatko, ozajstný ružový púčok, častejšie zavítali hostia na   faru.
    </tei:p>
    <tei:p>
     To dievčatko bola najstaršia farárova Juliana Anastázia. Jej dve   mladšie sestričky bavili sa ešte s bábikami, ale tiež boli pekné a   pôvabné. V to nedeľné popoludnie nudili sa všetky. Uliana, ako ju   tamojší ľud volal, stála pri obloku a hľadela von na zasnežené pole a   kopce. Či očakávala niečo zvláštneho, vyžiadaného pre tento deň?   Zuzanka a Karolínka, hlasne štebotajúc, povyťahovali bábiky a pestré   handričky, že idú šiť, hoci im nedeľňajšiu prácu nevlastná mama   nedovoľovala.
    </tei:p>
    <tei:p>
     Farárka, druhá žena farárova, chodila svojím tichým mdlým krokom   po práci, po takej, ktorá sa i v nedeľu konať musí, najmä zaoberala   sa najmladším svojím dieťatkom, dievčatkom, a starším chlapčekom,   miláčikom, ktorý sa zabával v čeľadníku s mendíkmi.
    </tei:p>
    <tei:p>
     Zrazu Ulinka odskočila strmo od obloka; začula spiežovce a jej   bystrým umom preletela myšlienka, že sedliacky záprah neoznamuje   takto svoj príchod, ale že sa blížia panské sane. Nesvedčno mladému   dievčaťu vyzerať na cestu, akoby vyčkávala niekoho — keby to otec   videl, pokarhal by ju. Preto vybehla Ulinka do kuchyne, za ňou jej   rýchlym útekom splašené sestričky, a izba ostala na chvíľu   prázdna.
    </tei:p>
    <tei:p>
     Keď páni vkročili odrazu do izby, pán farár musel zvolávať svoju   čeliadku zaradom. Prvá prišla pani, privítala hostí a pozrela spýtavo   na pána manžela. Na jej peknej tvári nebolo vídať úsmevu. Len raz,   ako sa vydala, zasmiala sa na žartovnej myšlienke svojej dcérušky.   Hovorilo sa, že je preto taká clivá, meravá, lebo prežila smutný   prípad. Ešte pred prvým svojím výdajom — farár bol jej druhý muž —   zamilovala sa do svojho bratranca. Ten bol ešte len študent a nemohol   sa ženiť, ale obaja si sľúbili vernosť až do smrti. Lenže rodičia   dievčaťa nechceli o takej láske a o tom sľube ani počuť, a keď   prišiel vážny pytač, profesor, dievča mu prisľúbili. Milenec bol   vtedy na cestách, pošty boli nedostatočné, telegrafov ešte nebolo, a   kým úbohý milý zvedel a ponáhľal sa domov, jeho snúbenicu viedli už   polomŕtvu od sobáša. Zúfal si, ona plakala, ale všetko darmo: musela   poslúchnuť a poddať sa neúprosnej rodičovskej vôli. Dala sa „zaviť”,   dala sa posadiť do koča, s ňou svatky, družice, mladý zať. Ľahké koče   uháňali so svadobnou družinou hlbokým dolnozemským prachom (stalo sa   to v jednej z banátskych veľkých dedín), mladucha sa obzerala — za   ňou ostávajú rodné domy, žírne polia, cesty križujúce sa sem-tam, pri   ceste tu strom, tam šíp osamelý. Vtedy ešte nebolo toľko drevených   jahôd (morušových stromov) strán cesty, pustatiny boli ešte pustejšie   a pláne jednotvárnejšie. Niekto beží za kočom, mladá nevesta ho   spoznáva: to je on — to je on! Chce sa nahnúť z koča, volá naňho   žalostne. Vtiahnu ju naspäť, ale on beží, chytá sa košiny, akoby   chcel zastaviť a vziať si svoju milú. Ale koč trhne, a on leží v   prachu. V diaľke miznú vozíky, oblaky prachu usadúvaju sa na širokú   pláň a mladý človek sa dvíha a opäť klesá do šípiny strán cesty. Ako   opitý točí sa a zachytáva do šípu a rozkrvaví si ruky, ale necíti tú   bolesť, lebo jeho bolí v hrudi kruto, nemilosrdne. Vlečie sa domov   pomaly, pomaly, domov, k materi-vdovici, sadne si za stôl, oprie ruky   oň a hlavu do rúk, sedí a dumá celý deň a celú noc. Mať ustráchaná,   prihovára sa mu i chce ho prinútiť, aby zjedol niečo a ľahol si, ale   on sa nehýbe. Napokon ho volá, trhá — a ani to ho neprivodí k životu,   lebo je mŕtvy...
    </tei:p>
    <tei:p>
     Odvtedy sa pani farárka nezasmiala, len raz, keď malá dcérka niečo   veselého povedala. — A nežila dlho.
    </tei:p>
    <tei:p>
     Pán otec predniesol svojej žene prosbu mladých ľudí. Ona povedala,   že Ulinka nie je prichystaná ísť na taký skvelý bál, že nemá ani šiat   ani čo k tomu treba; ale mladí páni neustali prosiť, dôvodiac, že   panna Ulinka je krásna i v najprostejších šatách — a napokon   presvedčili i pána otca o tom tak, že dal zavolať Ulinku do izby.
    </tei:p>
    <tei:p>
     Dievča prišlo so sklonenou hlávkou, tváričku mala plamennou žiarou   akoby obliatu. Vkročila váhavo, ticho, ako sa patrí (alebo patrilo)   na dobre vychované dievča. Pri dverách urobila poklonu a zašeptala: —   Pekne vítam u nás.
    </tei:p>
    <tei:p>
     Potom uprela oči na zváčov, oči, ktoré pomútili hlavu mnohým. Jej   pohľad sa i spytoval, i sľuboval, i žiadal. Podala každému ruku, lebo   ich už poznala dávnejšie. Túto rúčku nedbal by bol podržať každý z   prítomných, najmä pán brat Komár, taká bola pekná, malá, teplá a   mäkká. Krása jej rúk bola vychýrená i neskôr medzi známymi — až do   pozdnej staroby.
    </tei:p>
    <tei:p>
     Keď jej pán brat Komár v mene svojich druhov predniesol žiadosť,   obrátila sa k otcovi a povedala: — Ako apuško rozkážu.
    </tei:p>
    <tei:p>
     Pozrela na otca prosebne, lichotivo, a on neodolal, lebo Ulinkine   výrečné oči upomínali ho vždy na jeho prvú lásku, na maminku tohto   miláčika. Starý pán teda privolil, mamička nemohla inšie, len tiež   prikývnuť, vlastne Julinka sa jej ani neopýtala, lebo tie dve veľmi   rozdielne povahy si nerozumeli a nesúhlasili v ničom.
    </tei:p>
    <tei:p>
     Uspokojení a šťastní, že vykonali, čo chceli, mladí páni sa   pobrali, lebo mali ešte jednu alebo viac sestričiek týmto spôsobom a   na ten cieľ „vypýtať”.
    </tei:p>
    <tei:p>
     Ulinka rezko pobehla k otcovi v netušenom šťastí pobozkať mu ruku.   Potom vybehla do bočnej izby, otvorila veľký, starý „komód” a vyňala   z neho svoje letné, ľahučké šaty z bieleho batistu s drobnými   ružovými kvietočkami. Vyňala i škatuľu so stužkami a inými ozdôbkami,   i letné črievičky a biele jemné cvernové pančušky a zakrútila všetko   do balíka. Prehodila na seba zimný kabát, takzvanú heroiku (alebo   herovku), na hlavu šál; ale nezabudla ani na praktickú otázku:   peniaze. Pán otec vyčítal jej na stôl dva desiatniky.
    </tei:p>
    <tei:p>
     — Tu máš jeden desiatnik na kvietok. Kúp si ho zo sapúnu na pľaci   — (v mydle pozapichávané veľmi prosté ružičky predávali „kofy” na   trhu) — a tu máš druhý destiatnik na entré. Pozdrav báťu a néniku u   Repuškov a... nezabúdaj, že si kňazova dievka!
    </tei:p>
    <tei:p>
     V Gemeri „dievka” neznačí to, čo v Liptove „slúžka”, ale toľko ako   dcéra, čiže panna.
    </tei:p>
    <tei:p>
     Dievča vďačne vzalo peniaze a zakrútilo ich do uzlíčka. Potom   pobozkala otcovi a maminke ruky, dievčencom zavolala „Dobre sa majte”   — a už kráčala von dvermi. Zo dvora zabočila chodníčkom do susedov.   Zaklopala na oblok.
    </tei:p>
    <tei:p>
     — Jaj, bože! Ktože je? Vari sa to oni, naša Ulinka, kdeže ideš...   jaj, kdeže sa vybrali, kvietok môj? — ozvalo sa z izby.
    </tei:p>
    <tei:p>
     — Do mesta, ňaňa, či sú doma báťa Miško? Keby mi zapriahli do saní   a odviezli ma do mesta!
    </tei:p>
    <tei:p>
     — Doma, dieťatko, doma, iskra moja, — opakovala ňaňa. — Hneď ho   zdurím, ale nechže sa páči dnu, tamvon je zima.
    </tei:p>
    <tei:p>
     Ulinka zimy necítila, ale len šla, keď ju volali, i tak musí   chvíľku počkať. Ňaňku všetky farské deti rady mali, ale ona najradšej   Ulinku. Odkedy Ulinka prišla zo Spiša, kde si doplnila edukáciu,   stávalo sa často, že ňaňa nevedela, ako oslovovať svoju Ulinku, i   rozhodla sa, že jej bude tykať, v nedeľu však, keď bude hrdo   oblečená, onikať. I tak sa ešte vždy mýlila.
    </tei:p>
    <tei:p>
     O chvíľu sedela Ulinka na saniach. Mrazivý vietor dúchal dedinou;   nad ňou letel kŕdeľ vrán, ale ona nedbala na ich smutný škrek;   veselosť v srdci a radosť v duši: tak pozrela pred seba, keď uvidela   kmitať sa tri sobotské veže.
    </tei:p>
    <tei:p>
     Jej srdiečko bilo strmo v radostnom rozochvení. Oči jej svietili,   ústa sa usmievali, hja — bola mladá, bola pekná, a ona to aspoň   tušila, ak nevedela. Ruky láskavo túlili balík s bielymi šatočkami.   Oj, šťastná hodina, blahé chvíle prvého vystúpenia vo veľkej   spoločnosti pri hudbe a tanci, na bále, na najkrajšom zo   všetkých!
    </tei:p>
    <tei:p>
     Sane sa rýchlo blížili k mestu. Večerilo sa, keď báťa Mišo zastal   pred neveľkým domom, kde býval príbuzný pána farára, spomínaný už   báťa Repuška, kantor a učiteľ cirkvi sobotskej. Ulinka temer ani   nečakala, kým sane zastali, ale zoskočila a zhodila herovku zo seba   do saní (herovkou báťa Miško hneď zakryl ksebného koňa), rezko   prebehla cez dvor, zaklopala na izbené dvere — a hneď i otvorila.
    </tei:p>
    <tei:p>
     Z teplej nízkej izby zasvietil jej už lúč lampôčky v ústrety a od   pece vítal ju príjemný ženský hlas.
    </tei:p>
    <tei:p>
     — Si to ty, Ulka moja, diťä mojo?
    </tei:p>
    <tei:p>
     — Ja, nénika, dobrý večer vinšujem!
    </tei:p>
    <tei:p>
     — Kde si sä tu vzalo, diťä mojo?
    </tei:p>
    <tei:p>
     — Prišla som, nénika, na bál; či pôjdu so mnou?
    </tei:p>
    <tei:p>
     — Ako by nie! Veru puajdem, diťä mojo, Ulka moja, — uisťovala ju   pani učiteľka, rodom zo Štitníka, a keď jej Ulinka pobozkala ruku,   ona ju srdečne vybozkávala na obe líčka.
    </tei:p>
    <tei:p>
     — A kdeže sú ti bálové šaty? — spýtala sa nénika.
    </tei:p>
    <tei:p>
     — Tu, pod pozuchou v batôžku!
    </tei:p>
    <tei:p>
     — Daj sem, Ulka moja, nechže jä to vidím.
    </tei:p>
    <tei:p>
     Ulinka rozviazala uzlík na batôžku, rozvinula šaty pred skúmavým   okom nénikiným, a tu sa ukázalo, že šaty musia sa ešte oprať,   naškrobiť a vyhladiť.
    </tei:p>
    <tei:p>
     — No, bude to, hneď ich vyperiemo a tu na peci vysušimo. A kvietok   na hlavu?
    </tei:p>
    <tei:p>
     — Ten si idem kúpiť zo sapúnu.
    </tei:p>
    <tei:p>
     — Dobre, diťä mojo, tájdi s Judkó, lebo sä už mrká. Jä opatrím   Miška a operiem šaty. A čo máš na hrdlo?
    </tei:p>
    <tei:p>
     — Nič, nénika, — odpovedala trochu zarazene Ulinka.
    </tei:p>
    <tei:p>
     — No, i tak dobre. Dám ti ja mojo perly. Sú opravdivé, ale len   jedna šnôra. Len sä ponáhľaj, Ulka moja, a prídi hneď naspäť.
    </tei:p>
    <tei:p>
     Ulinka šla v sprievode malej slúžky Judky a šťastlivo, bez   prekážok kúpila kvietok na trhu. Bolo ich tam už málo, predavačka   poberala sa už domov. Keď sa Ulinka vrátila, našla v izbe ešte jedno   dievčatko, ktoré tiež malo ísť pod nénikinou ochranou na bál.   Pozdravili sa po priateľsky a Ulinka hneď šla pomáhať nénike. Tá už   bola vyprala šaty, naškrobila a prevesila ich ponad zelenú pec ako   cez krinolínu. Hneď sa začali v peci hriať železá, hladili sa   fodričky, čipôčky a sukienka obkratná, a čosi-kamsi boli šaty   vyhladené — a keď ich prestrela na posteľ, potešili sa, že boli ako z   cukru.
    </tei:p>
    <tei:p>
     Medzitým začala sa strojiť i druhá slečinka. Tá mala stužiek,   kvietkov až hrúza a nevedela si rady, až kým jej nénika nepomohli.   Ulinka tiež začala so svojím obliekaním, umyla sa, učesala na hladko,   vrkoče na kontík a za ľavé uško, vedľa kontíka, kvietok za desiatnik.   Obliekla si šaty, natiahla necované rukavičky na útle rúčky — a bola   hotová ísť na bál. Ešte pomohla i svojej priateľke, ktorú omŕzalo, že   by sa bola radšej pustila do plaču. A ešte si pripravila šnúru   nénikiných drobných, ale opravdivých perál na štíhle hrdlo, čo ju   nemálo potešilo, ale jej radosť a šťastie sotva zväčšilo, keďže už i   tak bola prešťastná.
    </tei:p>
    <tei:p>
     I nénika sa pristrojila. Vytiahla si z komódy taftové sobášne šaty   s kratučkým živôtkom, obliekla ich síce pobiede, lebo od svadby   prešlo niekoľko rôčkov, pani učiteľka narástla i stučnela — ale zato   sa vpratala do nich. Cez plecia si prehodila drahocenný šál a na   hlavu si založila veľký čepiec z čiernych stužiek a čipiek. V jeho   náberách jej milá, ustarená tvárička temer zmizla.
    </tei:p>
    <tei:p>
     I báťa Repuška prišiel domov z prechádzky a bol radostne   prekvapený spanilými hosťami. S nelíčenou záľubou pozeral na   dievčence, a najmä na Ulinku.
    </tei:p>
    <tei:p>
     — Ej, Ulinka, diavšä, akia si mi krásna! Hläďže, hläď, kto by si   bol pomyslel, že sä takto vyparádiš? No, budeš ty, adanimam,   tancovať, ty veru nebudeš petrušku predávať. — Pritom jej chytil ruku   svojou ľavicou a pravou tak tľapol do Ulinkinej dlane, že sa celá   rozčervenala. Nezabudol podobne pozdraviť i druhé dievčatko a povedať   jej niekoľko obodrujúcich slov, takže i jej sa tvárička   vyjasnila.
    </tei:p>
    <tei:p>
     — Skoro sä i ty, starý, — náhlila pani učiteľka, — tu ti kaput, tu   šatka; my musíme byť medzi prvými, kto zná, či Ulinka neotvorí   bál?
    </tei:p>
    <tei:p>
     Ešte sa báťa preobliekal do kaputa, keď čupol do izby pán brat   Komár, celkom zahriaty.
    </tei:p>
    <tei:p>
     Dievčatá sa do radosti zapýrili, hneď klopili oči, hneď ich   zvedavo obrátili k nemu. Mladý pán brat so záľubou pozeral hneď na   jednu, hneď na druhú, páčili sa mu obe, ale predsa viac sestrička   Ulinka.
    </tei:p>
    <tei:p>
     — Báťa, sem ceruzku a hárok papiera, ja budem značiť všetky tance,   čo bude sestrička tancovať!
    </tei:p>
    <tei:p>
     — A vy by ste adá netancovali? — opytuje sa báťa.
    </tei:p>
    <tei:p>
     — Nie, ja zo zásady netancujem, to viete.
    </tei:p>
    <tei:p>
     — I to by bolo, z toho nebude nič, — replikoval Repuška, vyťahujúc   ceruzku; ešte ju i zastrúhal.
    </tei:p>
    <tei:p>
     Nénika v sprievode Judky doniesla večeru: za misu plnenej kapusty   a vyprážané buchty. Núkala svojich hostí, a keď sa dievčence zhŕdali,   povedala:
    </tei:p>
    <tei:p>
     — Ej, vera vy musíte niečo zjesť. Beztak myslím, že si ty, Ulka   moja, ani ontref (olovrant) namala.
    </tei:p>
    <tei:p>
     — Veru nie, — zasmiala sa Ulinka, — ani mi na rozum neprišlo! — Na   veľa núkania jednako len niečo okúsila.
    </tei:p>
    <tei:p>
     Báťa pre obveselenie mysle doniesol fľašu vína a neustal núkať,   kým si milé dievčence aspoň trošku nechlipli.
    </tei:p>
    <tei:p>
     — Ale puajdeme, starý, už je čas, — povedala naostatok nénika, a   tak šli. Mali dosť dlhú cestu, ale chodník bol hladký, zamrznutý,   dievčatá, akoby sa ani zeme nedotýkali, vznášali sa ľahko a veselo, a   keď báťa Repuška vystrájal žarty a dodieval do nich, vynašli sa a pri   všetkej úctivosti mu rezko odpovedali.
    </tei:p>
    <tei:p>
     Prišli do veľkého hostinca, kde bola tanečná dvorana. V najlepší   čas; niekoľko mamičiek už sedelo vedľa pekne dekorovaných stien.   Sedeli s tvárami vážnymi, rovno, meravo, a prezerali si dokonale   každého, čo vošiel. Dievčence, príslušné týmto vážnym matrónam, stáli   v skupine a obzerali si jedna druhú, šuškali si alebo ovievali sa   papierovými, pekne pomaľovanými vejármi. Boli pekne vystrojené, každá   podľa možnosti; medzi nimi dcérky bohatých mešťanov, oblečené v drahé   šaty, šperkami ovešané, ale ani jedna nevkročila s takým zvláštnym   pôvabom a istotou do sály ako práve Ulinka. Sama sa neskôr čudovala,   že sa ani najmenej nebála a cítila sa, akoby tu už mnoho ráz bola   tancovala.
    </tei:p>
    <tei:p>
     Nénika sa zdvorile uklonila paniam a sadla si k známym. Obe   dievčatká zastali si vedľa nej.
    </tei:p>
    <tei:p>
     Hneď zatým začala hrať hudba. Veľké, dosiaľ zatvorené dvere na   vyšnom konci dvorany sa otvorili a dnu sa valil divotvorný stroj.   Bola to loď, symbol obchodu a kupectva; pohybovala sa na skrytých   kolieskach. Týmto zjavom bývali za onoho času otvárané kupecké bály.   Z jedných dvier dvorany šla loď k druhým. Bola naložená rozličným   tovarom, pravda, len imitovaným; veľké klobúky cukru, baly kávy s   rozličnými vinetami, debničky čaju, pomaľované čínskymi písmenami a   paničkami so slnečníkmi; súdky s rumom, vrecia s ryžou, škarnicle s   mandľami, hrozienkami a košíky s pomarančami. Na lodi stál šumný   mladý človek, prvý pomocník najväčšieho závodu so špecerajom v meste;   matrózi vo fantastických krojoch poobliekaní vrteli sa okolo   kormidla, iní námorníci zasa ťahali loď, akoby ju viedli z búrlivého   mora do tichej hladiny prístavu. Hudba bola veselá, tomu primeraná,   námorníci podľa jej taktu pokrikovali a vydávali svoje heslá. Loď   pohybovala sa veľmi pomaly, aby to dlhšie trvalo. Keď prišla   naprostred dvorany, na kapitánov povel zastala. Kapitán skočil z   lode, pobral sa rovno k Ulinke, urobil poklonu a poprosil ju o prvý   tanec. Ulinka vložila ruku do kapitánovej a pri zvukoch teraz už   rezkej hudby točil sa mladý pár okolo lode ešte prázdnou   dvoranou.
    </tei:p>
    <tei:p>
     Ulinka, dievka dedinského kňaza, s kvietkom zo sapúnu na hlave, vo   vypratých šatočkách: táto Ulinka otvorila bál.
    </tei:p>
    <tei:p>
     Veru dosť bolo i takých, čo na to počítali a čo jej teraz   závideli, ale viac takých, čo jej to dopriali, lebo ona bola ku   každému milá a prívetivá.
    </tei:p>
    <tei:p>
     — Fundament je byť takou krásnou, ako je naša Ulinka, — poznamenal   báťa Repuška a usmieval sa blažene, akoby sa tej pocty bolo jemu   dostalo.
    </tei:p>
    <tei:p>
     — Sem ten papier, báťa, toto by bol numero jeden, — zvolal pán   brat Komár a napísal veľkými písmenami, že sestrička začala bál s   jedným z hlavných riaditeľov. Dvorana sa tak naplnila tancujúcimi, že   v najbližšej prestávke odviezli loď i s nákladom druhými dvermi, keď   už splnila svoje určenie na tento čas.
    </tei:p>
    <tei:p>
     Komár len zapisoval, ale tu sa i zahľadel, i zamyslel, i odišiel   trochu za občerstvením, takže si zápisky celkom zmiatol. A tak   stratil Ulinku načas z očú. Vyzerá ju — prezerá rady točiacich sa   párov: hľa, tamto je, tam sa obracia i krúti, i cifruje a uhýna,   zvŕta sa a kráča drobným krôčkom, a všetko tak pôvabne, že sa v pánu   bratovi vzbudila túžba po jedom, len po jedinom tanci.
    </tei:p>
    <tei:p>
     Vzbudená túžba dostávala ráz žiadosti. Keď zahriata Ulinka prešla   vedľa neho k nénike, zastavil ju:
    </tei:p>
    <tei:p>
     — Sestrička Ulinka.
    </tei:p>
    <tei:p>
     — Čo, pán brat?
    </tei:p>
    <tei:p>
     — Rád by som s vami tancoval, len jeden tanec!
    </tei:p>
    <tei:p>
     — Nuž tak tancujme.
    </tei:p>
    <tei:p>
     — Ale ako? Môj pridlhý kabát...
    </tei:p>
    <tei:p>
     — A nemáte frak?
    </tei:p>
    <tei:p>
     — Nemám, kdežeby, — povedal Komár a hľadel na Ulinku, či mu nevie   rady. A ona ju hneď vedela.
    </tei:p>
    <tei:p>
     — Počkajte, pán brat, veď vám ja opatrím frak.
    </tei:p>
    <tei:p>
     Prešťastný Komár čakal; videl, že Ulinka šla rovno k nénike, potom   že si prezerá rady mladých i starších pánov, a potom ako sa jej ústa   spokojne usmiali a ako čosi vysvetľuje nénike.
    </tei:p>
    <tei:p>
     A ona to néniku volala:
    </tei:p>
    <tei:p>
     — Nénika, nech idú so mnou.
    </tei:p>
    <tei:p>
     — Kam, diťä mojo?
    </tei:p>
    <tei:p>
     — Tamto k tomu pánovi, čo netancuje.
    </tei:p>
    <tei:p>
     — Ach jaj, diťä mojo, kto je ten pán?
    </tei:p>
    <tei:p>
     — Ale, nénika, či ho nepoznajú, veď je to pán Omasta, kupec, u   ktorého kupujeme špeceraj.
    </tei:p>
    <tei:p>
     — Máš pravdu. A nač ideme k nemu? — spytuje sa zvedavá nénika.
    </tei:p>
    <tei:p>
     — Ideme pýtať frak pre pána brata Komára!
    </tei:p>
    <tei:p>
     Pán Omasta sa potešil Ulinkinmu príchodu a vyslyšal veľmi zdvorile   jej prosbu. Poznal ju a jej celú rodinu a želal si aj udržať priazeň   dobrých odberateíov. Preto bol hneď hotový dať svoj zelený frak za   čierny Komárov kaput. Ulinka len kývla hlavou a Komár, ktorý ju   pozoroval, vedel, čo to znamená. Niekoľko rýchlych krokov — a už bol   pri dobrom kupcovi. Predstavil sa a spolu odišli do bočnej izby,   ktorá bola zariadená za „kvadrobu”. Tam sa preobliekli, žartujúc a   obzerajúc jeden druhého. Ešte vypili po pohári piva — tuším na   Ulinkino zdravie a na svoj úžitok — a po takejto metamorfóze pán brat   prišiel volať sestričku do tanca.
    </tei:p>
    <tei:p>
     Frak mu bol síce trochu tesný, trošku krátky, lebo pán Omasta bol   človek šťúply a Komár sa ani najmenej nepodobal na svojho menovca z   ríše hmyzu, ale bol chlap pekne urastený. Ani to ho netrápilo, že   možno kdesi na chrbte frak dostane nebezpečnú trhlivu, podľa predpisu   etikety pekne sa uklonil a smiešne-vážne poprosil o tanec. Spustili   práve „modestnú” franciu, potom čardáš, ale ten solídny, i ceperlu —   a oni sa tak vyzvŕtali, vykrúcali, až z toho mal báťa i nénika veľkú   radosť.
    </tei:p>
    <tei:p>
     Keď prišla polnoc, počastovali mladí páni svoje tanečnice   všelijakými cukrovinkami, ovocím — a ktorá chcela, i pivom, ale   dievčatá sa zhŕdali, ako to býva, len práve že z ovocia a tých   cukroviniek okúsili. Tým lepšie sa opatrili Repuškovci, najmä on sa   nedal núkať a vypil za všetky tri svoje „ženské”. Pritom si veselo   „zaadanimamoval”, že on veru vďačne príde i druhý raz s Ulinkou na   bál.
    </tei:p>
    <tei:p>
     Ale že na svete nič netrvá dlho, najmä čo je príjemné ľuďom, tak   prišiel koniec i tejto podarenej zábavy. Nad ránom, keď gardedámske   rady redli, keď dievčatá začali sa rozchodiť, nechceli mladí páni   Ulinku pustiť, aby ešte aspoň jednu franciu počkala. Ale nénika   vedela, čo sa svedčí, a veľmi energicky protestovala — nehľadiac na   to, že na strane mladých pánov bol i sám jej predrahý manžel.
    </tei:p>
    <tei:p>
     Keď mladí páni videli, že ju nezdolajú, uspokojili sa a poradiac   sa medzi sebou, povedal jeden za všetkých:
    </tei:p>
    <tei:p>
     — Dobre, teraz prepustíme pannu Ulinku. Ale ráno odvezieme ju na   sánkach domov i s pani tetkou a pritom sa pripovieme na faru na obed,   na tanier kapustnej polievky!
    </tei:p>
    <tei:p>
     — A čo k tomu patrí, — doložil usmievajúci sa báťa Repuška, lebo   že veru i on tam bude medzi mladými.
    </tei:p>
   </tei:div>
   <tei:div type="chapter">
    <tei:head>
     Prsteň
    </tei:head>
    <tei:p>
     Čo sa tu opisuje, stalo sa dávno — tak asi pred revolúciou. Myslím   revolúciou, ktorá prehrmela nad hlavami našich otcov a starých otcov   roku 1848.
    </tei:p>
    <tei:p>
     V ten čas žil kdesi vo Veľkom Honte, ďaleko od hlavnej hradskej, v   dedinke od sveta vzdialenej mladý farár. Jeho rodinné meno nemusíme   vedieť, krstným menom volal sa — tuším — Samko.
    </tei:p>
    <tei:p>
     Nebol v cirkvi ešte dávno; bola to jeho prvá fara, preto bol ešte   slobodný. Jeho cirkevníci sa mu veľmi potešili, lebo pán farár pred   ním bol veľmi starý, troška hluchý a troška slepý, a tak nevládal   odbavovať služby božie, ako by si bol žiadal sám a jeho cirkevníci   tiež.
    </tei:p>
    <tei:p>
     Keď starý pán umrel, cirkevníci po dlhej porade a uvažovaní dali   opraviť faru, a keď si vyvolili mladého farára, chválilo nielen samé   dielo svojho majstra, ale i majstri pochvaľovali dielo, faru, a   pritom i voľbu farára.
    </tei:p>
    <tei:p>
     Jeden starký povedal: — Ej, haj, naša fara oslávená, veru naša   fara oslávená! — A kýval spokojne šedivou hlavou.
    </tei:p>
    <tei:p>
     Druhý prisvedčil a doplnil mienku o fare ešte dôraznejšie: — Ej,   veru, pristala by do tej fary teraz už mladá pani farárčička!
    </tei:p>
    <tei:p>
     A že cirkevníci nemajú radi farára dlho neženatého — sami   najlepšie vedia prečo — pretriasali túto myšlienku ďalej, a jeden   neokúňal sa poradiť pánu farárovi, aby sa oženil, lebo že „neni dobre   človeku samotnému”.
    </tei:p>
    <tei:p>
     Tak isto radila i matka Samkova, ktorá prišla zariadiť mu   domácnosť, a láskavo povedala:
    </tei:p>
    <tei:p>
     — Ožeň sa, syn môj, lebo ja nemôžem dlho ostať pri tebe; otec je   slabý, potrebuje opateru.
    </tei:p>
    <tei:p>
     I druhí dobroprajníci mu to isté radili, ale našli sa i takí, čo   povedali: — Ožeň sa, doskáčeš!
    </tei:p>
    <tei:p>
     A tak bol mladý farár na rázcestí. Rozvažoval. V lete ako v lete,   preletí ten čas naozaj ako na krídlach vetra, ako tá vlnka na vode.   To na poli, v záhrade, pri včeličkách, to na vychádzkach zájde si   slobodný človek, kam len chce, a len tak „per pedes”, na svojej   vlastnej príležitosti, či ide do mesta, či na blízke Novohradské   vŕšky, všade je vítaný a nájde dobrých priateľov a srdečnú   pohostinnosť. I k nemu sa prídu mladí ľudia zabaviť, i do dediny si   zájde posediť medzi cirkevníkov. Ale keď príde jeseň, dni sú krátke,   noci dlhé a tmavé cesty a chodníčky rozmoknuté, prichodí tam   samotnému človeku utiahnuť sa do svojho teplého kútika. Novembrové   pľušte, bezdné blato, rozmoknuté cesty, kamže pôjde vtedy, veď v taký   čas neprichodí statočnému človeku ani pešo ani na voze. Doma však   medzi tými štyrmi stenami, pri malej zelenej olejovej lampe alebo pri   lojovej sviečke, čo hneď i pri dobrej knihe, nevydrží dlho sám a sám.   V zime síce primrzne, napadne snehu, cesty sa stanú schodnými, sanica   je výborná, ale čože? Tu je otázka zase ťažká: keby boli sane, ale i   tak koní niet! Tie pesledné by sa ešte našli, a nielen za dobré   slovo, ale i za nejaký dvadsiatnik a dobrú opateru, každý cirkevník   vďačne odvezie pána farára, kde načim.
    </tei:p>
    <tei:p>
     Ale i tak bol koniec rozjímania ten, že sa treba oženiť. Dobre   povedať: oženiť, lenže ako, kde, koho, odkiaľ? Porekadlo hovorí veľmi   múdro: Zblízka sa žeň a zďaleka kradni!
    </tei:p>
    <tei:p>
     Nablízku, čo ako rozmýšľal náš kandidát ženby aj jeho najbližší,   nebolo takého dievčatka, ktoré by zodpovedalo predstave, akú si sám   farár — i jeho priatelia utvorili. Rodiny, kam Samko chodieval na   návštevy, boli už staršie, dievčence z nich už vyleteli ako odchované   vtáčatá; alebo mladé, a ich dcérky hrali sa ešte s bábikami alebo   chodili do školy. A čo ešte boli, tie sa mu nepozdávali.
    </tei:p>
    <tei:p>
     Tak prišlo leto, a pán farár nemal dosiaľ výhľad na skorú   ženbu.
    </tei:p>
    <tei:p>
     Ale načo sú dobrí priatelia na svete? Nato, aby poradili. Slovo:   počkaj, poradím ti ženu alebo muža, veru v ten čas nebolo prázdnym   zvukom a neraz malo aj priaznivý výsledok.
    </tei:p>
    <tei:p>
     I tu našiel sa dobrý starý priateľ, ktorý býval neďaleko. Ten   poznal osobne istú rodinu, ale ďaleko, až hen vo Zvolenskej stolici,   ešte za Krupinou, za Dobronivou, ba i za Zvolenom, v ktorej práve   dorastajú alebo už dorástli na svet súce, pekné, poriadne počestné   panenky. Ochotný radca ešte i to tvrdil, že do tých päť p nechybí   dokonca ani to peňažité, lebo že tu neďaleko jestvuje zemiansky   majetok, na ktorý má tá istá rodina právoplatný nárok po matke.
    </tei:p>
    <tei:p>
     Za onoho času sa bez toho jedného p (peňažité) dievčatá ešte   povydávali; nebolo to hlavnou vecou, nuž zaobišli sa i bez toho.
    </tei:p>
    <tei:p>
     Všetci, s ktorými sa radil o ženbe usúdili, že farárske dcéry iste   budú tak vychované, že budú vedieť, čo sa farárke sluší, že si uctia   stav kňazský, pritom i cirkevníkov, a stanú sa príkladnými „pani   matkami”, neskôr váženými matrónami. Nuž a tie, ktoré ten dobrý   priateľ odporúčal, boli kňazove dcéry. Aby dokázal, že pravdivo   hovoril, ponúkol sa, že pôjde so Samkom na vohľady.
    </tei:p>
    <tei:p>
     Po dlhom uvažovaní i zo strany rodičov odhodlal sa mladý farár na   ďalekú púť za ženou. Za kočiša sľúbil sa mu sám pán kurátor, ktorý   mal pekné, bujné kone. Ale v poslednej chvíli starý pán, jeho   priateľ, ochorel a na svoj nemalý zármutok musel ostať doma, len čo   list napísal, týkajúci sa majetkových vecí, aby sa mladý farár mal   čím prikloniť.
    </tei:p>
    <tei:p>
     I s kočišom sa mu zle povodilo, lebo tomu jeden kôň okrivel a   kravička ochorela. Keby Samko bol poverčivý, ani by sa na tú cestu   nedal, ale keď sa už raz odhodlal, nuž len ide v mene božom.
    </tei:p>
    <tei:p>
     V ten čas prišli i rodičia, aby vyprevadili syna na takú dôležitú   cestu a dali mu nielen svoje rodičovské požehnanie, ale i dobré   naučenie, z ktorého si ten, kto nastupuje cestu, obyčajne málo   zapamätá. Mamička dala synovi aj malý, ale pekný prstienok, hovoriac,   že ak bude vôľa božia a niektorá z dievčat sa mu zapáči, aby jej ho   daroval, kým ho nezamení riadnym snubným prsteňom. Otec mu dal tiež   svoj ťažký pečatný prsteň, sám už mal tri, to bola vtedy móda.   Maminkin prsteň bol taký malý, že si ho stokol na malík na ľavej   ruke.
    </tei:p>
    <tei:p>
     Kurátor v posledný deň našiel druhého kočiša v osobe kostolníka   Števka.
    </tei:p>
    <tei:p>
     Napokon bolo všetko uvážené, naložené, ešte i za košík čerešní a   inej živnosti, lebo taká dlhá cesta od juhovýchodu Hontu do   severovýchodného Zvolena vyžadovala náležitej prípravy.
    </tei:p>
    <tei:p>
     Skúsení furmani predpovedali, že ak sa naši pocestní pohnú veľmi   zavčasu, môžu byť večerom pri cieli.
    </tei:p>
    <tei:p>
     Sotva sa brieždilo, vybrali sa naši pocestní v mene božom na   cestu.
    </tei:p>
    <tei:p>
     Obloha bola zatiahnutá, dážď hrozil zo všetkých strán. Cesta, i   tak skalnatá a miestami hlinačka, bola zlá a ťažká. Koníky slabé,   nevypočinuté, a tak im cesty málo ubúdalo. Napoludnie dorazili do   Pliešoviec, kde museli kŕmiť. No a kým sa dostali na Dobronivú a   odtiaľ povestnou Neresnicou do Zvolena, bol už deň hodne nachýlený.   Vo Zvolene dostali sa na hradskú a tak si bláhali, že im teraz bude   ľahšie a dohonia, čo zameškali. Ale i tu ich sprevádzal kážď, kone   nevládali, cesta bol čoraz ťažšia.
    </tei:p>
    <tei:p>
     Tak sa stalo, že ich večer zastihol v Radvani.
    </tei:p>
    <tei:p>
     Kostolník, ktorý tadiaľto ešte nikdy nechodil, obzeral sa na pána   a pán hľadel práve tak bezradne na kočiša.
    </tei:p>
    <tei:p>
     Kraj mesta zastali; koníky chceli vypovedať službu.
    </tei:p>
    <tei:p>
     — Či máme ešte ďaleko? — spytuje sa Štefan. Farár odpovedal akosi   neisto:
    </tei:p>
    <tei:p>
     — Toto je Radvaň, hneď za Radvaňou Bystrica a potom ešte aspoň dve   hodiny.
    </tei:p>
    <tei:p>
     Štefan krúti hlavou: — My už ta nedôjdeme, ich milosť, pán farár.   Kone sú ustaté a premoknuté ako myši.
    </tei:p>
    <tei:p>
     Cestou kráčal náhlivým krokom akýsi mešťan. Štefan sa osmelil a   úctivo sa ho spýtal, ako ďaleko je ešte mestečko Poniky. Mešťan   povedal, že veru potrebujú najmenej pol tretej hodiny, i to len ak   dobre popohnú. No potom sa ešte zastavil a opytoval sa, odkiaľ sú.   Keď si však koníky obzrel, krútil hlavou a povedal, že tie ta veru   dnes nedôjdu.
    </tei:p>
    <tei:p>
     „Čo robiť”? rozmýšľa náš kandidát ženby. Nehoda ho znepokojovala,   sám uznal, že v neznámom kraji nocou blúdiť a vtrhnúť okolo polnoci   do cudzieho domu — neradno.
    </tei:p>
    <tei:p>
     — Ostaňte tu na noc, — poradil dobrý Radvančan, a prizrúc sa   Samkovi, pokračuje:
    </tei:p>
    <tei:p>
     — Ako vidím, vy ste pán farár, a tak podľa starodávneho zvyku a   porekadla vtiahnite na faru. Lebo tak to bývalo naveky, že hrnčiar k   hrnčiarovi, farár k farárovi, hrebenár k hrebenárovi. — Musel byť sám   hrebenár.
    </tei:p>
    <tei:p>
     — Ale proti noci, v takom nečase... — vyhovára sa farár.
    </tei:p>
    <tei:p>
     Kostolník, ktorému táto múdra rada mešťanova bola balzamom na   ustarostenú dušu, ozval sa pokorne:
    </tei:p>
    <tei:p>
     — Dvojctihodná milosť, pán farár, ak nemáme dôjsť, kam sme si   zaumienili, poslúchnime dobrú radu a ostaňme tu. Beztak dážď ide čím   ďalej tým väčší a tma bude ako v rohu.
    </tei:p>
    <tei:p>
     Radvančan už na skoku, že ide domov, prehodí ešte:
    </tei:p>
    <tei:p>
     — Veru, to je najlepšie, čo môžete urobiť. Ostaňte tu. Hľa, fara   je nie ďaleko, pán farár sú dobrý starý pán a pani farárka postarajú   sa o vás ako vlastná mať. A tak zbohom a putujte šťastne!
    </tei:p>
    <tei:p>
     Števko, dobrou radou potešený, šibol koníky a čosi-kamsi v   najväčšom daždi zastali pred farou.
    </tei:p>
    <tei:p>
     Z domových dverí práve vtedy vyšla do dvora a odtiaľ popod stenu   postava starého pána, akoby chcela zvedieť, či to ten dážď naozaj   chce ostať na noc. Lebo sa vie, že večerný dážď je ako večerný hosť:   príde a ostane i na noc. A tu vidí pán farár, že nielen dážď, ale i   hostia dostavili sa na noc. A nachýli sa k bráne a vraví:
    </tei:p>
    <tei:p>
     — Kohože nám to pánboh nesie? — Vtedy ešte bol hosť vítaný v   každom čase ako taký, ktorého pánboh doviedol. Neskôr sa k tomu   pripojilo ešte slovíčko „zase” — a ešte neskôr domáci zahundrali:   „Kohože to zase diabol nesie?”
    </tei:p>
    <tei:p>
     Z voza zlieza mladý človek a ide do dvora. Domáci pán privíta ho   pred dverami, kde sa vybaví i obradné predstavovanie.
    </tei:p>
    <tei:p>
     — No, vitajte, pán brat, vitajte, keď ste len tu, veď je to na   skapanie, len sa dnu do pitvora... a vy, dobrý človek, vtiahnite do   dvora, hneď vám pošlem niekoho, čo vám posvieti.
    </tei:p>
    <tei:p>
     S tými slovami už núka príchodzieho do dverí. V chodbe je prítmie,   a keď hosť vkročil do nej, narazil na akúsi nepochopiteľnú prekážku:   cítil, že sa nejaký tvrdý predmet odrazil od jeho vystretej ruky a   zletel na kamennú podlahu. Z treskotu, ktorý ten pád vyvolal, usúdil,   že to musela byť akási hlinená nádoba, a keď sa máličko rozhľadel,   videl odchádzajúcu postavu a počul výkrik: „Škoda mojich   rezancov!”
    </tei:p>
    <tei:p>
     V úzadí sa otvorili dvere, ako neskôr zvedel, z kuchyne. Svetlo,   ktoré odtiaľ zasvietilo, bola sviečka v cínovom svietniku v rukách   oberučnej starej panej, o ktorej podľa vážnosti a veľkého čierneho   čepca usúdil, že je to pani farárka. Za ňou zjavili sa ešte dve-tri   ženské a pes. Pes začal brechať, ale ako prišiel na miesto, kde sa   katastrofa s rezancami stala, len zbežne oňuchal hosťa, dal sa do   hostiny a zbieral, čo bolo priškreté na črepoch veľkej rajnice.
    </tei:p>
    <tei:p>
     — Ale, ale, čože sa to robí? Milka, to je zasa tvoj kúsok! —   hovorí pán farár a potom pokračuje: — Maminka, pošliže niekoho, čo   posvieti tomu Miškovi či Jankovi, či ako mu je meno.
    </tei:p>
    <tei:p>
     — Števko, Štefan Svetlík, — vysvetľuje príchodzí, milo dojatý   privítaním.
    </tei:p>
    <tei:p>
     Z kuchyne na zavolanie už i bežala strojná slúžtička s lampášom, a   prechádzajúc popri pánoch, nezabudla prizrieť sa hosťovi, dusiac sa   rozpustilým dievčenským smiechom.
    </tei:p>
    <tei:p>
     Starý pán obišiel hosťa i domácu paniu a otvoril dvere na izbe   vľavo: — Maminka, nože poďte do izby. Maminka, semže to svetlo.
    </tei:p>
    <tei:p>
     Ťahajúc hosťa za ruku, viedol ho do izby, kam ich predišla pani   farárka. Tu sa ešte všetci traja zvítali a predstavili, ako sa patrí.   Starý pán prizrel sa pri svetle svojmu mladému hosťovi a potom ho   objal a pobozkal na obe líca. Pani farárka sa mu tiež potešila, lebo   ako neskôr vysvitlo, sama pochodila z toho kraja.
    </tei:p>
    <tei:p>
     Nášmu príchodziemu veľmi dobre padlo toto uvítanie, ale jednako   pokladal za slušnosť vyhovoriť sa.
    </tei:p>
    <tei:p>
     — Prosím vás, drahý pán brat a vysokoctená pani sestra, odpusťte,   že som prišiel v taký nepríhodný čas, ale okolností, zlá cesta,   dážď...
    </tei:p>
    <tei:p>
     — Nič to, braček, buďte nám i takto vítaný. A samo sebou sa   rozumie, že ste sa k nám uchýlili. Nuž a vlastne, kamže ste sa to   vybrali?
    </tei:p>
    <tei:p>
     — Do Poník, — pomenoval mladý človek mestečko, kde úfal nájsť   svoju budúcu.
    </tei:p>
    <tei:p>
     — Ahm, rozumiem. Tatam by ste sa dnes už i tak neboli dostali, a   veď i zajtra svitne deň, čo myslíš, maminka?
    </tei:p>
    <tei:p>
     Maminka ochotne prisvedčila, že bezpochyby je tak a že sa to samo   sebou rozumie.
    </tei:p>
    <tei:p>
     — Len sa poskladajte! Dolu ten kepeň, veď len tak tečie z neho.   Tak. Odnesiem ho do kuchyne, do rána obschne, — hovorila dobrá   starenka.
    </tei:p>
    <tei:p>
     Pri dverách ju zastavil pán farár.
    </tei:p>
    <tei:p>
     — A kde je Milka? Iste zas vyviedla dajaký fígeľ, ten   pochábeľ!
    </tei:p>
    <tei:p>
     — Ale, nuž ako ona. Zohriala som hrabáčkam rezance s lekvárom od   obeda a ona — ako obyčajne — vyškrabovala rajnicu, keď počula, že   dakto ide. Pravdaže, musela zvedieť, kto je ten hosť, vybehla i s   rajnicou, a teraz sa hanbí!
    </tei:p>
    <tei:p>
     — No, no, veď sa to stáva, veď je ona nie taká ostýchavá, — a   obrátiac sa k hosťovi, vysvetľoval:
    </tei:p>
    <tei:p>
     — Milka je naše najmladšie dieťa. Maličká ešte, ale na fígle a   veselosť nemá páru.
    </tei:p>
    <tei:p>
     Pani farárka vyšla a páni sa usadili. Domáci pán si zapálil   fajočku s dlhou trúbeľou a v dôvernom rozhovore očakávali večeru.   Onedlho vrátila sa pani matka do izby a s ňou prišla i spomínaná   Milka. Sprvu akoby hanblivo a zvedavo pozerala spoza matkinho pleca   na hosťa, ale v očiach zračila sa jej veselosť a okolo úst pohrával   smiech, hotový každú chvíľu vybúšiť. Tváričku mala ružovú, okrúhlu   ako zdravé dieťa. Ale po nejakej nesmelosti ani stopy. Bez rozpakov   podala hosťovi ruku a povedala, ako sa vtedy patrilo na dobre   vychované dievča: „Pekne vítam u nás.” Pritom si hosťa obzrela od   hlavy po päty a dobre sa prizrela, aké má krásne prstene. A ten na   tom malíčku, ten je milušký. Len načo je mužskému taký malinký   prsteň?
    </tei:p>
    <tei:p>
     — Nuž, ty Lízika, — (to sa vzťahovalo na tú rajnicu) — čože sa ti   prihodilo? — spytuje sa otec láskavo.
    </tei:p>
    <tei:p>
     Dievča sa zasmialo a ukázalo zdravé biele zúbky. Pritom prišla k   otcovi a sadla si na bočné operadlo divána.
    </tei:p>
    <tei:p>
     — Ale, otecko, veď vieš, že je to jej slabosť, i teraz ma prosí,   aby som jej dovolila uvariť trepance pre kočiša, — vykladá mať.
    </tei:p>
    <tei:p>
     — To aby si aj ona mohla zobnúť z nich, — žartoval otec,   pritiahnuc maznáčika k sebe. Dievča sa pritúlilo k otcovi, pri ktorom   sa vynímalo ako zosobnená svieža jar pri pozdnej, sivej jeseni.
    </tei:p>
    <tei:p>
     Lež Milka nevydržala dlho v izbe, ale ako sa pobrala mať, vyšla   hneď za ňou. Vrátili sa obe len vtedy, keď už večera bola hotová, aby   prikryli na stôl. Večera bola chutná a náš Samko hladný. Vonku   hvižďal vietor, dážď pľúskal do okeníc a mladý farár si bláhal, že   sedí v teplom a suchom, že je u dobrých ľudí, ktorí ho tak milo   prijali a sú mu takí akísi drahí, akoby už ich bol dávno poznal. A   keď si pomyslí, že nebyť toho dobrého človeka, ešte by niekde nocou   blúdili, vzdychne si vďačne a teší sa svojmu šťastiu, ktoré ho sem   doviedlo.
    </tei:p>
    <tei:p>
     Tak isto rozvažoval i kostolník Števko, ktorý sedel v teplej,   čistej kuchyni pri stole a ujedal si trepance, ktoré Milka za pomoci   veselej Anky navarila. Milka si sadla na druhú stranu stola, tešila   sa, že Števkovi večera chutí, a opytovala sa ho všeličo o rodine a či   je už ženatý a ako sa jeho žena volá, koľko má rokov a či je pekná.   Števko jej povedal, že jeho žena sa volá Iľa a že jej na Ďura minulo   sedemnásť rokov a že okolo Vianoc budú kolísať. Milku náramne   potešilo, že sa tá Iľa taká mladá vydala, a priznala sa, že ani jej   veľa nechybí k tým sedemnástim a že ju mrzí, je ju mnohí pokladajú za   dieťa. A keď sa Anka zase bez zrejmej príčiny rozosmiala, povedala   vážne, že otecko vždy hovoria, že „po mnohém smíchu blázen poznán   býva.” Ale táto sentencia ani jej nezabránila, aby sa o chvíľu sama   nerozosmiala i s tou pochabou Ančou z Malachova.
    </tei:p>
    <tei:p>
     A do toho prišli obaja páni farári do kuchyne, aby sa osobne   presvedčili, či je Števko opatrený a či dobre opatril kone.
    </tei:p>
    <tei:p>
     Domáci pán farár opýtal sa Števka, aké sú u nich úrody a či   pokosili trávy.
    </tei:p>
    <tei:p>
     Kostolník, posmelený touto pozornosťou, začal vyprávať a chváliť   svoj kraj, aký je úrodný a požehnaný. Ako tam všetkého nadostač.
    </tei:p>
    <tei:p>
     — A rodia sa u vás aj čerešne? — opytuje sa Milka, lebo práve   doviezli Krupinky prvé čerešne na trh do Bystrice, ale boli ešte také   drahé...
    </tei:p>
    <tei:p>
     — A ešte aké čerešne! — hrdil sa kostolník. — I my ich máme plný   kôš na voze.
    </tei:p>
    <tei:p>
     — Ba či sa veľmi nedotĺkli, Števko? — opytuje sa farár.
    </tei:p>
    <tei:p>
     — Veru neviem, pán farár, ako ich dovezieme, lebo i zmokli.
    </tei:p>
    <tei:p>
     — Tak doneste ich sem. Obzrieme ich a pochutnáme si z nich.
    </tei:p>
    <tei:p>
     Domáci, totiž len tí starkí, protestovali, aby len nechali, že im   cesta neuškodí, ale na Milke bolo vidieť, že sa im už teší. Števko   teda nelenivý vzal lampáš a šiel po čerešne.
    </tei:p>
    <tei:p>
     — Vidíš, otecko, tento Števko je už ženatý a má ženu, ktorá mi je   temer vrstovnicou, a vy ma pokladáte ešte za maličkú.
    </tei:p>
    <tei:p>
     — Akože ťa nepokladať, keď si ešte taký detvák? — odpovedal otec a   sadol si za stôl. O chvíľu priniesol Števko čerešne a tu sa ukázalo,   že dlhou cestou, dažďom a trasením veru nemálo utrpeli na kráse — a   zajtra by už vôbec neboli veľmi vábivé...
    </tei:p>
    <tei:p>
     Samko podal košík s čerešňami pani farárke, ale hľadel na Milku a   núkal ju touto najmilšou ovocinkou detí. Usmiala sa, siahla do košíka   a vyberala na spôsob detí stopky s dvoma i troma čerešničkami,   pozerala na ne s úľubou a potom zmizli čerešničky za jej bielymi   zúbkami jedna po druhej...
    </tei:p>
    <tei:p>
     Počastovali sa i ostatní. I Anča dostala a potom pobrali sa všetci   na odpočinok.
    </tei:p>
    <tei:p>
     Pred odchodom naložil mladý farár Števkovi, aby bol včasráno   hotový na cestu, aby si, ak možno, zameškaný čas vynahradili.
    </tei:p>
    <tei:p>
     — Akože, pán farár, ja sa pousilujem, len či ich milosť bude už   hore!
    </tei:p>
    <tei:p>
     Kým ženské ešte upravovali hosťovskú izbu a prevliekali posteľ,   starý i mladý farár v dôvernom rozhovore sedeli v izbe. Mladý sa   zdôveril, kam a po čo vlastne ide, a starý chválil jeho úmysel,   blahoželal mu k takému kroku, hovoriac, že s tou rodinou je v   úprimnom priateľskom a bratskom pomere a pozná dobre celú famíliu.   Pán brat v Ponikách má viac detí, ale všetky sú podarené, najmä   dcéry. Jedna z tých menších je Milkina vrstovnica.
    </tei:p>
    <tei:p>
     Takto uspokojený odišiel mladý farár do hosťovskej izby, kam ho   starík zaviedol.
    </tei:p>
    <tei:p>
     V noci mal roztopašné sny. Videl sa pri cieli svojej cesty: pred   ním celý rad pekných dievčeniec, ale ako hľadí na ne, vidí sa mu, že   z každej tváričky svietia Milkine oči, že sa všetky smejú Milkiným   zvonivým smiechom; videl, že dievčeniec je mnoho, ale Milka je len   jedna.
    </tei:p>
    <tei:p>
     Ráno sa vyjasnilo a Števko veselý a vystrojený (tušil akiste, načo   putujú tak ďaleko) riadil si kone a vozík. V kuchyni ho už čakali   raňajky, ako sa patrí, lebo v ten čas hostitelia opatrili nielen   hosťa, ale i kočiša, keď nie lepšie, aspoň tak ako pána.
    </tei:p>
    <tei:p>
     V izbe bola pripravená dobrá káva a čerstvé rožky, ktoré predávali   v krámci hneď vedľa fary. Dostalo sa z nich i Števkovi a ten si   zaumienil, že na spiatočnej ceste sa tu ohlási a kúpi za dvadsiatník   rožkov a onajsiek, čo bude pre celú rodinu.
    </tei:p>
    <tei:p>
     Keď už všetci boli v izbe, dostavila sa i Milka. Bola svieža ako   ranná rosa. Z očí jej žiaril úsmev a radosť. S chuťou sa dala do   pečiva a uchlipa si kávy. Okrem obvyklého pozdravu veľa nehovorila,   lebo ju mať napomínala, že dievča sa nesmie miešať do rečí dospelých   ľudí a má hovoriť len vtedy, keď sa jej niečo opýtajú. Ach, len ona   vedela, čo ju stálo také premáhanie!
    </tei:p>
    <tei:p>
     Ako chrumkala čerstvé pečivo, pozrela na hosťove ruky — a tu vidí,   že nemá prsteňov! Ani na jednej ani na druhej ruke, to je čudné... a   tak ju to prekvapilo, že vyskočila od stola a bežala von.
    </tei:p>
    <tei:p>
     — Kam ideš? Dopi si kávu, — volá mať. Ale Milka už bola za dvermi   — a hneď sa i vrátila so smiechom do izby. Ľavú ruku mala trochu   nahor vystretú, prsty rozšírené stáli ako panáčikovia v gliede — a na   každom skvel sa prsteň. Prstene boli veľké, musela dať pozor, aby jej   z ruky nezleteli; ešte i na palci jej trónil jeden. Prišla ku stolu,   postavila sa pred hosťa. Ten sa zľakol: len teraz zbadal, že si   prstene nechal na umývadle.
    </tei:p>
    <tei:p>
     Vstal prekvapený a vidiac, že sa i Milka smeje, zasmial sa i sám   veselo. Pomyslel si, čo by ozaj robil, keby bol tak odišiel. Vari by   sa musel vrátiť pre ne?
    </tei:p>
    <tei:p>
     Rodičia sa chceli nad Milkiným výstupom pohoršiť, ale ktože by sa   bol mohol horšiť nad tým pochábľom?
    </tei:p>
    <tei:p>
     Milka rozkazuje: — Ak chcete, aby som vám vydala prstene, tak ruky   hore.
    </tei:p>
    <tei:p>
     Samko poslušne vystrel ruku a rozšíril si prsty práve tak ako ona.   Ona drží ľavú ruku vystretú, pravou sníma prstene, tie veľké   najskorej, a kladie ich na Samkove prsty. Všetky radom, len keď   prišiel rad na ten malinký, predstavujúci hadíka, čo mal miesto očiek   dva drobné brilianty, podržala si ho na štvrtom pršteku.
    </tei:p>
    <tei:p>
     — Tak, tu máte svoje prstene, iste by ste boli šli bez nich. A   tento si ponechám. — Pritom si skyla ruku za chrbát a odstúpila.
    </tei:p>
    <tei:p>
     Všetci boli prekvapení, temer pohoršení.
    </tei:p>
    <tei:p>
     — Milka, — zvolá prísne matka, — aká je to zase pochabosť! Zaraz   daj ten prsteň! — Ale Milka sa trošku uhla, pozrela si na ruku, na   prsteň a rečie:
    </tei:p>
    <tei:p>
     — Ach, maminka, ten prstienok je taký pekný! Pozri: je pre mňa   urobený! — A ukazuje všetkým ruku.
    </tei:p>
    <tei:p>
     Hosť stojí v rozpakoch, nevie, čo povedať. Vie len, že na ceste   stojí jeho vozík, že Štefan už sedí na ňom, že má ísť za neznámou   ešte nevestou — a tu stojí toto dievča, temer dieťa, a vkráda sa mu   do srdca...
    </tei:p>
    <tei:p>
     Tu ohlási sa otec: — Milka, daj ten prstenček tomu, komu patrí,   lebo ten prsteň má svoje určenie.
    </tei:p>
    <tei:p>
     — Aké? — spytuje sa dievča, netušiac nič inšie, len že sa má   rozlúčiť s prstienkom.
    </tei:p>
    <tei:p>
     — Dieťa moje, — pokračuje láskavo otec, aby predišiel netrpezlivú   maminku, — tento náš mladý pán brat má vážnu cestu pred sebou. Vybral   sa do Poník hľadať si družku života a jej nesie prsteň ako symbol   lásky.
    </tei:p>
    <tei:p>
     — Tak? Vy idete k našim priateľom? Tam sa vám bude iste dobre   vodiť. Pozdravte dievčatá... ale, — obráti sa k rodičom, — nech si   kúpi druhý prsteň v Bystrici, och, jesto tam mnoho, a ešte   krajších!
    </tei:p>
    <tei:p>
     — Milka, daj hneď ten prsteň! — napomína ju matka už   nahnevaná.
    </tei:p>
    <tei:p>
     Dievča sa zľaklo a zvážnelo.
    </tei:p>
    <tei:p>
     Tu zakročil otec: — Ten prsteň je rodinný klenot a maminka pána   brata ho určila pre svoju budúcu nevestu. Preto nerob žarty a daj   prsteň!
    </tei:p>
    <tei:p>
     — Je to pravda, je to pre vašu budúcu ženu? Tak si ho vezmite. —   Pozrela spýtavo na mladého farára, potom sa ešte raz prizrela milému   háďaťu a stiahnuc prsteň, podávala ho majiteľovi.
    </tei:p>
    <tei:p>
     Ale ten sa cítil ako očarovaný. Sprvu ho Milkin samopašný výčin   prekvapil, ale vzápätí videl v tom čosi celkom iné, akoby nejaké   nutkanie, a pobádaný hlasom srdca schytil všetečkinu ruku a podržal   ju i s podávaným prsteňom.
    </tei:p>
    <tei:p>
     — Zdá sa mi, — riekol slávnostným, takmer pohnutým hlasom, — že   môj prstienok je na dobrom mieste tam, kde je teraz. Som presvedčený,   že to nebola náhoda, ktorá ma sem doviedla, lebo tu som našiel, za   čím som sa vybral z domu: svoje šťastie. Netreba mi ísť ďalej, lebo   dúfam, že vy, drahí rodičia, nemáte nič proti tomu, keď si vašu drahú   dcérku vyprosím od vás a s ňou sa zasnúbim ako s budúcou družkou   svojho života.
    </tei:p>
    <tei:p>
     Rodičia ostali pri týchto slovách ako omráčení. Bláhali si, že si   svoju najmladšiu nevydajú tak skoro, že sa s ňou ešte niekoľko rokov   potešia, a hľa, tieto neočakávané pytačky prišli ako blesk z jasného   neba.
    </tei:p>
    <tei:p>
     A Milka? Hneď, ako začal mladý farár hovoriť, zľakla sa — čo   nebolo dosial v jej povahe — roztvorila oči, v nich zjavil sa miesto   smiechu akýsi dumný svit, ústa sa jej naprávali ako dieťaťu, keď chce   plakať, tvár jej pobledla a ruky, mocnými rukami lapené, chveli sa   ako tielko chyteného vtáčka.
    </tei:p>
    <tei:p>
     — Nechcete? Bojíte sa, — spytuje sa nežne hosť a pozerá s   očakávaním na Milku. Ona dvihne sklonenú hlavu, pozrie mu do očú a v   jej očiach zračilo sa čosi nového, už nie ako úsmev dieťaťa, ktorým   bola donedávna. Jej tvár dostala iný, ale krajší výraz, a ako   sklonila zase pokornú hlavu, chvejúcim sa hlasom povedala: — Ak   otecko a maminka chcú... ja... nedbám! — A obrátila sa k dojatým   rodičom.
    </tei:p>
    <tei:p>
     Samko nevypustil jej rúčky, kým sám nevložil dievčatku prstenček   na prst.
    </tei:p>
    <tei:p>
     Rodičia začali vyslovovať svoje obavy a starosti, ale napokon   museli sa poddať.
    </tei:p>
    <tei:p>
     K tomu vrazila do izby Anka, že pán kostolník sa spytujú, či ešte   nepôjdu.
    </tei:p>
    <tei:p>
     — Nepôjdeme, — zvolal hosť rozhodne. Anka sa díva a čuduje, kde sa   vzala tá rozhodnosť u takého zdanlivo nesmelého mladého pána.
    </tei:p>
    <tei:p>
     — Nepôjdu, Anča, — dotušil pán farár. — Povedz pánu kostolníkovi,   aby sa obrátil a zakäroval do dvora ako večer. I koníky nech   vypriahne — čo myslíš, maminka? Či dobre bude tak? Nedarmo som včera   povedal, koho nám to pánboh nesie, nuž keď nám ho sám priviedol a je   to vôľa božia, my sa jej protiviť nebudeme, čo myslíš, maminka?
    </tei:p>
    <tei:p>
     Maminka si myslela síce to isté, čo si myslel otecko, ale chcelo   sa jej protirečiť, lebo ju čosi dusilo v hrdle a do očú sa jej tisli   slzy. Privinula dcérušku k sebe a zaplakala.
    </tei:p>
    <tei:p>
     Anča pri dverách pochopila, o čo ide, vybehla, pritom náležite   buchla dverami. Letí ďalej dvorom za Števkom, hovorí čosi, ale ten   nerozumie, lebo Anča pre smiech nevie dopovedať.
    </tei:p>
    <tei:p>
     Konečne kostolník vyrozumel, že ostanú tu, a veľmi vďačne käruje   koníky naspäť do dvora, teší sa, že nemusí ďalej putovať — a že   krajšej a lepšej by pán farár nenašiel ani v tretej stolici...
    </tei:p>
   </tei:div>
   <tei:div type="chapter">
    <tei:head>
     Ohlášky
    </tei:head>
    <tei:p>
     Duša moja, vstaň!
    </tei:p>
    <tei:p>
     Týmito slovami, mdlým hlasom povedanými, budila račkovská pani   farárka svojho muža.
    </tei:p>
    <tei:p>
     — Duša, — opakovala, keď zbadala, že prvé jej slová nemali účinok,   — vstaň, je sedem hodín, zo mňa je dnes nič, ach, hlava! — a   prekonaná bolesťou sadla si na stoličku.
    </tei:p>
    <tei:p>
     Vyrušený z najmilšieho sna, predesený neobyčajným hlasom a ešte   neobyčajnejším oslovením, pán farár roztvoril oči a videl svoju ženu   utrápenú, videl jej hlavu nabok sklonenú, cez čelo ručníkom   previazanú, zacítil akýsi tuhý, dráždivý zápach octu, chrenu a ktovie   čoho — a vedel, že je zle. A čo by nič inšie, len to „duša” stačilo   by už dať mu na známosť, že nie je všetko, ako má byť. Riadne ho volá   „otcom”, „oteckom” alebo povie „muž môj, môj starý”.
    </tei:p>
    <tei:p>
     — Čo... čože, hlava? A od čoho? — spytuje sa pán farár a zdvihnúc   sa oprel sa na lakeť.
    </tei:p>
    <tei:p>
     — Od čoho? Ako sa môžeš pýtať, od čoho bolí hlava? — odpovedala mu   trochu nervózne a trochu nahnevane žena. — Ostatne, má mňa od čoho   bolieť hlava, mám starostí dosť, všetko je len na mojej biednej   hlave. Ani dnes neviem, ako dostaneme ovos domov. I tak je náš   ostatný tamvon.
    </tei:p>
    <tei:p>
     — Hja, maminka, to je kňazova robota, — povedal pán farár,   obliekajúc sa s istou vážnosťou.
    </tei:p>
    <tei:p>
     — Čo som sa naprosila, na bojovala zaň, kým ho zožali, čo som sa   naodkazovala kurátorovi, kostolníkom, ale nič, oni sa ani nehnú,   všetko je oneskorené. Koniec augusta — zajtra nedeľa, ak ho dnes   nezvezú, bude zas do týždňa na roli. Ach, bieda je to, bieda! —   stenala úbohá žena.
    </tei:p>
    <tei:p>
     — Divím sa ti, maminka, že ty ako kňazovka, a čo viac, ako   kňazovská dcéra pozastavuješ sa nad tým! Choď, kam chceš, po celej   našej milej krajine a spýtaj sa, všade dostaneš odpoveď, že kňazovi   naostatok. Ešte je u nás zbohom, inde je ani tak: buď rada, že nám je   tak, maminka! Náš ľud je biedny, ale dobrý! — zastával sa svojho   ľudu.
    </tei:p>
    <tei:p>
     — Dobrý je tebe, lebo ty si taký mäkký posúch! — napolo   podobrotky, napolo pozlotky povedala „kňazovka”. — Dobrý, —   pokračovala, — i ja ho milujem a vďačne mu poslúžim, ale daj mu ty   znať, že si slabý, nuž využitkuje ťa. Dôkaz — naše poľné roboty. Áno,   dnes má byť ovos doma, a preto postaraj sa už aj ty raz, rozkáž   prísne, aby zvážali, — povedala farárka rezolútne.
    </tei:p>
    <tei:p>
     — A čo, maminka, ak je ovos nie dosť suchý? Veď vieš, že   pršiavalo. Ešte mu azda nezaškodí tamvon? — vyhováral pán farár   svojich ľudí.
    </tei:p>
    <tei:p>
     — A videl si ho ty? — zahriakla chudáka pani farárka. — Keby i   nebol, domov prísť musí, lebo do večera, najneskoršie v noci príde   dážď.
    </tei:p>
    <tei:p>
     — Čože hovorí Boríháj? — spýtal sa pán farár, teraz už obutý a v   plenj výške tela vystretý. Pravda, hlavu mal už starobou dopredu   naklonenú, ale charakteristické bolo jej držanie sa celého tela   vôbec. Bol krásny starec. Boríháj bol neďaleký strmý vrch a obyčajne   barometer pána farára. Z oblokov bolo práve vidno naň. Teraz zavisli   na ňom hmly.
    </tei:p>
    <tei:p>
     — Pravdu máš, maminka, nebude dlho bez dažďa. Pôjdem na pole,   usporiadam to — a ty si ľahni. Rozkáž Eve, čo má robiť. Aj Helenka   nech robí. Azda ešte spí? — S týmito slovami obzrel sa na diván, kde   spalo asi trinásťročné dievčatko s úsmevom na tváričke, s anjelským   pokojom na čele.
    </tei:p>
    <tei:p>
     — Helena! — skríkol otec, omočil si ruku do vody, ktorou sa práve   chcel umývať, a striekol na dievčatko. — Vstaneš, ty leňoch! „Už   slniečko nad krajinou dosť vysoko stálo...”
    </tei:p>
    <tei:p>
     — Nooó, otec, — zvolalo dievčatko, vyhodilo sa ako rybka, keď sa   mrští nad vodu, a zasa skrylo sa pod paplón, odkiaľ kukalo, či sa   náraz nebude opakovať.
    </tei:p>
    <tei:p>
     — Či to tak neskoro vstávajú, slečna? — volal na ňu otec.
    </tei:p>
    <tei:p>
     — To zdedila po otcovi, — povedala pani farárka, priblížiac sa k   divánu, sadnúc si naň a hladiac dieťa po strapatej hlávke.
    </tei:p>
    <tei:p>
     — Vstaň, Helenka, hor sa, mamu bolí hlava, — povedal otec   láskavo.
    </tei:p>
    <tei:p>
     — Vari naozaj, mamička? Čo sa ti stalo, či si sa azda objedla   včera? — A to ona sa objedávala a potom ležiavala za hodinku „na   hlavu”, ako farská Eva hovorievala.
    </tei:p>
    <tei:p>
     — Ty blázonko! — karhala matka dcérušku, najmladšie svoje dieťa.   Zastenala položila si hlavu na podušku dieťaťa. Ono hneď hotové   odstúpiť mame miesto, sadlo si a naprávalo vankúš.
    </tei:p>
    <tei:p>
     — Ľahni si, mama, neboj sa, ja ti uvarím harmančeka. Veď ti to   prejde. I kávu uvarím, či si azda kávu uvarila ty? — Matka kývla   hlavou, že áno. — Škoda,— prehodilo dievčatko, vyťahujúc sa, — ja by   som bola navarila i s Evou.
    </tei:p>
    <tei:p>
     I pri prudkej bolesti sa pani farárka usmiala. Nedávno ukázala Eva   s Helenkou, čo vedia: varili spolu kávu, ale káva mala všetky iné   vlastnosti, len tie nie, ktoré mala mať. Ešte i pán farár, ináč veľmi   trpezlivý, čo sa týka kuchynských výrobkov, zmraštil tvár a nazval   kávu „kočvardinou”.
    </tei:p>
    <tei:p>
     — Helenka, zobuď Števa, toho leňocha, — napomína mama. — Ten tiež   nevstane, len keď ho zobudíš.
    </tei:p>
    <tei:p>
     Dievčatko, opásané krátkou sukničkou, ramienka holé, bežalo do   bočnej izby. Hneď zatým bolo počuť smiech, Helenkin hlások v   najvyšších tónoch a druhý hlas, o ktorom sa nedá povedať, či náleží   dospelému alebo chlapcovi. Nato pribehla Helenka, že Števo sa „len   šteklí”. Matka zavolala prísne cez otvorené dvere a zápäť buchol   stolec, istotne s celým nákladom na zem zvalený; napokon zjavil sa vo   dverách Števo, siahodlhý mládenec so svalovitými ramenami, ale s   tvárou ešte veľmi chlapčenskou. Napredku roztvorená košeľa odhaľovala   mohutne vyvinuté prsia. Dýchal zdravím a sviežosťou. Vo dverách   zastal, povedal „dobré ráno” a chvíľku sa díval na rodičov i na   sestru. Len potom sa priknísal k materi a bozkal jej ruku.
    </tei:p>
    <tei:p>
     — Chorá si, mamička? — spýtal sa mäkkým hlasom.
    </tei:p>
    <tei:p>
     Ona pozrela nežne a prekvapene na neho. O jeho dobrom srdci   nepochybovala, ale nebola privyknutá u neho, najmä odkedy odišiel   prvý raz z domu, na nežné slová. On predsa pokladal nežnosť za   slabosť. Bol to druhý syn pána farára, o niekoľko rokov starší od   Helenky. Najstarší, nám ešte neznámy, je už doktorom medicíny, čo   viac — okresným lekárom. Medzi Štefanom a najstarším Samom bolo ešte   viac detí, ale pomreli: to na záškrt, to na sypanice. Len tieto tri   ostali.
    </tei:p>
    <tei:p>
     Helenka sa pomodlila a s ňou všetci domáci.
    </tei:p>
    <tei:p>
     Takto začal sa ten deň na račkovskej fare.
    </tei:p>
    <tei:p>
     Po raňajkách vybral sa pán farár naozaj na pole s vážnym úmyslom,   že obzrie, ako je tam, a potom sa ohlási u richtára porobiť potrebné   poriadky a prísne naložiť každému, aby ich nezameškal.
    </tei:p>
    <tei:p>
     Na roli nebolo živej duše. Dookola len pusté strniská a na nich   pasúci sa statok. A hoviadko rozumu nemá; zabehúvalo tu i tu do   farského ovsa. Ešte ho dosť ležalo i na kuraťoch. Uznal pán farár, že   je to nie v poriadku, poprechodil sa po roli, spočítal hŕbky (kríže)   a vrátil sa domov s úmyslom oznámiť tento neriad richtárovi.
    </tei:p>
    <tei:p>
     „Áno, náš je tu už jediný, ostatný. Moja má pravdu, ale v kom je   vina? Niečí len musí byť posledný. Nuž prečo by nebol môj? Pánboh   pomôže i tu, ako pomohol pri inom,” potešil sa farár.
    </tei:p>
    <tei:p>
     Domov idúc zastavil sa pri záhrade na samom vyšnom konci dediny.   Odtiaľ zaznieval nábožný spev, pretrhávaný bolestnými vzdychmi a   volaním k bohu o pomoc. Hlas bol pritlmený a pochádzal od ženy pod   stromom.
    </tei:p>
    <tei:p>
     Pán farár zastal a pozrel cez nízku ohradu do záhrady.
    </tei:p>
    <tei:p>
     Chuderka, to je Žofia. Istotne má veľkú bolesť. — Žofia! — zvolal   na ňu. Zavolaná obrátila hlavu v tú stranu, ale tvár jej ostala   zahalená.
    </tei:p>
    <tei:p>
     — Kto volá? Kto je to? — opytuje sa biednym trasľavým hlasom.
    </tei:p>
    <tei:p>
     — Ja Žofia, nepoznáš ma? Či máš už i zrak napadnutý? Úbohá   žena!
    </tei:p>
    <tei:p>
     — Veru úbohá, pán otec. Ach, zložte si ruky a pomodlite sa za mňa   k Hospodinu, aby ma už vyslobodil, lebo mi už nemožno ďalej niesť   tieto muky. Ach, on už iste zabudol na mňa nehodnú! — bedovala   nemocná.
    </tei:p>
    <tei:p>
     — Chráň sa rúhavých slov, Žofia. Pochybovať v milosť božiu je   hriech. Tvoja hrozná choroba zožiera ti len telo, ale hriech ničí   dušu a pripravuje ťa o večné spasenie.
    </tei:p>
    <tei:p>
     — Ach, pán otec, rada počúvam vaše slová, lebo ony sú balzam na   moje rany. Viem ja, viem, že som hriešna žena, — plakala chorá.
    </tei:p>
    <tei:p>
     Farár ju tešil, a ona sa znovu utíšila a okriala vo viere, ktorá   ju už opúšťala. Potom sa pán farár odobral od nej a šiel domov   pohrúžený vo vážne myšlienky. Slnce už bolo hodne vysoko a hrialo   neobyčajne pálčivo. V dedine nevídať človeka, domky akoby   vymreté.
    </tei:p>
    <tei:p>
     Doma našiel Helenku v kuchyni, kde s Evou práve chystali obed.   Dievčatko celkom zahriate vybehlo otcovi naproti.
    </tei:p>
    <tei:p>
     — Ticho, otec, tíško, mama zaspala; ale jej bolo zle, veľmi zle,   otecko, len harmanček jej pomohol!
    </tei:p>
    <tei:p>
     — Tak, chuderka, nech si len pospí. Vynes mi, dieťa moje, bibliu a   kázeň i olovko do včelína; ale nezabudni vyniesť i fajočku a   dohán.
    </tei:p>
    <tei:p>
     Helenka odbehla vykonať, čo jej rozkázali — a poskladala všetko vo   včelíne na lavičku. Bola otcova pravá ruka. Poznala každú knihu po   spisovateľovom mene a pri tejto príležitosti musíme podotknúť, že   skoro každá kniha niesla istú známku jej rúčky. Kdejaká prázdna   karta, tam jej meno a pod ním letopočet i nevinná sentencia: „Kto   túto knihu ukradne, tomu ruka odpadne.”
    </tei:p>
    <tei:p>
     A otecko, pohrúžiac sa do krásneho zajtrajšieho textu, celkom   zabudol na ovos. Že zabúdal takéto vedľajšie veci a že bol k tomu i   roztržitý, vedel každý, kto ho bližšie poznal. On sa necítil dobre   tam, kde bola reč o veciach svetských. Kňazské povinnosti, ich   plnenie, starosť o duševné blaho zverených duší zaujali jeho ducha. O   hmotné a každodenné potreby sa nevedel starať. To zveril úplne pani   farárke — a vedel, že ona to dobre spravuje.
    </tei:p>
    <tei:p>
     Nebol teda ani div, že kolovali o ňom rozličné anekdoty, ktoré sa   mohli prihodiť i druhému, ale na ňom ich vychytili. Tak vraj raz,   sediac na lavičke pred farou, obkľúčený deťmi a s milou fajočkou v   ruke, hľadel spokojným zrakom do diaľky. Pridružil sa k nemu   veľkomožný pán inšpektor. Ako to býva, začal pán prekárať farára,   chtiac ho nahnevať, a rozprával o veciach náboženských ľahtikársky.   Ale dobrého človeka ťažko nahnevať, najmä nášho pána farára. Bolo to   v podvečer, keď domáce zvieratá berú sa z poľa domov. Pred farou   stála hromada detí, robili krik a najmladšie volalo hlasom ešte veľmi   detským: — Idú svine z poľa. — Vtom sa dieťa zľaklo starej ošípanej a   spadlo do kaluže vedľa mostíka. Krik sa zväčšil, dieťa sa pozbieralo   a bežalo do dvora. Za ním, ale len obďaleč, ostatné.
    </tei:p>
    <tei:p>
     — Čieže to dieťa spadlo, pán farár?
    </tei:p>
    <tei:p>
     Opýtaný sa obzrel — detí tam už nebolo. — Neviem, pán   veľkomožný.
    </tei:p>
    <tei:p>
     Deti zas povykukávali, a bolo ich vtedy ešte, kým sa pánboh   nepodelil s nimi, hodne. A pán inšpektor len doráža:
    </tei:p>
    <tei:p>
     — Koľkože ich je, pán farár?
    </tei:p>
    <tei:p>
     — Nech sa opýtajú mojej, domine spectabilis, tá to vie lepšie.
    </tei:p>
    <tei:p>
     Išli domov kravy. Pekná mladá kravička, hrdo nesúc hlavu, zastala   pred farskými vrátami. A pokušiteľ spytuje sa znovu:
    </tei:p>
    <tei:p>
     — Ale to už len vedia, či je to ich krava?
    </tei:p>
    <tei:p>
     — Možnože je naša. Ja ju nepoznám.
    </tei:p>
    <tei:p>
     Potom si chcel pán inšpektor požartovať i s pani farárkou, ale ona   nebola obdarená tou trpezlivosťou, čo jej muž, i zastala si muža a   zahanbila posmešníka.
    </tei:p>
    <tei:p>
     Ešte i to rozprávali o ňom, že prechodiac sa jedného dňa po izbe,   rozmýšľal o kázni. Na poduške, na stole, ležalo malé dieťa. Mať   odbehla do kuchyne a poprosila muža, aby prizrel trošku na dieťatko.   On chodil, dieťa pohybovalo sa tiež a blížilo sa povážlive ku kraju   stola. I podíva sa otec na dieťa a volá:
    </tei:p>
    <tei:p>
     — Maminka, dieťa ti spadne!
    </tei:p>
    <tei:p>
     — Veď ho len ešte trošku prizri, prídem priam, — odpovedala ona z   kuchyne.
    </tei:p>
    <tei:p>
     Zas len prechodí sa pán farár a dieťa tiež postupuje ku kraju   stola. Strachom premožený beží ku dverám a volá znova:
    </tei:p>
    <tei:p>
     — Maminka, dieťa ti spadne!
    </tei:p>
    <tei:p>
     Medzitým dieťa uspelo pomyknúť sa na samý kraj a spadlo, chúďa, na   zem.
    </tei:p>
    <tei:p>
     — Maminka, — kričí utrápený otec, — dieťa ti spadlo!
    </tei:p>
    <tei:p>
     Ale potom poberal sa von, lebo dieťa sa rozplakalo a maminka tiež   neostala tichá.
    </tei:p>
    <tei:p>
     Obed sa minul v tichosti. V pani farárkinej izbe boli obloky   zaclonené, lebo ona na otázku, či bude obedovať, povedala, že nie,   aby jej dali pokoj. Tak jedol pán farár sám s deťmi.
    </tei:p>
    <tei:p>
     Števko sa nudil, chodil s udicou lapať pstruhy a dnes ich doniesol   niekoľko, ako na nedeľu. Spomínali, že zajtra príde Samo, veď i tak   už dávno nebol doma.
    </tei:p>
    <tei:p>
     Večierkom utíšilo sa bolenie hlavy a maminka vstala. — Čože je s   ovsom? — spýtala sa hneď. — Prečo ho nevozia?
    </tei:p>
    <tei:p>
     — Áno, prečo? — Len teraz prišiel pánu farárovi ovos na um. A čo   prísť malo, nevystalo: tamvon dážď a dnu hrmavica nie bez hojného   prelievania sĺz.
    </tei:p>
    <tei:p>
     — Už je raz pravda, že som ja potrestaná stvora, — horekovala pani   farárka. — Všetko musím sama obstarať. A keby som aspoň dnes nebola   ochorela, toto bolenie hlavy je do nestrpenia. Ani Samo mi nemôže   spomôcť.
    </tei:p>
    <tei:p>
     — Keď ho neposlúchaš, — podotkol pán farár.
    </tei:p>
    <tei:p>
     — Keby len prišiel v taký čas, však by mi on spomohol, — uisťovala   matka, — ale keď je tu, som vždy zdravá, ba tuším vtedy by som ani   nemohla ochorieť. — Z jej hlasu znela veľká nežnosť ku spomínanému   synovi. Ako by nie! Veď nielenže bol jej prvorodený, jej Samuel, ale   bol jej i vždy dobrý, poslušný. Učil sa dobre, napredoval vo všetkom.   Medzi materou a synom vyvinul sa taký krásny pomer, že do istého času   ona bola jeho dôvernicou. Až zrazu prihodilo sa čosi zvláštneho, čo   otriaslo touto dôverou.
    </tei:p>
    <tei:p>
     V škole žilo krásne dievčatko menom Želka. Deti farské a školské   rástli spolu. Želka bývala miláčikom na fare a skoro ideálom   Samkovým. Matka nemyslela na nijaké nebezpečenstvo, len keď ho raz   zastihla pri veršoch, ktoré páchal k pocte modrookej Želky. I začala   mu dohovárať a poslala ho preč, úfajúc, že na rok, keď príde domov   ako medik, bude múdrejší. Ale Samko nie, on len ďalej robil verše a   ospevoval Želku. Mať ho karhala a hľadela mu vybiť z hlavy tento   „nezmysel”. Lebo ona bála sa len jedného: sľubu. Každoročne zvádzala   tento istý boj.
    </tei:p>
    <tei:p>
     — Ty, — hovorila mu starostlivá mať, — ty si ešte ďaleko od cieľa   a nemôžeš vedieť, kedy sa budeš môcť oženiť. Ale dievča je súce na   vydaj, dnes-zajtra môže sa jej nadhodiť „šťastie” a dané slovo bude   jej zavádzať. Nemúť jej teda hlavu, nesľubuj ničoho!
    </tei:p>
    <tei:p>
     — Ale, mama, čo sa ty bojíš? My nemyslíme na také veci.
    </tei:p>
    <tei:p>
     — No, veď to! Hovorím ti preto, aby som teba a Želku zachránila   pred možným nešťastím. I tak si ju vziať nemôžeš nikdy!
    </tei:p>
    <tei:p>
     Syn pozrel na matku zadivene. — Prečo, mama? — spýtal sa a uprel   oči na matku.
    </tei:p>
    <tei:p>
     Matka prišla do rozpakov. Či mu povedať doprosta, prečo? Vlastne   ani sama nevie dostatočnú príčinu. Keby bola chcela byť úprimná, bola   by povedala hneď doprosta: „Nechcem ju, lebo mi je pre teba nízka,   chudobná. Nechcem preto, lebo ja dám mnoho na rodinu, lebo som sama   zo starej šľachtickej a kňazskej rodiny, ktorá nám dala jedného   biskupa a viac preslávených kňazov.” To všetko by musela povedať   synovi a ešte viac, ale nepovedala, len to:
    </tei:p>
    <tei:p>
     — Ty by si ma nepochopil, keby ti aj povedala. Keď budeš starší,   uznáš moju dobrú radu a budeš mi ďakovať. Teraz mi sľúb, že ma   poslúchneš v jednom: dievčaťu nič nesľúbiš a nebudeš ju udržiavať v   domnení, že si ju vezmeš. Vybi si to z hlavy, syn môj.
    </tei:p>
    <tei:p>
     — Ale, mamička, keď ju ja tak veľmi rád mám! — prosil syn.
    </tei:p>
    <tei:p>
     — Verím, syn môj, ale ktovie, či to bude trvať dlho?
    </tei:p>
    <tei:p>
     Nepomúti i tebe dnes-zajtra druhá krásavica hlavu? Potom zabudneš   na Želku ako Radúz na Ľudmilu. — Skoro by si to vari priala...
    </tei:p>
    <tei:p>
     — Nie, mama, ja na ňu nezabudnem. Ale sľúbim ti, že sa jej ničím   nezaviažem. Ona sa môže vydať, keď chce, ale ja jej dovtedy ostanem   verný. Uvidíme. Ak je i jej láska taká pevná ako moja, aj bez sľubu   vernosti zostaneme stáli. Ale i ty mi sľúb niečo, mama. Vieš, dar za   dar! — prosil syn.
    </tei:p>
    <tei:p>
     Mať, týmto úspechom uspokojená, povedala: — Sľúbim.
    </tei:p>
    <tei:p>
     — Tak, mama, sľúb mi, že jej neublížiš, ale že ju budeš chrániť a   brániť pred krivdou. Ona je taká nešťastná, že nemá už vlastnej mamy,   a táto jej terajšia, mama moja, je naozaj žena celkom obyčajná a nemá   k Želke ani trochu pravej lásky a nežnosti.
    </tei:p>
    <tei:p>
     — Poznám ju, poznám. No myslím, nie je taká zlá... táto pani   učiteľka. Pravda, s ňou sa neschodím ako s tou prvou. — Pri tom   ostalo.
    </tei:p>
    <tei:p>
     Odvtedy minuli tri roky, Želka sa nevydala a Samko nehovoril nič.   Zakaždým, keď prichodil domov na sviatky, ledva sa doma zohrial, už   bežal do školy. Mať si vzdychla tajne, ba poradila sa s mužom;   povedala mu všetko, prečo to nechce. A on jej na to:
    </tei:p>
    <tei:p>
     — Ale, maminka! Čudejem sa ti, že ako múdra a rozvážna osoba dáš   sa opanovať vysokomyseľnosťou, — karhal ju zhovievavo.
    </tei:p>
    <tei:p>
     — Vysokomyseľnosťou... nie, nie, ale, — vzpierala sa.
    </tei:p>
    <tei:p>
     — Ba áno, lebo ty si veľmi zakladáš na svojom stave, hoci vieš, že   len z milosti božej sme, čo sme. Naša hodnosť nie je naša zásluha a   neoprávňuje nás k nespravodlivosti oproti iným. A čo inšie máš proti   tomu dievčaťu? Že je chudobné? Že z tých päť p jej chýba len   najchatrnejšie, najlichejšie: peniaze? Ach, veru na samých peniazoch   sa ešte nikdy nezaložilo šťastlivé manželstvo.
    </tei:p>
    <tei:p>
     Tak starý pán, a Števo, ten ešte sa len zastával Želky, hovoriac,   že ak si ju nevezme Samo, Želka že musí počkať naňho a že predsa len   bude maminkinou nevestou.
    </tei:p>
    <tei:p>
     — Teba? — odsekla mať. — Teba by ona sotva chcela!
    </tei:p>
    <tei:p>
     — A prečo, mama? — povedal urazený mládenec.
    </tei:p>
    <tei:p>
     — Preto, že si ty ešte len chlapec!
    </tei:p>
    <tei:p>
     Nič na svete nemohlo rozbolieť Števa tak veľmi, ako keď mu niekto   povedal: chlapec.
    </tei:p>
    <tei:p>
     Pani farárka zdôverila sa i svojej sestre a kmotre. A táto, osoba   skúsená, jej povedala: — Ba môžeš sa tešiť, že tvoj syn sa zaľúbil do   milej rechtorskej dcéry, lebo táto ideálna i romantická prvá láska   ochráni ho pred láskou inou, menej šľachetnou. On ti odíde, ty ho   stratíš z očú a nemôžeš ho dostatočne ochrániť; ale takáto čistá   láska zachráni ho pred hriechom.
    </tei:p>
    <tei:p>
     Tak nechala pani farárka všetko, ako bolo, a čakala, čo z toho   bude.
    </tei:p>
    <tei:p>
     I Želka čakala. Raz, zamyslenej pri práci, spytoval sa predčasne   ostarený otec: — Čo je ti, dieťa moje? Niečo sa mi dostalo do ušú a   to ma naplňuje obavou i starosťou o tvoje šťastie. Dieťa moje, daj si   pozor, dobrá povesť dievčaťa je vec veľmi chúlostivá, raz utratená je   navždy, navždy preč.
    </tei:p>
    <tei:p>
     — Otecko, čo si myslíte o mne! — zvolalo dievčatko smutne. Jej   bledá tvárička sa rozpálila a znovu zbledla. — Z vašich slov znie   akási obžaloba, podozrenie: istotne vám nahovorili čosi, a vy,   otecko, veríte viacej iným ako mne, svojej dcére! — povedala Želka a   v očiach mala slzy.
    </tei:p>
    <tei:p>
     — Verím ti, verím, ale bojím sa o teba. Pomysli si, že ja som tu,   aby ťa strážil i za nebohú mať a miloval ťa i za ňu. Pomysli si, že   teraz ti ona hovorí: „Otvor, otvor mi, dieťa, svoje srdce!”
    </tei:p>
    <tei:p>
     — Otvorím! — zvolala dcéra, vstala a prudko sa hodila na prsia   otcovi. — Nemám toho mnoho povedať, ale ti poviem, tebe, otecko,   akoby tu bola moja mamička, že milujem Samka, milujem ho veľmi, ale   uvedomujem si i to, čo nás delí, aj svoju povinnosť, — zaplakalo   dievča.
    </tei:p>
    <tei:p>
     — Tak, dieťa moje, — povedal otec, dojatý dcériným vyznaním. — Za   city svoje nemôžeme. Láska prichodí ako sen, ba ako milosť božia...   ale povinnosť nadovšetko! Na fare nás nechcú... predtým bolo ináč. Z   toho nasleduje, aby sme sa nenatískali.
    </tei:p>
    <tei:p>
     — Nenatískam sa ja, otecko, nie. Keď Samko bude chcieť, nech sa   ožení. Ale ja mu aspoň dovtedy verná ostanem. Však sa, milý, drahý   otecko, nehneváte na mňa a nebudete viac pochybovať o mne?
    </tei:p>
    <tei:p>
     — Nebudem, — sľúbil otec, a pobozkajúc svoje krásne dieťa, vyšiel   do záhrady.
    </tei:p>
    <tei:p>
     Ako z toho vidno, obaja mladí ľudia, hoci sa ani neuzrozumeli,   chceli si ostať verní. Zanedlho po tomto sľube, danom otcovi, mala   Želka príležitosť dokázať svoju stálosť. Železničný úradník z   blízkeho mestečka zaľúbil sa do šumnej dievčiny a popýtal ju o ruku.   Ale Želka skrátka odpovedala, že ho nemiluje a nepôjde zaňho. Otec by   bol rád býval tomuto vydajú, kým nevlastná mať sa ho bála, lebo by   musela chystať výbavu, ale dievča rozhodlo po svojom.
    </tei:p>
    <tei:p>
     Pani farárka s utajenou zvedavosťou sledovala vývin týchto vecí.   Bola by si priala, aby sa Želka vydala čím skôr. Ale veru nestalo sa.   A už je to štvrtý rok — a tej lásky neubúda.
    </tei:p>
    <tei:p>
     „Aká hlúposť,” myslela si ďalej. „Mrzí ma to, mrzí. Samo by mohol   získať celkom inú partiu, dostať sa do rodiny veľkej a vplyvnej,   mohol by spraviť kariéru. Ale takto kto si ho povšimne?”
    </tei:p>
    <tei:p>
     A jej starosť vzrástla, keď prišiel Samo konečne domov ako doktor.   Nepovedal nič o svojej láske, ale zato matka videla, áno, cítila, že   je stále rovnako, ak nie väčšmi zaľúbený do Želky „školovie”. Chodil   ta i sám i v sprievode Števa a Helenky, ale nikdy sa nezmienil ani   slovom o svojich úmysloch. A najväčšmi mať bolelo, keď videla, že je   smutný alebo uzavretý, že je roztržitý a napokon že už i menej chodí   domov, odkedy býva v blízkom mestečku. Tu začalo sa v materinom srdci   hýbať čosi, čo prosilo za syna; lenže ona chcela počkať, kým jej sám   nepríde v ústrety a nepovie rozhodné slovo, tak alebo tak.
    </tei:p>
    <tei:p>
     V túto sobotu však všetci vedeli, že Samo príde zajtra, a tešili   sa tomu. Ako by nie, veď každý mal právo na jeho osobu. Nedočkavá mať   len na to myslela, či je úplne zdravý, či nie je ťažkomyseľný alebo   či — nedaj panebože — nepoblúdil na zlé cesty! Veď vravia, že láska   nešťastlivá zavedie človeka na bludné chodníky, odkiaľ potom vraj   návratu k dobrému niet! Ach, ako ju to trápilo! Radšej by mu už dala   zvolenie a požehnanie, len aby ho už videla šťastného!
    </tei:p>
    <tei:p>
     Všetko to preletelo jej mysľou najmä v tú noc, ktorá nasledovala   za spomínanou sobotou. Nemohla spať, lebo hojný dážď čľapkal tamvon a   bubnoval v podstavenej nádobe. Nuž premýšľala, myslela na všeličo. I   ovos, ten nešťastný ovos prišiel jej na um. Ach, škoda ho, škoda.   Áno, ak ja nie som za každou vecou, nič sa nevydarí — a to je pre   ženskú priveľa.
    </tei:p>
    <tei:p>
     Svitlo nedeľné ráno, a bolo tak pekne, ako si to len   najrozmaznanejší výletníci želajú. Nebo sa vyjasnilo, chladný vetrík   vial od vrchov, vzduch bol čistý a priezračný. V záhrade spievali   ešte vtáčky. Helenka hneď za rosy bežala do záhrady, poobzerala   všetko a natrhala kvetov do pohára a do kostola pre seba i pre Evu. —   Pán farár šiel po raňajkách do svojho milého tuskula: do včelína. Tam   sa učil kázeň naspamäť. Nechodil ešte dlho popred včelín, už ho   hľadal kostolník, ktorý medzitým dostal „suchý fruštik” od pani   farárky za ten ovos. On ju chlácholil a vyhováral sa: — Ale, pani   matka, prosím ponížene, veď to pánboh i pomočí i vysuší!
    </tei:p>
    <tei:p>
     Šiel teda vyhľadať pána farára, lebo mu prišli oznámiť, že Žofia   Trnkovie chce byť ospovedaná, keďže sa neúfa dožiť adventu.
    </tei:p>
    <tei:p>
     Starý pán si vypočul kostolníka a pobral sa do fary. Tam bolo   prichystané, čo potreboval: kalich i alba. Helenka mu doniesla i   agendu. Z nej vypadli staré ohlášky. Vyložila ich na stôl.
    </tei:p>
    <tei:p>
     Keď odišli, dievča začalo upratovať po stole. Vidí tam ohlášky,   písané rukou svojho učiteľa. Ona mala celkom to isté písmo a často   hrdila sa ním, keď sa zvečňovala v otcových knihách. I teraz zachcelo   sa jej skúsiť svoje „literné umenie”. Obráti kartu na zošite pre   „kazateľské oznamy” a píše: V nedeľu 13. po sv. Trojici.
    </tei:p>
    <tei:p>
     Vojde Števo.
    </tei:p>
    <tei:p>
     — Čo robíš, Hela?
    </tei:p>
    <tei:p>
     — Nič, píšem, — a chcela zakryť papier rukou. Ale on to   zazrel.
    </tei:p>
    <tei:p>
     — Aha, zasa čarbeš. Či ťa už otec nehrešil dosť preto? Ukáž! —   Podala mu zošit. Usmial sa.
    </tei:p>
    <tei:p>
     — Dobre, znamenite. Nikto by nepovedal, že je to nie písmo pána   učiteľa. V tebe sa skrýva pokazený falšovateľ dokumentov.
    </tei:p>
    <tei:p>
     Dievčatko nevedelo, či to brať za poklonu, či za karhanie, a preto   hľadelo na brata veľmi spýta vo:
    </tei:p>
    <tei:p>
     — A čo tým chceš? — pýtal sa brat ďalej.
    </tei:p>
    <tei:p>
     — Nič, len tak som písala.
    </tei:p>
    <tei:p>
     — Tak bez plánu, áno, ako ženské vôbec... všetko do sveta, bez   plánu. Napíš už teda poriadne ohlášky, aspoň budeme mať z toho   žart.
    </tei:p>
    <tei:p>
     — Ale... čo povie otec?
    </tei:p>
    <tei:p>
     — Otec... veď vidíš, sú to oznamy z minulého roku. Ani si ich   nevšimne... Ale vieš čo? Prekvapíme Sama.
    </tei:p>
    <tei:p>
     Helenka otvorila ústka dokorán, aby lepšie rozumela.
    </tei:p>
    <tei:p>
     — A čo potom?
    </tei:p>
    <tei:p>
     — Čo potom? Počkaj, poviem ti. Ale nie, ty si na to trošku   nasprostastá. Počúvaj!
    </tei:p>
    <tei:p>
     A sestrička poslúchla, čo jej brat rozkázal...
    </tei:p>
    <tei:p>
     Po chvíli obaja, smejúc sa potajomne, opustili izbu.
    </tei:p>
    <tei:p>
     Zvonili po tretí raz. Helenka odišla vystrojená a vyfintená do   kostola. Mama nemohla, dnes mala viac varenia, keď príde i Samo.   Vyprevadila dcérušku so slovami:
    </tei:p>
    <tei:p>
     — Pomodli sa i za mňa, dieťa moje.
    </tei:p>
    <tei:p>
     V kostole bola už i Želka. Chodila ta často a zavčasu, za to ju   pán farár veľmi chválil a Helenke ukazoval ako vzor usilovnej a   nábožnej devy. Želka mala hlások Čistý a jasný ako zvuk strieborného   zvončeka a pomáhala spievať tak vrúcne, že nadchla ku spevu aj   iných.
    </tei:p>
    <tei:p>
     K Želke sadla si Helenka a pozdravila ju úsmevom. Chcela jej i   čosi pošepnúť, ale Želka nebola náklonná rušiť svoju nábožnosť, preto   sa i Helenka oddala vrúcnemu spievaniu, tak vyťahujúc, čo jej len   hrdielko stačilo.
    </tei:p>
    <tei:p>
     Služby božie boli odbavené obvyklým spôsobom. Nábožnosť nebola   rušená, iba ak tým, že poniektoré ženy sladko pospali.
    </tei:p>
    <tei:p>
     Po kázni, keď sa už pomodlili, napravil si pán farár okuliare,   lebo oči mu padli na stranu „kazateľské oznamy”. Hľadí chvíľku, akoby   vlastným očiam neveril. Ale ako blesk preletelo mu hlavou: — Istotne   som zabudol... zabudol. Ale nie, nemožné. Ako sa to len stalo! Veď to   jej otec napísal: neohlásim — urazím ho. Veru, zabudol som!
    </tei:p>
    <tei:p>
     Všetky zraky boli obrátené ku kazateľnici. Pán farár si utrel pot   z čela — v kostole bolo sparno. Ale potom začal slávnostným hlasom   ohlasovať: — Oznamuje sa láskam vašim kresťanským...
    </tei:p>
    <tei:p>
     Ohlášky! Aké prekvapenie! Kto sa žení teraz, keď sú poľné roboty   nedokončené? — mysleli si a spytovali sa ľudia. — Kto? — spytovala sa   i Želka, tiež zvedavá. Ale — aké ustrnutie, keď počula vyvolávať meno   Samkovo. Nemyslela inak, akože on už celkom zabudol na ňu a berie si   nejakú pyšnú slečnu z mesta. No hneď za tým nasledovalo jej meno. Čo?   Či sa dnes robia divy a zázraky? Je to posmech? To nie, lebo posmech   je nemožný u neho, u otca. Želka si myslela, že po tomto dive strasie   sa zem, otvorí sa alebo že sa stane niečo hrozného. Ale nič sa   nestalo, len zraky ľudí obrátili sa od kazateľnice k nej. Cítila, že   jej slzy vstupujú do očú, no nezaplakala — ale zbledla a chvela sa   rozčúlením.
    </tei:p>
    <tei:p>
     Zato Helenka vypukla v usedavý plač. Nevedela, načo to chcel mať   Števo, a on si azda tiež nemyslel, že ohlášky budú mať taký   účinok.
    </tei:p>
    <tei:p>
     Z kazateľnice zlietli slová, udeľujúce pokoj — a Želka zdvihla   pálčivý pohľad k otcovi milého Samka. Aj on práve v tú chvíľu   pohliadol na ňu, a tu, videla, že s tým, čo povedal, súhlasí. Videla   na jeho čele tróniť pokoj, ktorý prevyšuje rozum ľudský, videla z   jeho jasného oka žiariť dobrotu a lásku, a kviľba mladého srdca   premenila sa v radostný úžas.
    </tei:p>
    <tei:p>
     Keď potom po požehnaní dievčatá vyšli z kostola, ľudia zastávali a   zhrnuli sa okolo Želky. Ale ona, ťahajúc za sebou Helenku, rýchlo   vbehla do školskej záhrady, hraničiacej s farskou. Helenka, ešte vždy   plačúc, hodila sa družke okolo hrdla a v plači jej vyrozprávala, čo   spáchala. Želka, zdesená týmto vyznaním, bála sa o malú hriešnicu. No   aj ju tešila, ako len mohla.
    </tei:p>
    <tei:p>
     Lenže aj pán učiteľ, urazený v svojich otcovských právach,   zastavil pána farára. Ten i onen — obaja boli prekvapení. Napokon sa   presvedčili, že si s nimi zahral akýsi samopašník. Pán farár stiahol   obočie a tvár mu zbledla. Prezradzovala veľké pohnutie.
    </tei:p>
    <tei:p>
     Doma darmo čakala pani farárka Helenku, že príde skokom do kuchyne   a zvolá: — Tu som ti, mama moja, pomodlila som sa i za teba. Či ma   chceš? Ale ja som ti lačná... — Tak robievala zakaždým, keď prišla z   kostola.
    </tei:p>
    <tei:p>
     No vrátila sa len Eva a preobliekajúc sa, chichotala sa pod   nos.
    </tei:p>
    <tei:p>
     — Kde je Helenka? — opytuje sa pani.
    </tei:p>
    <tei:p>
     — Neviem. Videla som ich, keď ich Želka školovie viedli z   kostola.
    </tei:p>
    <tei:p>
     — Koho viedla Želka? — zvolala preľaknutá pani farárka.
    </tei:p>
    <tei:p>
     — Helenku, keď tak veľmi plakali.
    </tei:p>
    <tei:p>
     — Plakala... v kostole? Prečo? čo sa jej stalo? Alebo sa ty   šalieš, veďže vrav! — napomína Evu preľaknutá pani farárka.
    </tei:p>
    <tei:p>
     — Ako pán otec ohlášky povedali, Helenka začali plakať, — rozpráva   Eva, nemajúca tušenie o účinku svojich slov.
    </tei:p>
    <tei:p>
     — Ohlášky? — Nové prekvapenie! — Aké ohlášky?
    </tei:p>
    <tei:p>
     — Veď som ja sama mala od divu skapať, — povedala Eva, — lebo veď   bývam na fare, a nič neviem.
    </tei:p>
    <tei:p>
     Že pani farárka o tom nevedela, ešte menej pratalo sa jej do   hlavy. Pani sa ďalej nespytovala, lebo cítila, že sa muselo stať   niečo veľkého, nečakaného. Trasúcou sa rukou odtiahla kypiacu   polievku, do ktorej mala zavárať cesto.
    </tei:p>
    <tei:p>
     Popod obloky ide domov pán farár a za ním, knísajúc sa, Števo.   Pani farárka vybehla im naproti a chcela ich napadnúť otázkou; no   všimla si, že jej muž je celý premenený. Nikdy ho nevidela takého.   Bol nahnevaný! Ani nepozrel na ňu, ani sa jej neprihovoril. Čo sa   robí? Zalomila rukami, chvíľu nemohla preriecť slova a šla za mužom   do izby.
    </tei:p>
    <tei:p>
     — Ale, ľudia, čo sa to stalo? Čo ti je, muž môj?
    </tei:p>
    <tei:p>
     Pán farár zobliekol si luterák, odložil tabličky a chodil mlčky   chvíľku po izbe. Dych mal krátky — bojoval s hnevom. Naraz zastal a   povedal akoby ani nie svojím hlasom:
    </tei:p>
    <tei:p>
     — Čo sa stalo? Ohlasoval som ti syna!
    </tei:p>
    <tei:p>
     — Sama! — skríkla, a obávajúc sa, že toto prekvapenie ju privedie   o rovnováhu, sadla si na stoličku. Zas na chvíľku pauza. Z tváre   staríka bolo možno vyčítať mocné vzrušenie citov a duševné   utrpenie.
    </tei:p>
    <tei:p>
     — Kto, čo, s kým? — opýtala sa pani farárka.
    </tei:p>
    <tei:p>
     — Spýtaj sa svojich detí, kto a čo a s kým. So Želkou zo školy.   Chúďa, dosť mala utrpenia od nás, a teraz sme ich ešte v posmech   uviedli, a práve ja, ja! Moje vlastné deti zneuctili kňazský môj   stav, spravili si posmech z tohto rúcha pred veriacim svetom,   ponížili ma, slabosť moju využili, vlastného otca pohanili. Áno, to   vykonali: tam je jeden vinník, a druhý sa ukryl. To som nečakal od   nich, od vlastných detí! Viac ducha kresťanského, viery, nábožnosti —   to som čakal od vás. Ale môj dom sa stal javiskom pletiek a svetských   starostí. Moje deti páchajú samopaš. Čia je to vina? Čia? Azda moja?   Áno, nedal som pozor na ne... moja vina! — stonal zarmútený otec. A   nedbajúc na skormútených domácich, chodil po izbe vážny a smutný.
    </tei:p>
    <tei:p>
     A len teraz domáci zbadali, že Helenky niet medzi nimi.
    </tei:p>
    <tei:p>
     — Kde je? — spytovali sa jeden druhého. Števo, i tak už celkom   zničený, stál tam ako ozajstný hriešnik, a ešte teraz, keď Helenka   zmizla, zviezla sa všetka vina na jeho hlavu. Hľadali dievča,   dievčaťa nikde, ani na dvore ani na miestach, kde sa skrývala, keď   mala kamarátky. Konečne našli ju v záhrade, ukrytú pod ríbezľovými   krami, z ktorých, ešte vždy fikajúc, oberala zoškvarené hrozienka a   kládla si ich do úst.
    </tei:p>
    <tei:p>
     Vedená neskazených citom vrhla sa otcovi do náručia a plačúc   prosila o odpustenie. Otec ju pokarhal a prísne jej zakázal podobné   pokusy, ako i Števovi, ktorý „mal mať viac rozumu” — doložila   mať.
    </tei:p>
    <tei:p>
     „Áno, všetko sa zvezie na mňa,” pomyslel si Števo, ale nie nahlas.   „Pre Helenu strhla sa trójska vojna, pre Helenu stalo sa toto — vždy   len ona a ona!” hromžil na sestričku, ale len v duši.
    </tei:p>
    <tei:p>
     Helenku takmer ani upokojiť nemohli, taká bola rozžialená;   sľubovala, odprosovala dobrého otca, a keď jej konečne odpustil, bola   jej radosť veľká. I Števo odprosil otca a mať, lebo vlastne proti nej   sa prehrešil, uisťujúc, že on osudné ohlášky len tak nazdarboh   položil na stôl, ale že ich musel kostolník na kazateľnicu vyniesť,   ako to inokedy robieval.
    </tei:p>
    <tei:p>
     Napokon povedal pán farár: — Nech vám je to ponaučením, že s   takými vecami neslobodno vystrájať žarty! — A potom pokračoval: — Ale   už dosť toho. čo sa stalo, neodstane sa. Čo som ja raz z kazateľnice   povedal, to viac neodvolám. Je to iste vôľa božia ... A teraz,   maminka, daj jesť. I Samo už sotva príde.
    </tei:p>
    <tei:p>
     Pri obede bola nálada obstojná. Deti sprvu zazerali jedno na   druhé, ale potom sa i usmievali. Pani farárka bola dojatá — bolo jej   i do plaču i do smiechu. Zatúžila po milom synovi: vidieť na ňom, čo   povie na to prekvapenie. A či teraz nebude protestovať on? A   pomyslela si aj na mladuchu. Azda mali spoločnú myšlienku s pánom   farárom, lebo ku koncu obeda navrhol sám od seba: — Maminka, svedčí   sa ísť do školy. Sú urazení a nám sa patrí podať im vysvetlenie i   zadosťučinenie.
    </tei:p>
    <tei:p>
     — Dobre, otecko. Urob, ako ty myslíš. Ja myslím... že... Samo bude   spokojný, — pokorne odpovedala žena a mať.
    </tei:p>
    <tei:p>
     — Bude, maminka, ako by nebol! — A keď teraz pozrel na svoju   manželku, mali jeho oči zasa ten dobrý, nežný výraz. Jej bolo do   plaču, áno, do plaču, ale radostného.
    </tei:p>
    <tei:p>
     — Potešíme sa ešte z našich detí, maminka — sľuboval otec.
    </tei:p>
    <tei:p>
     S otcom išiel i Števo, a do školy šla i Helenka. Cestou Števo do   nej vše len zapáral, čo ale otec nepočul:
    </tei:p>
    <tei:p>
     — Ty, Helena, ty si všetkému príčina!
    </tei:p>
    <tei:p>
     Doma ostala len mať. Upratovala a zamyslená ukladala zvyšky jedla   do komory. Čo povedia v škole? Naostatok sa azda budú vzpierať oni?   To by bolo! A čo povie Samko? Čomu sa tak dlho bránila, stane sa   teraz skutkom. No cíti radosť, aspoň niečo podobného radosti. Dobre   tak, myslí si ďalej, dobre... Želka, útlocitná a pokorná, bude   milovať i nás, rodičov, a uctí si nás. Lebo mohlo by sa stať, že by   si vzal inú, hrdú, a tá by sa nevedela vynájsť medzi nami. Áno, dobre   tak, dobre; len keby už raz prišli ku nim všetci... i Samo... nuž   áno, i Želka — rozmýšľa, konajúc drobné práce, lebo jej duša ešte   nenašla utíšenia.
    </tei:p>
    <tei:p>
     A naozaj, v tej chvíli prichodili už zo školy na faru. Števo   viedol Želku. Teraz už hovoril Želke: — Vidíš, to máš mne ďakovať,   ale ty neďakuješ ani sa netešíš.
    </tei:p>
    <tei:p>
     Pani farárke veľmi dobre padlo vidieť to krásne dievča s prosebným   pohľadom stáť pred ňou. Nebolo medzi nimi veľa slov: zblížili sa,   hneď pritiahnuté mohutným citom. Mať zovrela v náručí sirotu a budúce   svoje dieťa.
    </tei:p>
    <tei:p>
     Želka šla na faru s nemalými obavami. Čo povie Samkova mama?   Odsotí ju od seba alebo urazí chladnosťou, kým ona nesie jej v   ústrety vrúcny cit? A hľa, neodsotila ľúbiace dievča, ale privinula   ho v materinské náručie.
    </tei:p>
    <tei:p>
     Všetci mali radosť z toho. Helenka naporad objímala mamu, otca,   brata i Želku, tú usmiatu, ale nie všetkých obáv zbavenú Želku. Chúďa   Želka, matkinu priazeň už má, milosťou božou ju dosiahla, ale čo ak   si Samko zmyslel inakšie? Veď on jej vlastne nikdy nepovedal niečo   určitého, na čom by mohla pevne stavať budovu svojej lásky; len   kedy-tedy hovoril jeho pohľad, stisnutie ruky alebo ukradnutý bozk:   milujem ťa! Jeho listy boli milé, ale písané tónom, akým hovoria   medzi sebou anjeli. Nebolo v nich mnoho podstatného a mužské srdce je   nestále, cíti celom inak než naše. Prejavuje svoje náklonnosti iným   spôsobom a často nás nerozumie. Ak ochladol a — zabudol na ňu? Tak   hútalo dievčatko, mladucha i nie mladucha.
    </tei:p>
    <tei:p>
     Helenka vykríkla, behajúc od obloka k obloku:
    </tei:p>
    <tei:p>
     — Samko ide, Samko, — a skokom bola pri dverách, otvorila ich,   vybehla na dvor, zavše sa v náhlivosti potknúc. Vo vrátach vyskočila   na stupaj koča — za čo by bola inokedy dostala hodný výprask od mamy   — a jednostaj volala:
    </tei:p>
    <tei:p>
     Samko náš, Samko, Samíčko, hádaj, čo sa stalo? Ohlasovali ťa. Áno.   Teba aj Želku! — vyvolávala v jednom prúde radostných slov.
    </tei:p>
    <tei:p>
     Samko, mladý strojný človek, hľadel na sestričku s nemalým   podivením. Možno sa bál o jej rozumček. Ale ona ho neprestávala   bozkávať, až kým prišli pred dvere. Tam stál otec s fajočkou v ruke,   matka s výrazom radosti na tvári, Štefan a Želka. Ako Želku zazrel,   bolo mu jasnejšie, čo mu Helenka kričala, a zoskočil z koča. Šiel k   matke. Bozkal jej ruky a vrelo ju objal. Matka, pozrúc na milenú tvár   syna, videla v jeho očiach skvieť sa najkrajšie drahokamy: slzy   synovskej lásky a vďačnosti.
    </tei:p>
    <tei:p>
     — Mamička, je to pravda? Povedz, mamuška, nemáš naozaj nič proti   nej? — opytoval sa nežne.
    </tei:p>
    <tei:p>
     — Nemám, ale čo ona? — A obrátila sa k Želke, vzala ju za ruku a   vložila ruku dievčatka do synovej ruky.
    </tei:p>
    <tei:p>
     Išli do izby. Tam sa Samko dozvedel, ako sa to stalo.
    </tei:p>
    <tei:p>
     — Tí samopašníci, — smial sa a hrozil Helenke jednou rukou, kým   druhou držal ešte vždy Želkinu. Števo, hneď hotový, sa pýšil, že to   vykonal on, Helenka bola už len nástrojom.
    </tei:p>
    <tei:p>
     Pani farárka spytovala sa syna, prečo tak neskoro prišiel, a on   odvetil, že mal mnoho chorých.
    </tei:p>
    <tei:p>
     — Tak ich máš! No, chvalabohu, má pacientov! — tešila sa mať.
    </tei:p>
    <tei:p>
     Pán farár zavolal syna nabok a požiadal ho, aby dal niečo Žofe na   uľavenie bolestí.
    </tei:p>
    <tei:p>
     — Tam už niet pomoci, otecko, viem o nej... Už je neskoro.   Uľaviť... možno, áno, skúsime to, ale pomoci jej niet.
    </tei:p>
    <tei:p>
     Prišiel i pán učiteľ.
    </tei:p>
    <tei:p>
     — Všetko naopak, — hovorí s úsmevom Želkin otec. — Mladý zať   prichodí, keď je po všetkom. Ale vitajte, vitajte!
    </tei:p>
    <tei:p>
     Starík sa rozcítil, požehnal svoje deti v pekne prednesenej reči,   aby sa aspoň čiastočne vyhovelo forme, zakľúčiac svoje slová   dôrazným: Amen.
    </tei:p>
    <tei:p>
     — A teraz, milí páni susedia, i vy, naša drahá mládež, nech sa vám   neťaží poctiť návštevou môj skromný príbytok. Takáto slávnosť musí sa   zasvätiť svojím spôsobom. Moja žena vás čaká na malú večeru.
    </tei:p>
    <tei:p>
     — Ale, pán brat a pán sused, najprv na večiereň! — podotkol pán   farár, lebo už videl kostolníka na dvore vyčkávať. — Dajte zazvoniť,   i tak sa pripozdilo.
    </tei:p>
    <tei:p>
     Mládež i stárež, všetci šli na večiereň a stade do školy, prejsť   sa po záhrade. A pani farárka zas len rozjíma, že dobre tak, dobre.   Chudobná? Ach, veď pánboh neprestal dávať dary! Predbežne, čo im bude   v dome chybovať, dá im ona, dá i z Helenkinho. Zato ešte i tej dosť   ostane. „A,” vraví si ďalej v duchu, s úsmevom pozerajúc na svoje   deti, „pekné sú, krásny pár. Otec má pravdu, z tých piatich p len   peniaze jej chýbajú. Ale Samo nepotrebuje, chvalabohu, on si môže   vziať chudobnú ženu, on môže byť i bez nich šťastný, veď už má   pacientov!”
    </tei:p>
    <tei:p>
     Pani učiteľka k pocte dňa, a či večera vystrojila veľkú hostinu.   Nič zlého netušiace kačky a kury padli za obeť jej nožu. Prišla   pomáhať i kováčka, ktorá bola známa ako znamenitá kuchárka. Prišiel i   kostolník, ale len tak, akoby nič netušiac. Že ho zadržali, rozumie   sa samo sebou, a po ňom prišiel aj kurátor, ba v samý večer i pán   richtár. Kývali hlavami na znamenie veľkej spokojnosti. Pri stole   sadli si len na kraj stoličky a koštialiky pekne, ako sa patrí,   hodili pod stôl. Keď sa všetci rozchodili, prišiel richtár k pani   farárke a spustil jej čosi veľmi tajnostne.
    </tei:p>
    <tei:p>
     — A... ten ovos... pani matka... ej, ten ovos, ten ma mrzí.   Namoj... ma mrzí... veruže ma mrzí. Ale, — tu si položil ruku na   prsia, — zajtra ho majú doma. Ej, toto sa mi páči... že veru... naša   škoda je oslávená!
    </tei:p>
    <tei:p>
     Prv ešte bola reč o tom, že je už zasnúbenie, a nemajú prsteňov.   No pani farárka si vedela rady. Darovala Želke v mene Samovom pekný,   starý briliantový prsteň. — Ten môžeš nosiť, nosili ho šťastné ženy.   Dostala som ho od mamy a ona tiež od svojej mamy. Keď som prišla sem   ako mladá žena, napísala som ním veršík na pamiatku na sklo obloka. I   dnes tam ešte svieti. Buďte šťastné, deti moje! — Rozcítila sa, a s   ňou všetci.
    </tei:p>
    <tei:p>
     Keď farárovci odišli, bola už noc. Samko dostal od Želky bozk i   ružičku. Keď prišiel domov, položil ružu do pohára, aby ešte dlho   svieža ostala. Rodičom ďakoval ešte i doma.
    </tei:p>
    <tei:p>
     A keď sa už všetci utíšili, keď i štebotavá Helenka zaspala   spánkom zdravých detí, keď už i Števo prestal robiť vtipy a poznámky,   keď i otecko oddychoval zhlboka — mar sa ešte modlila. Modlila sa   svoje obvyklé nedeľné modlitby, ale potom si ešte vzdychla:
    </tei:p>
    <tei:p>
     — Ďakujem ti, Hospodine, za dnešný deň, za všetko dobrodenie,   preukázané mne nehodnej... a Hospodine, odpusť naše viny!
    </tei:p>
   </tei:div>
  </tei:body>
 </tei:text>
</tei:TEI>
