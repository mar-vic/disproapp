<?xml version="1.0" encoding="utf-8"?>
<tei:TEI xml:id="slk1937756" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Poviestka : ELTeC edícia
    </tei:title>
    <tei:author ref="viaf:13101099">
     Chrobák, Dobroslav (1907 - 1951)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     9836
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Chrobák, Dobroslav
     </tei:author>
     <tei:title>
      Poviestka
     </tei:title>
     <tei:pubPlace>
      Praha, Bratislava
     </tei:pubPlace>
     <tei:publisher>
      L. Mazáč
     </tei:publisher>
     <tei:date>
      1937
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2024-11-22">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Poviestka
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     I
    </tei:head>
    <tei:p>
     Nad poľanou bolo ticho. Ako pijavica k prsiam nemocného prissalo   sa veľké ticho k prsiam poľany.
    </tei:p>
    <tei:p>
     S borovice odpadla šiška a zobudila čierneho vtáka, ktorý driemal   na jej konári. Vták zamával širokými krídlami a nemo odletel do tmy.   Možno sa vták len naľakal, možno však, že si spomenul na neznámeho   druha, ktorý ho v ten večer čakal ďaleko za horami.
    </tei:p>
    <tei:p>
     Kto ho vie, kam vták letel a s kým sa chcel stretnúť. Vyzeralo to   však, ako by ponad nás bol preletel duch, ktorý už dávno sedel za   nami a díval sa nám do tyla. Cítili sme ho, ale nevedeli sme, či je   to duch dobrý alebo zlý.
    </tei:p>
    <tei:p>
     Bol to však len vták. Nebudeme sa trápiť k vôli obyčajnému   vtákovi, ktorý odletel na noc do hniezda... Možno však, že ten veľký   čierny vták odletel do boja.
    </tei:p>
    <tei:p>
     Potom zas bolo ticho.
    </tei:p>
    <tei:p>
     Stromy vôkol poľany stály bez pohnutia, ale, zdalo sa, v nemom   napätí, ako by so sovretou hruďou čakaly na povel neznámeho   komandanta. Každú chvíľu môžu sa s temným hukotom pohnúť a vykročiť   proti schovanému nepriateľovi.
    </tei:p>
    <tei:p>
     A hľa, práve v tú chvíľu vyšiel na poľanu pár jeleňov. Mesiac ich   oblial strieborným svetlom a
    </tei:p>
    <tei:p>
     krotké ich počínanie rozuzlilo dramatické napätie okolia tichým,   smierlivým aktom. Jelene pásly sa pokojne, len samec dvíhal chvíľami   hlavu a vetril smerom ku kolibe, odkiaľ bolo cítiť zápach dymu.
    </tei:p>
    <tei:p>
     Pod kolibou na smrekovom kláte sedel starec so svojím vnukom. Vnuk   držal na kolenách drevenú misku, ktorú zabudol odložiť, keď dojedol   polievku. Hľa, za ten čas, kým sa vnuk díval na jelene a tešil sa z   ich krotkosti — pomodlil sa jeho starý otec — ktorý je dosiaľ mocný a   nevláči ešte nôh po zemi — túto modlitbu:
    </tei:p>
    <tei:p>
     „Bože náš, si veľký a dobrotivý. My sme slabí a pri líhaní i pri   vstávaní hotoví sme zhrešiť. Hľa, ovos, ktorý sme v jari zasiali,   dozrieva. Keď zaduje vetrík, zašuští na ňom riasa a vtáčatá, ktoré   sbierajú vypadané zrno, sa poľakajú a vyletujú z ovsa v celých   kŕdľoch. Posadajú si potom na chvoje toho buku, čo stojí konča role   a, štebotajúc, radia sa či majú znovu sletieť do ovsa a zobať zrno,   ktoré sme zasiali a ktorému si sám požehnal, aby náš kôň Pejko   neumrel cez zimu od hladu.
    </tei:p>
    <tei:p>
     Nie, Pane Bože, rád mám vtáčatá a rád im doprajem zrna. Ty si však   múdry a spravodlivý a sám najlepšie vieš, že čas je skosiť ovos.   Popraj mne i tomuto môjmu vnukovi Ondrišovi na zajtra sily, popraj   nám slnka a dobrej vôle, aby sme, skôr než sa sotmie, skosili ovos,   aj ho sviazali a poskladali do krížov. Odpusť mi, Pane Bože, túto   žiadosť, odpusť aj všetko ostatné, čím sme sa dnes i kedykoľvek   predtým voči tebe sprotivili a spomeň si po dobrom na svojho sluhu   Ondreja Chomu, na ktorého zabudli už všetci ostatní: spomeň si aj na   jeho vnuka Ondriša, ktorý nemá mena po otcovi; popraj im obom zdravia   a požehnania. Odpusť hriechy aj mojej dcére, matke môjho vnuka.   Odpusť jej, že poznala muža skôr, než mu sľúbila vernosť pred tvojou   tvárou. Odpusť jej, že našla zaľúbenie v kráse svojho tela a podľahla   jeho žiadosti v sparnom mesiaci auguste. Odpusť jej, že dala život   tomuto môjmu vnukovi, bez tvojho požehnania. Odpusť jej, že nehľadala   milosť v pokání, ale že si vzala život v mesiaci apríli pred   šestnástimi rokmi. Rozpamätaj sa, Pane Bože, že som vtedy na   vlastných rukách doniesol svojho vnuka do týchto hôr, že som ako Lót   utiekol zpomedzi tých, ktorí prznia sestry svoje, ktorých krik veľmi   sa rozmohol pred Tebou. Od tých čias nevidely oči moje nikoho zo   Sodomských. A tak bude aj ďalej, ak Tvoja vôľa dopustí; ako synovia   Noemovi, nepozná Ondrej ľudskej mrzkosti, ako s hory Ararat sostúpi   odtiaľto, až nasbiera síl, medzi svet, aby mu oznámil slávu tvojho   mena. Denne Ti sľubujem, že odčiní hriech svojej matere. Postarám sa,   aby nezablúdil v kvietí sedmikrások, aby slávičia pieseň nerozbúrila   jeho krv, aby vôňa nocí nenadula jeho prsia žiadosťami po hriešnych   rozkošiach. A Tebe sľubujem, že ho privediem čistého a nevinného pred   Tvoju tvár. Prekliesnim slovu Tvojmu cestu pomedzi tŕnie a hložie   jeho myšlienok. Otvorím jeho oči, aby videl, otvorím uši, aby počul.   Lásku a nehu, ktorou si naplnil kalichy poľných kvetín, prelejem do   jeho srdca. Jeho rozum zažnem horúcim nadšením vetra, ktorý duje   ponad les v letné poludnia.
    </tei:p>
    <tei:p>
     Jeho duša zmäkne a znežnie dívaním sa na hmlu, ktorá driemáva   večerami nad poľanou. Jeho hlas osvojí si príjemnosti spevu   slávičieho.
    </tei:p>
    <tei:p>
     Chcem, aby neminulo dňa a neminulo noci, bez toho, aby sme sa   nepriblížili o krok k Tvojej dokonalosti. Veď viem, že to, čo dookola   počujem a čo dookola vidím, je len vyzváňaním nedeľného zvona, ktorý   svoláva ľudstvo k obdivu Tvojej dokonalosti. Otvorím ústa svojho   vnuka, naučím ho sedmorakej reči apoštolov, aby vedel v ohlase tohoto   zvona kázať celému svetu.
    </tei:p>
    <tei:p>
     Tak mi, Bože, pomôž. Amen!“
    </tei:p>
    <tei:p>
     Ondrej, ktorý nemal mena po otcovi, a starec, ktorý dosiaľ   nevláčil nôh po zemi, žili sejúc a kosiac ovos, modliac sa a   rozprávajúc. Najviac rozprával starec. Rozprával o Mojžišovi, o   Áronovi, o Kristu Pánu, aby naučil Ondreja myslieť na Boha. Rozprával   o medveďoch, o liečivých bylinách, o bukoch a vtákoch, aby naučil   Ondreja myslieť na svet. Ale nikdy, za celý čas nerozprával mu o sebe   samom, ani o ostatných ľuďoch, ktorí žili ďaleko od nich, a ktorých   Ondrej nepoznal, pretože neprichádzali k nim na poľanu.
    </tei:p>
    <tei:p>
     Ondrej počúval starcove príbehy. Počúval príbehy zo života   Izraelských. Naivne sa vypytoval na podrobnosti a bál sa vysloviť, že   chce poznať, prstami nahmatať niektorého z tých Izraelských. Keď   nemusel počúvať starca, rád sa túlal po horách a rád plašil srny a   chytal strakaté motýle. Ešte radšej vyvaľoval sa na slnci a díval na   belasé nebo. A najradšej pískal na drevenej píšťale pesničky   neznámych nápevov. Sedel v hore na machu, pískal a pískal s kolenami   pod bradou, s lakťami opretými o kolená, podobný lesnému bohu   Pánovi.
    </tei:p>
    <tei:p>
     Dakedy pyšno vypínal prsia a namýšľal si, že je Jozuom; hnal sa   útokom na staré, zbutľavené jedle a vyvracal ich z koreňov, alebo   mlátil haluzou po stojatej vode v mláke, až striekala a prskala na   všetky strany. Musel však byť sám, aby sa vedel takto tešiť. Starec   nemal rád jeho pohanskú radosť zo života. Stále viac a viac pripieral   ho k práci a modlitbám.
    </tei:p>
    <tei:p>
     Vtedy bolo Ondrejovi sedemnásť rokov. Bol mocný, opálený a zdravý.   Vlasy mal plavé a pekne pozakrúcané. Okrem košele a nohavíc z plátna   nepotreboval iného odevu.
    </tei:p>
    <tei:p>
     Stál raz predo dvermi a opieral sa chrbtom o stenu koliby. Ruky   mal složené za chrbtom a díval sa zamyslene ponad obrys hôr. (Od tých   čias, čo nám minulo sedemnásť rokov, často sa takto smutne dívame   ponad hory a pesničky naše strácajú svoj odovzdaný výraz; stávajú sa   rozháranými, neistými a často vlúdi sa do nich trasľavý, roztúžený   tón, ktorý sme počuli od slávika.)
    </tei:p>
    <tei:p>
     Díval sa tým smerom, kde čierne chmáry vytiahly sa zpoza obzoru a,   zacloniac slnce, spôsobilý predčasný súmrak. Vrcholce stromov   nahýnaly sa vo vetre k východu, kde nebo bolo otvorené a krvavé, ako   rozškľabená papuľa draka.
    </tei:p>
    <tei:p>
     Čakal na starca, ktorý odišiel do hory hľadať si bylinu proti   záduchu. Blížila sa búrka a Ondrej mal strach o starca. Čakal naň   netrpezlive a úzkostlive.
    </tei:p>
    <tei:p>
     Začalo pršať v hrubých kvapkách. Dážď spôsobil, že priestor —   tráva i stromy, na ktorých sa
    </tei:p>
    <tei:p>
     kvapky zachytily, začal sa lesknúť v záplave svetla, ktoré   nečakane rozrylo oblaky na západe.
    </tei:p>
    <tei:p>
     Dážď neprestával a zaplašil i umlčal vtáčatá v lese. Tým odumrelo   to, čo v lese žilo a zdalo sa, že miesto toho ožil les sám. Ako by   odrazu vyrástol dvojnásobne. Stromy začaly medzi sebou šeptať tajomné   zvesti a podaktoré prečnievajúce vrcholce pustily sa do tanca v takte   neslyšateľnej piesne. Vyzeralo to, ako by sa celý les opil záplavou   svetla a dažďa a pod účinkom neznámych síl začal odrazu žiť nejakým   novým, rozhojdaným životom.
    </tei:p>
    <tei:p>
     Z tohoto rozhojdaného lesa vynorila sa odrazu postava a pustila sa   dlhými krokmi rovno ku kolibe.
    </tei:p>
    <tei:p>
     Nebol to čakaný starec, a predsa nepodivil sa Ondrej ani trochu   náhlemu zjaveniu. Zdalo sa mu dokonca samozrejmým, že celá hra   ožitého lesa nebola daromnou. Cudzinec bol oblečený v dlhý kabát s   vysúkaným golierom. Ruky mal strčené do vrecák a pritisnuté k telu.   Na hlave sedel mu klobúk so spustenou strechou. Mieril rovno ku   kolibe. Prišiel celkom blízko, zastavil sa a prehovoril. To, že   prehovoril, až to prekvapilo Ondreja. Môžeme veriť v zázraky, ale   nemôžeme čakať, že zázraky prídu k nám raz večer na posiedku. Pravda,   Ondrej nepodivil sa ani potom tak, ako by sa podivil každý z nás.   Nevidel v cudzincovi človeka, ale čosi, čo bolo priamo podmienené   týmto západom slnca, bez čoho by ten západ nebol býval úplný. Nevedel   síce, v akej súvislosti je západ slnca nad poľanou a človek na   poľane, bol však presvedčený, že človek mohol vzkrsnúť len ako   vyvrcholenie celého toho večerného divadla. — Alebo to divadlo mohlo   vzkrsnúť ako predzvesť príchodu cudzinca. Nič iného nebolo možné. Ale   to, že cudzinec prehovoril, to ho uviedlo do rozpakov. Ba spôsobilo,   že pocítil, ako sa pod ním podlomily kolená, ako sa srútilo v ňom   všetko, čím dosial žil.
    </tei:p>
    <tei:p>
     Cudzinec pýtal od neho sekeru. Práve tú sekeru, ktorou pred   chvíľkou štiepal triesky... Keby sa bol cudzinec pred nim vzniesol   rovno do neba, alebo keby sa bol z jeho úst ozval miesto reči šumot   listia, nebol by sa Ondrej vôbec podivil. Ale to, že popýtal o   sekeru, to Ondreja dorazilo: posadil sa na klát s rukami ovisnutými,   s očima vyvalenými v nesmiernom údive.
    </tei:p>
    <tei:p>
     Cudzinec vzal si sekeru. Nepozrel viac na Ondreja, sľúbil len, že   sekeru zajtra donesie a vrátil sa práve takými dlhými krokmi bezcitne   v daždi do hory. Zdalo sa, že vôbec nespozoroval ani dažda, ani   dojmu, ktorý spôsobil jeho príchod.
    </tei:p>
    <tei:p>
     Dávno sa vrátil starec, dávno prestalo pršať a Ondrej stále sedel   pod ústreším a hľadel ako prihlušený v tú stranu, kde zmizol   cudzinec.
    </tei:p>
    <tei:p>
     „Povedal, že sekeru donesie zajtra,“ myslí si, ale vôbec s tým   neráta. Čakať na návrat cudzinca bolo by preň práve tak nemúdre, ako   čakať na návrat udalosti, ktorú sme dávno prežili. Osadil teda   porisko do novej sekery a zaťal ju miesto starej do kláta.
    </tei:p>
    <tei:p>
     Ukázal týmto, že považuje príhodu za skončenú.
    </tei:p>
    <tei:p>
     Druhého dňa odišiel do hory. Odišiel sám, aby znovu hľadal bylinu   oproti záduchu. Nemal radosti z motýľov ani zo stromov, ktoré   nepoznával a ktoré stály vtedy nemo, ako zakliate vojsko. Čosi sa v   ňom odtrhlo. Potkýnal sa o spletené korene a cítil, že všetko, čomu   dosiaľ nerozumel, stalo sa ešte nesrozumiteľnejším; že všetko sa   zmiatlo, pozapletalo ako korene, o ktoré sa potkýnal. I to, čo bolo   jasné, zastrelo sa clonou cudzoty. Spev vtákov ako by vychádzal zpoza   opony. Všetky veci obrátily sa pred jeho zrakom na ruby a nepoznával   ich, pretože bol naučený dívať sa priamo a bez falše.
    </tei:p>
    <tei:p>
     Včerajšie zjavenie cudzinca núti ho čakať každú chvíľu nový   zázrak. Má obavy, že všetko, od čoho bol sa práve odvrátil, zmenilo   náhle svoju tvárnosť v inú, neznámu a neprajnú. Má zlý pocit, že   stromy, povedľa ktorých prešiel, ožily, plazia sa za ním a vešajú sa   mu na päty. Skúša zavierať oči a je sväto presvedčený, že dokiaľ ich   má zavreté, všetko vyzerá ináč. Zdá sa mu, že za ten čas sa všetko   alebo prepadlo a on trčí v prázdnote, alebo že všetko ožilo a   roztočilo sa vôkol neho v šialenom víre. Je taký istý v týchto   predstavách, že na koniec bojí sa vôbec otvoriť oči a zakrýva si ich   dlaňami. Strach z okolia zmocnil sa tak dokonale jeho duše, že   prestáva myslieť a celého opantáva ho pocit bezmocnej slabosti voči   tomu, čo ho obkolesuje, i voči tomu, čím sám žije.
    </tei:p>
    <tei:p>
     Líha si do trávy a po dlhej chvíli tupej neciteľnosti a zúfalej   bezradnosti usína.
    </tei:p>
    <tei:p>
     Dlho spal. A keď sa zobudil, nezostala mu v hlave zo strachu,   ktorý ho mučil, kým usnul, len tiesnivá, hmlistá a vlhká spomienka,   ktorá sa usadila na dne jeho podvedomia, kde máličko zavadzala, ale   pomaly mizla, vyparovala sa. Ondrej dosiaľ neotvoril oči. Cítil v   nohách ľahké šteklenie slnečných lúčov. Vtiahol do seba mocne vzduch   a pocítil nové príjemné šteklenie v nose. Nad hlavou voňalo mu čosi   veľmi nežného a sladkého. Nevedel k ničomu prirovnať túto vôňu. Tešil   sa z nej a váhal roztvoriť oči. Len keď sa dokonale nabažil jej   láskania, odvážil sa otvoriť pomaly viečka. Ale stále bol pripravený   znovu ich zavrieť, ak by príjemný pocit mal zmiznúť pred pohľadom.   Ako sa však potešil: Nad ním rozrástol sa ker a na kri kvitly v   márnotratnej nádhere ružové kvety. Zdalo sa mu, že nad ním nerastie   ker, ale otvorený je výhľad do neba. Nepoznal kra, ani kvetov.   Zadíval sa naň s rukami složenými pod hlavou a so šťastným úsmevom na   ústach. Potom pomaly, aby nezaplašil nevídanú krásu, natiahol ruku po   jednom z kvetov a dotkol sa ho koncami prstov, vložiac do nich všetku   pozornosť svojej bytnosti. Chcel ešte privoňať kvet zblízka. Sotva   však zodvihol hlavu, zbadal, že obďaleč ktosi sedí a díva sa naň.   Ondrej sa prekvapene obrátil a jeho pohľad stretol sa s pohľadom   cudzinca. Sedel na kameni, a díval sa na Ondreja, usmievajúc sa   neurčite kútikmi úst.
    </tei:p>
    <tei:p>
     Úsmev cudzincov bol neurčitý, ale z jeho očú, ktoré neboly už —   ako včera — zastreté klobúkom, predieral sa kovovým leskom zorníc   úzky lúč otcovskej láskavosti. Z celej jeho opálenej a chudej tvári   zieraly ďaleké zeme, ktoré cudzinec poznal a vo vráskach nad obočím   sedela múdrosť a skúsenosť. Farba jeho belasej košele splývala s   farbou oblohy a iba toto splývanie upamätúvalo Ondreja na dojem   záhadnosti, ktorý mal včera o cudzincovi. V pohybe, akým složil ruky   na prsiach, a ešte viac v tom, že jeho horné viečka zastieraly napolo   oči, javila sa ľahká nuda; čosi, čo prezrádzalo, že cudzinec prežil   už všetky vzrušenia, prešiel cez všetky nálady a nič na svete nemôže   ho viac dojať ani rozosmiať.
    </tei:p>
    <tei:p>
     Ondrej díval sa naň nechápavo, opierajúc sa dlaňami o zem.
    </tei:p>
    <tei:p>
     Cudzinec ničím neprejavoval, prečo sa sem posadil a čo zamýšľa;   snažil sa len usmiať sa s väčším úspechom a do jeho pohľadu vmiešalo   sa medzi láskavosť aj čosi ako poľutovanie, čo však mohlo byť aj   výrazom neškodného cynizmu oklamaného, dobráckeho človeka. Isté je,   že dojem, ktorým teraz pôsobil na Ondreja, nedal by sa naskrze   srovnať s včerajším súmrakom. Skôr sa dal srovnať s dojmom, ktorý   Ondrej pocítil, keď sa zobudil a zbadal ružový ker. Hľadiac na   cudzinca, cítil azda to isté, čo cítil Mojžiš na hore Sinai pred   tvárou božou. Medzi tvárou božou a ružovým krom nebude koniec koncov   veľkého rozdielu.
    </tei:p>
    <tei:p>
     Cudzinec, zdalo sa, bol spokojný so situáciou, aká bola. Dokonca   nachádzal vari pôžitok v nemom dívaní sa na Ondreja, ležiaceho pod   ružovým krom. Ondreja však situácia tiesnila a odhodlával sa   prehovoriť. Zprvoti pohyboval len ústami, ako by sa presviedčal, či   vôbec môže hovoriť v cudzincovej prítomnosti. Potom opýtal sa   zmeneným hlasom:
    </tei:p>
    <tei:p>
     — Chceš mi vrátiť sekeru?
    </tei:p>
    <tei:p>
     Cudzinca otázka nijako neprekvapila, ba, tak sa zdalo, potešil sa   jej. Ako by bol čakal niečo horšieho; azda naozaj čakal, že sa Ondrej   zľakne a utečie skôr, ako sa naň poriadne pozre. Cudzinec miesto   odpovedi vstal a ukážuc na ker, opýtal sa:
    </tei:p>
    <tei:p>
     — Vieš, aký je to kvet?
    </tei:p>
    <tei:p>
     Ondrej pozrel na ker a zakýval záporne hlavou.
    </tei:p>
    <tei:p>
     — Ruža, kvet ľúbosti.
    </tei:p>
    <tei:p>
     — Ľúbosti?... opakoval rozpačite Ondrej.
    </tei:p>
    <tei:p>
     — Nevieš, čo je ľúbosť? A prečo si hladil kvet, prečo si sa naň   usmieval, keď si ho zbadal?
    </tei:p>
    <tei:p>
     — Neviem, prečo.
    </tei:p>
    <tei:p>
     — Ja viem... - nedopovedal. Posadil sa znovu na kameň a zahľadel   sa na chvíľu do diaľky.
    </tei:p>
    <tei:p>
     Boli na lysom temeni hory a kam len dovideli, všade rozložené boly   iné hory, ako široký, ťažký sen.
    </tei:p>
    <tei:p>
     — A kto si ty?
    </tei:p>
    <tei:p>
     — Ondrej.
    </tei:p>
    <tei:p>
     — A bývaš na tej poľane, kde som ťa našiel?
    </tei:p>
    <tei:p>
     — I ja, i starý otec; obaja tam bývame. I jelene, i náš kôň;   všetci tam bývame.
    </tei:p>
    <tei:p>
     Na všeličo sa cudzinec vypytoval Ondreja. A on mu čím ďalej   smelšie a ochotnejšie rozprával. Keď mu nestačily slová, pomohol si   posunkami. Ukázal, ako na poľane žito kosia, ako sa k Pánu Bohu   modlia, ako vtáčatá spievajú, jelene ryčia. Všetko vedel vyjadriť   verne a opravdive. Vedel zahúkať ako sova, zapišťať ako jastrab,   zaerdžať ako kôň. Cudzinec počúval a usmieval sa.
    </tei:p>
    <tei:p>
     — A tvoja mať?
    </tei:p>
    <tei:p>
     Ondrej pozrel tázave na cudzinca.
    </tei:p>
    <tei:p>
     — Nemáš matere?
    </tei:p>
    <tei:p>
     — Neviem, nepočul som... - odpovedal potichu, neisto.
    </tei:p>
    <tei:p>
     Cudzinec sa zamyslel a do jeho tvári ako by sa pomaly vracal   záujem o život: viečka odostrely oči úplne a vrásky na čele sa   zaostrily. Zdalo sa, že si našiel zábavku, ktorá zaženie jeho nudu. V   jeho mysli ako by sa tvoril nejaký plán, zrelo rozhodnutie. Prestal   sa vypytovať a Ondrej prestal rozprávať. Sedeli si bok po boku a   mysleli jeden na druhého. Potom cudzinec vstal, potľapkal Ondreja po   pleci, snažil sa usmiať, ale jeho oči boly zastreté zreteľnou   sústrasťou. Jeho dolná čeľusť máličko sa chvela pohnutím.
    </tei:p>
    <tei:p>
     — Idem ti vrátiť sekeru.
    </tei:p>
    <tei:p>
     Obrátil sa a šiel do hory. Ondrej díval sa ako včera za ním a   videl miznúť jeho chrbát medzi pňami v riedkom, včasnom súmraku.
    </tei:p>
    <tei:p>
     Naoko nič sa nezmenilo. Aspoň starec nedal sa vyrušiť zo svojho   nemého a zanovitého potýkania s ovsom pod horou a s Bohom, plávajúcim   v azúre na chlpatých a mäkkých oblakoch. Ale starec bol, ako všetci   starci, nahluchlý a nedovidel dobre. Možno, že pomedzi starcove prsty   prekĺzlo niečo, čo sa potom priplichtilo k Ondrejovi, usadilo sa mu v   ušiach a začalo mu bubnovať na blanky nepokojné nôty. Počuli sme   predsa tú poveru o tom, ako sa škriatok vyliahne z vajca, ktoré   sniesla čierna kura, ak to vajce nosíme toľko a toľko dní pod ľavou   pazuchou. Netreba iba zodvihnúť to guľaté vajce, čo prekĺzlo pomedzi   starcove prsty, vložiť si ho pod pazuchu a postarať sa, aby o tom   nikto nevedel. To je ľahko: ovos je skosený, poviazaný, vymlátený, do   zimy niet veľa roboty. Uviažeme si okolo hrdla šatku, do šatky   zavesíme ruku a pod pazuchou liahne sa škriatok. My nič! Trochu sme   si pomliaždili ruku vtedy, keď sme rúbali ten smrek. Uviazali sme si   šatku okolo krku a nosíme v nej boľavú ruku. To uzná každý.
    </tei:p>
    <tei:p>
     To hej!
    </tei:p>
    <tei:p>
     Ale predsa! — Či aj tie hlasy, ktoré prichádzajú zďaleka a ktorým   načúvame, kým neusneme v horúcej posteli, či aj tie hlasy patria k   tomu?
    </tei:p>
    <tei:p>
     Čoby zďaleka. Dnes v noci zobudili sme sa na celkom blízke   volanie. Patrilo sa predsa, aby sme vyšli a podívali sa, kto nás volá   po mene v tmavej noci. Nikoho nebolo na blízku. Sekera, ktorú nám   vrátil cudzinec, leží na kláte a jej ostrie ligoce sa strašlivo, ako   by bolo živé a bolo mu zima. Prečo sú však dnes v noci naše myšlienky   také plaché a tiež sa trasú, ako ostrie na sekere, ako voda v   mláčkach, ako listie na stromoch? Veď nesvieti na ne mesiac, ako hen   na ostrie. Ak teraz odpadne šiška, zľakneme sa... iste sa zľakneme.   Ale šiška neodpadla. Konečne, boli sme pripravení, že odpadne, mohla   si tam odpadnúť; neboli by sme uskočili od strachu.
    </tei:p>
    <tei:p>
     „Cup,“ odpadla šiška.
    </tei:p>
    <tei:p>
     Čo je to? Uskočili sme? Ach nie! Čakali sme ťa predsa, drahá   šiška.
    </tei:p>
    <tei:p>
     Tak sa zdá, že odpadlo viac šišiek. A stále padajú. Prečo však   padajú v takých rovnomerných prestávkach? Je nám úzko. Niekto sa nás   zpoza chrbta ľahko dotýka studeným prstom v zátylku.
    </tei:p>
    <tei:p>
     V hore voľačo strašne zarevalo!
    </tei:p>
    <tei:p>
     Ten prst... dva, tri, štyri prsty, celá dlaň stisla nám celou   silou hrdlo a zastavila nám dych.
    </tei:p>
    <tei:p>
     „Ježiši Kriste..., azda...?“
    </tei:p>
    <tei:p>
     Znovu „cup,cup“ a z hory vybehol mocný, parohatý jeleň.
    </tei:p>
    <tei:p>
     Poznáme jeleňa! Zastavil sa; dívame sa naň a dlaň na hrdle   povoľuje. „Stojí,“ myslíme si, „nohy má vystreté, zadychčal sa, teraz   vetrí.“ Vidíme to podľa toho, že naťahuje krk a dvíha hlavu. Odrazu   celý sa strhne, vysoko hodí hlavou, takže parohy dotýkajú sa chrbta,   roztvorí papuľu a zaryčí zúfalú výzvu do boja. Vyskočili sme a   urobili dva kroky napred. — Jeleň si hľadá družku. Sišiel s vysokých   hôr, kde dosiaľ žil osamote a sbieral sily, do dolín, aby si   vybojoval predmet svojej túhy. — Nevedeli sme o tom, ale nebolo nám   to treba vedieť. V reve, ktorý sa vyvalil z jeho pŕs, poznali sme   túhu, ktorá sa rozrastá v našich vlastných prsiach. Túha po boji,   túha po láske, nasbieraná na vysokých kopcoch zo šťavy zeme a neba!   Hej, stojíme oproti sebe: smädný jeleň a smädný človek a všetka naša   zbabelosť, ktorá ulpela na ostrí sekery, zmizla. Máme tisíc chutí   vypäť sa, stať si na prsty, priložiť dlane k ústam a odpovedať na   výzvu jeleňa práve takým revom, ktorý by sa vyhrnul z hrtana ako   stádo divých koní, ako potopa trhajúca hate. Máme tisíc chutí zarevať   prvý raz k nebu, druhý raz k zemi, aby sa rev rozrazil vo vodopád   ozvien, ktorý by vyvrátil z koreňov ticho, čo je nad stromami. Les   ožije, skočí na rovné nohy, ten večný spáč, zjašene sa poobzerá na   všetky strany a možno sa od strachu rozbehne v kŕdli do doliny. Možno   sa spamätá, pretrie si oči a bude sa prizerať, keď sa chytíme za   pasy.
    </tei:p>
    <tei:p>
     Ale tak sa zdá, že tvoja výzva neplatila nám, vôbec nás nevidíš,   ani nevetríš; vietor neduje od nás k tebe; poznáme to. Prečo sa však   obzeráš a vetríš druhým smerom? Aha, tam praskla halúzka. Nezdá sa   však, že je to tvoj sok, tváriš sa trochu nepokojne. Aj druhá halúzka   praskla. Čo sa však plašíš ? — Jeleň odrazu skočil a prebehol krížom   cez poľanu. Zastavil sa ešte, ale potom načisto zmizol v hore.
    </tei:p>
    <tei:p>
     „Cudzinec!“
    </tei:p>
    <tei:p>
     Vystúpil z hory na opačnom konci poľany a kráča ku kolibe.
    </tei:p>
    <tei:p>
     Divíme sa. Prečo dvíha nohy tak vysoko, ako by nechcel pošliapať   trávu? Prečo nechce, aby sme počuli jeho chôdzu? Opatrnosť je vari   matkou múdrosti. Ale to ničoho nevysvetľuje. Keby sme poznali   zlodejov, povedali by sme, že kráča ako zlodej. Ale my nepoznáme   zlodejov. Badáme, že odkedy nám začaly šibať fúzky pod nosom a na   brade, že odtedy každého dňa stretávame sa so záhadami, na ktoré   nenachádzame odpovedi u starého otca. Nebáli sme sa nikdy vecí   takých, aké sú. Deň prichádza a deň odchádza. Zvykli sme si na tmu i   na svetlo, ktoré si vymieňajú stráž nad našou poľanou. Príchod   cudzinca zdá sa nám však ako porušenie tejto zákonitosti. Prichodí   nám to, ako stretnutie sa súmraku so svitaním. Bojíme sa, že budú   nasledovať dve noci za sebou a nebude medzi nimi dňa.
    </tei:p>
    <tei:p>
     Vidíme kráčať cudzinca k stajni nášho koňa. Vidíme, že cudzinec   vošiel do stajne. — Potom z nej vyšiel a viedol za sebou koňa. Pomaly   prechádza cez poľanu a my sa naň dívame. Nevydržíme to; zakrývame si   dlaňami tvár a padáme do sena, ktoré je složené pod ústreším koliby.   Zarývame tvár do horúceho sena a púšťame sa do plaču. Plačeme,   pretože sme slabí a nevieme si rady.
    </tei:p>
    <tei:p>
     Starý otec je chorý, má čujný spánok, dva razy nás v noci volal do   koliby, lebo vedel, že spíme vonku. Urobili sme sa hluchými, ani za   svet neboli by sme sa pohli. Mohol si myslieť, že spíme a nepočujeme.   Konečne, nebolo v tom nič divného, v lete často spávame vonku v sene,   keď nám je v kolibe horúco.
    </tei:p>
   </tei:div>
   <tei:div type="chapter">
    <tei:head>
     II
    </tei:head>
    <tei:p>
     Ondrej sa zobudí, vstane a pomaly kráča ku potôčku, aby sa umyl.   Zadíva sa na svoj obraz, ktorý sa trasie pod vodou, nepoznáva sa a   myslí na koňa, ktorého odviedol cudzinec. Motá sa okolo chalupy,   shŕňa seno, ktoré v noci roztrúsil a úzkostlivé čaká, kým vstane   starec a zbadá neprítomnosť koňa. Zdrapkami svojich myšlienok snaží   sa rozdúchať iskierku nádeje, že kôň sa nebadano vrátil a teraz   pokojne vyžiera v stajni ovos z obročnice. Nemá však odvahy vojsť do   stajne a presvedčiť sa.
    </tei:p>
    <tei:p>
     Starý otec vstáva. Zavadil do čohosi, čo spadlo s hrmotom na zem.   Ondrej tají dych. Počuje, ako si starec šeptá modlitbu. Vychodí z   koliby a vraví čosi. Ondrej sa bojí pozrieť mu do očú. Nerozumie   starcovi, myslí však, že sa ho spytuje, či dal koňovi žrať. Ondrej   vraví:
    </tei:p>
    <tei:p>
     — Nedal.
    </tei:p>
    <tei:p>
     — Čo?
    </tei:p>
    <tei:p>
     — Koňovi žrať.
    </tei:p>
    <tei:p>
     — Nie to... Opytujem sa ťa, či si sa pomodlil.
    </tei:p>
    <tei:p>
     — Pomodlil, — luhá Ondrej a odvracia sa, aby zakryl rumenec na   tvári.
    </tei:p>
    <tei:p>
     Ondrejom lomcuje túha utiecť pred sebou samým, rozpadnúť sa v   nivoč. Príbehy Izraelských, zázraky Kristove, ba i hra na píšťale   stratily svoje pôvaby. Nenachádza súvisu medzi tajomnými návštevami   cudzinca a nepokojnou túhou, ktorá ho posadla. Žije v ustavičnom   vzrušení; zabúda na svoje neúctivé chovanie voči starcovi, neobviňuje   sa z pokrytectva, hoci zatajil pred ním všetky návštevy cudzincove i   svoj nepokoj.
    </tei:p>
    <tei:p>
     Či dobre urobil, že to všetko zatajil?
    </tei:p>
    <tei:p>
     Tvoje túhy a naše túhy, Ondriš, sú tak úzko späté. Spolu   netrpezlive vyčkávame v prívale nejasných snov na schôdzu s kýmsi   neznámym, ktorý vyrastie zo zeme alebo sa snesie s neba, oblapí nás   mäkkým náručím, odoženie nepokoje, poskytne ústrešie oproti   krupobitiu zloby a nevery. Spolu stojíme uprostred poľany a vietor,   ktorý duje od juhu ponad vrcholce stromov, duje aj nám do tvári;   cítime, že vo vetre od juhu blíži sa ona, láskavá a milosrdná. Dívame   sa na let divých husí, sťahovavých vtákov, a cítime, že sa blíži v   kŕdli sťahovavých vtákov. Načúvame šumotu hory a šumot hory je   predzvesťou jej príchodu. Slnce svieti a my nastavujeme náručie   slnečnému svetlu, lebo v jeho žiari zjaví sa raz na poludnie ona,   teplá a jasná. Privierame oči a dávame sa kolísať tichu, lebo príde v   tom tichu (mäkká a nežná), príde na prstoch a ukolíše vzbúrené naše   túžby. Líhame si tvárou k zemi, prikladáme k nej ucho a načúvame   ozvene jej krokov. Najdeme si vysokú jedľu, najvyššiu v okolí,   vylezieme na jej vrcholec a odtiaľto ju vyzeráme, či sa neblíži,   kráčajúc po haluzí lesa, vo vetre od juhu so zlatou žiarou na   rozpustených vlasoch. — Les sa hojdá, my sledujeme svojím telom jeho   hojdanie, pretože jedľa, na ktorej sedíme, hojdá sa tiež. Dívame sa   na všetky strany, rozoznávame jedle od smrekov, buky od javorov,   tešíme sa z toho, ale ona neprichádza od juhu ani od severu. Namiesto   toho slnce snížilo sa k obzoru a hore pňami stromov začala vystupovať   zo zeme chladná vlaha. Duša nasiakne tou vlahou a to nás vráti   skutočnosti:
    </tei:p>
    <tei:p>
     — Kôň sa akiste v noci odviazal, odišiel za pašou a zatúlal sa, —   vraví starý otec, — vezmi si kantár a choď ho hľadať.
    </tei:p>
    <tei:p>
     Ondrej berie kantár, berie kapsičku s chlebom a odchodí. V   kapsičke je aj píšťala.
    </tei:p>
    <tei:p>
     Ide voslep. Nemyslí na koňa, nemyslí na starca, ktorý zbadal jeho   netečnosť a sleduje ho spýtavým zrakom.
    </tei:p>
    <tei:p>
     Vojde do hory, urobí pár krokov a zastaví sa: V ceste mu sedí   cudzinec; má na hlave klobúk a zasa mu nevidno do očí. Zdá sa, že   drieme; hlavu má ovisnutú, ruky složené na prsiach. Pod pazuchou drží   kantár. Ondrej poznáva kantár, ktorý zmizol súčasne s koňom. Pokročí   bližšie a zastaví sa tesne pred cudzincom. Cudzinec zodvihne hlavu a   vraví:
    </tei:p>
    <tei:p>
     — Poďme!
    </tei:p>
    <tei:p>
     — Čakal si ma?
    </tei:p>
    <tei:p>
     Cudzinec neodpovedá, kráča vopred a rozváňa kantárom. Ondrej ho   nasleduje. Jeho kantár visí nevládne ako chvost zbitého psa. Cudzinec   si hvízda. Ondrej ide pár krokov za ním, díva sa mu na päty a počúva,   ako hvízda.
    </tei:p>
    <tei:p>
     Museli zájsť ďaleko. Slnko už len zťažka prenikalo haluzím stromov   a kreslilo na zemi mäkké, splývavé tône. Ondrej tupo sledoval, ako sa   tône čím ďalej viac rozťahujú a stávajú sa neurčitými. Svetla stále   ubúdalo. Cudzinec prestal hvízdať. Zastavili sa nad holým a hlbokým   údolím. Na dne údolia odrážaly sa ružové šľaky svetla v tmavozelenej   hladine jazierka. Čosi černelo sa na brehu jazierka. Ondrej nesnažil   sa rozoznať, čo je to. Hľadel netečne na cudzinca. Tento zodvihol   ruku, ukázal dolu k jazierku a povedal:
    </tei:p>
    <tei:p>
     — Tam nájdeš to, čo hľadáš.
    </tei:p>
    <tei:p>
     Dal mu kantár, obrátil sa a bez slova zmizol v hustnúcom   súmraku.
    </tei:p>
    <tei:p>
     Ondrej osamel; a to mu pripomenulo skutočnosť. Postál ešte chvíľu,   poobzeral sa dookola a zbadal, že je na vysokom, holom vrchu. Keď si   to uvedomil a keď si spomenul na cudzincovo gesto, ktorým ukázal do   údolia, zazdalo sa mu, že podobným gestom ukazoval Satan Kristu Pánu   s hory veľmi vysokej na všetky kráľovstvá sveta a slávu ich, sľubujúc   mu: Toto všecko tobě dám, jestliže padna, budeš se mi klaněti.   Naľakal sa svojho porovnania cudzinca so Satanom a iba pod dojmom   toho zľaknutia uvedomil si dokonale svoju samotu v neznámom kraji.   Súmrak a ticho doliehaly naň mátožnými predstavami. Pomaly sostupoval   do údolia. Chýbaly mu stromy, na ktoré zvykol si hľadieť ako na   svojich kamarátov. Tu nebolo stromov a husté ticho preplňovalo celé   údolie až po okraj ako voda koryto Mŕtveho mora. Potápal sa hlbšie a   hlbšie do dusivého ticha a nevládal odolať útoku drobných, pichľavých   obáv, ktoré sa vynorovaly z tajomných skrýš hmly a tmy a zákerne   napádaly jeho myseľ. Obzeral sa zjašene, kedykoľvek zazvonily pri   prudšom kroku pracky na kantári, kedykoľvek zahúkala sova alebo   netopier preletel ponad jeho hlavou.
    </tei:p>
    <tei:p>
     Sostúpil asi do polovice stráne, keď počul zdola zacengať   spiežovec. Zastavil sa a načúval. Zdalo sa mu, že poznal spiežovec   svojho koňa. Cengot sa však viacej neozval. Miesto toho zbadal pod   sebou, asi tam, kde zmizla v tme hladina jazierka, svetlo. Najprv   myslel na cudzinca, uvedomil si však, že ten ho nemohol predbehnúť a   rozložiť tam oheň. Potom si spomenul na starcove rozprávky o   svetlonosoch, ktorí zavádzajú ľudí do bezodných marastí; podesil sa a   začal pozorovať, či sa svetlo hýbe alebo stojí. Stálo. Nebol to teda   svetlonos, pretože ten sa pohybuje, zhasnúc na jednom mieste a   rozsvietiac sa na inom. Toto svetlo svietilo pokojne a rovnomerne na   jednom mieste. Predsa však objav svetla Ondreja prekvapil. Nikdy   nezašiel tak ďaleko od domu, nedôveroval neznámemu kraju, tým menej   ohňu v neznámom kraji. Zmenil smer chôdze, kráčajúc k miestu stranou   od ohňa. Kantáre niesol pod pazuchou, aby nehŕkaly, stúpal mäkko a   tajil dych.
    </tei:p>
    <tei:p>
     Robíme si nároky na príbuzenstvo so svojou dušou. Staviame sa tu   pred vás ako dokonalí znalci svojich pocitov. Netrúfame si priznať sa   k úbohej svojej neschopnosti. Veď nevládzeme sledovať plochou mysľou   celý príbeh svojho srdca. Museli ste už dávno zbadať, že balancujeme   iba ako povrazolezec na slabučkej pavučine, ktorá sa ustavične pod   nami trhá, že sa zapletáme v jej sieti, že slová sú ako gule, s   ktorými sa ihrá žonglér v cirkuse. Sme nemotorní žongléri; väčšinu   slov prepúšťame pomedzi prsty a len dakoľko z nich podarí sa nám   zachytiť do hrsti. Spev slávikov a vôňa ruží zasialy semienko do   srdca... O tom vedeli sme ešte čo-to riecť (hoci úboho a nedokonale).   V mesačných nociach za ryku jeleňov vyklíčilo semienko a vyhnalo   puk... I o tom stihli sme povedať sedmoro zajakavých slov. Čo však   teraz? Ako pod skleníkom zaparila sa túha v našich prsiach. Trápime   sa; prikladáme dlaň na prsia a sledujeme, ako sa nadúvajú v parenisku   horúcich snov. Čo teraz? Ako sa zachováme, keď srdce rozkvitne v   dúhový kvet? Kam ho presadíme? Komu sveríme do opatery kvet, s ktorým   si ďalej nevieme rady. A čo môžeme o tom komu hovoriť, keď sami máme   závrat? Vieme vopred, že nenájdeme slov, ktoré by vládaly uniesť   ťarchu podmetu a výroku vo vete o láske. Každá veta zlomí sa vo dva   kusy, len čo ju obťažkáme slovami o láske. A každé slovo naplnené   láskou rozmrví sa na prach, ako fľaša naplnená horiacim benzínom.
    </tei:p>
    <tei:p>
     Zastavili sme sa neďaleko ohňa. Nikto nás nezbadal. Pri ohni sedí   postava zababušená do veľkej vlnenej šatky. Cez kolená má stiahnutú   sukňu. Pri jej nohách leží chlpatý pes s pyskom na vystretých   predných nohách. Oheň osvetľuje postavu, psa i dlhý bič, zabodnutý do   zeme. Z jazierka kŕka žaba. Zbadáme bociana, ktorý stojí na brehu   jazierka na jednej nohe; nezvedieť, či drieme alebo načúva kŕkaniu   žaby. Jeho silueta vyzerá bizarne. Je teplo. Od jazierka ťahá sa   popri zemi sparná vlaha, ako slizké, neurčité hady. Takáto dusná   vlaha zvestúva búrku. Chmáry sú nízke a čierne. Potíme sa, ale   napriek tomu trasieme sa na celom tele, ako by nám bolo zima. Postava   ani pes sa nehýbajú. Napíname zrak a vidíme, že obďaleč stojí koliba   podobná našej, ale menšia a nižšia. Rozoznávame ešte tri či štyri   tône, ktoré sa potichu a nemotorne pohybujú poza kolibu. „Kone,“   blysne nám hlavou. Vyzerá to však, ako by poza kolibu obchádzaly   pekelné strašidlá. Postava sa pohla; ustupujeme chrbtom a nespúšťame   s nej zraku. Vstala. Napráva čosi na zemi. Jej pohyby sú mäkké a   zvláštne — zvláštne. Nevieme ich k ničomu prirovnať; najskôr sa   podobajú pohybu, ktorým spína starý otec ruky k modlitbe. Táto tu sa   však nemodlí a predsa každý jej pohyb je plný odovzdanosti. Upomína   na jedľu, ktorá sa kolíše vo vetre; na les, ktorý sa vlní vo vetre.   Jej obrysy sú okrúhle. Vidíme to, pretože sa sklonila nad ohňom a   prikladá naň. Teraz si líha tam, kde predtým sedela. Oheň ju celú   osvetľuje; skrčila sa do klbka a složila ruky dlaňami pod hlavu. Oči   má zavreté, usmieva sa mäkko a tklive. To všetko je nám nové a   neznáme. Prsia nám sovrely železné obruče; čosi sa z nich tlačí do   hrdla. Čosi, čo sa tam usadilo v dlhých mesačných nociach. Zježily sa   všetky vrstvy z dojmov slávičieho spevu a vône ruží. Obraciame sa   chrbtom k ohňu a bezradne obchádzame jazierko. Poznávame, že jazierko   je len plytká mláka, plná žiab. Blížime sa ku kolibe s druhej strany.   Zabudli sme na kone a octli sme sa odrazu blízko nich. Vyrástly pred   nami akoby zo zeme. Nevieme už, kto sa skôr zľaknul; uskočili sme,   ale súčasne uskočil i jeden z koní. Zapäť splašily sa ostatné a   robiac nemotorné skoky — pretože maly pripútnané nohy na šije -   poskakovaly ako kriví čerti ku kolibe. Od ohňa pribehol pes a   rozštekal sa nám zúrivo do tvári. Mali sme kedysi na poľane psa,   ktorý sa volal Zahraj; voláme teda i na tohoto menom Zahraj, pretože   si myslíme, že všetci psi sú Zahraji.
    </tei:p>
    <tei:p>
     — To je nie Zahraj, to je Dunčo. Sem poď, Dunčo! — Postava, ktorá   sedela pri ohni, stála pred Ondrejom a zaháňala psa.
    </tei:p>
    <tei:p>
     — A čo chceš tu?
    </tei:p>
    <tei:p>
     Všetko sa stalo tak chytro, že si Ondrej nestihol usporiadať   myšlienky. Odpovedá mechanicky:
    </tei:p>
    <tei:p>
     — Koňa hľadám.
    </tei:p>
    <tei:p>
     — Čieho?
    </tei:p>
    <tei:p>
     — Nášho.
    </tei:p>
    <tei:p>
     — A čí si ty?
    </tei:p>
    <tei:p>
     Tu sa Ondrej zarazil. Kôň je „náš,“ chalupa je „naša,“ ovos je   „náš;“ to vedel. Ale čí je on?
    </tei:p>
    <tei:p>
     — Náš, — vraví Ondrej.
    </tei:p>
    <tei:p>
     — Čí, „náš“?
    </tei:p>
    <tei:p>
     Ondrej si mädlí čelo. Vidí, že svojou odpovedou neuspokojil.   Odrazu mu svitne v hlave, tvár sa mu rozjasní. Ondrej sa usmeje akoby   na ospravedlnenie a vraví:
    </tei:p>
    <tei:p>
     — Boží, ja som boží.
    </tei:p>
    <tei:p>
     Postava oproti vyvalí naň oči a ustrnie v údive.
    </tei:p>
    <tei:p>
     — Čí?
    </tei:p>
    <tei:p>
     — Boží.
    </tei:p>
    <tei:p>
     Tu sa miesto predošlého nechápavého výrazu vlúdi do tvári šibalská   veselosť a z úst ozve sa smiech, najprv pridúšaný a potom prudký,   nákazlivý. Celé údolie sa ním ozýva. Pes považuje smiech za výzvu a   rozšteká sa znova, práve tak prudko. Ondrej sa díva nechápavo na   rozosmiatu tvár a nijako tomu nerozumie. Pamätá sa predsa určite na   starcovo naučenie, že on, Ondrej, je synom božím, že celý jeho život   patrí Bohu, láskavému otcovi.
    </tei:p>
    <tei:p>
     Čomu sa teda smeje. Chce si pomôcť z rozpakov a dáva tú istú   otázku:
    </tei:p>
    <tei:p>
     — A ty si čí?
    </tei:p>
    <tei:p>
     Ale to len zosilnilo smiech:
    </tei:p>
    <tei:p>
     — Či som ja chlap? Ha-ha-ha! Veď som ja žena, ha-ha-ha!
    </tei:p>
    <tei:p>
     Žena? Slovo nikdy nepočuté. Slovo, ktoré dal starec do kliatby.   Slovo, pre ktoré oklieštil svoje naučenia a prekrútil svoje   náboženstvo. Slovo, ktoré sa nikdy nemalo dostať k Ondrejovmu sluchu,   len aby prišiel pred božiu tvár celý, s nevyplienenou dušou. A teraz   stavia sa tu predeň skutočná žena, kypiaca rozmarmi, s pripraveným   náručím.
    </tei:p>
    <tei:p>
     Práve tak náhle, ako sa rozosmiala, zvážnela. Sklopila zahanbene   oči a odpovedá:
    </tei:p>
    <tei:p>
     — Ja som Eva Halahijovie. — A pokračuje starostlive: — Pasiem   otcove kone. Tohoto roku bude málo sena. Dolu všetko vyschlo.
    </tei:p>
    <tei:p>
     Potom obaja rozpačite umĺkli. Eva sa hanbí za svoj smiech. Chce   napraviť zlý dojem a opytuje sa láskave:
    </tei:p>
    <tei:p>
     — To hľadáš koňa, ktorého priviedol ten čudák dnes ráno, však?   Povedal, že si poň ktosi príde, ale nevedela som, že to budeš ty. A   načo ho vodil sem, keď vedel, komu patrí?
    </tei:p>
    <tei:p>
     Ondrej prikyvuje hlavou, nemôže však vysloviť slova. Prežiera   sliny a lapá po vzduchu, ako ryba na piesku.
    </tei:p>
    <tei:p>
     — Tamhľa je tvoj kôň. Zavolaj naň po mene; príde, ak ťa pozná!
    </tei:p>
    <tei:p>
     Ondrej zavolá, kôň sa dokriata k nemu a ošuchuje si hlavu o jeho   plece. Táto prítulnosť obodrí Ondreja.
    </tei:p>
    <tei:p>
     — Ale vari len nechceš ísť nazad v noci?... Poď k ohňu; navarím   zamrvenky!
    </tei:p>
    <tei:p>
     Ondrej počúvne, sadne si k ohňu a okúňavo sleduje Evine pohyby.   Eva odchádza po vodu. Ondrej díva sa nedôverčive na psa. Ten sa   priplichtí k nemu, zavrtí kamarátsky chvostom a Ondrej odváži sa   pohladiť ho po chrbte. Kým sa Eva vráti s vodou, uzavrú spolu   priateľstvo. Opäť sa díva na Evu, ako miesi cesto, krája slaninu,   stavia hrniec do pahreby. Pes sa stále obtiera o neho. Tu si Ondrej   spomenie na chlieb v kapsičke: „Dám ti, hneď ti dám chlebíka.“ Siahne   do kapsičky, vytiahne chlieb, ale súčasne vypadne i píšťala.
    </tei:p>
    <tei:p>
     — Čo to máš?
    </tei:p>
    <tei:p>
     Ondrej otŕča dlaň s píšťalou.
    </tei:p>
    <tei:p>
     — Píšťala, vraví.
    </tei:p>
    <tei:p>
     — A vieš pískať na nej?
    </tei:p>
    <tei:p>
     Kýva hlavou, že vie.
    </tei:p>
    <tei:p>
     — Zapískaš, keď sa najeme, hej?
    </tei:p>
    <tei:p>
     — Zapískam.
    </tei:p>
    <tei:p>
     Jedia mlčky. Pes hľadí raz na Ondreja, raz na Evu. Eva mu pohodí   chleba, obráti tvár k Ondrejovi a usmeje sa. Ondrej odpovedá plachým   úsmevom a tiež pohodí psovi kúsok chleba. To ich sblížilo. Pokračujú   v hre so psom a zakaždým, keď pes chytí chlieb v letku, rozosmejú sa   veselo.
    </tei:p>
    <tei:p>
     Dojedli. Ondrej vezme píšťalu a probuje zapískať niečo. Eva   stiahne si sukňu cez kolená, podopre si bradu o dlane a zahľadí sa   naň.
    </tei:p>
    <tei:p>
     — Ja viem krajšie pískať, keď slávik spieva.
    </tei:p>
    <tei:p>
     — Je tu slávik. Buďme ticho, možno začne spievať.
    </tei:p>
    <tei:p>
     Čakajú potichu. A hľa! Od jazierka ozve sa z krovia slávik. Najprv   nesmelo, potom naplno. Ondrej priloží píšťalu k perám, vo chvíli   uhádne tón i takt a začne doprevádzať slávičí spev. I on sa spočiatku   okúňal; nepískal nikdy pred poslucháčom. Neskôr však zabudol na Evu,   a znova, ako doma na poľane, lejú sa z pŕs cez píšťalu prstami   prerývané pramienky trúchlivej túhy i radostných nádejí. Pretekajú sa   so slávikom vo vyjadrovaní snov. Tu ho Ondrej doprevádza, tu zas   odštepia sa jeho tóny, rozbúria sa akoby v proteste proti   odovzdanosti slávičej piesne. Ak slávik na chvíľu umĺkne, zachytí   Ondrej poslednú jeho trilku a opakuje ju v nekonečných variantoch,   vysoko i nízko, vzostupne, sostupne i monotónne, kým len slávik znovu   nezačne. — Boh vie dokedy by bol pískal (Eva hľadela naň v nemom   údive), keby sa odrazu nebol vmiešal do sboru i pes, podráždený dákym   vysokým tónom. Zavyl zúfale, a to ich vyrušilo.
    </tei:p>
    <tei:p>
     Eva si vzdychla. Ondrej sa usmial na ňu.
    </tei:p>
    <tei:p>
     — A viem aj ináč pískať. Viem, ako keď hora hučí, ako keď potok   bublá; viem i drozda doprevádzať. Takto hora..., takto drozd...
    </tei:p>
    <tei:p>
     — Pesničky nevieš?
    </tei:p>
    <tei:p>
     — Viem, — a zapískal starým ambroziánskym nápevom: Ťa, Bože,   chválime.
    </tei:p>
    <tei:p>
     — Ale veselé nevieš?
    </tei:p>
    <tei:p>
     Smutne pokýval hlavou. Nerozumel dobre, čo chce.
    </tei:p>
    <tei:p>
     Tu sa Eva pustila do spevu. A zas Ondrej načúval jej vysokému,   neznámemu hlasu. Takých pesničiek nikdy nepočul. Slová v nich   vylietaly z Evinho hrdla ako ligotaví strieborní vtáci.
    </tei:p>
    <tei:p>
     — Nauč ma svojim piesňam, — prosí. — A kto teba naučil   spievať?
    </tei:p>
    <tei:p>
     — Ľudia v dedine.
    </tei:p>
    <tei:p>
     Musela mu vysvetliť, kto sú to „ľudia v dedine“ a ako tam s nimi   žije. Otvorila mu nový výhľad do sveta. Mnohému neporozumel, ale   šetril otázkami, spomínajúc si s obavou na výsmech, s ktorým ho   prijala.
    </tei:p>
    <tei:p>
     I on jej rozpovedal všetko, čo vedel o sebe. Posadla ho   nevysvetliteľná dôvernosť a priznal sa jej ku všetkým svojim   trápeniam. Keď rozprával o ryku jeleňov a o podivných záveroch toho   to roztúženého ryku, začervenela sa Eva a sklopila oči.
    </tei:p>
    <tei:p>
     I on sa zarazil a tiež sa zapýril. Krv vohnala sa mu do tvári, ako   by ho bol niekto prichytil pri lži. Teraz však necigánil, prečo sa mu   teda vohnala krv do tvári?
    </tei:p>
    <tei:p>
     Dohodli sa, že Ondrej prenocuje v kôlni pri koňoch a Eva v kolibe.   Ondrej nezbadal však úskoku, ktorým ho Eva priviedla k tejto   dohode.
    </tei:p>
    <tei:p>
     Ráno obaja objavili vo svojich tvárach smútok z rozchodu, obaja si   ho uvedomili, ale nevedeli sa oň rozdeliť. Eva skľúčene chystala   raňajky. Ondrej poputnal kone a potom začal svedomite leštiť pracky   na kantároch. Tváril sa, ako by bez toho nemohol nijako odísť.   Nakoniec však nebolo sa už čoho chytiť. Miska s polievkou sa predsa   len vyprázdnila, hoci obaja snažili sa horlivým dúchaním pretiahnuť   raňajky do obedu.
    </tei:p>
    <tei:p>
     Ondrej nasadil koňovi kantár, pozrel naposledy na Evu a vraví:
    </tei:p>
    <tei:p>
     — Idem.
    </tei:p>
    <tei:p>
     Eve trasie sa brada, zajaká sa:
    </tei:p>
    <tei:p>
     — Prídeš ešte? Príď zahrať na píšťale!
    </tei:p>
    <tei:p>
     — Prídem, — sľubuje Ondrej. Vyskočí na koňa a odchodí. Odrazu si   na niečo spomenie, obráti hlavu a zavolá:
    </tei:p>
    <tei:p>
     — Ja sa volám Ondrej.
    </tei:p>
    <tei:p>
     — Sbohom, Ondrej.
    </tei:p>
    <tei:p>
     Kôň sa potkýna do vrchu. Ondrej má pocit, že ho stále čosi ťahá   nazad. Vyjde na samý vrch, neodolá: obzre sa, a hľa, rozoznáva Evu;   stojí stále bez hnutia tam, kde ju nechal a hľadí za ním.
    </tei:p>
   </tei:div>
   <tei:div type="chapter">
    <tei:head>
     III
    </tei:head>
    <tei:p>
     Jedného rána zbadali sme biely srieň na tráve pred kolibou. Divé   husi a bociani odniesli včera večer posledný jas leta vo svojich   beľavých očiach. Jeseň sostúpila s temien kopcov a toho rána   zaklopala nám tvrdou päsťou na oblok. Našli sme ju stáť predo dvermi:   v ruke držala pútnickú palicu a s pleca visela jej mošna.   Nepozdravila nás, a vošla bez pozvania do koliby. Posadila sa za   vrchstola, neprehovoriac ani slova. Sedí tam a sliedi očima po   kútoch. Uráža nás toto mlčanie.
    </tei:p>
    <tei:p>
     Napokon ozve sa jeseň zpoza stola:
    </tei:p>
    <tei:p>
     — Bude dážď, — vraví.
    </tei:p>
    <tei:p>
     Neopovažujeme sa odporovať jej.
    </tei:p>
    <tei:p>
     — Bude zima; listie so stromov odpadá.
    </tei:p>
    <tei:p>
     Jej hlas je suchý, zastretý, ako by sa rozprávala sama so sebou.   Oči má veľké, vpadnuté. Nemožno nám myslieť na Evu v jej   prítomnosti.
    </tei:p>
    <tei:p>
     — Zostanem u vás. — Odkladá mošnu, palicu opre do kúta. — Zajtra   zavčas ráno pustím sa do roboty.
    </tei:p>
    <tei:p>
     Od tých čias býva s nami. Celé dni túla sa po hore a spieva   pohrebné žalmy. Zhasína svojím dychom kvety na lúkach, ako sviečky na   vianočnom stromku. Ráňa palicou žlté listie s bukov
    </tei:p>
    <tei:p>
     i javorov a do mošny sbiera spomienky na leto, ktoré sa zamotaly v   mladej sihline na stráni a nestihly uletieť s divými husami. Večer   vracia sa k nám hladná a smädná. Osuší si premočenú obuv pri ohni a   vylezie na povalu, kde spáva. V noci, keď si myslí, že spíme, púšťa   sa jeseň do rečí so starým otcom. Rozpráva mu o svojich skúsenostiach   a on jej prisviedča úmorným kašľom a stonaním.
    </tei:p>
    <tei:p>
     Vidíme, že starému otcovi neslúži na zdravie toto kamarátstvo s   jeseňou. Stále viac polihuje a jeho tvár prejavuje starosť o našu   budúcnosť. Prestal nám rozprávať podobenstvá a naučenia, prestal   spievať pesničky z kancionála. Všetko robíme sami; múku meleme, drevo   na zimu hotujeme. Nemáme času myslieť na Evu, ani sa nemôžeme vybrať   k nej, musíme opatrovať starého otca. Ráno varíme preň zeliny proti   záduchu a večer prikladáme mu horúce otruby na prsia. Berie nám ruku   do svojich dlaní a díva sa nám smutne i tázave do tvári. Čítame z   jeho očú, že nám chce povedať niečo veľmi vážneho, a nevieme, prečo   otáľa. Možno by aj povedal, ale kašeľ ho vždy preruší pri prvých   slovách, a on vždy musí začať znova. Neprestáva nám pripomínať, aby   sme ostrihali prikázania jeho v srdci svojom:
    </tei:p>
    <tei:p>
     — Napíš ich na tabuľu srdca svojho, opáš ich okolo bedier   svojich.
    </tei:p>
    <tei:p>
     Alebo:
    </tei:p>
    <tei:p>
     — Počuj, syn môj, prijmi reči moje a rozmnožia sa letá života   tvojho. Ceste múdrosti učím ťa, cestami priamymi vediem ťa...
    </tei:p>
    <tei:p>
     Nikdy sa nedostane ďalej. Alebo sa rozkašle, alebo prestane   hovoriť, zadíva sa do povaly a nadlho sa zamyslí. Niekedy sa nám zdá,   že vôbec zabúda na našu prítomnosť; hovorí so sebou a kajá sa nahlas   zo svojich hriechov. Inokedy zas oslovuje nás cudzím menom, rozčuľuje   sa a hovorí k nám nepochopiteľné veci. Trápi nás nemoc starého otca,   modlíme sa zaň k Pánu Bohu a, plačúc,načúvame z kúta jeho ťažkému   dýchaniu. Spomíname si na jeho naučenia, ľutujeme svoju nevďačnosť   voči nemu a sľubujeme si, že sa polepšíme. Vymýšľame si tresty za   svoje hriechy; spávame na holých doskách, postíme sa. Ale to všetko   nepomáha; starý otec slabne so dňa na deň.
    </tei:p>
    <tei:p>
     V nedeľu ráno vyviedli sme ho na slniečko. Posadili sme sa s ním   na prietos pod stenou koliby. Toto ráno bolo ako posledný teplý bozk,   ako objatie na rozlúčku. Oslabené muchy posbieraly ostatný raz sily a   bzučia okolo nás. Pavúk vyhrieva sa na úslní a vrabec čviriká skoro   tak veselo, ako v lete. Stromy sa nehýbajú a dojato načúvajú   rozprávke čierneho drozda.
    </tei:p>
    <tei:p>
     Ukradomky dívame sa na starého otca. Jeho tvár je bledá a   zarastená šedivou bradou. Oči hľadia meravo, ústa sú pootvorené a   dlane ležia na kolenách nevládne ako mŕtvi vtáci. Mucha sadla mu na   čelo a snaží sa nájsť šťavu vo vycivenej koži. Starý otec znáša   trpezlivo jej bezočivosť; neodoženie ju. Možno ju ani necíti. Dlho   tak sedíme jeden pri druhom. Potom zašeptal k nám starý otec:
    </tei:p>
    <tei:p>
     — Pamatuj na stvořitele svého ve dnech mladosti své. — Pripomína   nám tým každodennú povinnosť. Donesieme z koliby knihu a čítame   nahlas slová Kazateľa, syna Dávidovho, kráľa v Jeruzaleme:
    </tei:p>
    <tei:p>
     — Marnost nad marnostmi, — řekl kazatel, — marnost nad marnostmi,   a všecko marnost.
    </tei:p>
    <tei:p>
     Starý otec privrel oči, počúva. Slimák lezie po halúzke jahodového   kra. Celý smysel jeho života sústredený je teraz v tomto výkone.   Prečo sa my nevieme sústrediť, prečo stále objímame život postranný?   Slimák dostihne konca halúzky a spokojne tam sotrvá do budúceho rána.   Nás však omrzia veci skôr, než ich dostihneme. Dotyk našich prstov   spôsobuje nákazu, ktorá sa volá všednosť.
    </tei:p>
    <tei:p>
     — Což bylo, jest to, což býti má; a což se nyní děje, jest to, což   se díti bude; aniž jest co nového pod sluncem.
    </tei:p>
    <tei:p>
     Horou blíži sa k nám Pán Boh v dlhom rubáši. Nepočuť jeho krokov   len preto, že kráča na prstoch po mäkkom machu. Radi by sme vedeli,   či starý otec sleduje, čo čítame.
    </tei:p>
    <tei:p>
     — Já kazatel byl jsem králem nad Izraelem v Jeruzalemě, a přiložil   jsem mysl svou k tomu, jak bych vyhledati a vystihnouti mohl   rozumností svou všecko to, což se děje pod nebem. (Takové bídné   zaměstknání dal Bůh synům lidským, aby se jím bědovali.)
    </tei:p>
    <tei:p>
     Jeseň pradie pavučiny babieho leta; vietor roznáša ich zpod jej   prstov do sveta. Do brady starého otca zamotala sa jedna z tých   pavučín. Chce si ju vyčesať prstami, ale darmo sa trápi: to nie je   pavučina, to je čas, ktorý sa zavesil starému otcovi do brady a   zhrbil mu chrbát.
    </tei:p>
    <tei:p>
     — Viděl jsem všecky skutky, dějící se pod sluncem, a aj, všecko   jest marnost a trápení ducha.
    </tei:p>
    <tei:p>
     Mladý javor modlí sa spolu s nami, vyvracia pobožne hlavu na   stranu a načúva našim slovám. Chvíľami sa nám hlboko klania. Ostatné   stromy hádžu k našim nohám zlaté mince, akoby na oferu za svoje   hriechy.
    </tei:p>
    <tei:p>
     To boly slová Kráľa jeruzalemského, ktoré čítal Ondrej v nedeľné   ráno. Ale nikto, ani starec sám, nevedel, že v nich obsiahnutá je   žaloba na márnosť starcovho snaženia priviesť Ondreja k dokonalosti   božej.
    </tei:p>
    <tei:p>
     Hlava starého otca ovisla na prsia, ústa sa otvorily ešte viac.   Chrbtom opiera sa nevládne o stenu koliby. Dýcha sipľavo a s námahou.   Slabušký vietor rozdúva bradu na prsiach. Na nebi ihrá sa slnce s   kŕdľom naivných obláčkov na schovávanku.
    </tei:p>
    <tei:p>
     Ondrej prestal čítať, zahľadí sa na starca a načú­va jeho   dýchaniu.
    </tei:p>
    <tei:p>
     — Spí, — myslí si. Donesie vankúš z koliby a pozorne ho vloží   starcovi za chrbát, aby sa mu mäkšie sedelo.
    </tei:p>
    <tei:p>
     Spánok nemocných vždy obodrí ošetrovateľov. Aj Ondrej, hľadiac na   mier v starcovej tvári, začína nadobúdať nádeje, sbiera omrvinky   dôvery v Boha a stýka ich na šnúru ako roztratené perly. Uspokojí sa,   zaviera oči a zabúdajúc na skutočnosť, otvára dvere spomienkam na   Evu. Spomienky vracajú sa k nemu ako hosť, na ktorého sme dlho   túžobne čakali. Ondrej víta srdečne každú osve na prahu svojho   vedomia a nevinný úsmev rozloží sa v polospánku na jeho tvári.
    </tei:p>
    <tei:p>
     Nevyzná sa vo svojich pocitoch, ale ani sa nesnaží o to. Je   príjemnejšie prežívať drobné radosti, nez sa trápiť snahou vysvetliť   si ich. Odovzdane zaviera oči pred zmenou, ktorá sa odohrala v ňom a   necháva sa kolísať v teplom náručí nečinnosti. Tápa v novom prostredí   lásky ako slepec, ktorý hľadá kľučku na dverách. Podobá sa človeku,   ktorý padol do vody a inštinktívne udržuje sa nemotornými pohybmi nad   hladinou. Ani Ondrej nestihne kontrolovať svoje konanie v tomto novom   živle. Ako z rozbúreného mraveniska vyhrnuly sa naň húfy nových   dojmov zo záhybov Evinej sukne. Nepozostáva mu než trpne znášať ich   útoky na smysly. Do svojho stretnutia s Evou neuvedomoval si obsah   svojej túhy, ani príčinu svojho trápenia, poznal však, že odtedy   vzala túha na seba presný tvar: vrátiť sa k Eve, a že všetko ostatné   trápenie spľaslo, ako balônok, do ktorého pichli špendlíkom. Raduje   sa z toho. Ale radosť pridúšaná je ľútosťou, že neuvidí viac Evu.   Tráva už zvädla a Eva už sohnala možno kone do dediny, kam nemôže ísť   za ňou. A kto vie, či sa Eva vráti budúcej jari, či nezostane pri   ľudoch v dedine, ktorí ju budú učiť piesňam o horách, o vetre, o   daždi, o láske...
    </tei:p>
    <tei:p>
     Táto obava usadila sa nad všetkými pocitmi Ondrejovej duše ako   pena nad vrúce mlieko. Obava prekypuje cez kraj na horúcu platňu   skutočnosti. Radosť a šťastie vystupuje len v drobných bublinkách zo   dna duše a bublinky nevládne spľasnú, sotva dostihnú povrchu vedomia.   Spľasnú skôr, ako Ondrej stačí pomaznať sa s nimi.
    </tei:p>
    <tei:p>
     Nebyť choroby starého otca, našli by sme si výhovorku a šli by sme   sa presvedčiť, či Eva dosiaľ pasie kone pri jazierku. Takto však   musíme čakať do budúcej jari...
    </tei:p>
    <tei:p>
     Starec a jeho vnuk, obaja spia vedľa seba pod stenou koliby.   Dýchajú ten istý vzduch a na oboch svieti to isté slnce. Ale je veľký   rozdiel v týchto spánkoch; v jednom z nich dohára život ako svieca   pri nedeľnej pobožnosti, v druhom nalieva sa život jarnou miazgou ako   puk na gaštane po prvej búrke.
    </tei:p>
    <tei:p>
     Odrazu sa Ondrej zo sna strhne, skočí na rovné nohy, žmurká očima,   akoby oslepený náhlym svetlom. Do jeho otvorených úst shŕklo sa tisíc   pochýb a prekvapení: Eva stojí pred ním. Eva usmiata a hanblivá,   práve taká, akú ju opustil toho rána. Ako dobre, Ondriš, že skôr, ako   si zaspal, vystavil si svoje srdce na úslnie jej v ústrety! Čo by si   bola Eva počala, keby nebola našla tvoje srdce prichystané uvítať   ju.
    </tei:p>
    <tei:p>
     Ani jeden, ani druhý nevedia nájsť naponáhlo slova, ktoré by   vyjadrilo celý údiv, radosť a rozochvenie. Obaja čakajú, kým začne   druhý.
    </tei:p>
    <tei:p>
     — Prišla som... - hneď sa však zarazí, pozrúc na starca, ktorý   nerušene spí. V jej očiach je zastrašená otázka.
    </tei:p>
    <tei:p>
     Ondrej zachytil jej pohľad, uvedomil si starcovu prítomnosť a   obaja zľaknú sa odrazu svedectva tretej osoby. Ondrej je bledý,   pozerá bezmocne s Evy na starca, Eva sklopila oči, hryzie si pery a   mädlí zásteru v prstoch. Nerátali so starcom vo svojich myšlienkach.   Teraz odrazu skrížila jeho prítomnosť ich plány. Slová nemajú vlády v   takýchto postaveniach. Snažia sa dorozumieť sa pohľadmi. Ondrej nevie   si ani predstaviť, ako by sa zachoval, keby sa starec zobudil; chce   prehovoriť, ale slová pletú sa mu na jazyku. Zmätene ustupuje za roh   koliby a ťahá so sebou Evu za ruku.
    </tei:p>
    <tei:p>
     — To je tvoj starý otec?
    </tei:p>
    <tei:p>
     — Hej; spí. Zaspal na slnci.
    </tei:p>
    <tei:p>
     — Aj ty si zaspal, však?
    </tei:p>
    <tei:p>
     — Zaspal. Starý otec je veľmi chorý a celé noci nespávame.
    </tei:p>
    <tei:p>
     Dosiaľ nepremohli svojho vzrušenia. Zabudli sa natoľko, že Ondrej   stále ešte drží Evinu ruku vo svojich dlaniach. Keď si to uvedomili,   obaja sa začervenali. Eva tichúčko zašeptá:
    </tei:p>
    <tei:p>
     — Pusť mi ruku, Ondriš!
    </tei:p>
    <tei:p>
     Usmeje sa naň, akoby na ospravedlnenie. V rozpakoch sadli si na   prah do dvier koliby.
    </tei:p>
    <tei:p>
     Eva chcela by vysvetliť, prečo sem prišla, a nevie, ako začať. Ale   Ondrej nepotrebuje jej vysvetlenia; preň je prekvapenie z Evinho   príchodu podobné prekvapeniu dúhy alebo búrky pod holým nebom.   Netrápi sa nad príčinou jej príchodu, podobne ako sa netrápi nad   príčinou dúhy. Akokoľvek vzrušene, predsa len podáva sa nečakaným   zvratom života prirodzene a bez škrupulí.
    </tei:p>
    <tei:p>
     — A kone kde si nechala ?
    </tei:p>
    <tei:p>
     — Pojali ich včera voliari, ktorí sa vracali do dediny so statkom.   Aj riad vzali so sebou.
    </tei:p>
    <tei:p>
     — Starý otec má záduch. Už dávno ho má. Hľadali sme obaja   skorušie, ktoré by ho vyliečilo, ale darmo, nenašli sme.
    </tei:p>
    <tei:p>
     — Záduch... Ja viem.
    </tei:p>
    <tei:p>
     — Čo?
    </tei:p>
    <tei:p>
     — Ja viem, že má záduch. Včera prišiel s voliarmi aj ten čudák,   ktorý vtedy priviedol tvojho koňa; vieš?... Povedal mi, že ti starý   otec umre na záduch, ak mu nepomôžeš skoruším, ktoré rastie medzi   kosodrevím vysoko na vrchoch.
    </tei:p>
    <tei:p>
     — A vieš, kde je to?
    </tei:p>
    <tei:p>
     — Viem; aj to mi povedal. I cestu k tebe mi ukázal. Ale voliari ma   odhovárali. Radili mi, aby som ho nepočúvala. Videli ho vraj čariť   počas splnu mesiaca a vraveli, že je černokňažník.
    </tei:p>
    <tei:p>
     Na cudzinca zvykol si už Ondrej myslieť ako na tajomnú bytnosť,   jeho konanie zaradil medzi zázraky tých apoštolov, ktorých si   sprítomňoval, aby ich rečmi a činmi vyplnil medzery vo svojej   fantázii. Preto nepodivil sa ani trochu Evinej reči. Naopak;   zasiahnutie cudzincovo pripadalo mu prirodzeným. Teraz sa mu dokonca   zdalo, že nevedomky za celý čas spoliehal sa na toto zasiahnutie do   choroby starého otca. Dôveroval láskavosti v cudzincových očiach,   ktorá mu chýbala u starého otca.
    </tei:p>
    <tei:p>
     — Voliarov obdaroval zlatými peniazmi za to, že mu pomohli   postaviť chalupu v hore, — pokračuje Eva; — vravia, že je ukrutne   bohatý.
    </tei:p>
    <tei:p>
     Ondrej už nepočúva; rozmýšľa o niečom inom.
    </tei:p>
    <tei:p>
     — Povedz mi, kde rastie tá bylina, aby som ju mohol vyhľadať.
    </tei:p>
    <tei:p>
     — Je to ďaleko. Pôjdem s tebou.
    </tei:p>
    <tei:p>
     — Pôjdeš? — Ondrejova tvár rozjasní sa uľahčením. — Ale starý   otec?
    </tei:p>
    <tei:p>
     — Neboj sa, vrátime sa prv, než zapadne slnce. Prikryjeme ho   šatkou a obložíme perinami. Nebude mu zima, ak sa zobudí. K nohám   nachystáme mu hrnček s mliekom.
    </tei:p>
    <tei:p>
     Odchádzajú do lesa, vedúc sa za ruky, aby priniesli liečivú bylinu   pre starca, ktorého predsavzatia umierajú na záduch. Celou cestou —   ta i nazad — slabikujú prvé litery o láske, neisto, bez cudzej   pomoci.
    </tei:p>
    <tei:p>
     Vracajú sa šťastní s plným náručím skorušia. Mýli ich však   nesdielna nálada večera. Slnce zašlo voľajako náhle, ako by sa naraz   bolo prepadlo do otvorených pekiel. A naozaj, nebo na západe odráža   purpúrovou farbou pekelné plamene, horiace za obzorom. Ich očiam sa   zdá, že vystupuje odtiaľ kúdol sírového dymu a k ich ušiam skoro ako   by doliehalo škrípanie a preklínanie hriešnikov, ktorí sa tam pražia   v pekelných mukách. V skutočnosti však najviac trpia práve tým, že v   celom okolí nepočuť jediného zvuku a nesmierne ticho zvoní im   poplašne v ušiach. Žížnivé nebesá vyssaly život zo zeme. Zmocňuje sa   ich strach zo samoty. Husté rudé svetlo cedí sa pomedzi stromy a   natíska im predstavu, že celý svet kúpe sa v krvi. Nad obzorom   zacláňa nebo fialový oblak, ktorý ich desí, kedykoľvek ho zazrú   prázdnou medzerou medzi haluzím.
    </tei:p>
    <tei:p>
     Zpoza posledných stromov uzrú konečne poľanu a obaja si uľahčene   vydýchnu.
    </tei:p>
    <tei:p>
     Náhle sa však Eva zarazí v chôdzi, pridusene vykríkne a ukazuje   pod starý buk na poľane. Ondrej pozre na jej vyplašenú tvár, ktorú si   zaclonila rukou.
    </tei:p>
    <tei:p>
     — Černokňažník, — šeptá Eva.
    </tei:p>
    <tei:p>
     Ondrej obráti zrak k poľane. Zatají na chvíľu dych, ale v zápätí   sa spamätá: Z jamy pod bukom vyčnieva cudzincova hlava. Eva videla v   nej iste hlavu bez trupu, poskakujúcu po poľane. Ondrej poznáva však,   že cudzinec kope pod bukom jamu. Teraz sa jeho postava vzpriamila a   hľadí im v ústrety.
    </tei:p>
    <tei:p>
     — Černokňažník, — opakuje Eva.
    </tei:p>
    <tei:p>
     — Neboj sa! — Ondrej ju berie za ruku a vedie k človeku v jame.   Ten mlčky sleduje ich chôdzu. Zastavia sa pred hŕbou hliny na okraji   jamy.
    </tei:p>
    <tei:p>
     — Vykopal som hrob.
    </tei:p>
    <tei:p>
     — Komu? — zhíkne Eva.
    </tei:p>
    <tei:p>
     Cudzinec bez slova ukáže pod ústrešie koliby. Na prietose leží tam   vystretý starec. Ruky má složené na prsiach, bradu podviazanú. Nohy   prikryté sú šatkou, ktorou ho Eva chcela uchrániť od zimy.
    </tei:p>
    <tei:p>
     Eva rozbehne sa k nemu.
    </tei:p>
    <tei:p>
     Cudzinec vyskočí z jamy a oprašuje si šaty. Ondrej zbledne, trasie   sa na celom tele a vyplašene ziera na drobného červiaka, ktorý sa   plazí medzi hlinou. Cudzinec kladie mu nemo ruku na plece. Ondrej   pozre naň nechápavo, ako by ho nepoznával.
    </tei:p>
    <tei:p>
     Na nebi, ktoré za ten čas stemnelo, vyskočila prvá hviezda. Vietor   vrátil sa zpoza hôr a rozkýval stromy. Les hudie si večernú nôtu a   tma líha si do dolín.
    </tei:p>
    <tei:p>
     Cudzinec hladí Ondreja po vlasoch. Potom odtiahne ruku a odchodí k   Eve. Pomôže Eve nalámať jedľových halúzok, ktorými prikryjú cez noc   starcovo telo; jeho tvár obložia skoruším, ktoré nestihlo vykonať   svoju úlohu. Nechajú ho nocovať pod holým nebom, kam sa bol pred   rokmi uchýlil od Sodomských, aby odčinil hriech svojej dcéry a vrátil   jej syna Bohu, od ktorého si ho prisvojila bez jeho požehnania.
    </tei:p>
    <tei:p>
     Potom Eva i cudzinec zašli po Ondreja a voviedli ho popod pazuchy   do koliby. Rozžali lampku a naliali do nej oleja na celú noc. Mlčky   chystajú sa k spánku. Cudzinec bude spať na loži mŕtveho
    </tei:p>
    <tei:p>
     starca a Eva postele si na holú zem senom, v ktorom sa kedysi   dusieval Ondrej. Všetci traja ľahli si oblečení; iba cudzinec sosňal   si s hrdla malý krížik a zavesil ho pod horiacu lampku. Ondrej usína   zmorený prázdnotou, ktorá ho obklopila. Eva šeptá modlitbu za   mŕtveho. Cudzinec čuší, ale nespí a jeho tvár vzala na seba ten   tajomný výraz, ktorý mala pred nedávnom, keď sa dívala na Ondreja,   spiaceho pod ružovým krom.
    </tei:p>
    <tei:p>
     Nad strechou koliby čnie do tmy strapatá borovica.
    </tei:p>
    <tei:p>
     Ráno zobudí sa Ondrej na šepot cudzinca s Evou. Obaja už vstali.   Ondrej zostáva ležať; oči má červené a opuchnuté. Nečinne sleduje   prípravy k pohrebu. Apaticky díva sa na kríž, ktorý stĺkol cudzinec.   Pred obedom prišla poň Eva a zaviedla ho k hrobu, kde leží na lavici   starec, zamotaný do plátna. Ondrej znova pocíti vôkol seba desivú   prázdnotu. Snaží sa modliť spolu s Evou a cudzincom, ale slová viaznu   mu v hrdle a ťažko preniká v ich smysel. Oči pália ako žeravé železo.   Potom cudzinec vzal lopatu a začal zasýpať hrob. Vtedy preletel ponad   nich veľký čierny vták, ktorý sa vracal z boja. Jeho rozpäté krídla   vrhly na poľanu tôňu, letiacu k lesu, kde sa rozbila na prvých   stromoch.
    </tei:p>
    <tei:p>
     Ten deň i nasledujúcu noc zostali ešte spolu na poľane. Dojem zo   smrti starcovej je príliš silný a nevládali by ho uniesť každý   osobitne. Eva sa stále radí o čomsi s cudzincom. Ondrej neprejavuje   záujmu o ich slová. Chvíľami nehybne sedí pod stenou, chvíľami   odchádza do hory a zasa sa bezúčelne vracia zpäť. Nebo je ako zmútená   kaluž, osieva sa s neho drobný jesenný dážď. Temená vrchov zahalené   sú do hustej hmly.
    </tei:p>
    <tei:p>
     Na tretí deň ráno, po novom šuškaní s cudzincom, povie Eva   Ondrejovi:
    </tei:p>
    <tei:p>
     — Nešiel by si, Ondriš, so mnou do dediny? Čo si tu počneš sám cez   zimu. A u nás ti dáme robotu, nebudeš zadarmo chlieb jesť.
    </tei:p>
    <tei:p>
     Nepochopil naraz, kam ho volá a cudzinec musel mu obšírne   vysvetlovať.
    </tei:p>
    <tei:p>
     Ondrej vôbec neodporuje, trápi sa len, ako tu zanechá hrob starého   otca.
    </tei:p>
    <tei:p>
     — Obložím ho kamením, keď odídete; a na jar budeš sa môcť k nemu   vrátiť, — sľubuje cudzinec.
    </tei:p>
    <tei:p>
     — A koňa kde necháme?
    </tei:p>
    <tei:p>
     — I koňa pojmeme so sebou.
    </tei:p>
    <tei:p>
     — A ostatné?
    </tei:p>
    <tei:p>
     — Neboj sa; všetko pošlem za vami po rubačoch z vašej dediny,   ktorí sa budú tadeto vracať domov, — vraví cudzinec.
    </tei:p>
    <tei:p>
     Ondrej poddáva sa ich vôli. Eva sviaže do batôžka Ondrejove šaty a   cudzinec vyvedie koňa zo stajne.
    </tei:p>
    <tei:p>
     Pre Ondreja je lúčenie neznámou vecou; stromy zostávaly po celé   dni s ním, spev vtákov doliehal mu večne do uší. Ani teraz   neuvedomuje si, že opúšťa nielen poľanu, na ktorej vyrástol, ale i   cudzinca, ktorý mu ukázal cestu k Eve. Iba na dne srdca hýbe sa   lútosť, ktorá ho núti poobzerať sa naposledy po veciach a zahľadieť   sa dlho do cudzincovej tvári.
    </tei:p>
    <tei:p>
     — Sbohom, — vraví Eva, — dobre sa majte!
    </tei:p>
    <tei:p>
     — Dobre sa majte, — opakuje po nej Ondrej.
    </tei:p>
    <tei:p>
     Cudzinec kýva im rukou a dlho sa díva za nimi s jasným úsmevom na   tvári. Evine boky a Ondrejove plecia, zdá sa mu, tvoria harmóniu, na   ktorej stojí a trvá svet...
    </tei:p>
    <tei:p>
     Potom, keď zmizli v hore, sotre si cudzinec úsmev s tvári a začne   snášať ťažké kamene pod starý buk. Až do večera starostlive ich   ukladal na hrob, ako by tým chcel poistiť šťastie tých dvoch pred   zmŕtvychvstaním starca.
    </tei:p>
   </tei:div>
  </tei:body>
 </tei:text>
</tei:TEI>
