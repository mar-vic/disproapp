<?xml version="1.0" encoding="utf-8"?>
<tei:TEI xml:id="slk1908514" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Márnosť všetkého : ELTeC edícia
    </tei:title>
    <tei:author ref="viaf:14806974">
     Slančíkova-Timrava, Božena (1867 - 1951)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     10911
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Slančíkova-Timrava, Božena
     </tei:author>
     <tei:title>
      Márnosť všetkého
     </tei:title>
     <tei:pubPlace>
      Turčiansky Sv. Martin
     </tei:pubPlace>
     <tei:publisher>
      Kníhtlačiarsky účastinársky spolok
     </tei:publisher>
     <tei:date>
      1908
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-10">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Márnosť všetko
    </tei:head>
    <tei:head>
     Povesť
    </tei:head>
   </tei:div>
  </tei:front>
  <tei:body>
   <tei:div type="chapter">
    <tei:head>
     I.
    </tei:head>
    <tei:p>
     „Veľkomožná” slúžka z fary založila si ruky a vystúpila z brány na   ulicu. Tvár, na nejž kvitnú líca ako ruže, ač prešla Anča už   šty­ridsiaty rok, skláňa trucovite akosi a krok jej je vážny, ako by   ona bola najbohatšia ga­zdiná v dedine. Čierne lesknúce sa oči upiera   na zem a okolo úst črta akejsi vyhrážky. Pred šiestimi rokmi bola   Anča vo veľkej núdzi. Detí troje na hrdle, ani variť nemala čo a muž   chorý. No chlapci jej podorastali a šli svetom po službe; jedno vzal   k sebe Boh, a ona s mužom šla na faru tiež slúžiť. A čím viac slúži   Anča, tým väčšou paňou sa cíti byť. Sebavedomie jej už počína   prekra­čovať hranice. Keď vraví, to takým krikom rozpráva, že ju i do   súsedov počuť, a smiech jej hlása dvorom, ako by tridsaťročná žena   tade chodila.
    </tei:p>
    <tei:p>
     „Tak veľmi by mohla Anča i nekričať!” hovorili chlapi v dedine,   krútiac nespokojne hlavami. „Ako sa vám to vysoko smeje; nedarmo ju   veľkomožnou prezvali. A taký krik ani nesvedčí sa na fare robiť.”
    </tei:p>
    <tei:p>
     Zuza Jamníkovie, ktorá karhala každú ne­právosť a žila životom   prísnym od mladosti naveky, odsúdila ju tiež v jeden deň, keď Anča s   krikom šla dedinou:
    </tei:p>
    <tei:p>
     „Vari nevieme, aká bola pred šiestimi rokmi? Ani čo obliecť, ani   čo zjesť. Po kuse predávala stavanie — pajtu sme my odkúpili sami, a   teraz aká pani. Počula som, že si kúpila za 18 zl. kožuch, pôločku s   hodvabnými franclami a na šatu čipky. Či jej to prislúcha, takej   starej?”
    </tei:p>
    <tei:p>
     „Čože ešte to, tetka!” riekla na tom istom dvore bývajúca a hlučnú   vravu Ančinu tiež počúvajúca Iľa Hučekovie, ktorú pre nakrívený   chrbát Sáľou prezývali, „ale si vám kú­pila lilavú sukňu a belastou   obšivkou ju dala obšiť, zpod obšivky zuby naprišívať, biele.”
    </tei:p>
    <tei:p>
     „Ešte čo! No tá nemá rozumu!” zhrozily sa i druhé ženy, čo sa ku   studni boly sišly s dreviankami. „A teraz, div sa svete, keď nám   zbije pole. Taká stará! Že sa Boha ne­bojí a sveta nehanbí — ešte   zuby!”
    </tei:p>
    <tei:p>
     „Ja ani neverím, že by nemala niekoho, komu sa cifruje!” zasmiala   sa Sáľa s krivým chrbtom.
    </tei:p>
    <tei:p>
     Veľkomožná vedela o všetkom tomto, a ako by napriek, tým väčšmi sa   vypínala. Vie dobre, že jej ženy závidia ruže na lícach a   bezstarostný život i pohodlný — lebo Anča nepretŕha sa, hoci je v   službe! V chôdzi sa kníše vážne, postáva, rozpráva veľa, a keď vraví,   stojí vždy. Hnevá ženy i to, že ona, ktorá bola ponižovaná medzi   nimi, viac je už nie, ale vyšvihla sa ešte nad mnohé. A aby v dedine   bolo ešte viac závisti, Anča kúpila si atlasovú geceľu a šatu, akú   iba hrdé ga­zdiné mávajú, i to nie každá.
    </tei:p>
    <tei:p>
     Teraz ako vyšla z brány a videla pri uhle fary Maru Kacovie,   nízku, s ovisnutými ble­dými lícami ženu, ktorá dala ju vyvolať,   usmiala sa veľmi zvláštne. Bola v tom i úľuba, i potuteľnosť, i   vyhrážka akási. Nakrianila šiju trucovite a tak kráča k nej, oči   iskriace uprúc do zeme.
    </tei:p>
    <tei:p>
     „No, čože je, Mara moja?” spýtala sa ča­kajúcej ju Kacovky, ako sa   dokynášala svojím vážnym krokom, ač vie, čo chce.
    </tei:p>
    <tei:p>
     Mara Kacovka ovislých líc stavia dom a nemá dosť peňazí. Nie je   toto prvý raz, čo ju takto vyvolajú, a Anču teší to veľmi. Odvolajú   ju od roboty — čas minie sa — a žene dá čakať hodnú chvíľu. Lebo Anči   neimponuje nič na svete. Čože je jej! Má vše­tkého, čo jej treba, a k   tomu v skrini 300 zlatých skrytých.
    </tei:p>
    <tei:p>
     „Ale vrav, lebo ja mám roboty silu — je sobota. To nie ako s   druhým človekom. Tu čo by mal i desať rúk, ani tak by nepo­stačil. Ja   nemám ani minúty pokoja, ani noci, ani dňa!” I zastane si pred ňu,   pohodlne za­ložiac ruky.
    </tei:p>
    <tei:p>
     „Veď vám verím, tetka!” uznáva Ka­covka krotko a bokom pozre na jej   rozlo­ženú postavu. „Nebudem vás dlho meškať, lebo je aj mne nie do   postávania... Ver’ viem, že by to hocktorá nespravila, čo vy. Päť   kráv dojíte, však?”
    </tei:p>
    <tei:p>
     „Ani jedna by nespravila, ani jedna — ale ja spravím!” odpovie   veľkomožná sebavedome a úsmev samolásky sadne jej na rty. „Päť kráv   dojím tri razy dňa; ani jednej nedám starniakovi, čo sa páni i   hnevajú. Piatim do­nesiem trávy... nespraví ani jedna!” I hodí rukou s   potupnosťou o druhých. „Tak, Mara moja... ale vrav, čo chceš!”
    </tei:p>
    <tei:p>
     Mara Kacovie, ovislých líc, sama je ne­trpezlivá a čaká tvrdo   ostatné slovo z úst Anči, aby predniesla svoju žiadosť.
    </tei:p>
    <tei:p>
     „Prišla som, tetka, aby ste nám požičali peniaze, ak máte.”
    </tei:p>
    <tei:p>
     Tvár veľkomožnej zaliala sa úsmevom ra­dosti akejsi. Čierne   iskriace oči zahorely a rty zavrely sa pevne na okamih. Hlavou mykla   vzdorovite nazad, no hneď sklonila ju zas.
    </tei:p>
    <tei:p>
     „A načo sú ti, Mara moja?” spýtala sa po­tom vľúdnym hlasom.
    </tei:p>
    <tei:p>
     „Chystá sa gazda na škríbeľ, a nemá, koľko mu treba. Keď to už i   nedochodí, tetka, na všetko, verte mi!” žaluje sa Kacovka   úprimne.
    </tei:p>
    <tei:p>
     „A či už budete pokrývať?”
    </tei:p>
    <tei:p>
     „Už budeme. A verte mi, už sme len pe­ňazí strovili vyše 200 zl...   Tak, keby ste...”
    </tei:p>
    <tei:p>
     „Nuž ale vám to bude dobre už teraz,” pretrhne ju Anča, nedajúc   jej dopovedať. „S jednej strany, ste už ani nemohli bývať toľkí v tej   tesnej chyži.”
    </tei:p>
    <tei:p>
     „Pravda, že nám bolo zle, tetka. Lenže sme sa vytrovili zo   všetkého. Či peniaze, či poživeň... To by ani nemyslel taký, čo nikdy   nebol v tom, koľko to stojí. Ak by ste nám požičali...
    </tei:p>
    <tei:p>
     „A či ste si len chyžu a pitvor dali po­staviť, či i komoru?”
    </tei:p>
    <tei:p>
     „Chyžu i dve komory... Veď by sme vám my ich nechceli za veľa   požívať...”
    </tei:p>
    <tei:p>
     Veľkomožná pretrhla jej zase reč.
    </tei:p>
    <tei:p>
     „Počuješ, Mara, to je i dobre, že ste si dve komory dali spraviť.   Keď sa vám chlapci po­delia, dobre im príde: jeden dostane jednu   komoru, druhý druhú. Lebo viem, že sa roz­delia po vašej smrti.”
    </tei:p>
    <tei:p>
     „Nuž ver’ nebudú lepší, ako druhí!” prisviedča Mara bledých líc a   čelo poleje sa jej starosťou, i prežrie slinu nevole, čože toľko budú   tu trkotať po daromnici! „Ja nedbám, tetka, čo sa vám i vexeľ   napíše...”
    </tei:p>
    <tei:p>
     „Mara moja, počujže! A či bratom diel svoj v starej chyži daruješ;   nedajú ti výplacky?... Jano! však si nevyhnal šichníkov vápno hasiť?”   zavolala v to na hlásnika, ktorý kráčal strmo niekam a po zavolaní   Ančinom ešte rýchlejšie, aby čím skôr zmizol s obzoru. No odvetil jej   predsa, nezdržiac sa, súc člo­vekom veľmi jazyčným:
    </tei:p>
    <tei:p>
     „Veď ste dosť mocná, ani Ivica, haste si sami!”
    </tei:p>
    <tei:p>
     Anča, veľkomožná, usmiala sa milo do­tknutá, že ju Ivicou   pozval.
    </tei:p>
    <tei:p>
     „Veď viem, že i to na mňa čaká,” riekla samoľúbe. „Všade len ja,   všetko ja. Nič bezo mňa — nič! Tak, reku, či ťa bratia nevy­platia z   domu?”
    </tei:p>
    <tei:p>
     „Ja som im i vravela, že po pravde mali by ma vyplatiť,” odpovie   Mara Kacovie, netrpelivá ešte väčšmi pre rozhovor Ančin s hlásnikom,   a čelo jej je už samý vrázik, „a oni mi na to, aby som si vzala jeden   uhol z domu, ak chcem; ale že mi oni ani haliera nedajú, lebo že ma   nevyháňajú z domu!”
    </tei:p>
    <tei:p>
     „Hahaha!” zasmiala sa s veľkou veselosťou Anča. „Vidíš, Mara moja,   vidíš, ako ťa od­bavili. Tak si vezmi jeden uhol. Nebude ti ani tak   tvŕdz; keď sa doň zapreš, srútiš ho, hahaha!”
    </tei:p>
    <tei:p>
     Ale Mare Kacovke je nie do smiechu, ani času nemá tu klebetiť s   Ančou, i cíti sa ako na ihlách. Zakníše sa netrpelive a na tvár   vysadne jej zazlenie. Ako veselo je veľko­možnej! Zabudla už, že i ona   pred šiestimi rokmi behala za požičkami, hoci ani dom nestavala, len   aby deti nakŕmila chlebom, a nepríde jej na um ani to, že jej domu   strecha u Ripeľov prelomila sa v zime pod snehom a teraz pri každom   spŕchnutí natečie vody do pitvora.
    </tei:p>
    <tei:p>
     „Za posmech majú človeka,” rečie Mara o bratoch; „a keby mi dali   čo len 40 zl., i s tým by sa čo-to spomohlo... Tak nám len požičajte,   tetka, zajtra by sa napísal vexeľ.”
    </tei:p>
    <tei:p>
     „Hahaha!” smeje sa Anča zase, mučiac Kacovku. „Mara moja, veď keď   sa do tej chyže kaľavný chlap zapre, shŕkne priam!... Kdeže ideš,   Ančurka?” zavolala žartovne, pretrhnúc sa, na vysoké pekné dievča,   ktoré ide cestou po druhej strane. Je to Anča Filekovie, najbohatšia   dievka v dedine, ktorej stroja vziať prístavku na zimu. Anča prižmúri   čierne oči, smejúce sa od dobrej vôle, aby ju lepšie videla proti   slncu.
    </tei:p>
    <tei:p>
     „Nepočula, čo som zavolala,” rečie, keď dievka len ide ďalej   nevyrušeno. No Anča nespúšťa oka s nej. „Krásna dievka! Azda ani   nieto takej na okolí... ani jedľa, a tučná, záživná...” vraví, ako by   viac len pre seba, a na rty sadá jej kýsi úsmev. Umom Anči zrazu   blysla jedna smelá myšlienka; no rýchle odtrhne oči od dievky, ako by   sa sama za­hanbila toho, len čo jej úsmev potuteľný ostal na lícach.   „Pekná, záživná dievka!“...
    </tei:p>
    <tei:p>
     „Pekná,” dosvedčí i Mara Kacovie ovislých líc, ale nehladí za ňou.   Nemá času, ani ne­zaujíma ju tak veľmi. Má síce i ona dvoch synov,   jedného by i ta dala od seba, lenže je dievka Filekovie pre nich,   chudobných gazdov, vysoko. „Na jaseň by sme vám pe­niaze vrátili do   krajciara. Chlapci pôjdu do hôr — zarobia.”
    </tei:p>
    <tei:p>
     „Veď je tak, veď je tak... ale som už i zaveľa tu. Viem, že ma už   i hľadajú, lebo ani za minútu nemôžu byť bezo mňa — bezo mňa je nič!”   vraví Anča, ale sa nehýbe, ani nezmení svojho pohodlného rozloženia a   roz­práva ďalej: „I mojej chyži by sa zišla re­parácia. Keď prídu   chlapci... ale tí ani neprídu viac sem,” odmieta potupne veľkomožná.   „Môj Ondro ostane len na nižinách — tam mu je dobre. Ľaľa, už šiesty   rok, ako odi­šiel na Rákytie, a nebol tu odtiaľ ani raz, len čo ja k   nemu chodím. Taký vyrástol tam, ako buk. Nepoznala by si ho, Mara   moja. Každý iba híka, kto ho vidí... I Jana ta dám, nech zmocnie i   ten; môže tam Belajke kravy pásť...” pomlčí a tvár vzdorovite nahne   dolu i rečie, ako by všetkým napriek: „A ak sa nahnevám, pôjdeme i my   dvaja ta!... Ale horkým naše nižiny,” rečie zase hneď vrtkavo; „do   Ďura môžeme i pomreť!” I usmeje sa a čaká, že jej bude povedané, ako   jej býva na tú reč: Ešte čo nevyhútaš, bláznivica, umreť, veď si ani   ruža krásna!
    </tei:p>
    <tei:p>
     „Čože by ste umreli?” vetí Kacovka, o ruži však vynechajúc. Je už   dokonca omrzlá i sotva vládze sa opanovať. Na ovislých lícach zja­vujú   sa červené fľaky rozčúlenia. Ak veľko­možná nedá peniaze, treba jej   inde sa obrátiť, a ona ju tu drží s jej hrdými rečmi na daromnicu. I   povie strmšie: „Tak či požičiate, či nie, tetka? Povedzte; lebo ak   nie — inde idem!”
    </tei:p>
    <tei:p>
     Veľkomožná pozre jej do tvári a v očiach jej zablysne rozkoš kási,   okolo úst úsmev vyhrážky. Teraz však prídu k nej, keď má peniaze! Ale   dotiaľ každý sa jej stránil, ako mohol. Založila ruky odhodlane a   tvár jej má výraz ukrutný.
    </tei:p>
    <tei:p>
     „Mara moja, ja nepožičiam peňazí, lebo nemám!”
    </tei:p>
    <tei:p>
     „Tetka, statočne vám ich prinavrátime; i úroky dáme, aké budete   žiadať. Môžete sa nás nebáť; veď sme ľudia!” sľubuje Mara   dychtivo.
    </tei:p>
    <tei:p>
     „Ja viem, Mara moja, no nič! Nemám peňazí; dala by, ale nemám.   Služba sa míňa s rokom. I na mňa veľa treba. Čo vyslúžiš — to   zoderieš. Kúpila som si čižmy, kapce, atlasovú geceľu, plachtičku na   hlavu damaškatovú, štrinfle do hrobu a čo iné. A čo sú ešte pe­niaze,   tie držím za čiastku, keď prídu páni rabovať za remanencie.”
    </tei:p>
    <tei:p>
     „Vrátime vám ich čo najskôr; predáme voly. A za remanencie staré   dlhy že odpustia páni, som počula.”
    </tei:p>
    <tei:p>
     „No nič, ani nevrav, Mara moja! Horký odpustia. Páni by odpustili   sedliakovi?!... To si len inde pohľadajte!”
    </tei:p>
    <tei:p>
     „Ja som sa ver’ nazdala, že ma zachrá­nite!” vraví Kacovka hlasom   nízkym od skla­mania a duseného hnevu. Či by bola tu čas marnila pri   nej, keby bola vedela, že nedá peňazí? Čo nepovedala hneď!   Veľkomožná, ako vidno, zabudla už, ako je to, keď klope a neotvoria,   pýta a nedajú. Nevie už, že ľudia koľko ráz i zamkli dvere pred ňou,   čo ich domŕzala o požičky. I odvráti sa roz­horčená a berie sa preč   bez ďalšieho slova.
    </tei:p>
    <tei:p>
     Veľkomožná založila si ruky a postála tam ešte, i hľadí za ňou,   ako odchodí. Potom odvráti sa i ona, nahnúc šiju vzdorovite.
    </tei:p>
    <tei:p>
     „Po kolená mala som si nohy zodrať, čo som chodila za požičkami.   Deti maly mi hladom pomreť, nik ma nepoľutoval,” šomre, idúc do brány   zrazu rozľútená. „Nič! Ani haliera nepožičiam nikomu — radšej ich   premárnim.”
    </tei:p>
    <tei:p>
     Pobrala sa do domu a začala vynášať dre­vený riad ku potoku niže   fary, že ho bude pieskom šuchať tam, ako každú sobotu. Kráča s   nahnutou šijou, ani nepozre po dedine, aby videla človeka, s nímž   dala by sa do rozmluvy a minul by čas. Je rozrušená bez miery. Staré,   i tak červené líca sú jej rozpálené, v čiernych očiach oheň. Kľaká na   pažiť k dreviankam, a ide si pripomínať zašlé plané časy. Za mladi,   pravda, kým jej mať žila, bolo jej dobre na lazoch, kde bývali. Do   15. roku iba ovce pásala. Narástla, zbujnela a zmocnela, ale ako   matky nebolo, všetko dobré zmizlo za ňou tiež. Potom vydala sa za   muža Paľa, vdovca o veľa staršieho, ako bola ona, a tu začína sa ešte   len jej bieda. Muž ťuťmák, hluchý, nedvižný, ktorý tvrdo sa odhodlá   čo len slovo prerieknuť, nie to spraviť niečo, na nehož kričať treba,   túkať, a ona robiť na lazoch tiež sa nenaučila. Dosť ráz ani jesť   nebolo čo. Neraz ľudia už i dvere zamkli pred ňou, čo ich trápila o   požičky. Teraz, hľa, už neskryje sa nik pred ňou — je hľadaná ona.   Každý deň najde ju chudobný ľud — dnes Kacovka!
    </tei:p>
    <tei:p>
     „Ja nepožičiam!” šomre s vyhrážkou v očiach, „a čo vám dom za tri   roky nebude pokrytý, a čo sa mi peniaze tam splesnejú v skrini!”
    </tei:p>
    <tei:p>
     Ale teda čo robiť s peniazmi? Tá otázka vy­skytuje sa za každým   takýmto pádom, aj ináče. Dosť sa i nahúta (tú jednu starosť má Anča —   nič viac!), niekedy ani zaspať nemôže. I v noci, keď sa zobudí, tá   myšlienka priam ju pristihne. Ako peniaze najlepšie využiť? Či   vymeniť zeme z dlhov, či ich má dať do banky, či predsa ľudu na   požičku, a či dom posprávať u Ripeľov?
    </tei:p>
    <tei:p>
     „Dom poriadiť!” Anča zrazu nechá ro­botu a berie sa dolu   chodníčkom, i zastane u konca záhrady farskej. Ztade vidno i na druhý   rad dediny, kde nad spodnými Ripeľovci stojí ich dom v hornom rade.   Ančine čierne oči uprely sa naň prenikavo. Dom je veľký, murovaný.   Múry sú mocné — keby dala väčšie okná vylámať a vrch pokryť škrydlou,   bol by ako tuto škola, taký pekný. Ona by ta chodila, ako majúca   gazdiná, riadila ho, čistila, ako tu faru naučila sa riadiť, že by   jej chýr šiel. Toto je milá jej myšlienka už dávno. Lež čože, keď muž   má tam brata bedára, ktorý nemá nič, len detí hŕbu a da­romnú ženu,   zajikávajúcu sa tak veľmi, že jedno slovo ani za štvrť hodiny   nevypovie, a kríž je počúvať ju. Toho je polovica. A či ona tomu má   svojím vyslúženým grošom dom naprávať, ktorý nikdy nebol dobrý k nim?   Anča skrútia sa od tej strany roz­hodnutá. Dom nedá prerobiť pre   iného, nech sa hoci zváľa do zajtra. Synov dá na prí­stavky. Vie   dobre, že Ondra vezmú kdekoľ­vek už teraz, ak ho vidia. Mládenec   krásny vyrástol z neho. Nik by nepovedal, že je to ten jej chlapec   ničomný, čo bol. Ani sama nebola by poverila, že taký bude niekedy.   Veď plával po vode, ako žaba, čo bol ľahký, keď sa narodil a ženy   daly ho do kúpeľa; teraz! Hocktorá by si ho mohla vziať— hocktorá...   A umom Anči zase blysla smelá myšlienka o dievke Filekovie záživnej.   Usmiala sa príjemno, no hneď hodí rukou, ako by chcela odohnať to od   seba, a povie slová, ktorých rada užívala:
    </tei:p>
    <tei:p>
     „Nikdy nedožijem; márnosť všetko!”
    </tei:p>
    <tei:p>
     Nechá i tie myšlienky, no neberie sa k riadu ešte, ale sa ide   obzerať po dedine. Nikdy nebola jej obyčaj náhliť s prácou, ani keď   sebe robila, nie to v službe. Teraz obzvlášte nie. Keď jej je dobre,   bude si so silou gazdovať. Ani sa nepretrhne nikomu k vôli. No dedina   je pustá; ľud je na poli pri sene, usiluje sa a náhli, ako včely pred   dažďom — je sobota. Veľkomožná musí len k riadu. A len čo kľakla na   pažiť a vzala drevianky, prikváčila ju myšlienka o penia­zoch zase. Čo   má s nimi spraviť, aby ich najlepšie vynaložila? Akú veľkú starosť   má, hľa! Nevedela, že by i peniaze trápenie zadaly človeku.
    </tei:p>
   </tei:div>
   <tei:div type="chapter">
    <tei:head>
     II.
    </tei:head>
    <tei:p>
     A „veľkomožná” so dňa na deň stáva sa neznesiteľnejšou. S ľudmi,   čo ju prvej tupili, ani shovárať sa nechce; a keď ju vy­žiada niekto   von na slovo, už ani nevynde. Nepoľutuje nikoho, ako by ona bola mala   naveky chleba do sýta; vysmeje, zahanbuje, a dnes postavila sa už i   proti vlastným pá­nom, v ichžto službe zbohatla. Teraz stojí Anča v   staji so šechtárom v ruke, že ide dojiť päť kráv; no tvár blčí jej,   ako by sa chytiť mala od plameňa. Totiž, ako posta­vila sa proti   vlastným pánom svojim, pán na­hnevaný poklepal jej prstom po čele. To   síce nebolelo tak veľmi, ale ju to páli tam, ako uhoľ žeravý, a srdce   preplnené jej je zúrivo­sťou. Na ňu zdvihli ruku, čo nespravil dosiaľ   nikto na svete, ani muž, ani brat, ba ani vlastná mať, čo ju   vychovala. Ona, pravda, dosť ráz ublížila iným. Muža hluchého,   kto­rého ona iba starniakom volá, neraz orútila čímkoľvek, čo jej do   ruky prišlo. I švagri­nej, čo sa zajikáva a kríž je počúvať ju, dosť   ráz strhla s hlavy čepec, keď sa vadily, ba i do súsediek oddala sa   neraz, súc ducha bo­jovného, vyrastená v slobodnom na laze. A   Škrepcovi, tomu, čo trpel na záduch — ale je už pod zemou — zahodila   poleno do boku, že sa mu hneď rebro prelomilo na dvoje, keď si bol   neľudsky úroky pýtať od nej, kým ešte ona bola dlžníčkou. Ale že by   sa na ňu bol odvážil niekto ruku položiť, to sa ne­stalo nikdy, a   teraz také potupenie na starosť, teraz, keď má 300 zlatých v skrini!   Anča zaťala zub, hodila šechtár o zem a, vezmúc mu­žovu krivú palicu,   začala radom biť chrbty kravám, na ichž dojení zakladá si tak   veľmi.
    </tei:p>
    <tei:p>
     „Stojíš, Srnuľa! Hneď ti kosti domrvím, hneď ťa zabijem!... A ty,   starniak, trávy im dnes nedáš!” kričí s blčiacim zrakom mužovi, na   nehož túkať treba. „Dobre sa nepretrh­nem, kým ju dovlečiem toľkým, a   nevážia si človeka. A ruky si umývaj! I ty budeš dojiť. Ja im dojím   päť kráv, a oni takto zaobchodia so mnou!”
    </tei:p>
    <tei:p>
     Paľo, starniak, chlap nízky, ale zavalitý, ktorý nikdy do ničoho   sa nedohúta, postál na prostried konice a sleduje ju zrakom   zadivený.
    </tei:p>
    <tei:p>
     „A tože prečo?” spýtal sa tichým hla­som, akým vravieval vždy k   nej.
    </tei:p>
    <tei:p>
     „A čo je teba do toho? Rob, čo ti roz­kazujem; lebo hneď i teba   opálim touto palicou!”
    </tei:p>
    <tei:p>
     V tú chvíľu vstúpila do staje slečna, matkou poslaná prizreť   robotu čeľade, a veľko­možnú, zhliadnuc ju, zlosť popadla ešte   väčšia.
    </tei:p>
    <tei:p>
     „Päť kráv dojiť, to je však nič!” volala vztekle. „A keby to boly   kravy, ako druhé, ale také divé mechny. Keby moje boly, po­bila by ich   do jednej na hŕbu!”
    </tei:p>
    <tei:p>
     Slečna neodvetila nič; ani nepozrela k nej, ale ohliadla sa za   nejakým čistejším miestom, kde by si posedela a neumazala letné ľahké   šaty.
    </tei:p>
    <tei:p>
     „Kto sem príde slúžiť, nech sa radšej zmárni, a oni sa nazdajú, že   je tu radosť byť?” kričí Anča ďalej.
    </tei:p>
    <tei:p>
     Slečna sedela už na senínci, z nehož pá­chla vôňa čerstvo nažatej   trávy a medzi kto­rou pestrely sa kvety rozličnej farby — i pozerá za   tými zaujato. Pravda, jej lepšie by sa páčilo sedeť v niektorej izbe   fary, ichž okná sú na západ a teda teraz krásneod červených zôr   večera, alebo chodiť po zá­hrade a spievať piesne, považujúc život za   čosi krásneho: ale keď musí sem ísť, nuž ide a sedí tu. Ona sa   vyrušiť z koľaje nedá takej Anči, ani ju nezavráti, no úplne   ignoruje. To je i tak najmúdrejšie, čo môže spraviť ona. — Že   neodvetila slečna, srdce veľkomožnej zapálilo sa ešte väčším   hnevom.
    </tei:p>
    <tei:p>
     „Nazdajú sa, že je tu slúžiť nejaká ra­dosť? Ani jedna žena v   dedine nerobí toľko, čo ja. Ani jedna nedojí päť kráv; piatim   nedonesie trávy. Veď by mi len okolo tých chodiť dosť bolo... Tu čo   by človek i sto rúk mal, ani tie by nevystačily!”
    </tei:p>
    <tei:p>
     Slečna, ktorá sedí tu síce, keď musí, ale radšej by bola v izbách,   kde je veľa svetla zory, a spievala, neodpovie ani tak. Ignoro­vať —   to je najmúdrejšie, čo môže spraviť, a nejde si ver’ dobrú vôľu hubiť   a nebude sa zhrýzať s čeľadou, kým je dievčaťom. Nech vraví, čo chce,   dämon jeden! I počne vybe­rať, nedbajúc o Anču, kvieťa čo krajšie,   po­tom viaže dovedna, že si ho zastlkne za pás. A to vidiac Anča, že   hýbe tú trávu, ktorú ona nažala, dovliekla, vzplanula hnevom ešte   zúrivejším a osopila sa už zrovna na ňu:
    </tei:p>
    <tei:p>
     „A načo oni prišli sem?” zakričala, a oči dobre nevyskočia jej na   tenkú postavu slečninu. „Ak chcem, vydojím dobre kravy; ak nechcem,   nevydojím. Či oni sedia tam na tráve, vedia, ako ja tu robím? Preto   môžu sedeť v hocktorej izbe na kanape!”
    </tei:p>
    <tei:p>
     Slečna zadiveno pozrela k nej a krv ofar­bila jej líca. Prestala   kvety vyberať v okamihu a rty už otvárajú sa, aby ju zahriakla. No   spamätala sa predsa. Nie, nebude sa za­podievať s fúriou, ani s   nijakou slúžkou tohoto sveta. Dosť času, keď sa vydá — alebo radšej   sa ani nevydá...
    </tei:p>
    <tei:p>
     „Všetko len na mňa čaká; nič bezo mňa, nič!” lká veľkomožná,   sklamaná, že jej ani na to nebolo odpovedané, „a na mňa ešte ruku   zdvihnúť!” i kladie stolček ku Srnuli a sadá k dojeniu. No tu ozval   sa hlas slečnin nečakano.
    </tei:p>
    <tei:p>
     „Majte trpelivosť,” vraví, á hlas zneje jej mierno, len čo si pery   hryzie. „Do Ďura už len pretrpte, a potom bude vám dobre doma!”
    </tei:p>
    <tei:p>
     Anča zdvihla hlavu prekvapeno a pozrela na slečnu. Vysmieva sa   jej, či čo? Veď každý vie, že jej všade lepšie bolo, ako doma. No na   tvári slečny nebadať výsmechu, len čo je akási studená, nehladí na ňu   a hryzie si pery. Nevie Anča, čo si má mysleť. Iba ak slečna cíti   spolu s ňou, ako by ani nebola paňou, ale tiež človekom. Zvesila   hlavu nad šechtár, oprúc čelo do boku Srnuli, a mlčí. Nečakané slová   slečny odňaly jej reč, i nevie už teraz, ako, čo.
    </tei:p>
    <tei:p>
     „Len preto im vravím, že načo sú tu,” riekla po chvíli zmeneným   hlasom, vždy hľa­diac na spenené mlieko do šechtára, „že ich ľutujem,   že je toto tu nie pre nich súci ďah.”
    </tei:p>
    <tei:p>
     „Hm, sme zahanbení, ako vidno!” po­myslí si slečna, vidiac   účinok.
    </tei:p>
    <tei:p>
     „Načože chodievajú, i keď napájam?” osopí sa zrazu Ančin muž Paľo,   ktorého tisnúť treba do každej roboty, ináče nič ne­spraví. Že sa stal   obrat, on, hluchý, nezbadal, a myslí si, že sa žena dosiaľ vadí so   slečnou. „Či nenapojím dobre i bez nich?”
    </tei:p>
    <tei:p>
     „Ty čuš, starniak!” zavráti ho Anča, jemu nestrpiac nikdy nič i   tak. „Ešte na týchto budeš túkať, ktorých najradšej mám? Lebo ak   chceš!“...
    </tei:p>
    <tei:p>
     Paľo, starniak, otvoril ústa i oči bez smyslu a tak pozerá na ňu.   Potom obráti zrak k povale, kde rád hľadel, a začne roz­mýšľať, ako sa   mohla tá premena stať zrazu. On si myslel, že jej povie po vôli.
    </tei:p>
    <tei:p>
     Nastalo ticho v staji; iba hučanie mlieka do šechtára a lomoz   jediacich kráv čo neutíchol. Veľkomožnej zúrivosť zmizla a na tvári   zjaví sa jej výraz zahanbenia, potom i oľuto­vania. Srdce skrotlo jej.   Už necíti na čele ani stopy pánovej hánky, o ňomž bola si istá i tak   hneď, že celou dlaňou mal ju začiahnuť dľa zásluhy. Na pery sadol jej   úsmev rozpačitosti, ako by chcela prosiť od­pustenia. O chvíľu   prihovorila sa slečne o peknom dni, potom spýtala sa, po čom bol ríf   červených šiat, čo má na sebe, sú veľmi pekné — ak nevy šedivejú — a   konečne začala vraveť o synovi Ondrovi, ako každý večer. Ako zbujnel,   opeknel na nižine, že príde v niektorú nedeľu; vidia ho i kišasonka a   budú sa sami diviť. Celý svet sa počuduje, taký je krásny — na   zvýšosť už ako ona veľký!
    </tei:p>
    <tei:p>
     „Ak je i duchom taký dämon, ako si ty, tak zbaví!” pomyslí si   slečna, ktorá ľúbila žiť, no nič nepovie.
    </tei:p>
    <tei:p>
     „Tam ho dosť volajú i do troch ďahov na prístavky!” rozpráva Anča   s chlúbou, a čierne oči lisknú sa jej od pýchy a rozkoše. „I tu by ho   hocikde vzali, len by som ho dala.” Usmeje sa potuteľne a v mysli   utkvela jej dievka Filekovie bujnej postavy — i tá by ho vzala. „Ani   by sami neverili, kišasonka, kde. Eh!” dokončí zrazu so zamilovaným   úsmevom, pretrhnúc si reč. „Márnosť; ja toho nedožijem, aby mala   nevestu!”
    </tei:p>
    <tei:p>
     „Prečo by ste nedožili?” rečie slečna. Pre ňu síce môže i hneď ísť   Anča, kde myslí; spytuje sa len tak od zunovania, hoci cíti radosť,   že pokorila dämona. „Ste ani pivonia... ”
    </tei:p>
    <tei:p>
     „Nie!” pokrúca hlavou veľkomožná, a na tenké pery sadá jej úsmev   samoľúbia. „Umrem... Nuž ale i umreť môžem — mám všetko, čo mi je   treba. Háby mám hotové, pekné. Geceľu atlasovú, brusliak zama­tový,   štrinfle som si kúpila čierne... Ale ty, Paľo starniak, nemáš plachty   na umretie!”
    </tei:p>
    <tei:p>
     „Nuž a?” zatúkol Paľo zhrozený a otvorí oči i ústa, pohliadnuc na   ňu dlho.
    </tei:p>
    <tei:p>
     „Tak sa táto hotuje ta, ani do bálu!” myslí si slečna   medzitým.
    </tei:p>
    <tei:p>
     Anča usmiala sa potuteľne a ide uspokojiť muža:
    </tei:p>
    <tei:p>
     „No, neboj sa, starniak; dám ti ja moju, a ty keď sa vyrútiš, ja   sa vydám!”
    </tei:p>
    <tei:p>
     Paľo starniak, ktorý sa ťažko odváži, aby čo len slovo riekol,   zagánil na ňu, nič neodvetiac na pochabú, jej už nepatriacu sa   reč.
    </tei:p>
    <tei:p>
     „Hneď sa vydám!” opätuje ona napriek jeho zazeraniu, a úsmev   pokúšavý nesíde jej s červených starých líc, „za Tehlára!”
    </tei:p>
    <tei:p>
     Paľo odtrhol svoj žiarlivý zrak s nej a nahneval sa. Pozrel do   povaly a hotovil sa povedať slovo závažné.
    </tei:p>
    <tei:p>
     „Čo len Tehlár — to je lahodný fial!” i vzdychol, trochu i s   obľahčením.
    </tei:p>
    <tei:p>
     „Ale má kone; bude ma voziť na nich. Hej, či mi bude sveta! Len   mri, starniak, mri!” pokúša Anča neskrotiteľne a smeje sa jeho   žiarlivosti. „Starniak!” započne potom už inakším hlasom, ako by   chcela zahladiť svoju bláznivosť, „radšej povedz, čo máme s čiastkou   robiť — idú ju vari pre­dávať. Či ju vykúpiť, či druhú vziať, lepšiu,   potom na licitácii? Povedal kmotor Čipkár, že na jaseň i za   päťdesiatku dajú jednu pol štvrtinu. Čože majú peniaze ležať bez   osohu? Ale ty o nič sa neťuchneš; všetko je len na mojej hlave. Len   ja čo sa trápim... Trá­penie — to ťa nikdy nechybí, či si v hoj­nosti,   či v núdzi. Toho sa nezbavíš, kým žiješ, už vidím teraz. Ale ak sa   nahnevám, popremieňam všetky na dukáty, keď príde notár hrnúť; aj tak   mi srdce už len po zlate pachtí!”
    </tei:p>
   </tei:div>
   <tei:div type="chapter">
    <tei:head>
     III.
    </tei:head>
    <tei:p>
     Minulo sa leto i jaseň, a veľkomožnej v skrini dosiaľ leží 300   zlatých nepohnuto — a s ňou je už nie na vydržanie. Už teraz nielen   že sa protiví tým, čo ju ponižovali, kým v biede bola, nielen že   hľadí, kde môže pokúšať pánov svojich, na ichžto chlebe stala sa   slávnou, ale i veľká pýcha sa jej chytila a nechce jesť, čo donesie   deň. Na bôb ani hľadeť nemôže, hrach nenávidí, od kapusty jej je zle,   rožný chlieb je čierny a krumple sú nie pre človeka. Len mäso, i to   iba tučné — a chodí s takou vzdorovite zohnutou šijou, ako by sa   chcela v každom okamihu pustiť do boja. V stredu nejedla tiež, a   ha­lušky varily. Zunovala už i tie, ale i že má veľkú starosť na hlave   — lebo starosti, tej sa nikdy nezbavíš, či si chudobná či boháčka...   Nie dosť, čo má o peniaze peč, ako ich najlepšie využiť, ale ešte i   druhé ju prikváčilo. Ondro ju trápi. Sľúbil sa bol na jasenné   spovede, a neprišiel. A ona už aké veľké veci sľubovala si od   príchodu syna! Ako každý híkať bude, vidiac ho, ako jej budú závideť   mamy, ktoré majú synov skrče­ných, ako ho vidí i dievka Filekovie   záživná a nezdolejú ju rodičia, čo bude len jeho chceť, nikoho iného;   ako ona s hrdou gazdinou Filekovie bude svatvica a dievka pekná bude   ju volať mamou!
    </tei:p>
    <tei:p>
     „Len čo mu je, že neprišiel?” Táto my­šlienka ustavične ju   nepokoji, čo je v akej robote. Šla by k nemu, ale či môže kedy­koľvek   človek-sluha? Aspoň keby sa od iných dozvedela, ale nik nevie nič,   hoci „nižiny” Rákytie sú len tri hodiny odtiaľto. Konečne v jeden   večer počula, že Ondro preto neprišiel, lebo ochorel na nohu. Anči   ako by kôl do srdca vrazil, tak sa zdesila. Celú noc nezažmúrila oka,   a ráno, sotva že svitlo ako mak, šla do spodných Ripeľov pre Zuzu,   rodinu po mužovi, aby šla za ňu na faru, lebo ona ide na Rákytie k   synovi.
    </tei:p>
    <tei:p>
     „Azda dnes ideš?” zadivili sa domáci, keď povstávali a ona   oznámila svoj úmysel. „A či nevidíš tej povíchrice?”
    </tei:p>
    <tei:p>
     Veľkomožná iba mykla hlavou vzdoro­vite. Vedela, že sa jej proti   postavia, a doviedla za seba Zuzu, tak čo chcú?
    </tei:p>
    <tei:p>
     „Tetka, ver’ je naozaj planá chvíľa,” povie i Zuza Ripeľovie   dobroprajným hla­som, tichým a pokojným, ako vždy vravela, súc osobou,   ktorej vždy bola duša v rovnováhe. „Mohli by ste počkať, kým bude   lepšie. Ľaľa, veď sme ledva prišly od nás!”
    </tei:p>
    <tei:p>
     „No nič! Ja idem dnes — Ondro je chorý!” odpovie Anča, vzdorovite   zohnúc šiju, nedojatá ani dobroprajnosťou Zuzy, hoci jej je   rodina.
    </tei:p>
    <tei:p>
     „Čo ho len noha bolí, zato neumre, tetka, a vy môžete prechladnúť   v takomto čase!” zdržuje vľúdnym hlasom Zuza pokojná zas. „Ani chlap   by sa nedal na cestu teraz, iba ak by už dokonca musel, nie to   žena!”
    </tei:p>
    <tei:p>
     „Tu mi ochorie!” povie pani rozhne­vane. „Nepôjdeš nikde dnes!”
    </tei:p>
    <tei:p>
     „Nič, pani farárčička, ja idem, ja sa ne­bojím, a vedia, aká je   matka! Či by oni nešli, keby pán farár na Bilinkove boli chorí? I   sedliak má dušu!“...
    </tei:p>
    <tei:p>
     Pani mala úmysel Zuzu jednoducho odo­slať a ju nepustiť, no   posledné slová Ančine ju urazily. Odvrátila sa od nej. Keď chce, nech   ide! Anča, ako vidno, ide sa už i proti nebu postaviť, nie dosť, čo   sa ľuďom stavia. Nech teda — uvidí, čo vyhrá tým.
    </tei:p>
    <tei:p>
     „Veď ty to obanuješ!” riekla len, idúc z kuchyne preč.
    </tei:p>
    <tei:p>
     Veľkomožná usmiala sa víťazstvu. Že si popúdila paniu, to naveky   poteší ju veľmi, a kde môže, hľadí ju nahnevať. — Preobliekla sa   rýchlo do čistejšieho rúcha, vzala kožuch na seba, čo ju stál 18   zlatých, a na hlavu teplý, bavlnený ručník. Odkrojila ešte okrušek   chleba, aby sa jej šťastne vodilo, a vystú­pila z domu. Na ulicu   vykročiac však, za­stala a sama zarazila sa chvíle. Víchrica ešte   väčšia sa schytila, ako keď Zuzu viedla na faru, a hádže, mece sa na   ňu vše s tej, vše s tej strany zúrive, ako by ju chcela roz­trhať,   snehom zasypujúc jej tvár. Na oka­mih prevládla ňou myšlienka vrátiť   sa zpät, no trucovitosť jej nedopustila spraviť dľa vôle druhých.   Mykla hlavou odhodlane a po­brala sa dolu cestou.
    </tei:p>
    <tei:p>
     „Tú už rozum necháva!” vravela jej pani, hľadiac oknom za ňou,   neuspokojená a nahnevaná. Anča už teda ani tam nechce slúchať, kde   jej dobre radí. I myslí si pani, že ju nebude ďalej držať u seba, čo   ako dobre a čistotne robí, len tento rok.
    </tei:p>
    <tei:p>
     „Tí sa už ničoho neboja!” vraví Zuza Ripeľovie, tiež hľadiac   oknom, ako šklbe víchor háby na Anči, dobre ju nesrútiac na zem. „Veď   sú i dopasení a krásni, ani dvadsaťročná nevesta!” Chváli Zuza,   chtiac zalichotiť panej. Naveky je chlúba gazdinej, keď má čeľaď   líčnu.
    </tei:p>
    <tei:p>
     Dlhšie občakávali ju, že sa vráti. No Anča nechodila — ale, ako by   chcela dokázať svoju nezlomnú silu, v tom istom čase, v ten istý deň   večerom i prišla domov nazpäť z Rákytia. Domáci temer zdesili sa, keď   vstúpila do izby s batôžkom na chrbte, s vyštípanými temer do krvi   lícami.
    </tei:p>
    <tei:p>
     „Pre Pána, Anča, ty si sa už azda zošialila!” zvolala pani,   nezdržiac sa, a po­zerá s jakousi hrôzou na ňu. Anča len mykla hlavou,   nič neodpovediac, a shodila batôžtek na lavicu.
    </tei:p>
    <tei:p>
     „No a čože je s Ondrom; bolí ho noha?”
    </tei:p>
    <tei:p>
     „Už ho nebolí...”
    </tei:p>
    <tei:p>
     „No vidíš! Či ti bola potreba ísť v taký čas? Len by si to i   neobanovala!” kára ju pani, ale už nie tak celkom s hnevom, vi­diac,   že je zamĺkla akási — iste hodne prechladla.
    </tei:p>
    <tei:p>
     Anča nahla šiju vzdorovite. Vedela, že jej to povedia, a tu bola   Zuza miesto nej — či mali chybu? Pravda, ani jedna nespraví tak   dokonale robotu, ako ona — veď ju zato držia už šiesty rok. I začne   pozerať po izbe, či badať na nej dnešnú jej neprítomnosť, a samej sa   jej nepáči. Tam pod posteľou brn­čeky s oplakmi, šaflík, črepňa   kvetová na stole zabudnutá, pásavá miska na druhom klinčeku, nie na   svojom, zakvačená, uterák veľmi zatrepaný; iste Zuza neumývala v   dobre teplej vode riad. Nijak je bez nej — nič bez nej! No mlčí len a   sadne ku stolu na roz­kaz panej, aby povečerala.
    </tei:p>
    <tei:p>
     „A starniak už jedol?” spýtala sa, vi­diac, že je ešte dosť. „I ten   mal by sa o deti obzreť; ale iba ja čo sa trápim pre všetko...”   chcela ešte riecť, no nepovedala. Ved’ by pani hneď myslela, že   obanovala svoju cestu, a tak je, ako jej ona predpove­dala. Načrela   jedlo lyžicou a počala jesť. Je i prelačnetá — nejedla, ako ráno, keď   šla z domu. Tam síce dávali jej rezance, ako kvet biele, s bryndzou a   škvarkami ani palce veľ­kými, ale ona nevzala — nahnevala sa na syna,   a nemôže jesť ani teraz. Tretiu lyžicu už nedochlípla, a ako opustila   pani kuchyňu, podoprela si hlavu o dlaň. Ver’ dobre ju zima prejíma.   Prechladla, musí uveriť sama, hodne. V sluchách ju pichá a štiepe i   vrch temena. Ale to všetko by oželela ešte, keby nemala i na duši   žiaľ. Plač jej je i teraz za zubami. Syn, Ondro totiž, o ktorom s   takou pýchou ona rozpráva a sníva rozkošné sny, pre ktorého by ona   ani cez oheň neváhala prejsť, keď ju zazrel vstupovať do domu, osopil   sa na ňu tam pred všetkými, že čo sa moce toľko k nemu po daromnici,   miesto aby dojatý bol jej preveľkou oddanosťou ma­terskou. Ani by sa   nebola vrátila dnes, i zdržiavali ju, a nazpäť idúc celou cestou bola   by plakala, keby nemala toľko vzdoru a sily. I teraz by zaplakala,   ale páni vy­chodia zo svetlíc. No keď ľahla do postele a všetek dom   stíchol i nastala tma v ku­chyni, nezdržiavala sa viac, ale rozplakala   sa z celého srdca svojho. Ani zaspať nemohla a ráno prebudila sa s   veľkým bolením hlavy. V údoch pritom prechodil ju mráz, no nič   neriekla.
    </tei:p>
    <tei:p>
     „Veď to prejde!” myslela si, zohýnajúc šiju vzdorovite, a hneď by   jej vyčítali: Však som ti povedala, že obanuješ!
    </tei:p>
   </tei:div>
   <tei:div type="chapter">
    <tei:head>
     IV.
    </tei:head>
    <tei:p>
     Veľkomožná stojí pri potoku. Práve složila batoh na zmrznutý sneh   — má pranie. Hlava bolí ju ešte vždy, a už tretí deň minul od jej   cesty — a zima dobre jej nerozdrobí kosti. No dosiaľ nepovedala   nikomu o tom, a keď spýtali sa jej doma páni pre zamĺklosť, nahnevala   sa a riekla, že Ondro príde do losov i bojí sa, že ho vezmú za   vojaka. — Vyniesla šaty k vode, a teraz postáva dľa starej obyčaji —   lebo sa pretŕhať ne­bude ani sebe, nie to druhému. Poniže perie dievka   Baľovie štihlej postavy, pekných, tma­vých očú, a má tam batožisko háb   čiernych ako z komína. Kýva o dušu piestom na ne, dobre sa neroztrhá,   a nechcú byť kraj­šie, ako sú. Anča založila si ruky a nehýbe sa. Po   ceste idú tri ženy vedno, odeté v ko­žuchoch — na tie upre svoj zrak.   Jedna z nich je mať dievky Filekovie, o ktorej sníva ona, že jej bude   svatvicou. Tú poznať po by­strej chôdzi, zvučnom hlase a bujnej   postave, akú sa i patrí mať boháčke. Anči po osinutých lícach prejde   úsmev úľuby. Pohýbe sa a chce prívetive čosi zavolať, no nechá tak.   Bolí ju hlava, temeno, ako by to bola akási boľavá pokryvka, nemá   chuti k vľúd­nostiam, i skláňa sa k svojej robote nad háby.
    </tei:p>
    <tei:p>
     „Zvárali ste?” spýtala sa dievčice Baľovie, ešte postojac kus. „Či   ste, reku, zvárali?” opätovala, keď tá neodpovedala nič.
    </tei:p>
    <tei:p>
     „Zvárali, tetka!”
    </tei:p>
    <tei:p>
     „A mama nebude prať?... Či mama ne­bude prať, sa ťa spytujem!”   kričí Anča, keď tá opäť nepočula pre šumot vody a tresk piesta, čo   sama robí.
    </tei:p>
    <tei:p>
     „Ba ver’ budú!” kričí dievka nazpäť, „ale ešte majú robotu doma.   Veď máme tri batohy.”
    </tei:p>
    <tei:p>
     „A ja sama dva. Jeden s tarkavými mi je ešte v kuchyni. Na fare je   naveky veľa prania, ani z desiatich ľudí. Tam je toľko roboty, že by   i trom slúžkam dosť bola. Bár by si mal i desať rúk... a keby ma   aspoň hlava nebolela!”
    </tei:p>
    <tei:p>
     Dievka Baľovie, štihlej postavy a pekných očú, pozrela na jej   batoh, potom na svoj, a videla, že veľkomožná i štyri kusy môže   oprať, kým ona jeden. No nerečie nič — dievke nesvedčí sa doháňať so   ženami, a ešte s takou, čo má syna.
    </tei:p>
    <tei:p>
     „A čo sa tak náhliš?” spytuje sa Anča, keď nič neodvetila, len   perie o dušu.
    </tei:p>
    <tei:p>
     A Anči je už na jazyku: Len sa usiluj; ve­zmem ťa za nevestu — ako   to už každej v de­dine sľúbila, s rozkošou mysliac na syna, no nechá   teraz tak.
    </tei:p>
    <tei:p>
     „Ej, tetka, veď je zima!”
    </tei:p>
    <tei:p>
     „Haha! čo je i zima. Ja sa nebudem po­náhľať. Operiem do večera, a   hlava ma bolí veľmi.” I kníše sa ku perisku a berie piest zvoľna.   Dnes nechce spraviť iné, iba toto pranie — i to je dosť od nej,   chorej. „Toto sa mi nepáči... ” začne vraveť ešte prvej, kým kývne   piestom. „Hlava, Marka, hlava ma bolí už od troch dní. Bola som pri   Ondrovi v tej veľkej fujavici. Ale doma ani nič nevravím, lebo by   narobili kriku dosť — nechceli ma pustiť.”
    </tei:p>
    <tei:p>
     „Veď ste ani nemali ísť, tetka! Báčik Jano Poliak poziabli na   nohy; boli vtedy s drevom v meste. Krpce a onice im iba strhali s   nôh, čo im boly primrznuté. Teraz im tetka Zuza kapustné listy   zakladajú na nohy... A či Ondro bol chorý, že ste šli?” spytuje sa   dievka pekných očú zvedavo, a tiež zastane na chvíľku. Už toľko chvál   roztrubuje veľko­možná o ňom, že každého zaujíma.
    </tei:p>
    <tei:p>
     „Bolela ho noha, ale mu je už nič. Hej, keby si ho videla!“... i   chce rozprávať, aký narástol chlap plechatý, ani jeden z jeho   vrstovníkov mu je nie roveň... Počkaj, príde v niektorú nedeľu, ako   sa i tebe zapáči.. No nechá tak. Zle ju prijal ostatný raz, a tá   hlava jej odoberá chuť ku všetkému — i žartom. I začne prať   konečne.
    </tei:p>
    <tei:p>
     „I tento deň nebude mi na osoh!” povie o chvíľu, prestanúc prať a   narovnajúc sa. Ako bola zohnutá, krv zliala sa jej do hlavy a   zaštiepalo ju v sluchách ešte ostrejšie. „Iba raz obľahnem, a budem   ležať aspoň za tri týždne, ako poleno.”
    </tei:p>
    <tei:p>
     Pozdejšie prišla i mať dievky Baľovie s dru­hým, ešte černejším   batohom, a doniesla po­tom i tretí. Popraly všetky a odišly, ale Anča   ešte i po nich plahočila sa vo vode, ako ka­čica. Večer potom bolenie   hlavy zosilnelo jej, a keď ľahla do perín, vychytila ju horúčava,   zatým opäť zima veľká. Nespala celú noc, len čo na svitaní zdriemla   ako mak. Ráno bola zase horšie, no trucovala ešte a nepo­vedala nič,   ačpráve krok stával sa jej i ne­istým a pred očima menilo sa jej, ako   v hmlách.
    </tei:p>
    <tei:p>
     „Bojím sa o Ondra, že ho vezmú za vo­jaka!” odvrkla, keď sa jej   spýtali, či jej je niečo, „a ja to neprežijem!”
    </tei:p>
    <tei:p>
     Pred večerom šla k rychtárovi, kde bol výbor, i pán notár prišli   do dediny — aby sa doptala, či bude licitácia pre remanencie a kedy.   Potom nespala zase celú noc a na druhé ráno už nemohla ďalej tajiť   svoju ne­moc. Sadla na posteľ a dala hlavu do dlaní, ani, sa   nehnúc.
    </tei:p>
    <tei:p>
     „No čože ti je?” spýtala sa jej pani, pozrúc na jej pošmurnú   tvár.
    </tei:p>
    <tei:p>
     „Hlava... Toto sa mi nepáči; odtiaľ, ako sme prali, naveky ma   bolí.”
    </tei:p>
    <tei:p>
     „Ba, hádam, ako si bola pri Ondrovi!” po­vie pani, zavrátiac   ju.
    </tei:p>
    <tei:p>
     „Nie!” pokrúca hlavou Anča a dämon už jej je v očiach. „Ako sme   prali, odtiaľ! Bola šiat sila. Tu je naveky šiat ani z desiatich!” a   doloží ešte, pokúšajúc: „Sluha za pánovu robotu i život musí   položiť!”
    </tei:p>
    <tei:p>
     Pani sberala sa, že jej ide za liekami, ale jej odpoveď spravila   ju tvrdou. Tak Anča len popudzovať bude naveky? A kto je vina, že   prala háby za šesť hodín, čo mohla za dve oprať, akže vtedy   prechladla? Nedbajúc o ňu, pani ide do svetlíc. Nie, nebude ju viac   trpeť v dome, nech len prejde rok... Veľkomožná usmiala sa víťazne,   vidiac odchodiť nahnevanú paniu; potom prevalila sa na posteľ. Hlava   len bolí ju vždy väčšmi a neprestáva — temeno, ako boľavá pokryvka.   Dnes bude le­žať celý deň — je nedeľa, roboty nieto; azda prejde jej   choroba, a zajtra vstane silná zas. No sotva ležala chvíľku,   zabrechal pes na dvore.
    </tei:p>
    <tei:p>
     „Kohože už nesú paromy?” zašomrala a vstala s postele nahnevaná.   Majú rozkaz, keď čujú psa štekať, hneď vyjsť von; ale ten star­niak   nepohne sa z konice, aby obránil — ona musí ísť všade. A vonku na   zime bude jej ešte horšie. Mráz prenikne jej všetky kosti a na   temeni, ako by všetky vlasy ožily, zje­žia sa, hýbu a pichajú hlavu,   ako ihličky. Doknísala sa ku dverám šomrajúc a chcela ich otvoriť,   keď niekto zaklopal na ne. Anča mi­movoľne postála — to je pán   nejaký... Do chyže vstúpil mladý, vysoký chlap. Plecia sú mu široké,   obličaj krotký a oči veľké, sivé, hľadiace mdle niekam do diaľky.   Anča, uvi­diac ho, spľasla rukami. Tvár zmenila sa jej a oči   zasvietily pýchou a rozkošou.
    </tei:p>
    <tei:p>
     „Ľaľa, môj Ondro!” zavolala, zabudnúc v okamihu na všetko, i že   preň ochorela a on ju zle prijal na Rákytí. „Kto by sa bol ponazdal,   že dnes prídeš! Veď si vravel, že len na druhú nedeľu,” i bozkáva mu   tvár.
    </tei:p>
    <tei:p>
     „Teraz ma poslali páni; oni na druhú nedeľu odídu z domu,” odpovie   prišlý, trpiac jej bozky, a hlas zneje mu akosi tupo, i všetek zdá sa   akýmsi ospalým. Zastal tam blízo dverí a mädlí v prstoch klobúk   maďarský, okrášlený štetočkou. Kabanice nemá, ale kabát z čier­neho   súkna, i nohavice — celý pán! Na no­hách čižmy veľké, ktoré vrzgocú   hlasite pri každom jeho kroku. Ančine oči pasú sa na ňom s rozkošou,   i nevie odtrhnúť zrak svoj nijako od neho.
    </tei:p>
    <tei:p>
     „Keď si len prišiel, Ondro môj; no keď si len tu!” kričí, zabudnúc   od radosti na všetko, i boľavú hlavu, ale i aby dopočuli domáci v   svet­liciach a šli sa podívať na jej syna. „Tak pô­jdeš na spoveď?”   spytuje sa živo, ani nevediac mu najsť miesta. A hneď predstaví si   kostol plný ľudu, kde bude i dievka Filekovie a všetci budú sa diviť   Ondrovi.
    </tei:p>
    <tei:p>
     „Nuž a, veď som nato prišiel azda!” od­vetil on, a hlas zneje mu   tupo, prezradzujúc i akúsi bezcitnosť.
    </tei:p>
    <tei:p>
     „No dobre, dobre!” povie Anča a pozre po izbe bežno, či nik   nezbadá ten zle znejúci tón, či nieto tu nikoho. „Veď i ja pôjdem s   tebou. Nejedla som ráno i tak, ani včera večer... Sadni si, Ondrík   Ustal si však, syn môj — zle je ísť... nejedla som...”
    </tei:p>
    <tei:p>
     Ondro hľadí ospalými očami dookola po kuchynskej stene, kde   navešané sú rozličné tanieriky kvetavé, ale nespýta sa materi, prečo   nejedla, ač by sa bolo svedčilo. Anča zasekla peru za vylámané   zuby.
    </tei:p>
    <tei:p>
     „Keď si len tu, či som rada!” zakričí hneď zas, zabudnúc i jeho   nevšímavosť, a hádže pohľadom ku dverám svetlíc nedočkavo, že nejde   nik. No o chvíľu zavznely jedny kroky a potom zjavila sa vo dverách   pani. Počula veľmi hlučnú vravu Ančinu, i prišla pozreť, čo sa deje,   ale i preto, že premohla svoj odpor k trucovitej slúžke — pani v   jed­nom okamihu sa hnevá, v druhom odpúšťa — a nesie liek na jej   boľavú hlavu.
    </tei:p>
    <tei:p>
     „Ľaľa, môj Ondro prišiel, pani farárčička!” zavolala Anča, von z   koľaje od radosti, sotva že pani vkročila. „No, kto by sa bol   po­nazdal?”
    </tei:p>
    <tei:p>
     Pani postála, pozrúc.
    </tei:p>
    <tei:p>
     „To je tvoj Ondro?” spýtala sa.
    </tei:p>
    <tei:p>
     „On, veru on!”
    </tei:p>
    <tei:p>
     Ondro sňal zrak s tanierikov navešaných po stene, poklonil sa a   berie sa ťažkým kro­kom, vrzgotajúc hlasite veľkými čižmami, proti   panej, aby jej bozkal ruku.
    </tei:p>
    <tei:p>
     „No, však by ho neboli poznali?!” kričí Anča v rozkoši a pasie oči   na ňom, pozorujúc každý jeho pohyb. Ako pekne bozká ruku pani   farárke, odpovie úctive a odíde opäť, vrzgota­júc čižmami, k lavici,   kde si zastane skromne, a oči zdvihne opäť ku tanierikom.
    </tei:p>
    <tei:p>
     „Hodný šuhaj, naozaj!”
    </tei:p>
    <tei:p>
     O chvíľu prišla i slečna zvedavosťou hnaná a, podívajúc sa naň a   usmievajúc sa, vychválila ho, ako vedela. V duchu nemohla sa však   prediviť jeho tupým očiam a ako by nezobudenej tvári. Zatým vyšiel i   pán farár do kuchyne na chvíľku a i tomu páčil sa Ondro — Ondro tiež   bozkal mu ruku slušne. Potom prišiel hlásnik, čo bol jazyčný a mal   krivé oči, ako Japonci, i ten chválil Ondia, a naposledy kostolník   Jano Kríčok. Tento chcel najprv len tak prejsť cez kuchyňu do   svetlice, náhliac k pánu otcovi. Zaspal ráno — opozdí sa, vie už!   Večer strihal svákovi Kožkárovi nohavice z domášneho súkna, i pili   potom trošku spolu. No zazrúc Ondra stáť pri matke, postál   mimovoľne.
    </tei:p>
    <tei:p>
     „Veľkomožná, to tvoj syn?” spýtal sa, pokrúcajúc hlavou, ako by   ani neveril celkom.
    </tei:p>
    <tei:p>
     „Môj Ondro!” odvetila pyšno ona, a očí blčia jej ohňom. Na bolenie   hlavy už nedbá dokonca, i ako by ju bolo minulo. Schytí sa rýchlo a   ide do druhej kuchyne, pekácej, kde má skriňu složenú, že sa oblečie,   ač zima je tam. Vzala atlasovú geceľu čiernu, tú, aké iba hrdé   gazdiné nosia, pôločku s hodvabnými francľami, kabát nový i sukňu   obšitú modrou obšivkou, zpod nejž trčia dolu biele zuby.
    </tei:p>
    <tei:p>
     „Azda i ty ideš do kostola?” podivila sa pani, keď vyobliekaná   prišla do kuchyne, vi­diac jej osinelé pery. „Veď si teraz stenala že   si chorá?”
    </tei:p>
    <tei:p>
     „Nič, pani farárčička, ja idem! Keby Ondro nebol prišiel, nešla   by. Ale takto —” a pozre plamenným zrakom na syna, ktorý ticho sedel   na lavici pri hlásnikovi krivookom. Kdeže by nešla tešiť sa z neho?   Ľaľa, ako híka každý naň — zazliť nemožno to materi!
    </tei:p>
    <tei:p>
     „Tak si aspoň kožuch vezmi.”
    </tei:p>
    <tei:p>
     „Nie, kabát si vezmem, pani farárčička! Veď som si ho zato dala   šiť, aby ho nosila!”
    </tei:p>
    <tei:p>
     „Povážte, Anna,” zastane sa i slečna, čo žiť považovala za vec   milú a ktorá ináč my­slela si, že má i duchovnej moci nad ňou, lebo   pred ňou zamĺkla v onen večer v staji, i usiluje sa jej pravo k srdcu   vraveť: „Sebe zle robíte, nie nám. Ste chorá, a v kabáte môžete ísť,   keď bude teplejšie...” Lebo Anča si myslí, že všetko, čo im napriek   spraví, je dobre jej. Veľkomožná hodila rukou odmie­tavo.
    </tei:p>
    <tei:p>
     „Kým bude teplejšie, môžem i umreť!”
    </tei:p>
    <tei:p>
     „Ver’ je teraz zdravo tamvon, a najmä ešte v našom kostole!”   zastarie sa i hlásnik japonských očú, no doloží hneď: „Ale takej   medvedici, ako ste vy, nič neškodí, ani cho­roba.”
    </tei:p>
    <tei:p>
     Vtedy Ondro sňal oči s tanierikov, skrútol ospalú tvár a pozrel na   mať.
    </tei:p>
    <tei:p>
     „A čo vám je?” spýtal sa konečne.
    </tei:p>
    <tei:p>
     „Hlava ma bolí; prali sme — prechladla som!” I usmeje sa pokúšavo   a pozre kradmo za paňou.
    </tei:p>
    <tei:p>
     O chvíľu nazváňali a kuchyňa sa vyprázd­nila. Anča, ako ostala na   chvíľku sama so sy­nom, sladko usmievajúc sa pristúpila k nemu,   chytila mu ospalú hlavu do dlaní a bozkala ho na obe líca.
    </tei:p>
    <tei:p>
     „Keď si len tu, Ondro môj!” teší sa len vždy. „Poshovárame sa i o   tú čiastku; budú predávať vari i našu. Či ju máme vymeniť?”
    </tei:p>
    <tei:p>
     Tvár Ondrova ospalá nepremenila sa, len čo zacítil mrzutosť, že ho   bozkáva, ako malé dieťa. Nič neriekol na jej slová.
    </tei:p>
    <tei:p>
     „Ale peniaze musel by si i ty dať!”
    </tei:p>
    <tei:p>
     „Ja?” tu Ondro tupé oči sňal s tanieri­kov a prilepil na jej tvár.   „Ja nedám z mo­jich peňazí ani krajciara. Pre mňa môžu pre­dávať i   desať ráz... Ja by platil a polovica bola by Janovi?” a hlasom zneje   mu i čosi surového.
    </tei:p>
    <tei:p>
     „Ej, nuž ver’ by i Janovi bola!”
    </tei:p>
    <tei:p>
     „No, hľa! a tak ja mám —”
    </tei:p>
    <tei:p>
     „No veď je nič!” pretrhne ho ona, čujúc zvuk odporný v jeho hlase,   i hodí očima ku dverám svetlice. Potom zahladí jeho dobre namastené   vlasy na sluchách a vraví o inom: „Ale si mi krásny; ale si mi   narástol! Ako sa čuduje každý, kto ťa vidí. Nahľadiaže sa na teba   ľudia v kostole!”
    </tei:p>
    <tei:p>
     Ondro neriekol nič, a nezobudené oči zdvihne zase k   tanierikom.
    </tei:p>
    <tei:p>
     „Dobreže sa prizeraj i ty; najmä diev­čencom!” vraví ona potuteľne   ďalej. „Tej Filekovie, Ondro môj!”
    </tei:p>
    <tei:p>
     „Ktorej, Anči?”
    </tei:p>
    <tei:p>
     „Tej! Prístavka jej vezmú!” rečie ona tajomne, viac šeptom, a   hľadí mu tklivo do očú, usmievajúc sa.
    </tei:p>
    <tei:p>
     „A či je už taká veľká, že by sa i vydať mohla?” spytuje sa on,   ale hľadí len ta, kde prvej — na tanieriky.
    </tei:p>
    <tei:p>
     „Ver’ taká, Ondro... ale už odzvonili — poďme.”
    </tei:p>
    <tei:p>
     Vyšli na ulicu práve v dobrý čas. Sveta bolo už veľa pred   kostolom, a i so všetkých strán hrnul sa ešte ľud. Veľkomožná,   usmie­vajúc sa a akási zahanbená, kráča ticho za sy­nom. Hľadí dolu,   zohýňajúc šiju, iba vše čo pozre hore, no hneď kloní ohnivé oko k   zemi. Ľudia náhlia do kostola, ale zato každý pozre k nim, čo len na   chvíľku, prizrúc sa Ondrovi.
    </tei:p>
    <tei:p>
     „Ale veď je to vari veľkomožnej syn, ten starší!” uhádol Sovela   Bielkovie.
    </tei:p>
    <tei:p>
     „Čerta, ten!” odsekne prístavok Groš černovlasý. „Ten by bol taký   pán?”
    </tei:p>
    <tei:p>
     Od hora prichodí v húfe druhých žien vy­soká gazdiná Filekovie,   odetá pekne, v čier­nom rúchu. Na hlave má damaškátovú plachtičku,   lisknúcu sa, akú si i Anča kúpila v jaseň. S ňou ide i dievka,   červená ako ruža, tučná — záživná. Tá je samý skvost, len sa tak jasá   v slnci, a stužiek sila lieta vetrom okolo jej pliec... Anča   veľkomožná sklopila zrak k zemi a čaká ich oslovenie.
    </tei:p>
    <tei:p>
     „To je tvoj Ondro, Anča?” zavznel zvučný hlas gazdinej-boháčky, o   nejž sníva Anča, že jej bude svatvicou.
    </tei:p>
    <tei:p>
     „Môj!” odpovie Anča a líca zapália sa jej. Kradmo pozre Ondra i   dievku a okolo úst roz­leje sa jej sladký úsmev, v oku má tajomný   lesk. I dievka zbadala Ondra a pozrela k nim. Oči sú jej veselé, líca   bucľaté a ústa červené, ako čerešne.
    </tei:p>
    <tei:p>
     „A kedy si prišiel, Ondro?” prihovorila sa, ač náhli za materou —   dievka nie je pyšná.
    </tei:p>
    <tei:p>
     „Toto je Filekovie Anča!” štopla veľko­možná syna, keď tá unikla od   nich.
    </tei:p>
    <tei:p>
     „Ktorá? Táto vysoká a či ktorá?” povie on ešte dosiaľ dobre   nezobudený, a oči sú mu v diaľke.
    </tei:p>
    <tei:p>
     „Tá, čo sa ti prihovorila!”
    </tei:p>
    <tei:p>
     V kostole Anča sadla pod chór, medzi druhé staré ženy. Ztade   nebolo vidno Ondra, ktorý bol na chóre, ale ona zato videla vždy len   jeho a myslela na neho, porovnávajúc ho s dievkou Filekovie, ktorá   stojí jej pred očima s druhými pred oltárom. Ani spievať nemôže, ani   modliť sa, ani počúvať kázeň. Vždy len o nich húta. Áno, Ondro pôjde   do Filekov na prístavky, vezmú ho, vie. On je najinakší zo svojich   vrstovníkov — azda i zo všetkých v dedine. Ver’ pristane do toho   bo­hatého dvora i čo sa schránlivosti týka. Ten nebude nikda taký   bedár, ako mu bol otec. Už teraz má 150 zlatých odložených. Za svet   by nič nestrovil, nekúpil by si čo len jednu cigaru, ako druhí   mládenci, ani za čiastku, ľaľa, nechce dať z peňazí svojich, ba ešte   nikdy nezavďačil sa ničím ani jej, čo ho vy­chovala. Kde by ho   nevzali? — i parsún krásny. Každý sa mu prizre, kto ho vidí. A, hľa,   teraz ešte i gazdiná Kučerovie, čo pri nej sedí, nechá modlenie a   kloní svoju hlavu k nej, vážená od každého človeka, ktorá ne­chodí do   kostola, aby reči robila, ako druhé, ale slúži Bohu — i šepká   jej:
    </tei:p>
    <tei:p>
     „To je tvoj starší syn tu, Anča?”
    </tei:p>
    <tei:p>
     „On, Ondro!”
    </tei:p>
    <tei:p>
     „Počula som, že hodný vyrástol!”
    </tei:p>
   </tei:div>
   <tei:div type="chapter">
    <tei:head>
     V.
    </tei:head>
    <tei:p>
     Minul týždeň. Veľkomožná obľahla a leží už päť dní neprestajne.   Hlava ju bolí, i kašeľ ju sužuje veľký, a od toho klanie do boku. A   vždy upadúva do ťažkého sna — vždy by len spala. No ten sen je nie   občerstvujúci, len ustane od neho, slabne so dňa na deň a chudne   navidomoči. Je ťažko chorá; ale čo aká veľká je jej nemoc, duch jej   je v práci naveky. Ako zobudí sa z toho sna, vždy snuje plány o 300   zlatých v skrini odložených. Už teraz vie, čo robiť s nimi, len by   ozdravela čím skôr. Zeme, nakúpi zeme, nech sa jej duša nasýti.   Ondrovi jednu štvrtinu, Janovi druhú kúpi. Brata mužovho vyplatí z   domu, nech jej tam nezavadzia — dom je jej treba! Hádam nebude sa   potĺkať do smrti po službe? Ondra dá na prístavky do Filekov — vezmú   ho, vie iste. Hľa, dievka pekne sa mu priho­vorila. A Jana prižení do   domu. Najde i tomu z prednejších dievčeniec — dorastú dotiaľ. A bude   sa ešte volať k nim do bohatých Ripeľov, ako niekedy dávno že sa   volávalo, spo­mína svet.
    </tei:p>
    <tei:p>
     „A ty čo neješ nič?” spytuje sa pani, keď míňajú sa dni, a ona   ničoho nedotkne sa, čo by jej čo predložili — len vodu pije.
    </tei:p>
    <tei:p>
     „Nechcem, nemôžem! Nech odložia, pani farárčička!” odmieta ona.   Jesť nebude, kým neozdravie. Akúsi bázeň má a nedôveruje nikomu,   pánom svojim najmenej, ktorých hneváva veľa. Kým neozdravie, i tak   jej nechutí jedlo. Áno, nech len skoro minie ju tento kríž, hneď   spraví poriadok so všetkým. Ondra dá na prístavky, ešte kým nepôjde   pod losy. Čiastku mu kúpi na licitácii, aby mu Filekovci nemohli   povedať, že nedoniesol nič, keď sa v rečiach stlknú, a Janovi stará   ostane.
    </tei:p>
    <tei:p>
     „Nejie nič!” riekla pani v svetlici domá­cim, „iba spí naveky a   vodu pije. Neviem, čo bude s ňou.”
    </tei:p>
    <tei:p>
     „Rozkáž jej, nech zje aspoň polievky!”
    </tei:p>
    <tei:p>
     „Keby si ona dala rozkázať vo veciach, ktoré sa len jej týkajú?..   Ani ja tú viac držať nebudem, dávala som jej lieky, iba hla­vou myká.   I teraz, keď je ťažko chorá, hľadí len popúdiť.”
    </tei:p>
    <tei:p>
     „Idem ja k nej!” núka sa dcéra, ktorá pokladala život za vec   krásnu a myslela si, že má kus moci nad vzdorovitým duchom   Ančiným.
    </tei:p>
    <tei:p>
     „Iď!” súhlasili s nepatrným úsmevom. „Ty si jej i tak   miláček!”
    </tei:p>
    <tei:p>
     Slečna vzala tanier a vyšla do kuchyne. Anča sedela dosiaľ na   posteli so svesenou hlavou. Šaty sú jej dokrčené od ležania a biely   čepec pošinutý na bok. Nohy drží ovisnuté dolu, bosé, a ich palce   dotkýnajú sa zeme. Po pošmurnej tvári vidno jej, že trpí veľa a myseľ   jej je smiešaná od bolesti a horúčky, líca horia jej. No zato i cez   tú nejasnú myseľ preniká jej tá jediná myšlienka, čo bude ro­biť, keď   vstane z choroby — len nech skoro vstane!.. Keď prišla slečna, a ona   videla v jej ruke tanier, hodila sa na vankúše a zavolala:
    </tei:p>
    <tei:p>
     „Nechcem, nechcem — nech odložia!”
    </tei:p>
    <tei:p>
     „Povážte, Anna!” započne slečna čo naj­vážnejšie, „ak nebudete   jesť, sebe zle robíte, nie nám. Lebo kto nejie, ztratí vládu, a kto   nemá sily, ten nemoc —”
    </tei:p>
    <tei:p>
     „Nebudem, nebudem; nech odložia!” pre­trhne ju Anča so strachom.   Lebo neverí ni­komu a marí sa jej, že nik nemyslí po dobrom s ňou.
    </tei:p>
    <tei:p>
     „Veď je to len čistá, mäsitá polievka!”
    </tei:p>
    <tei:p>
     „Nie, nebudem, nebudem!” kričí Anča vždy prudkejšie.
    </tei:p>
    <tei:p>
     Slečna stojí v nedorozumení s tanierom v ruke a nevie, čo si   počať. Je i zahanbená. Chlúbi sa, že vie krotiť dämona, a hľa! Tu   však blyslo jej čosi umom, a ona podniesla lyžicu k ústam, ochutnajúc   sama.
    </tei:p>
    <tei:p>
     „No, hľa... ” vraví, „ochladne celkom... ”
    </tei:p>
    <tei:p>
     A tu Anča zrazu zdvihla sa a otrčila ruku proti nej, i berie   rýchle tanier od slečny, ktorá zapálila sa radosťou. Anča zjedla   chva­tom všetku a pýta ešte i vody, takej citronovej, akej jej včera   pani farárka tu v ku­chyni spravili. Slečna odbehla pre citron a   cukor, a veľkomožná sadla opäť na kraj po­stele, bosými palci   dotkýnajúc sa zeme.
    </tei:p>
    <tei:p>
     „Keď ozdraviem, hneď pôjdem do Filekov,” myslí so zvesenou hlavou,   čakajúc na slečnu. „Keď bude tam, azda ho ani za vo­jaka nevezmú. Kde   by z takého gazdovstva i vzali? Také niečo musia uznať i páni, čo sú   akí pohani. A keď Ondro ta pôjde, bude gazdovstvo ešte väčšie, lebo   mu i ja kúpim zeme, aby mu Filekovci nemohli povedať, že je žobrák.   Oj, kúpim mu, mám, chvalabohu, za čo... Iba o to som v strachu, že   licitáciu spravia, kým ja neozdraviem... ” Postála, nemohúc mysleť   pre kašeľ, čo ju pochytil; ale akonáhle ju minul a klanie prestalo po   ňom, myslí zas:
    </tei:p>
    <tei:p>
     „Ani ja slúžiť viac nebudem, iba do Ďura. Inde by nešla, a tu ma   už nebudú držať, viem, keď im zle vravím. Kto vie, čo je to, že sa už   nič nebojím, a potom mi je i ľúto... Brata mužovho nechám v chyži —   vyhnať by sa mi i tak nedal; ale si dám chyžu zhoto­viť z komory. Okná   dám vylámať veľké, ako na škole; na ne kúpim riedke záclony, ako tu   jesto v svetliciach. Takú budem mať hospodu, že sa každý   podíva...”
    </tei:p>
    <tei:p>
     Do izby vrátila sa slečna s citronom v ruke. Pred jej očima ho   rozkrojila, vytlačila do vody, ocukrila a ochutnala, či je dobré.   Potom, mie­šajúc to lyžicou, pristúpila k nej, pozorne a jaksi zvedavo   prizrúc sa zjavu Anči, ktorá zdala sa jej divnou i zaujímavou akousi   pre svoju premenenú tvár a neporiadne zavitú hlavu do bieleho čepca,   zpod nehož trčaly vyšklbané čierne, ako havran, vlasy. Veľko­možná   zdvihla chorú hlavu a pozrela na slečnu tiež. Oči stretly sa im   mimovoľne, ako boly celkom blízo jedna druhej, a v tej chvíli v   očiach slečny zatriaslo sa zdesenie. Trhla sa, ako by chcela zpät od   nej, no, spamä­tajúc sa, podáva jej pohár, so strahom klo­piac zrak   pred jej očima, z ichžto hĺbky, premenenej, divnej, ako by   volalo:
    </tei:p>
    <tei:p>
     „Ja som už nie tá, čo som bola; ani taká viac, ako vy druhí. Medzi   nami povstáva čosi, čo delí mňa od vás, odtíska, niečo silného,   rastúceho, neznámeho — strašného..”
    </tei:p>
    <tei:p>
     „Toto vám bude dobré...” Chce riecť slečna, no nepovie. Drží jej   tam pohár v chvelej ruke so sklopenými očami. Anča vzala ná­poj k   ústam, ale neodvracia prenikavého po­hľadu od zblednutej trári slečny.   A, vidiac jej zdesenie, v okamihu pochopila, čo je s ňou a čo bude s   ňou. Na tvári zjavil sa jej výraz strachu a zúfalstva. Odložila pohár   prudkým posunkom, že scvengotal o stoličku, a padla zpät do vankúšov   svojej postele, ako bez seba.
    </tei:p>
    <tei:p>
     „Anča neobstojí,” vravel jej muž Paľo pánu otcovi, keď ten   prechodil sa pod oblokmi pred večerom, a on práve vyšiel bol od Anči.   „Psi jednostaj zavýjali i tej noci, čujú smrť. Takému chorému, pán   farárko, kde psi v dome vyjú, môžeme sa neufať!”
    </tei:p>
   </tei:div>
   <tei:div type="chapter">
    <tei:head>
     VI.
    </tei:head>
    <tei:p>
     U dolných Ripeľov po tieto časy nevyhášajú svetla celé noci.   Pokojná Zuza síce by nemala príčiny olej páliť, ale k nej utiahla sa   veľkomožná a leží v jej dome už štvrtý deň. Do mužovho domu, kde býva   zajikávajúca sa švegeriná a kde jest hŕba vreštiacich detí, Anča   nešla; ani na fare nechcela ďalej ostať, ako pochopila, čo bude s   ňou. A je už cel­kom schudnutá. Tvár má upadlú a zmenenú úplne — nemoc   pokračuje v svojej robote. Vlády už nemá; na nohách neobstojí a sotva   už i sedí: ale duch jej je nepremožený a búri sa. Horúčka ju už   netrápi, ani neblúzni Anča; vždy je pri sebe, a vždy si je pove­domá   toho, že nevstane viac. Toto je, čomu nemôže sa pokoriť, čomu sa   spiera silou-mocou. Tak ona teraz, keď má všetkého dosť, keď vyšla na   vrchol slávy svojej .. teraz má klesnúť a opustiť všetko. V biede   koľko ráz i zlorečila, že je na svete!
    </tei:p>
    <tei:p>
     „Zuza, netkaj!” riekla večer štvrtého dňa, ako prišla do Ripeľov,   hlasom bezvládnym. „Dosť sa natkáš cez deň; aspoň večer nechaj tak!”   Zle jej je počúvať plesk bidiel; ale i všetko jej je zle strpeť už a   nenávidí všetko, čo ju obkľučuje.
    </tei:p>
    <tei:p>
     „Veď by i netkala, tetka, ale —” začne Zuza, no nechá tkanie   predsa. Má dve diev­čence; tým bude treba plátna moc, a keď v zime   neotká, na jar ho ani tak nie. Ale i veľa mešká, ako je tu Anča. Je   ver’ i nepríležitá, a ťažko je s ňou Zuze. Nespí celé noci — Anča   teraz už spať nemôže — je hlavatá, zlostná a vymýšľavá. Vše to, zas   to aby jej snášala, a keď donesie, musí ona vziať popredku do úst zo   všetkého, i liekov, aby ju neotrávila. Pri doktorovi bola s ňou dva   razy, nakúpila na jej rozkaz všelijakých dobrých vecí. Anča čím viac   chce z peňazí stroviť pre seba, kým je tu — a jesť nemôže už nič.
    </tei:p>
    <tei:p>
     „A ten starniak je tu ešte”? spytuje sa Anča o mužovi, ktorého   nikdy nechcela, ale teraz ho už ani strpeť nemôže pri sebe. Tak ona   mladšia, súcejšia musí preč, a on, na ktorého túkať treba, ostane s   peniazmi pri živote!
    </tei:p>
    <tei:p>
     „Nie sú tu. Báčik Paľo odišli už chvíľka!”
    </tei:p>
    <tei:p>
     „No veď to!... Akože sú sami bez slúžky?” vraví Anča o fare, s   velikou láskou spomínajúc ju teraz vždy. Hej, keby ešte raz vstala,   po­slúchala by ich vo všetkom a nehnevala by ich viac už nikdy — keby   vstala!
    </tei:p>
    <tei:p>
     Ku posteli k nej pristúpila Zuza, s lyži­čkou a fľaštičkami.
    </tei:p>
    <tei:p>
     „Čo chceš?” schytí sa Anča zrazu a so strachom otvára oči na   ňu.
    </tei:p>
    <tei:p>
     „Z tejto fľaštičky ste ešte neužili, tetka!”
    </tei:p>
    <tei:p>
     „A nekoštúvaš... chceš ma otráviť?” Anča prudko vyrazila lyžicu z   ruky Zuzinej, udrúc i ju po tvári. Lebo všetci sú jej ne­priatelia, čo   na žive ostanú; cíti to, a ča­kajú na jej odchod zato, lebo nikdy   dobrá nebola nikomu. Zuza prekvapeno pozrela k nej veľkými očima a   utrela si líce, i odstúpila urazená. Anča vysilená tým výbuchom,   klesla na ľahu zpät.
    </tei:p>
    <tei:p>
     „Zuza!” ozvala sa po chvíli oslabnutým hlasom. No Zuza, ač má   srdce citlivé a vľúd­nosť zachováva ku každému, teraz neohlási sa. Ona   Anču prijala, hoci nemusela; trpí ju, opatruje, znáša jej vrtochy, a   hľa... „Zuzka moja!” opätuje Anča, vydychujúc ťažko, i driape sa hore   a hľadá očima Zuzu. „Poď sem — nehnevaj sa! Ja už neviem, ani čo   robím!” Keď jej neodpovedala, schytí sa prudko a sadne na posteľ.   Zúfalosť zračí sa z celého jej zjavu — zúfalosť, že musí preč, a   strach... „Nejdeš, Zuzka?”
    </tei:p>
    <tei:p>
     „Tetka, ja som si toto nezaslúžila od vás!” započne Zuza a   prichodí k nej. „Ja vás opatrujem, ako vlastnú matku... A či som vám   ja nadarmo v tej zime chodila pre lieky ? A čože by ja mala vás   otráviť? Pre tie háby a vankúš, čo ste mi poručili?... Veď ja bez   toho i budem!”
    </tei:p>
    <tei:p>
     „Nehnevaj sa, Zuzka!” vraví Anča a hladí jej tvár. „Už ti nebudem   tu dlho zavadzať… Sadni — rozpoviem ti, čo máte robiť, keď umrem.   Truhlu kúpte mi v meste peknú far­benú, nech aspoň to mám zo svojej   dlhoroč­nej služby, i plachtu riedku, čiernu. Peniaze dajte do banky —   ak chcú chlapci, nech si kúpia zeme, ak nie — nie. A háby dones mi   sem, čo ma oblečiete... Tú geceľu atlasovú, štrimfle, čepec a   brusliak zamatový..”
    </tei:p>
    <tei:p>
     „Háby sú vám už tu prichystané, tetka!”
    </tei:p>
    <tei:p>
     „Kde?” zježí sa Anča opäť. „Preč ich, preč! Zato si ich doniesla,   aby som skôr umrela? Preč i ty odo mňa!”
    </tei:p>
    <tei:p>
     Zuza odstúpila, a Anča, zavrúc oči, ľahla vysilená na vankúše. Po   dlhšej chvíli ozvala sa však zas, ako premožená, a ako by sa bola   spamätala.
    </tei:p>
    <tei:p>
     „Zuzka, vezmi knižku a spievaj pri mne.”
    </tei:p>
    <tei:p>
     Zuza poslúchla; vynašla pesničku, o nejž myslela, že je dobrá pre   ňu, ale sotva za­spievala jeden verš, v ňomž do vôle Božej oddáva sa   človek, Anča vzbúrila sa zase.
    </tei:p>
    <tei:p>
     „Dosť; nechcem, nechcem!”
    </tei:p>
    <tei:p>
     „Vody daj, Zuzka, daj vody studenej, ľado­vej. Oheň ma páli — a   oblok otvor!”
    </tei:p>
    <tei:p>
     Zuza podala vody a šla k oknu, no sotva štrkol, už Anča skríkla   nastráchaná:
    </tei:p>
    <tei:p>
     „Zavri! Tak by skôr prišli pre mňa; a zamkni i dvere!”
    </tei:p>
    <tei:p>
     „Tetka!” osloví Zuza pokojná, keď bola pozatvárala, vidiac jej   muky, „mali by ste sa pomodliť za pokojné skončenie..”
    </tei:p>
    <tei:p>
     „Čo chceš?” schytí sa tá a široko roztvára oči. „Za skončenie? Už   by si chcela, aby ma nebolo tu? Ty... ach!“... Anča nedokon­čila.   Klesla zadychčaná a bezvládna od vý­buchu. Zuza odstúpila od nej ticho   a sadla do kúta i pomodlila sa sama miesto nej za ňu. Po chvíli, keď   zdvihla hlavu, videla, že Anča sedí na posteli a hľadí k nej vpadlýma   očima, s tvárou zmenenou. A prizrúc sa jej, pokojná Zuza videla, že   do rána nedožije.
    </tei:p>
    <tei:p>
     „Tetka, ja som vás dnes nečesala...” rečie, idúc k nej. „Keď   sedíte, mohla by vás teraz!”
    </tei:p>
    <tei:p>
     „Umrem už?” schytila sa Anča, a hľadí dychtivo na jej tvár, ako by   z nej chcela vy­čítať svoj výrok. No Zuza je pokojná; vie panovať nad   sebou — tvári nezmení.
    </tei:p>
    <tei:p>
     „Čo by ste umreli? Môžete i obstáť. To len že na deň   nestačím.”
    </tei:p>
    <tei:p>
     „Pletieš! Ty ma už ta hotuješ!” riekla, no dovolila. Hlas Zuzin   zneje tak nežne, že krotne mimovoľne od neho a nevie odolať.
    </tei:p>
    <tei:p>
     „Či ma i umyješ?”
    </tei:p>
    <tei:p>
     „Ak chcete, tetka,” vraví Zuza. „Ale ste sa ráno umyli, a zajtra   môžete sa zas!”
    </tei:p>
    <tei:p>
     A Zuza vraví tak mäkko, a také láskavé je jej zachodenie —   materské... Anča, ako by pochopila toho príčinu, zrazu začala   plakať.
    </tei:p>
    <tei:p>
     „Neplačte!” chlácholí Zuza; „všetko sa na dobré obráti. Ved ľudia   i chorejú.”
    </tei:p>
    <tei:p>
     Učesaná a umytá zatíchla a ľahla zpät. Oči privrela a dlho ležala   tak nepohnute. Ne­čakane potom schytila sa, hľadiac ku dverám, a lesk   oka bol jej už nalomený.
    </tei:p>
    <tei:p>
     „Zuza, vidíš, tamto moja mať?”
    </tei:p>
    <tei:p>
     „Kde?” Zuza skrútia hlavu, a opanoval ju samú, pokojnú, zvláštny   cit. Zdesila sa. „Ja nič nevidím... To sa vám azda pri­snilo...”
    </tei:p>
    <tei:p>
     „Tam pri dverách; prišla pre mňa!” Kle­sla opäť bezvládne a ležala   zas ticho, dlhú chvíľu. „Nemôžem umreť,” riekla polohlasne, „nemôžem,   Zuza, pre deti...”
    </tei:p>
    <tei:p>
     „Nie pre deti... tie už budú i bez vás!” vetí Zuza tým istým   mäkkým hlasom, preplneným nežnosťou. „Tie nech vás nesužujú! Ľa,   odkázali sme im, ako ste, a neprišiel ani jeden. Ale to manie tvrdo   opúšťate, tie peniaze... a vás tam čaká bohatstvo iné — lepšie!”
    </tei:p>
    <tei:p>
     „Bohatstvo lepšie?“... Anča šepce ledva slyšateľne. Na tvári má   akúsi belosť a výraz, ako by všetko, čo ju sväzovalo s týmto živo­tom,   opúšťala, a všetkého zlého, čo ju tu držalo a nepustilo, bola konečne   sprostená... O chvíľu ešte pýtala si vody, a že nemohla sa už   zodvihnúť, Zuza podobrala ju rukou poza chrbát. Anča omočila ústa, a   zrazu hlava jej skľoncla na plece Zuze a odvisla...
    </tei:p>
   </tei:div>
   <tei:div type="chapter">
    <tei:head>
     VII.
    </tei:head>
    <tei:p>
     „Tak naozaj umrela veľkomožná?” divili sa v dedine, keď prenikol   chýr o Ančinej smrti, a zaujal mysle podivný cit. Taká udatná žena, a   už jej niet! Či je veliká moc Božia predsa, keď človeka kedykoľvek   smetie so zeme. Márnosť všetko, márnosť!
    </tei:p>
    <tei:p>
     „To s jednej strany Pán Boh už ani trpeť nemohli..” riekol jej muž   Paľo, starniak, keď už bol dosť natrúchlil, i kar odstál. „Vypínala   sa nad každého, úcty nehľadela nikomu, už ani v službe nebála sa   nikoho. A mňa potlačovala za 24 roky spolužitia naveky. A, hľa, ona   silná šla, a ja som tu... Kto trpí, panuje!”
    </tei:p>
   </tei:div>
  </tei:body>
 </tei:text>
</tei:TEI>
