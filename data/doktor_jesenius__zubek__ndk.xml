<?xml version="1.0" encoding="utf-8"?>
<tei:TEI xml:id="slk1956846" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Doktor Jesenius : ELTeC edícia
    </tei:title>
    <tei:author ref="viaf:49245103">
     Zechenter-Laskomerský, GustávKazimír (1824 - 1908)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     152322
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Zechenter-Laskomerský, Gustáv Kazimír
     </tei:author>
     <tei:title>
      Doktor Jesenius
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Slovenské nakladateľstvo detskej knihy
     </tei:publisher>
     <tei:date>
      1956
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="long"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-19">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Doktor Jesenius
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     I. PRVÉ STRETNUTIE
    </tei:head>
    <tei:p>
     PO PRVÝ RAZ zočil ju v celej jej kráse. Zaliatu jasom májového   slnca, okrášlenú bielymi kvetmi čerešní a ružovkastými pupeňmi   jabloní, okrúženú vôňou jazmínu a orgovánu, započúvanú do melodického   bzukotu včiel, ktoré si odnášali
     <tei:emph>
      z
     </tei:emph>
     tohto bohatstva svoju   obnôšku. Mimovoľne sa zastavil, akoby mu od očarujúceho pohľadu na   toľkú krásu boli nohy zapustili do zeme korene; a ak sa mu z hrdla   nevydral výkrik alebo vzdych údivu, bolo to len preto, lebo jeho   dojatie bolo mocnejšie, než aby sa dalo vyjadriť ľudským slovom alebo   zvukom. Díval sa na ňu rozjasneným zrakom plným obdivu a na perách mu   poihrával nežný úsmev, utkaný z radosti nad týmto stretnutím.   Slýchaval o nej doma oduševnené slová, pokladal ich však za   zveličené; v ďalekej cudzine bájili o nej ako o krásavici nad všetky   krásavice, no jemu sa zdalo také rojčenie nepravdepodobným a   nepresvedčivým. Pochodil už veľa sveta a nevedel si predstaviť, že by   jej krása prevýšila čo len o vlások krásu jej sokýň.
    </tei:p>
    <tei:p>
     A tu sa presvedčil, že všetky slová — i tie najrojčivejšie — sú   len slabým odbleskom skutočností. Sám hľadal teraz v mysli označenie,   ktoré by najlepšie vystihlo túto jedinečnú a velebnú krásu. Nemusel   hľadať dlho, prišlo hneď, akoby bolo čakalo na jeho zavolanie:   kráľovská.
    </tei:p>
    <tei:p>
     Kráľovská krása.
    </tei:p>
    <tei:p>
     Kráľovská Praha.
    </tei:p>
    <tei:p>
     Stál pod Mosteckou vežou na kraji Kamenného mosta a vpíjal do seba   čarokrásny dvojitý obraz Hradčian: jeden skutočný a druhý neskutočný   — zrkadlový odraz na hladine Vltavy. Prostá krása jediného pražského   mosta, Kamenného, ozdobeného iba veľkým krížom, harmonicky dopĺňala   celkový obraz, bola jeho súčasťou, splývala s ním do jednoliateho   celku.
    </tei:p>
    <tei:p>
     — Kráľovský hrad, — povedal jeho sprievodca, ktorý ostal stáť krok   za ním.
    </tei:p>
    <tei:p>
     Bolo to zbytočné upozornenie. Čože by to mohlo byť iné ako sídlo   kráľov? Bol by to uhádol, aj keby nebol počul o Prahe už toľké chvály   v rodnej Vratislavi, v talianskej Pádui a v meste vychýrenej   univerzity — vo Wittenbergu. Tam teda sídli cisár Rudolf II., veľký   priaznivec umelcov a vedcov, ktorý privábil sem aj jeho, doktora   Jesenia, rektora wittenberskej univerzity.
    </tei:p>
    <tei:p>
     Prišiel do Prahy neskoro večer, lebo cestou sa im zlomila na voze   os a oprava trvala niekoľko hodín. Tak-tak že zastihli ešte mestské   brány otvorené — ináč by boli museli stráviť noc v niektorej dedine   pred Prahou alebo v cestovnom koči pred bránou mesta.
    </tei:p>
    <tei:p>
     Ubytoval sa v Starom meste v hostinci „U zlatej ruže”, kde   vzácnemu hosťovi napochytre pripravili najlepšiu z hosťovských   svetlíc. Únava z dlhej cesty ho tak zmorila, že hneď zaspal.
    </tei:p>
    <tei:p>
     Ráno sa zobudil neskoro: slnce už dávno zaplavovalo izbu, no on sa   prebral až potom, keď ho samopašný lúč pošteklil na mihalniciach.   Umyl sa studenou vodou, obliekol si sviatočné šaty a po chutných   raňajkách — hostinská mu pripravila vínovú polievku so zaprávaným   vajcom — vybral sa so sluhom z hostinca na Hrad.
    </tei:p>
    <tei:p>
     Keď sa do sýtosti vynadíval na Hradčany, vykročil. Sluha kráčal po   jeho ľavici a vysvetľoval mu — zasa celkom zbytočne, lebo to aj sám   videl — že do Hradu je už len kúsok cesty, že hneď tam budú.
    </tei:p>
    <tei:p>
     Kým v Starom meste stretali len ženy, ktoré sa vracali z rínku s   nákupom, alebo nedbajky, čo si večer riadne nepriložili na ohnisko a   ráno si museli vypýtať od susediek trochu žeravých uhlíkov, zatiaľ na   Malej Strane prejavoval sa život celkom ináč. Malá Strana bola v   časoch Rudolfových panskou štvrťou. Tu mala paláce šľachta, vysokí   cirkevní a kráľovskí hodnostári, vyslanci cudzích mocností, no bývali   tu aj rozliční umelci, zberatelia, agenti, alchymisti a šarlatáni,   ktorých bolo vtedy, okolo roku 1600, v Prahe ako húb po daždi. Z   brány ktoréhosi paláca už vyhrkotal na ulicu ozdobný koč so   štvorzáprahom. Tu a tam ozval sa dupot konských kopýt — to nejaký   vznesený jazdec niesol sa na Hrad — alebo upútali pohľad honosné   nosidlá, v ktorých sedela urodzená dáma v drahocenných šatách,   ušitých podľa najnovšej španielskej módy. Mnohí však kráčali pešo,   tak ako doktor Jesenius. A všetko sa hrnulo jedným smerom, akoby to   bol prúd podivnej, pestrej rieky, ktorá sa valí — na rozdiel od   ostatných riek — dohora. Všetko prúdilo nahor, do kráľovského   hradu.
    </tei:p>
    <tei:p>
     Padací most, ktorý oddeľoval Hrad od Hradčian, bol už dávno   spustený, takže celý ten prúd valil sa po ňom ponad hlbokú priekopu   do brány, za ktorou bolo prvé nádvorie, takzvaný Rajský dvor.   Obozretnejší návštevníci nechávali svoje koče tu, lebo druhé,   vnútrajšie nádvorie, z ktorého už bol priamy vchod do cisárovho   paláca, spravidla tak zaplnili cez deň koče vznešených návštevníkov,   že nebolo ľahké dostať sa z tej motanice. Neobišlo sa to bez nadávok   kočišov v honosných rovnošatách, podľa ktorých Pražania poznali —   práve tak ako podľa címerov — komu ktorý koč patrí.
    </tei:p>
    <tei:p>
     Návštevníci rozdeľovali sa na dve hlavné skupiny. Jedna — to boli   tí dôverčiví a neskúsenejší, ktorí ešte nepoznali pomery na cisárskom   dvore — hrnula sa priamo do cisárovej predizby alebo na chodbu, ktorá   oddeľovala cisárovu pracovňu od ostatnej časti Hradu. Sluhovia,   kočiši a nosiči nosidiel ostali, prirodzene, dole na nádvorí. Cieľom   druhej skupiny bola Vladislavská sála. Oni dobre vedeli, že tu, vo   Vladislavskej sále, čas plynie oveľa rýchlejšie než v cisárových   predizbách a že takéto odbočenie neznamená nijakú časovú stratu. Veď   dostať sa k cisárovi nebolo ani pre šľachticov ľahké. Bola na to   potrebná nekonečná trpezlivosť. Čakať, čakať a čakať — to bolo prvé,   s čím každý návštevník musel počítať. Bez ohľadu na to, či to bol   obyčajný prosebník, alebo vyslanec vladára mocnej ríše.
    </tei:p>
    <tei:p>
     Doktor Jesenius mal dohovorenú schôdzku vo Vladislavskej sále. Dal   svojmu sprievodcovi niekoľko grošov a poslal ho domov. Veď naspäť už   trafí aj sám.
    </tei:p>
    <tei:p>
     Vysoká gotická klenba Vladislavskej sály odrážala vravu   nespočetných ľudských hlasov. Pred návštevníkom otváral sa tu obraz,   aký nenašiel nikde inde na svete. Sála, v ktorej sa voľakedy   odbavovali veľké plesy a tanečné mumraje za účasti cisárovej,   stratila od vypuknutia cisárovej choroby toto svoje určenie a zmenila   sa na obrovský bazár, v ktorom sa stretávali všetci poprední   obyvatelia Prahy, aj vzácni cudzozemskí hostia. Bolo to miesto, kde   sa sústreďoval celý spoločenský život vznešenej Prahy. Veď teraz už   sem nechodili len ľudia, čo sa chceli dostať k cisárovi a krátili si   dlhé čakanie na audienciu prezeraním stánkov v tejto sále. Naopak,   pražskí šľachtici a šľachtičná i bohatí mešťania a meštianky chodili   sem na nákupy, na pobesedovanie, na klebety a hlavne — to sa týkalo   predovšetkým žien — na módnu prehliadku. Kto sa chcel strojiť podľa   najnovšej módy, tu mal príležitosť obdivovať všetky krajčírske   výmysly z Vlašska, z Francúzska i Španielska. A kto si z domácich už   takéto „módne” veci zadovážil, sem sa chodil vystavovať obdivu   svojich spoluobčanov.
    </tei:p>
    <tei:p>
     Jesenius bol v prvej chvíli ako ohúrený z tej haravary. Ako sa len   stretne medzi toľkými ľuďmi, v takom stisku, so svojím známym?   Zazdalo sa mu, že toto nie je najpríhodnejšie miesto na schôdzku. Ale   potom sa utešil myšlienkou, že jeho priaznivec bude ho akiste tiež   hľadať.
    </tei:p>
    <tei:p>
     „Keď nájde na nebi medzi toľkými tisícami hviezd tú pravú, prečo   by nenašiel medzi stovkami ľudí mňa?” pomyslel si a usmial sa pri   tejto myšlienke. Lebo známy, s ktorým sa tu mal stretnúť, bol   cisársky astronóm Tycho Brahe.
    </tei:p>
    <tei:p>
     Jesenius sa rozhodol obzrieť si najprv stánky, vtesnané do   výklenkov oblokov alebo prilepené na steny sály. Ešte prv, než objal   zrakom nesmierne bohatstvo, čo tu podnikaví obchodníci zhromaždili zo   všetkých končín sveta, jeho citlivý čuch objavil už mnohé vzácne   pochúťky: lahodná vôňa pomarančov a citrónov vyčarila mu v duši obraz   slnečnej Itálie, kde strávil svoje najkrajšie roky — roky študentské.   Vence fíg, visiacich nad hlavou počerného Gréka v naberanej suknici,   s červeným fezom na hlave, a čierne struky svätojánskeho chleba so   sypkým jadrom vyvolali mu v mysli spomienky na ďaleké krajiny, kde   toto ovocie rastie...
    </tei:p>
    <tei:p>
     Záujemca tu nájde všetko, po čom mu len duša zatúži, lebo niet   takej vzácnej a predajnej veci na svete, s ktorou by sa majiteľovi   ťažilo ísť do Vladislavskej sály v Prahe. Vie, že tu nájde nielen   najmajetnejších kupcov, ale aj najlepších znalcov, ktorí pochvalným   slovom ocenia jeho vzácny tovar. A pochvalné slovo z úst znalca   znamená neraz viacej ako predražená cena z mešca tupého   neodborníka.
    </tei:p>
    <tei:p>
     Mnohých návštevníkov lákajú zlatom a drahokamami vybíjané   rukoviatky damascénskych šablí väčšmi ako ich čepeľ a hodnotu týchto   umných výrobkov posudzujú len podľa nákladnosti ozdôb. Jesenius je   však lekár, veľmi často narába s ostrými nožmi a vie, akým dobrým   pomocníkom lekárovým je nôž, ktorý reže ako britva. Skúša na palci   ostrie tejto jedinečnej ocele a uznanlivo pokyvuje hlavou. Arab,   ktorý sleduje jeho počínanie, vyciera dva rady perlových zubov a núka   mu šabľu, akej niet páru na svete. Ale Jesenius nepotrebuje šabľu,   jemu stačí kordík, ktorý nosí po boku. Keby tak mal ten Arab nejaký   nožík z takejto ocele... Bohužiaľ, Arab ma len šable. A tak   pútnik-cudzinec kráča ďalej. Vie pochopiť nadšenie, s ktorým ženy   pozerajú na jagavé výrobky českých „šmukírov”, zlatníkov, ktorí   drahokamom všetkých farieb a odtienkov — priezračne čírym diamantom,   ako krv červeným rubínom, smaragdom, pripomínajúcim vody horskej   bystriny, nebovomodrým safírom a meňavým, všetkými farbami hrajúcim   opálom — dali tvary rozmanitých geometrických telies a vsadili ich do   obruby zhotovenej zo zlata a striebra tak jemne, že to prevyšuje   každý pomysel. Výkriky obdivu nepatria však tejto jemnej umeleckej   práci, ale len veľkosti kameňov a množstvu zlata na skvost použitému,   hoci Jeseniovi sa zdá, že práve filigránska práca, ktorá tu dosiahla   vrchol dokonalosti, si zasluhuje najväčší obdiv. No len čo postúpi o   pár krokov, skutočnosť ho zasa usvedčí z klamu; zasa urobil predčasný   záver. Ak je filigránska práca „šmukírov” vrcholom dokonalosti, čo   povedať o zručnosti norimberského majstra hodinára, ktorý do kovového   vajca veľkosti obyčajnej hrušky umiestil celý hodinový stroj? Ani   kyvadla, ani závažia nemajú tieto hodiny — podľa vynálezcu,   norimberského majstra Henleina, nazývajú ich „norimberským vajcom” —   a predsa idú. A možno ich nosiť vo vrecku. Až donedávna mal tento   Ôsmy div sveta len cisár — no teraz ho možno kúpiť aj vo   Vladislavskej sále. Pravda, treba dať zaň celý majetok — celú dedinu   s niekoľkými desiatkami poddaných by si za to kúpil — ale páni z Ruže   si môžu dožičiť taký prepych. A keď si ho dožičia páni Rožmberkovci,   nuž je len prirodzené, že ho musí mať aj daktorý Smiřický, Kinský   alebo Lobkovic... Hoci je už máj, bohatú tržbu má aj bradatý Rus,   grznár z Novgorodu, ktorému visia za chrbtom aspoň dva tucty   najrozličnejších kožušín. Je tu vzácna sobolina, astrachán, kunina i   modrá líška. Kým pri levantskom ovocí bola vystavená pokušeniu chuť,   pri zlatníckych výrobkoch zrak, teraz si príde na svoje hmat. Ach,   aká to slasť hladkať prekrásnu mäkkú bielu, čiernu alebo hnedú srsť.   Ale nemusíme sledovať pútnika krok za krokom. Len cudzinci, ktorí sú   tu po prvý raz, a kráľovskí výhercovia mýta zastavujú sa pri každom   stánku, nevynechajúc ani jeden z nich. Nedáme sa zvábiť ani bielymi   mramorovými telami pohanských bohýň a bohov, ktorí tu vystavujú na   obdiv a pohoršenie pobožných duší svoju necudnú nahotu, a to priam v   susedstve kresťanských svätcov, maľovaných na skle rukami umných i   menej umných umelcov. Dlhšie než pri iných stánkoch zastavil sa   doktor Jesenius len pri stánku so škapuliarmi svätých ochrancov proti   najrozličnejším chorobám. V každom škapuliari je obraz niektorého   svätca; a každý z týchto svätcov pomáha proti niektorej chorobe. Kto   sa obáva moru, kúpi si škapuliar so svätým Šebastiánom, koho často   bolievajú zuby, nájde bezpečnú pomoc u svätej Apolónie, kto chodieva   do lesov, kde mu hrozí hadie uštipnutie, môže sa spoľahnúť na svätého   Hilária; oblasťou svätého Atanázia je hlava, lež nie celá, pretože o   oči sa starajú až tri svätice: svätá Otília, svätá Klára a svätá   Lucia... Pri tomto stánku bol veľký stisk a dobré české toliare len   sa tak hrnuli do predavačovho mešca. Jeho zásoby boli asi   nevyčerpateľné, lebo nebolo na svete choroby, proti ktorej by nemal   škapuliar. Jesenius sa usmial: „Škoda, že my lekári to nemáme také   jednoduché.” Rovnaký záujem ako škapuliare vzbudzoval aj tovar   neďalekého predavača: predával akúsi tinktúru, pripravenú z láskavca   a iných bylín, ktorá mala tú čarovnú moc, že privolávala ľúbosť.   Chceš, starý plesnivý vdovec — hoci by si mal myslieť už len na život   večný, a nie na časné radosti — aby sa do teba zaľúbila mladá   krásavica, ktorá pred tebou teraz uteká ako pred morom? Kúp si z   tejto čarovnej tinktúry a postaraj sa, aby ju dievča nevedomky   požilo. O chvíľu zahorí k tebe veľkou, neuhasiteľnou láskou...
    </tei:p>
    <tei:p>
     — Doktor Jesenius. Predsa som vás našiel.
    </tei:p>
    <tei:p>
     Známy, už niekoľko rokov nepočutý hlas milého starého priateľa   vyrušil Jesenia z úvah nad podivnými cestami ľudskej   dôverčivosti.
    </tei:p>
    <tei:p>
     Nízky územčistý človek s okrúhlou tvárou a dlhými ryšavými mrožími   fúzmi vystrel proti nemu ruku a potom ho prudko objal a pobozkal na   obidve líca.
    </tei:p>
    <tei:p>
     Bol to Tycho Brahe, slávny dánsky hvezdár, s ktorým sa Jesenius   zoznámil za Braheho pobytu vo Wittenbergu. Na jeho pozvanie prišiel   teraz do Prahy.
    </tei:p>
    <tei:p>
     — Buďte mi vítaný, mladý môj priateľ. Som rád, že vás zasa   vidím... Kedy ste prišli? Ako sa vám cestovalo?
    </tei:p>
    <tei:p>
     Hvezdárova radosť nebola predstieraná. Vychrlil zo seba naraz   toľko otázok, že doktor nevedel, na ktorú skôr odpovedať. Ale Brahe,   zdá sa, ani nečakal odpoveď na všetky. Schytil priateľa pod pazuchu a   viedol ho z Vladislavskej sály.
    </tei:p>
    <tei:p>
     — Poďte, poďte, nájdeme si tichšie miesto, aby sme sa mohli   nerušene pozhovárať.
    </tei:p>
    <tei:p>
     Kráčali dlhými chodbami. Koberce tlmili ich kroky, ako keby   kráčali naboso po mäkkej pažiti. Napokon otvoril Brahe dvere menšej,   vkusne zariadenej komnaty.
    </tei:p>
    <tei:p>
     — Toto je izba osobných lekárov cisárových, — vysvetľoval — Aj ja   sa tu zavše trochu popresúšam, ak treba dlhšie čakať na cisára. Hoci   ináč mám k nemu voľný prístup. Pravda, niekedy býva trochu   zaujatý...
    </tei:p>
    <tei:p>
     Miestnosť bola prázdna. Brahe vyzval Jesenia, aby si sadol, a   potom sám zaujal miesto naproti nemu.
    </tei:p>
    <tei:p>
     — Tak, a teraz rozprávajte. Vravíte, že ste prišli včera večer...   A ubytovali ste sa v hostinci? To nejde. Ešte dnes sa presahujete k   nám. Máme dosť miesta. Jeho cisárska Milosť mi pridelila dom po   nebohom radcovi Curtiovi. Kristína sa veľmi poteší, keď vás zase   uvidí... A čo robí vaša žena, Mária Felsia? Je zdravá? Prečo neprišla   aj ona?
    </tei:p>
    <tei:p>
     Braheho výrečnosť bola ako vodopád. Prúd jeho rečí bol   nepretržitý. Jesenius sa sotva dostal k slovu. Najprv chcel skromne   odmietnuť hvezdárovo pohostinstvo: vie, že cisársky astronóm je   zavalený prácou, nerád by bol na ťarchu...
    </tei:p>
    <tei:p>
     Ale Brahe mu nedal dohovoriť:
    </tei:p>
    <tei:p>
     — Nič. Ani slova už o tom, lebo sa naozaj nahnevám. Keď som ja   býval vlani pol roka vo vašom pohostinnom dome s celou svojou   rodinou, bol som vám na ťarchu? Počkajte, neprerušujte ma. Pravdaže   nie. Lebo keby som bol mal pocit, že ma vo svojom dome neradi vidíte,   bol by som sa odsťahoval do hostinca. Ale ja som takýto pocit nemal.   A preto ho ani vy nesmiete mať, lebo ináč by som si dodatočne musel   myslieť, že som sa vtedy mýlil. Ostatne aj váš švagor Felsius sa isto   poteší, keď budete bývať u nás.
    </tei:p>
    <tei:p>
     Proti takýmto argumentom bol Jesenius bezbranný. Poznal už   popudlivosť svojho priateľa a vedel, že ďalšie zdráhanie by ho   rozhnevalo. Poďakoval sa mu teda a prisľúbil, že ešte v ten deň sa   presťahuje.
    </tei:p>
    <tei:p>
     Keď mu Brahe povedal ešte čo-to o Adamovi Felsiovi, ktorý
     <tei:emph>
      z
     </tei:emph>
     Wittenbergu odišiel s Brahem do Prahy ako jeho   pomocník, Jesenius sa rozhovoril o Márii Felsii, svojej žene. Je   zdravá a veľmi často si spomína na Braheovcov, najmä na pani   Kristínu, s ktorou si tak dobre rozumeli.
    </tei:p>
    <tei:p>
     Za rozhovoru si Brahe niekoľkokrát naprával náplasť na nose, ktorá   sa mu ustavične odlepovala. Náplasť si potom napudroval, aby sa veľmi   nelíšila od ostatného tela.
    </tei:p>
    <tei:p>
     V Jeseniovi sa zobudil záujem lekára.
    </tei:p>
    <tei:p>
     — A čo nos?
    </tei:p>
    <tei:p>
     — Veď vidíte, — odvetil namrzene Brahe. — Denne si musím vymieňať   náplasť, lebo ináč mi tá kovová vložka nedrží. Nemohli by ste mi to   nejako zlepšiť? Takto s tým mám veľa oštary.
    </tei:p>
    <tei:p>
     Jesenius prisľúbil, že sa pokúsi svojmu priateľovi pomôcť.
    </tei:p>
    <tei:p>
     S nosom si Brahe veľa vytrpel Ešte pred tridsiatimi rokmi   poškriepil sa s istým dánskym šľachticom pre akúsi vedeckú otázku.   Spor riešili potom za tmavej noci súbojom. Šťastie žičilo   šľachticovi, ktorý odsekol Brahemu kus nosa. Od tých čias nosil Brahe   namiesto vyťatej nosnej chrupky kovovú vložku.
    </tei:p>
    <tei:p>
     — Ináč ste teda v Prahe spokojný? — spýtal sa Jesenius cisárskeho   astronóma a zahľadel sa mu do jasných belasých očú.
    </tei:p>
    <tei:p>
     — Nemôžem sa ponosovať, — odvetil Brahe, spokojne sa usmievajúc. —   Cisárovi záleží na tom, aby si ma udržal. Ráčil mi ustáliť taký plat,   aký nemá ani jeden z umelcov a vedcov na jeho dvore: tritisíc zlatých   ročne. A okrem toho, ako som vám už povedal, pridelil mi na obývanie   Curtiovský dom, za ktorý cisárska pokladnica zaplatila dvadsaťtisíc   zlatých. No a pokiaľ ide o službu, ani v tomto smere si nemám čo   ťažkať: každý deň predpoludním zreferujem cisárovi o svojich nočných   pozorovaniach a pred dôležitými rozhodnutiami mu vysvetlím, či je   konštelácia hviezd priaznivá, alebo nepriaznivá. Ostáva mi teda dosť   voľného času na vlastné astronomické pozorovania a štúdiá. Ostatne,   mám výborného pomocníka: cisárskeho matematika Keplera.
    </tei:p>
    <tei:p>
     Jesenius počúval Braheho s ozajstným záujmom. Správa o plate ho   prekvapila. Tritisíc zlatých ročne — to je naozaj kráľovský plat. Veď   on ako osobný lekár kurfirsta saského nemal ani polovicu; čo polovicu   — ani tretinu. Necelých tisíc zlatých ročne, a to už bol veľmi slušný   plat. Cisár si teda svojich umelcov a vedcov naozaj cení.
    </tei:p>
    <tei:p>
     Brahe, ktorý okrem rozhovoru o astronómii nevydržal sa dlhšie   zhovárať o nijakom inom predmete, odbočil opäť na Wittenberg.   Vypytoval sa na známych profesorov, na počet študentov, na novinky z   mestského života...
    </tei:p>
    <tei:p>
     Jesenius si napokon pomyslel, že zdržiava hvezdára od jeho práce,   i spýtal sa ho, kde má úradovňu najvyšší kancelár Zdeněk Popel z   Lobkovíc.
    </tei:p>
    <tei:p>
     — Aha, chcete navštíviť svojho paduánskeho spolužiaka a učiniť mu   poklonu ako najvyššiemu hodnostárovi v ríši, — schvaľoval Brahe jeho   úmysel. — Správne, staré priateľstvá treba obnovovať. Zavediem vás   potom k nemu.
    </tei:p>
    <tei:p>
     Jesenius na znak vďaky sotva badateľne prikývol hlavou.
    </tei:p>
    <tei:p>
     — Nejde len o priateľskú alebo zdvorilostnú návštevu, — dodal a   jeho tvár sa na chvíľu zachmúrila. — Chcel by som ho poprosiť o   príhovor vo veci dedičstva.
    </tei:p>
    <tei:p>
     Brahe si chvíľu mykal konce svojich dlhých fúzov a hľadel   zamyslene pred seba; potom prudko vstal a pristúpil k Jeseniovi.   Položil mu ruku na plece a povedal v náhlom rozhodnutí:
    </tei:p>
    <tei:p>
     — Viete čo, Johanes? Prečo by ste chodili ku kováčikovi, keď   môžete ísť hneď ku kováčovi. Pokúsim sa vymôcť vám prijatie u   cisára.
    </tei:p>
    <tei:p>
     Táto myšlienka, výsledok jedného z jeho neočakávaných,   prekvapujúcich rozhodnutí, sa mu zrejme zapáčila, lebo hneď začal   uvažoval o jej uskutočnení. Na Jeseniovu námietku, že je to   nemysliteľné, veď dostať sa k cisárovi je tak ťažko, Brahe mal hneď   naporúdzi vysvetlenie:
    </tei:p>
    <tei:p>
     — Práve dnes mám pre cisára dobrú správu. Konštelácia hviezd je   teraz pre Jeho Milosť veľmi priaznivá. Nuž možno sa nám to aj s tým   prijatím podarí. Cisár už o vás aj tak vie. Keď som mu rozprával o   vašich verejných pitvách vo Wittenbergu, veľmi ho to zaujímalo... Za   pokus to v každom prípade stojí.
    </tei:p>
    <tei:p>
     Nádej na možnosť stretnutia s cisárom Jesenia vzrušila. Bola by to   veľká udalosť v jeho živote. Ale prísť ako prosebník — nie, to   nepokladal za príhodné. Pred dverami cisárovej pracovne stoja celé   desiatky žiadateľov a pre cisára sú to iste najotupnejšie chvíle, keď   musí počúvať ich prosby a ponosy. Ale keďže Jeho Milosť dopriala   sluchu Braheho slovám o jeho pitvách, hádam prejaví záujem aj o jeho   osobu. Keby ho cisár prijal nie ako prosebníka, ale ako lekára, ako   vedca, to by zavážilo.
    </tei:p>
    <tei:p>
     Poprosil teda Braheho, aby za cieľ audiencie udal len jeho túžbu   zložiť hold k nohám veľkého panovníka a priaznivca vied a umenia, o   ktorom už prenikla povesť až do najvzdialenejších krajín sveta.
    </tei:p>
    <tei:p>
     — Máte pravdu, — súhlasil aj Tycho Brahe, — tak to bude naozaj   lepšie. Poďte so mnou do cisárovej predizby a potom už uvidíme, čo   ďalej.
    </tei:p>
    <tei:p>
     Predizba bola plná prosebníkov, ktorí sa uchádzali o audienciu u   cisára. Boli to napospol ľudia z panského alebo rytierskeho stavu.   Pre mešťana bolo takmer nemožné dostať sa k cisárovi.
    </tei:p>
    <tei:p>
     Veľké dvojkrídlové dvere, na ktoré sa upieral túžobný pohľad   všetkých čakajúcich, neviedli ešte priamo do cisárovej pracovne, ale   len do kancelárie hlavného komorníka Makovského, Občas sa tieto dvere   otvorili a hlavný komorník vážnym, trochu stlmenými hlasom oznámil   meno šťastlivca, ktorého cisár mienil prijať. Ostatní čakajúci sa v   takejto chvíli zhrčili okolo hlavného komorníka a zahrnuli ho   otázkami: Kedy prijme Jeho cisárska Milosť mňa? Je nádej, že sa ešte   dnes dostanem k cisárovi? V akej nálade je cisár? Aké sú výhľady na   priaznivý výsledok mojej veci?
    </tei:p>
    <tei:p>
     A za každou tou otázkou bola skrytá výčitka, ktorá útočila na   sluch a svedomie hlavného komorníka nástojčivejším odtienkom hlasu a   významným pohľadom: Prečo sa neprihovoríte za mňa u cisára? Veď som   vám zaplatil dvesto zlatých. Koľko vám zaplatil tamten, ktorého cisár   už prijal, keď ja čakám na prijatie už dva týždne?
    </tei:p>
    <tei:p>
     Makovský krčil iba plecami, a keď sa niekto osmelil povedať mu   takúto výčitku aj nahlas, odvetil ľadovo: „Ja za to nemôžem, ja som   svoje vykonal — Jeho cisárska Milosť je nevyspytateľná...”
    </tei:p>
    <tei:p>
     Jesenius si stal do výklenku obloka a so záujmom pozoroval   prepychovo, s umeleckým vkusom zariadenú miestnosť a množstvo   neznámych tvárí, na ktorých sa zračila celá stupnica ľudských   vlastností a náruživostí.
    </tei:p>
    <tei:p>
     Začal si práve podrobnejšie pozerať dva veľké obrazy na   náprotivnej stene, znázorňujúce akési výjavy z gréckej mytológie, keď   sa dvere znova otvorili a hlavný komorník Makovský, ktorý sa v nich   zjavil, vyslovil jeho meno:
    </tei:p>
    <tei:p>
     — Doktor Jesenius.
    </tei:p>
    <tei:p>
     Stal sa terčom pohľadov všetkých prítomných. Zdalo samu, že jasne   počuje šeptom kladené otázky: Doktor Jesenius? Kto je to? Poznáte   ho?
    </tei:p>
    <tei:p>
     Nie, nikto ho tu nepoznal Nikto tu o ňom ešte nevedel. Ale za tými   bielymi dverami, tam už o ňom vedia.
    </tei:p>
    <tei:p>
     Srdce mu prudko zabúchalo. Rýchle si prezrel úbor: či strieborná   pracka na čiernych nízkych poltopánkach nie je rozopätá, či na   bielych, tesne priliehajúcich pančuchách alebo na žltých vydutých   krátkych nohaviciach neprilepil sa dakde kúsok blata, odfrknutého z   kopýt cválajúcich koní, alebo či sa belasým zamatovým kabátikom s   bielou hodvábnou podšívkou neobtrel dakde o múr. Nie, nenašiel chybu   na svojom oblečení; ani široké, naberané a nakrochmálené okružie   nebolo nikde pokrkvané, ani pošva kordu nebola zájdená. V náhlivosti   si ešte pohladil starostlivo vykrútené fúziky a malú koziu briadku —   a potom, so širokým klobúkom na hlave, za ktorým mal zastoknuté biele   pštrosie pero, vkročil do miestnosti.
    </tei:p>
    <tei:p>
     — Nepristupujte k Jeho cisárskej Milosti bližšie ako na tri kroky;   nehovorte prv, kým vás cisár neosloví, a nerozprávajte veľmi hlasno,   — dával mu hlavný komorník posledné inštrukcie.
    </tei:p>
    <tei:p>
     Potom ukázal mlčky na dvere, pri ktorých stáli rozkročmo dvaja   vojaci so skríženými halapartňami. Keď sa Jesenius priblížil ku   dverám, vojaci stiahli halapartne k sebe a druhý komorník otvoril   ticho dvere.
    </tei:p>
    <tei:p>
     S klobúkom v ruke vstúpil Jesenius do cisárovej pracovne.
    </tei:p>
    <tei:p>
     Prvý dojem z cisárovho kabinetu bola súladná hra dvoch farieb,   červenej a čiernej. Celý kabinet, od vykladanej parketovej dlážky až   po povalu, vyzdobenú bohatou štukatúrou, bol obložený tmavočerveným   hodvábom s vytkanými vzormi akýchsi fantastických kvetín. Červeň   tohto čalúnenia bola taká prenikavá, tak všetko ostatné prevyšujúca a   do seba pohlcujúca, že tých niekoľko obrazov na stenách a pozlátené   vyrezávané kusy nábytku hosťovo oko takmer ani nevnímalo. Prebehlo,   prekĺzlo sa ponad tieto veci a sýtilo sa len tou zvláštnou červeňou,   s ktorou ostro kontrastoval prostý cisárov oblek
     <tei:emph>
      z
     </tei:emph>
     čierneho aksamietu, spestrený iba bielymi pančuchami a reťazou radu   Zlatého rúna na prsiach. Jednoduchosť cisárovho oblečenia bola   dvojnásobne nápadná pri porovnaní so skvostnými oblekmi jeho   návštevníkov.
    </tei:p>
    <tei:p>
     Doktor Jesenius urobil tých niekoľko krokov so vztýčenou hlavou.   Zastal vedľa Braheho a potom vystrúhol obradnú dvornú poklonu: pravú   nohu posunul dozadu, akoby si chcel kľaknúť, hlavu hlboko sklonil a   klobúkom opísal pred sebou poloblúk tak, že pštrosie pero pritom   zametalo drahocenný perzský koberec.
    </tei:p>
    <tei:p>
     Na vladára, ktorý mal rád vyberané španielske dvorné spôsoby,   urobil návštevník dobrý dojem.
    </tei:p>
    <tei:p>
     Cisár sedel za ozdobným písacím stolom vo vyrezávanom kresle s   mäkkým čalúneným sedadlom. Na hlave mal nízky klobúk, okrúžený zlatou   šnúrou, za ktorou bolo zastoknuté pštrosie pero, pripevnené na klobúk   zlatou sponou s veľkým jagavým diamantom.
    </tei:p>
    <tei:p>
     — Náš milý dvorný astronóm Brahe rozprával nám už o vás toľko   chvályhodných vecí, že sa tešíme z vášho príchodu do nášho hlavného   mesta, — povedal tichým hlasom, div nie šeptom. Čalúnenie kabinetu   beztak tlmilo hlas, no návštevník — aj ten, ktorý nebol oboznámený s   cisárovými zvyklosťami — nevdojak cítil, že v tejto miestnosti   neslobodno hlasno hovoriť. Cisárove citlivé, chorobne predráždené   nervy neznášali nijaký hluk. Zdalo sa, že sa plachý cisár bojí   každého svetského ruchu. Iba dva zvuky mu boli milé a zneli jeho   sluchu ako radostná, upokojujúca hudba: erdžanie bujných arabských   koní a rev levov vo zverinci v Jelenej priekope.
    </tei:p>
    <tei:p>
     Jesenius odpovedal tak isto polohlasne, s hlbokou úklonou:
    </tei:p>
    <tei:p>
     — Je mi veľkou cťou, že môžem zložiť svoj oddaný hold Vašej   cisárskej Milosti.
    </tei:p>
    <tei:p>
     Nastala krátka odmlka. Cisár hľadel na doktora, ale jeho pohľad   bol akýsi záhadný, ako keby ani nevnímal prítomnosť človeka pred   sebou.
    </tei:p>
    <tei:p>
     Tycho Brahe i Jesenius mlčali. Čakali na ďalšiu cisárovu   otázku.
    </tei:p>
    <tei:p>
     Doktor Jesenius si medzitým dôkladnejšie obzrel cisára. Na   pomenšej postave s okrúhlou hlavou zaujala jeho pozornosť   predovšetkým dopredu vyčnievajúca zväčšená dolná pera,   charakteristická črta všetkých príslušníkov habsburského rodu, a   potom okrúhle vodovobelasé oči, ktoré hľadeli na svet, ani čo by v   cisárovom srdci sídlil hlboký smútok. Melanchólia. Tak to nazvali   cisárovi osobní lekári. Najmä najväčší z nich, slávny Christoforus   Guarinonius. Melanchólia opriadla jeho myseľ ako pavučina, do ktorej   sa napokon zapantá rozum natoľko, že sa už z tejto siete nikdy   nevymotá. Melanchólia a — — Tu sa doktor Jesenius na mih zastavil vo   svojich úvahách, ako keby sa obával, že cisár vie čítať jeho   myšlienky. No potom jednako len dokončil svoju úvahu: — — a nebude to   aj dačo horšieho? Šialenstvo?
    </tei:p>
    <tei:p>
     — Pred rokmi ste nám venovali svoju doktorskú rozpravu. Akože sa   volala?
    </tei:p>
    <tei:p>
     —
     <tei:emph>
      Progymnasma peripateticum
     </tei:emph>
     , Vaša cisárska Milosť. O   božskej a ľudskej filozofii.
    </tei:p>
    <tei:p>
     Pri cisárovej otázke zaliala Jesenia horúca vlna. Svoju rozpravu   venoval cisárovi pred deviatimi rokmi, a hľa, cisár sa na ňu ešte   pamätá. Takéto vyznačenie veru neočakával.
    </tei:p>
    <tei:p>
     Brahe sa podíval na svojho priateľa s úsmevom plným   pochopenia.
    </tei:p>
    <tei:p>
     Ba či cisár „Progymnasma” aj čítal? — blyslo Jeseniovi mysľou, no   nemal kedy uvažovať dlhšie o tejto otázke, lebo cisárov mäkký, akoby   trochu bojazlivý hlas opäť zbystril jeho pozornosť.
    </tei:p>
    <tei:p>
     — „Progymnasma peripateticum?” Áno, spomíname si. Ale nebolo pri   tom aj dačo iného? Čosi o tyranoch...
    </tei:p>
    <tei:p>
     Jeseniovo prekvapenie zmenilo sa na úžas. Aj o tom cisár vie? Veď   tú druhú rozpravu nevydal tlačou. Odkiaľ o nej cisár vie?
    </tei:p>
    <tei:p>
     Pozrel na Braheho, či azda on niečo nenaznačil cisárovi. Ale na   tvári hvezdárovej čítal stopy rovnakého prekvapenia. Nie, Tycho   nemohol o tom hovoriť, veď o tejto rozprave ani sám nevedel. Výraz   prekvapenia na jeho tvári vydával o tom neklamné svedectvo. Kto teda   informoval cisára?
    </tei:p>
    <tei:p>
     Nebolo času na dlhé úvahy, lebo cisárova otázka si vyžadovala   odpoveď. A návštevník bol povinný odpovedať hneď, aby cisár nemusel   čakať. Nechávať ľudí čakať, to je právo cisárovo.
    </tei:p>
    <tei:p>
     —
     <tei:emph>
      Pro vindiciis contra tyranos.
     </tei:emph>
     Oprávnenosť   zákonitého postupu ľudu proti tyranom. Lenže túto rozpravu som   nevydal tlačou, — odvetil Jesenius a zahľadel sa do cisárovej   tváre.
    </tei:p>
    <tei:p>
     V cisárových očiach akoby bol zbadal slabý záblesk   zlomyseľnosti.
    </tei:p>
    <tei:p>
     — Škoda, že ste aj túto rozpravu nevydali tlačou, — nadviazal   cisár hneď na jeho odpoveď, z čoho bolo zrejmé, že predmet rozhovoru   ho zaujíma. — Radi by sme si ju prečítali.
    </tei:p>
    <tei:p>
     No v cisárovom hlase bolo aj čosi znepokojujúceho. Jeseniovi sa   zdalo, ako keby v ňom zacítil zlovestný odtienok irónie. Myslel to s   tým návrhom na vydanie vážne?
    </tei:p>
    <tei:p>
     Tieto pochybnosti preleteli mysľou doktorovou ako náhly záblesk,   ktorý zanikne, len čo si ho človek uvedomí.
    </tei:p>
    <tei:p>
     — Záujem Vašej cisárskej Milosti o moju skromnú prácu je pre mňa   najväčším vyznamenaním, — odvetil s úctivou poklonou a dodal,   reagujúc priamo na cisárove slová: — Rukopis rozpravy sa mi niekde   zapotrošil. Až ho nájdem, pripravím ho do tlače.
    </tei:p>
    <tei:p>
     Cisár si pohladil zlatú reťaz, ktorú mal okolo krku, a zahľadený   na rad Zlatého rúna poznamenal skúmavým hlasom:
    </tei:p>
    <tei:p>
     — Teda nie ste obdivovateľom Machiavelliho?
    </tei:p>
    <tei:p>
     Jesenius by bol veľa dal za to, keby sa bol mohol dakoho spýtať,   ako zmýšľa cisár o Machiavellim. Veď hlavné dielo tohto spisovateľa,   kniha „Knieža”, bola terčom Jeseniových útokov v dišputácii, ktorú   mal v onen slávny a nezabudnuteľný augustový deň roku 1591 vo   františkánskom kostole v Pádui v prítomnosti toľkých významných   osobností. Prišiel aj sám knieža d’Este i všetci profesori paduánskej   univerzity na cele so slávnym profesorom Aquapendente a medzi hosťami   bol vtedy aj jeho priateľ a spolužiak knieža Zdeněk Popel z Lobkovíc.   Keď sa mu v mysli vynorilo toto meno, len-len že sa ovládol a neudrel   po čele. Pravdaže! Zdeněk Lobkovic, terajší najvyšší ríšsky kancelár,   podal cisárovi správu o jeho dišputácii. Ale to mu ešte nepriblížilo   odpoveď na otázku, akú mienku má cisár o pôvodcovi diela „Knieža”. No   všetko jedno: cisár je zvedavý na jeho mienku o Machiavellim, a   odpoveď na túto otázku nemôže byť odvislá od toho, čo si myslí cisár.   A preto Jesenius chcel odvetiť podľa pravdy, čo si myslel a čo   povedal už vtedy, pred deviatimi rokmi, vo svojej doktorskej   dišputácii. Už mal na jazyku odpoveď: „Pokladám jeho knihu ,II   principe’ za škodlivú, pretože navádza vladárov na to, aby páchali   nezákonné činy.” Ale zháčil sa a v poslednej chvíli si to rozmyslel.   Medzi doktorskou dišputáciou a rozhovorom s cisárom je predsa len   rozdiel. Ostatne vtedy, pred deviatimi rokmi, bol ešte len skončeným   študiózom, ktorý mal v horúcej hlave plno všelijakých rúhačských   myšlienok a smelých plánov, neraz na míle vzdialených od skutočného   života. Od tých čias ho skúsenosti naučili, že nemožno ísť hlavou   proti múru a že najmä v rozhovore s mocnými tohto sveta je účelnejšie   správať sa podľa biblickej rady: Buďte krotkí ako holuby a opatrní   ako hady. Myšlienky, ktoré v kruhu univerzitných profesorov a   študentov majú platnosť len podmienenú, lebo ich závažnosť je   zmierňovaná protiargumentmi odporcu, v rozhovore s cisárom môžu   vyznieť ako buričstvo. Ak by ich cisár takto prijal, potom sa   Jesenius môže rozlúčiť s nádejou na priaznivé vybavenie dedičského   sporu. Pravda, to neznamená, že by mal zaprieť svoje presvedčenie. No   jednako bude lepšie počínať si aspoň trochu diplomaticky. Preto   odvetil obozretne:
    </tei:p>
    <tei:p>
     — Dúfam, že mi Vaša cisárska Milosť nebude zazlievať úprimnosť,   keď sa priznám, že vskutku nepatrím medzi obdivovateľov, vlastne, aby   som sa presnejšie vyjadril, medzi ctiteľov tohto vynikajúceho   florentského štátnika a spisovateľa.
    </tei:p>
    <tei:p>
     — Ak si vašu odpoveď správne vysvetľujeme, nesúhlasíte s   myšlienkami a zásadami Machiavelliho, vyslovenými v jeho diele „II   principe”? Tak ste to mysleli?
    </tei:p>
    <tei:p>
     Jesenius sa uklonil, pričom jeho mozog horúčkovito pracoval. Chcel   nájsť najpríhodnejšie slová, ktorými by cisárovi zdôvodnil svoje   záporné stanovisko voči Machiavellimu.
    </tei:p>
    <tei:p>
     — Čím podopierate svoj nesúhlas?
    </tei:p>
    <tei:p>
     Jesenius pozrel na Braheho, akoby hľadal u neho povzbudenie, a   potom odvetil rozvážne, nezvyšujúc tón hlasu, ktorý na začiatku tohto   rozhovoru nasadil:
    </tei:p>
    <tei:p>
     — Pokladám Machiavelliho rady, ktoré dáva v knihe „II principe”   vladárom, za akademické úvahy, ktoré sa nedajú preniesť do   života.
    </tei:p>
    <tei:p>
     — Prečo? — spýtal sa cisár napodiv rýchle.
    </tei:p>
    <tei:p>
     — Preto, lebo... lebo v politike nemôže platiť iná morálka než v   živote. Božské zákony nepripúšťajú rozdiel medzi prostým človekom a   vladárom. A signor Machiavelli hlása pravý opak.
    </tei:p>
    <tei:p>
     Cisár prudko zdvihol hlavu a na jeho tvári zjavil sa tieň   nevôle.
    </tei:p>
    <tei:p>
     — Nazdávame sa, že vtesnanie obsahu tejto významnej knihy do takej   úzkej formulácie nevystihuje ani zďaleka jej mnohostranný dosah   filozofický i politický. Azda by sa to dalo výstižnejšie vyjadriť   heslom: účel svätí prostriedky. Autor „II principe” radí vladárom,   aby pri uskutočňovaní svojich cieľov nehľadeli na prostriedky, ktoré   pri tom musia použiť, i keď sú to niekedy prostriedky tvrdé, ba i   také, ktoré sú v rozpore s platnými zákonmi. Lebo dôležitejšie je,   aby sa poddaní vladára báli, než aby ho milovali.
     <tei:emph>
      Oderint, dum   metuant,
     </tei:emph>
     ako to povedal cisár Caligula: Nech si nenávidia, len   keď sa ma boja. Myslíme, že v tejto rade je veľká štátnická múdrosť,   ktorú by nemal žiadny vladár podceňovať.
    </tei:p>
    <tei:p>
     Tak, teraz už bolo Jeseniovi jasné, čo súdi cisár o Machiavellim.   Cení si ho, obdivuje ho — čiže Jeseniove náhľady sú v úplnom rozpore   s náhľadmi cisárovými. Ani ho to neprekvapilo, veď už so Zdeňkom   Lobkovicom dišputovali niekoľkokrát o tomto probléme. Aj Lobkovic   hovoril vtedy tak, ako teraz hovorí cisár. Vari preto sa vyšvihol až   na prvé miesto v stupnici krajinských hodností, že sa spravoval   machiavelliovskými zásadami?
    </tei:p>
    <tei:p>
     Zbadal ustarostený pohľad Tycha Braheho, ktorý stál mlčky vedľa   neho a sledoval s rastúcou obavou rozvíjajúci sa slovný zápas medzi   cisárom a smelým cudzincom. Lebo oponovať cisárovi bola naozaj   smelosť. Cisár ťažko znášal mienku, ktorá sa nezrovnávala s jeho   vlastnou.
    </tei:p>
    <tei:p>
     Hoci Jesenius cisára ešte osobne nepoznal a nebol zasvätený do   zvláštností jeho povahy, bol už oboznámený so zložitou škálou   odtienkov dvoranskej reči, v ktorej zásada „Čo na srdci, to na   jazyku” spravidla neplatí, lebo tu treba každú myšlienku zabaliť do   slovných floskúl, aby bola čo najlahodnejšia. Ale zaprieť svoje   presvedčenie? Vnútorný hlas mu našepkával: „Pamätaj na dedičstvo,” a   Jesenius už-už začal uvažovať, či by nebolo lepšie dať sa na ústup.   Povedať cisárovi: „Úplne súhlasím s náhľadom Vašej cisárskej Milosti.   Ak som sa vo svojej dišputácii od tohto náhľadu v dačom odchýlil, bol   to len výraz mojej mladistvej neskúsenosti. Dnes mám už širší rozhľad   a bohatšie skúsenosti. Uznávam preto pokorne, že som sa mýlil.”
    </tei:p>
    <tei:p>
     No miesto toho sa v ňom čosi vzoprelo — akýsi vzdor zahatal cestu   povoľným slovám, a Jesenius odvetil, akoby ani nenadväzoval na   cisárove slová, ale na sled vlastných myšlienok:
    </tei:p>
    <tei:p>
     — Vo svojej paduánskej dišputácii som uviedol ako príklad   nešťastnú škótsku kráľovnú Máriu Stuartku, ktorej parlament vyčítal,   že porušila svoje sľuby a záväzky. Kráľovná odvetila, že vladára   viažu sľuby a prísahy len dotiaľ, kým sa mu to vidí primeraným. — A   parlament jej odoprel poslušnosť.
    </tei:p>
    <tei:p>
     Tycho Brahe si nervózne hrýzol koniec dlhých fúzov, ktoré mu   viseli popri kútikoch úst, a významnými pohľadmi usiloval sa zavrátiť   svojho priateľa, aby sa nevrhal do záhuby. Ale Jesenius si jeho   zúfalé pohľady nevšímal. Smelo pozeral cisárovi do očú a čakal priam   s lekárskou zvedavosťou, aký bude ďalší priebeh tohto zaujímavého, no   nebezpečného rozhovoru. Veď cisár má možnosť v ktorejkoľvek chvíli   rozhovor prerušiť alebo upraviť smelého orátora jediným slovom či   gestom do patričných medzí. No zdalo sa, že cisár na nič takého   nepomýšľa. Hoci mu Jeseniove náhľady neboli po chuti, rozhovor ho   jednako zaujímal. Bolo to čosi celkom odlišného od bežných rozhovorov   s návštevníkmi, ktorí si v prítomnosti cisára netrúfali mať svoj   vlastný úsudok, a keď cisár povedal na niečo, že je čierne, bez   váhania súhlasili; „Áno, Vaša cisárska Milosť, je to čierne,” pričom   o chvíľu boli ochotní povedať na tú istú vec, že je biela, len aby sa   svojmu panovníkovi zapáčili.
    </tei:p>
    <tei:p>
     — Dosť nebezpečný a nemúdry precendent, — odvetil cisár s nádychom   posmechu v hlase. — Zdá sa, že krok škótskeho parlamentu mal neblahý   vplyv aj na mnohé európske parlamenty, medziiným aj na snem český,   ktorý je už tiež nakazený duchom odbojnosti. Slovom, vy takýto odboj   poddaných voči Bohom ustanovenému vladárovi schvaľujete?
    </tei:p>
    <tei:p>
     Cisárov pohľad sa skúmavo zabodol do Jeseniových očú. Doktor sa   trochu znepokojil. Správy o divých výbuchoch cisárovej zlosti dostali   sa až do Nemiec a kolovali aj po Wittenbergu. Ale teraz už nemohol   cúvnuť.
    </tei:p>
    <tei:p>
     — Dovoľte mi, Vaša Milosť, aby som na vašu láskavú otázku   odpovedal príkladom z odvetvia, ktoré je mi najbližšie: z lekárskej   praxe. Ľudská spoločnosť má rozličné časti tak isto, ako má ľudské   telo rozličné údy, ktoré vzájomne súvisia a sú spojené a uspôsobené   pre mnohostranné úkony. A tak, ako je pre telo potrebný lekár na   zabránenie nezhôd medzi jednotlivými jeho časťami, pre spoločenský   organizmus je potrebný kráľ. Lenže lekár nemôže so svojím pacientom   zaobchádzať ľubovoľne, ale len tak, aby to bolo jeho zdravotnému   stavu na osoh. Rovnako je to aj s kráľom. Musí vládnuť tak, aby   viedol svoj ľud k blahobytu a k šťastiu, lebo práve tak, ako lekár   nemá právo beztrestne usmrtiť svojho pacienta, ani kráľ nemá právo   hubiť svojich poddaných alebo vládnuť im nezákonne.
    </tei:p>
    <tei:p>
     Jesenius sa odmlčal a čakal s napätím na výbuch cisárovho   hnevu.
    </tei:p>
    <tei:p>
     Tycho Brahe ustúpil o pol kroka dozadu, akiste z obavy, aby prvý   nápor cisárovej zúrivosti — ak by sa prejavil vo forme útoku kordom —   nezasiahol jeho. Veď len nedávno behal cisár nočnou hodinou, oblečený   v dlhej spacej košeli, s mečom v ruke po chodbách Hradu a zúrivo   vykrikoval, že zavraždí banditov, ktorí ho chcú pripraviť o život. A   vtedajšia príčina bola bezvýznamná oproti tejto.
    </tei:p>
    <tei:p>
     Na veľký údiv cisárskeho astronóma nestalo sa však nič. Cisár   povedal celkom pokojne:
    </tei:p>
    <tei:p>
     — Kráľova moc pochádza od Boha. Za všetky svoje činy je zodpovedný   len jemu. Teda aj za spôsob svojej vlády. Hovoriť o tom, na čo kráľ   nemá právo, je celkom nevhodné.
    </tei:p>
    <tei:p>
     Jesenius prijal s úklonou toto pokarhanie, ale nepokladal tým   rozhovor ešte za skončený. To najdôležitejšie, čo vtedy v Pádui   povedal, doteraz ešte nemal príležitosť vysloviť. I dopustil sa v   španielskej etikete, ktorú cisár Rudolf zaviedol aj na pražskom   hrade, neslýchanej opovážlivosti, že nevyčkal na cisárovu otázku   alebo výzvu, a nadviazal bezprostredne na monarchove slová:
    </tei:p>
    <tei:p>
     — Ak dovolí Vaša cisárska Milosť, chcel by som výraz kráľ trochu   spresniť. Robím totiž rozdiel medzi kráľom, ktorý vládne dobrovoľným   poddaným, a kráľom, ktorý sa zmocnil vlády násilím, proti vôli   poddaných. Takéhoto vládcu nazývam tyranom. V starovekej histórii   máme dosť príkladov na to, že väčšina tyranov vládla kruto,   nezákonne, na škodu ľudu. Dovolím si vysloviť svoju skromnú mienku,   že v takomto prípade má ľud právo volať vládcu na zodpovednosť...   pohnať ho pred súd.
    </tei:p>
    <tei:p>
     Cisár ho so smiechom prerušil.
    </tei:p>
    <tei:p>
     — Protirečíte si, domine doktor. Akože by mohli poddaní, ktorí sú   vydaní na milosť a nemilosť tyranovi, pohnať ho mi zodpovednosť? Veď   v takomto prípade každý prejav nespokojnosti by tyran už v zárodku   potlačil. Zdá sa nám, že ste si Machiavelliho dobre   nepreštudovali.
    </tei:p>
    <tei:p>
     — Snažil som sa vniknúť do Machiavelliho filozofie čo najhlbšie, —   odvetil skromne Jesenius, — a zamyslel som sa aj nad tým, čo ráčila   teraz povedať Vaša Milosť.
    </tei:p>
    <tei:p>
     — A čo ste z toho vyvodili?
    </tei:p>
    <tei:p>
     Jesenius trochu zaváhal akoby premýšľal, či má povedať cisárovi   všetko, čo povedal vtedy panstvu v Pádui. Ale možno to bola len   rečnícka pauza na zvýšenie napätia. Cisárovu trpezlivosť však   neslobodno dlho napínať. Treba otázku zodpovedať.
    </tei:p>
    <tei:p>
     — Ľud má právo zneškodniť tyrana, ktorý sa dopúšťa nezákonností.   Toto právo siaha až po zavraždenie tyrana.
    </tei:p>
    <tei:p>
     Tak, už je to vonku. A teraz nech sa deje vôľa božia.
    </tei:p>
    <tei:p>
     — Uvedomujete si, že ak priznáte poddaným takéto právo voči   tyranovi, nemôžete zabrániť, aby si rovnaké právo nenárokovali aj   poddaní kráľa riadne zvoleného?
    </tei:p>
    <tei:p>
     — Áno, — odvetil Jesenius dôrazne a zhlboka nabral dych, aby   stíšil svoje vzrušenie. Srdce mu prudko bilo a v sluchách cítil   rýchly tep krvi. Tvár mu najprv očervenela a potom trochu   zbledla.
    </tei:p>
    <tei:p>
     Nastalo napäté ticho. Cisár roztržite klopkal prstami na vyleštenú   dosku veľkého písacieho stola. Jeho pohľad sa odpútal od Jesenia a   uprel sa na Cranachov obraz Prameň mladosti, ktorý visel oproti   pracovnému stolu cisárovmu. Bol to cisárov obľúbený obraz. Pri   pohľadá naň sa tak príjemne snilo. Do nádrže, zachycujúcej živú vodu,   ktorá vyteká z blízkeho prameňa, vstupujú z jednej strany mrzké staré   baby s ohyzdným zvráskaveným telom sivastej farby — a po vykúpaní   vychádzajú ako vábne krásavice s ružovkastou pleťou a krásnymi   tvarmi, na ktoré sa cisár vždy s úľubou díval. Či sa mu podarí nájsť   človeka, ktorý by mu vedel povedať, kde tento prameň je? Podľa   povestí je to v akomsi starom hrade v škandinávskej Idune na ďalekom   severe, až kdesi tam, kde deň trvá šesť mesiacov a noc pol roka. Na   nádvorí idunského hradu vyviera zo skaly tento prameň. Ale posol,   ktorého cisár poslal do Škandinávie, vrátil sa bezúspešne. Prameň   nenašiel. Nikto o ňom nevedel. Ej, horkýže nevedel, myslel si cisár;   vedia o ňom, ale nechcú prezradiť. Pre seba si ho nechávajú.
    </tei:p>
    <tei:p>
     S prekvapujúcim a neočakávaným skokom z jednej záujmovej oblasti   do druhej, bez akéhokoľvek postupného prechodu, spýtal sa cisár na   vec, ktorá s doterajším rozhovorom nijako nesúvisela. Súvisela však s   chvíľkovým záujmom cisárovým, ktorý vyvolal Cranachov obraz. Jesenius   tento obraz nevidel. Mal ho za chrbtom, a preto ho náhly zvrat v   rozhovore prekvapil dvojnásobne.
    </tei:p>
    <tei:p>
     — Domine doktor, viete pripraviť panaceu vitae?
    </tei:p>
    <tei:p>
     Panacea vitae, zázračný elixír života, ktorý vracia mladosť a   predlžuje ju na stáročia... Najvzácnejší článok v zásobární   podvodných alchymistov, ktorí na túto udicu chytajú zlaté rybky:   dôverčivých ľudí, čo za tento vytúžený prostriedok platia   nekresťanské peniaze. A daromne.
    </tei:p>
    <tei:p>
     — Ľutujem, Vaša cisárska Milosť, ale panaceu vitae neviem   pripraviť a doteraz som sa ešte nestretol s človekom, ktorý by to   vedel urobiť.
    </tei:p>
    <tei:p>
     — Z čoho prýštia tieto vaše pochybnosti?
    </tei:p>
    <tei:p>
     Očakával túto otázku. Odpoveď na ňu bola ľahšia než na otázku o   Machiavellim. Bude však aj menej nebezpečná?
    </tei:p>
    <tei:p>
     — Z prostého pozorovania vecí okolo seba. Staroveký filozof   Herakleitos povedal: Panta rei. Všetko je v pohybe. Je to odveký   zákon, že v prírode neostáva nič nemenné, všetko v nej podlieha zrodu   a zániku. Aj človek. Tak isto ako všetko ostatné tvorstvo a   rastlinstvo na svete.
    </tei:p>
    <tei:p>
     — Nechcete vari stavať človeka, stvoreného na obraz boží, na   úroveň nemej tváre alebo bezcitnej rastliny? Pochybujete azda o   vznešenom zmysle ľudského života, ktorého pokorným cieľom je spasenie   na onom svete?
    </tei:p>
    <tei:p>
     Posledné slová povedal cisár prísne, akoby volal Jesenia na   zodpovednosť za také poburujúce myšlienky a reči. No Jesenius nemohol   potlačiť sotva badateľný úsmev pri protirečivosti cisárových úvah.   Hovorí o vznešenom naplnení ľudského života, o večnom spasení — ale   pritom sám po takomto naplnení netúži; naopak, vynakladá všetko   úsilie, aby svoje spasenie čo najväčšmi oddialil.
    </tei:p>
    <tei:p>
     No nesmel prejaviť svoje myšlienky. Musel zachovať vážnosť, ako to   význam rozhovoru vyžadoval.
    </tei:p>
    <tei:p>
     — Prosím Vašu cisársku Milosť, aby mi uverila, že niet vo mne ani   náznaku takejto znevažujúcej myšlienky. Viem predobre, že   Boh-Stvoriteľ dal človeku nesmrteľnú dušu a jeho syn Boh-Spasiteľ   umrel zaň na kríži, aby ho vykúpil a zaistil mu večnú spásu. Tým bol   človek povýšený nad všetky ostatné tvory sveta. Ale dve veci má s   nimi spoločné: zrodenie a smrť. Aby mohol byť človek spasený pre   život večný, musí najprv umrieť.
    </tei:p>
    <tei:p>
     Cisárova tvár sa čím ďalej tým väčšmi zachmurovala. Napokon   netrpezlivým gestom prerušil Jesenia a povedal namrzene:
    </tei:p>
    <tei:p>
     — Dúfali sme, že sa dozvieme mienku lekára; vieroučných rečí sa   napočúvame dosť od svojho spovedníka a pre zmenu i od arcibiskupa. Od   vás by sme radi počuli niečo iného.
    </tei:p>
    <tei:p>
     Jesenius cítil, ako sa mu krv hrnie do tváre a ako ho celého   zalieva horúčosť. Saský kurfirst sa s ním zhováral ináč. Ale čo na   tom? Veď si to zavinil akiste sám.
    </tei:p>
    <tei:p>
     — Ľutujem, že nemôžem povedať Vašej cisárskej Milosti nič   prijateľnejšieho ako to, čo som už povedal. Starnutie a smrť nemožno   obísť, nemožno sa im vyhnúť, lebo je to ničivé dielo nezastaviteľne   plynúceho času. A čas nemožno zastaviť. Tak ako nemožno nijakým   ľudským zákrokom dosiahnuť, aby bola u nás večná jar alebo večné   leto, nemožno zastaviť ani zhubné pôsobenie času na človeka. Preto   neverím, že by bolo možné zhotoviť panaceu vitae, ktorá by zaistila   ľuďom večnú mladosť.
    </tei:p>
    <tei:p>
     — Škoda, — dodal cisár sklamane. — Mali sme tu niekoľkých   alchymistov, ktorí nás ubezpečovali, že poznajú tajomstvo panacey   vitae. Je to trošku zložitý postup, a preto sme chceli, aby to   vyskúšali najprv na sebe. No odišli z nášho mesta prv, než by boli   pokus omladnutia podstúpili.
    </tei:p>
    <tei:p>
     Jeseniovi zaihral úsmev v kútiku úst. Chápal, veľmi dobre chápal,   prečo alchymisti zmizli ešte pred uskutočnením pokusu. Zlato v mešci   bolo im cennejšie než pochybná mladosť. Ale cisára ťažko o tom   presvedčiť.
    </tei:p>
    <tei:p>
     — A čo náš astrológ Brahe? Čo si myslíte o tom vy? Nesúvisí   panacea vitae nejako s hviezdami?
    </tei:p>
    <tei:p>
     — Nech mi ráči Vaša cisárska Milosť prepáčiť, ale v takejto   súvislosti som sa s hviezdami ešte nezapodieval Ak si to však Vaša   Milosť želá, zameriam svoje štúdiá aj týmto smerom.
    </tei:p>
    <tei:p>
     — Nie, netreba. Nazdávali sme sa, že máte skúseností aj v tomto   odbore tajných náuk. Ak by ste mali iba teraz začínať, to nie. Radšej   ostaňte len pri pozorovaní nebeských telies. Azda bude dačo viacej   vedieť rabín Löw. Bolo by ho treba zasa pozvať, aby nás oboznámil,   ako pokročil v pokusoch od tých čias, čo sme sa s ním naposledy   stretli... No, škoda. Podľa vás, domine doktor, teda nemožno   pripraviť ani lapis philosophorum?
    </tei:p>
    <tei:p>
     Jesenius vedel o cisárovej náchylnosti k alchýmii. Veď po celej   Európe sa hovorilo o tom, ako si na pražskom hrade podávajú kľučky   všetci najpoprednejší alchymisti vtedajšieho sveta a ako každý
     <tei:emph>
      z
     </tei:emph>
     nich nájde otvorený sluch i mešec Jeho cisárskej   Milosti.
    </tei:p>
    <tei:p>
     — Netrúfam si vysloviť svoju mienku o tomto veľmi dôležitom   predmete bádania alchymistov, pretože sám som v tomto odbore iba   učňom. V prírode je veľa neprebádaných vecí, o ktorých nemožno ešte   podať záväzný a všeobecne platný úsudok.
    </tei:p>
    <tei:p>
     Cisár pokýval súhlasne hlavou. Jeho viera v alchýmiu bola   neoblomná. Poznamenal zbožne:
    </tei:p>
    <tei:p>
     — Boh odhaľuje pred niekoľkými svojimi vyvolenými okraj závoja, za   ktorým skrýva pred nami nesmierne tajomstvo svojej moci. Sme   presvedčení, že nebude menej milostivý k nám kresťanom, ako bol k   niekdajším učencom a vedcom pohanským. Napríklad k Hermesovi   Trismegistovi...
    </tei:p>
    <tei:p>
     Hermes Trismegistos. Keď Jesenius vstúpil do cisárovho kabinetu a   zbadal uprostred tej červene čiernu postavu cisárovu, nevdojak mu   prišlo na um toto meno. Meno onoho bájneho Egypťana, ktorý údajne   poznal všetky veľké tajomstvá sveta a vedel pripraviť i kameň   mudrcov, lapis philosophorum, a zmeniť jeho pomocou obyčajné bezcenné   kovy na kovy ušľachtilé, zlato a striebro.
    </tei:p>
    <tei:p>
     Teraz cisár vyslovil toto meno. A Jeseniovi sa zdalo, akoby tým   Hermesom Trismegistom, Hermesom Trojvysokým, ako ho nazvali neskôr   Gréci, bol on, tento záhadný čierny človiečik, ktorý sa ponoril do   všetkých tajných náuk tak ako nik iný z jeho súčasníkov. Ba či má z   týchto náuk, ktoré doluje s pomocou všelijakých mágov a šarlatánov z   hlbín prastarých tradícií, podávaných z osoby na osobu ako neporušená   reťaz, do ktorej neslobodno zapojiť nikoho nezasväteného, či má z   nich naozaj nejaký skutočný úžitok, alebo ich hromadenie zväčšuje len   labyrint, v ktorom blúdi jeho nepokojný duch? Je aj jeho duch takou   Hermesovou „Tabulou smaragdinou”, popísanou zmätenými múdrosťami, ako   je táto: „Je to pravda, a nie lož, je to určité a celkom isté. Čo je   naspodu, je rovnocenné tomu, čo je navrchu, a čo je navrchu, je   rovnocenné tomu, čo je naspodu, a cieľom toho je preniknúť záhadami   tejto veci. Všetky veci sa zrodili z tejto jednej veci. Jej otcom je   slnce, jej matkou mesiac. Jej nositeľom je vietor, jej živiteľkou   zem...?”
    </tei:p>
    <tei:p>
     Červené čalúnenie kabinetu je akoby odblesk plameňov v   alchymistickej dielni a on, ten čierny záhadný alchymista, je nový   Hermes Trismegistos...
    </tei:p>
    <tei:p>
     Bizarné úvahy doktora Jesenia prerušuje cisárov triezvy hlas: —   Počuli sme, doktor, že ste chirurgus. Náš milý Tycho Brahe nám o vás   rozprával, že ľudské telo sa pod vaším nožom otvára ako kniha pod   prstami zvedavého čitateľa. Krásne povolanie. Mali by ste sa ho držať   a nepriberať si starosti, ktoré Boh vložil na hlavu vladárov. My si s   nimi dajako poradíme aj sami. A kde by sme si poradiť nevedeli,   pomôžu nám naši radcovia a politici z povolania... Dúfame, že sa vám   pobyt v Prahe bude páčiť.
    </tei:p>
    <tei:p>
     Milostivým gestom naznačil, že audiencia je skončená. Obidvaja   učenci sa hlboko poklonili a chceli odísť spolu, ale cisár zadržal   Braheho poznámkou:
    </tei:p>
    <tei:p>
     — Náš astronóm by nám teraz mohol vyložiť, čo zaujímavého ukazujú   hviezdy...
    </tei:p>
    <tei:p>
     Tíško, nečujne sa zatvorili dvere cisárovho kabinetu za   odchádzajúcim doktorom Jeseniom.
    </tei:p>
   </tei:div>
   <tei:div type="chapter">
    <tei:head>
     II NEBONOSNÝ ATLAS DÁNSKY
    </tei:head>
    <tei:p>
     V SUSEDSTVE HRADČIAN, vysoko nad Prahou, býval v novoupravenom   Curtiovskom dome cisársky hvezdár Tycho Brahe. Takto aspoň nemal   ďaleko k svojmu veľkému mecénovi Rudolfovi, ktorému denne podával   správy o konštelácii hviezd. Ak mal cisár chuť pozorovať hviezdy aj   sám, zašiel so svojím astronómom do letohrádku Belvedere na druhom   konci Cisárskej záhrady a tam v sále na poschodí, kde dal Rudolf II.   zariadiť hvezdáreň, dlho do noci sledovali dráhu planét a usilovali   sa vypátrať, čo dobrého alebo zlého pripravujú ľuďom hviezdy.
    </tei:p>
    <tei:p>
     O čo šťastnejšie mohlo byť kráľovstvo České, keby sa bol jeho   panovník zaujímal aj o ľudí aspoň tak, ako sa zaujímal o hviezdy.
    </tei:p>
    <tei:p>
     Popoludní dal si Jesenius previezť truhlu, v ktorej mal šatstvo a   lekárske potreby, do domu Braheho.
    </tei:p>
    <tei:p>
     Pani Kristína, Braheho žena, privítala ho matersky nežne a   sedliacky prosto, s onou bezprostrednou srdečnosťou, ktorou sa   vyznačuje správanie dedinských ľudí; Kristína Braheová pochádzala z   nízkeho rodu, bola prostým dedinským dievčaťom, keď zrak veľkého   učenca-hvezdára našiel v nej zaľúbenie. Tycho Brahe neobanoval nikdy   svoje rozhodnutie oženiť sa s ňou; dala mu osem detí, z ktorých štyri   žili. Kristína vravievala, že on, Tycho, je jej piatym dieťaťom. Oj,   nemala pri ňom na ružiach ustlané. Žil viacej vo hviezdach ako na   tejto zemi. A najšťastnejší bol v Uranienborgu, v onom čarovnom   hviezdnom hrade na ostrove Hven, kde mu milostivý a štedrý dánsky   kráľ Frederik II. dal vybudovať rozprávkový palác-hvezdáreň a naplnil   ho prepodivnými inštrumentmi, ktoré prichádzali obdivovať návštevníci   z celej Európy. Tých devätnásť rokov v Uranienborgu bolo   najšťastnejším obdobím v živote Braheho. Jeho ctitelia dali mu   lichotivú prezývku Nebonosný Atlas dánsky. Staroveký héros Atlas   držal na pleciach zemeguľu. Dánsky Atlas držal na svojich pleciach   oblohu — preto tá prezývka.
    </tei:p>
    <tei:p>
     Jesenius bol hrdý, že môže nazývať Braheho svojím priateľom, a   veľmi vďačne prijal ponuku, aby sa k nemu nasťahoval.
    </tei:p>
    <tei:p>
     V najväčšej miestnosti domu, v mazhauze, zišla sa pri večeri celá   početná Braheho rodina i s hvezdárovými pomocníkmi. Okrem Jeseniovho   švagra Adama Felsia boli tu ešte traja cudzí ľudia: prvý z nich,   chudorľavý človek čiernych vlasov a dlhých čiernych fúzov, bol   cisársky matematikus Johan Kepler, druhý bol dánsky hvezdár Christian   Longomontanus a tretí Franz Tengnagel, snúbenec Braheho najstaršej   dcéry Alžbety.
    </tei:p>
    <tei:p>
     Za vrchstolom sedel Brahe. Celý jeho výzor prezrádzal, že on je   hlavnou osobou tejto spoločnosti. Z toho, že pri stole zhovárali sa   všetci len polohlasne, dalo sa súdiť, že v dome vládne prísna   disciplína. Tycho Brahe bol tu obávaným vládcom.
    </tei:p>
    <tei:p>
     Jesenius sedel po jeho pravici, Kepler z druhej strany. Vedľa   Jesenia si vyhradila miesto pani Kristína, aby sa ho mohla   povypytovať na wittenberské novinky. Už za wittenberského pobytu   Braheovcov spriatelil sa Jesenius s pani Kristínou. Celé jej   správanie, spôsob hovoru i bezprostredná srdečnosť, to všetko mu   veľmi pripomínalo nebohú matku. Teraz, keď bol Braheovie hosťom, mal   možnosť všimnúť si dobré vlastnosti pani Braheovej ešte lepšie než vo   Wittenbergu. Keď ho núkala, aby si len vzal viacej, alebo keď mu sama   nakladala na tanier, zľahka odbíjajúc jeho protesty, bolo v tom toľko   srdečnej žičlivosti, že voľky-nevoľky sa podriadil jej prekypujúcej   pohostinnosti.
    </tei:p>
    <tei:p>
     Najstaršia dcéra, ktorá sedela naproti matke, po ľavici svojho   snúbenca Tengnagla, udala sa zrejme na otca. Túto podobnosť   pripomínali navonok nielen jej červenkasté vlasy, ale najmä jej   povaha. Ustavične čosi šeptala a pohľadmi naznačovala svojmu   snúbencovi, ktorý povoľne prikyvoval hlavou. Ale zdalo sa, že ani   táto povoľnosť panovačné dievča neuspokojuje. Z jej tváre nezmizol   prísny výraz, takže napokon pani Kristína pokladala za potrebné   zakročiť.
    </tei:p>
    <tei:p>
     — Deti, deti, aspoň pri stole sa nevaďte.
    </tei:p>
    <tei:p>
     Mladšia dcérka Žofia dívala sa na hosťa plachým pohľadom a zdalo   sa, že väčšmi sa bojí staršej sestry ako otca. Počas celej večere   nepovedala ani slovo.
    </tei:p>
    <tei:p>
     Na druhom konci stola sedel Longomontanus a Braheho dvaja synovia   Jörgen a Lyke. Boli to plavovlasí šuhajci belasých očú a okrúhlych   tvárí, celým svojím výzorom na matku. Jesenius ich niekoľkokrát aj   oslovil a chlapci odpovedali vždy veľmi ochotne a horlivo. Ich   odpovede boli však veľmi stručné, lebo keď sa chceli rozvravieť   trochu obšírnejšie, otcov prísny pohľad stačil, aby sa v polovici   vety zarazili a potom ju dokončili rýchle niekoľkými slovami a   odmlčali sa.
    </tei:p>
    <tei:p>
     Longomontanus bol len tichým poslucháčom. Jeho pohľad bol   roztržitý, a hoci sa díval na hovoriacich, keby ho bol v takej chvíli   niekto oslovil, iste by sa bol strhol ako vyrušený zo spánku a   namiesto odpovede odvetil by otázkou: „Čo prosím? Nedával som   pozor... Trochu som sa zamyslel...”
    </tei:p>
    <tei:p>
     Jesenius si pomyslel, že by si na takúto veľkú domácnosť nevedel   zvyknúť: chýbalo jej rodinné teplo, ktorým sa vyznačujú obedy a   večere napríklad v jeho wittenberskej domácnosti. Ozaj, čo asi teraz   robí Mária, jeho žena? Iste jej je, chudere, smutno doma samej.
    </tei:p>
    <tei:p>
     Mĺkvota panovala počas celej večere. Iba keď Braheho dcéry   poodnášali zo stola a keď mládež odišla a pri krčahu vína ostali s   Brahem len Jesenius, Kepler a Longomontanus, jazyky sa rozviazali. Už   tým, že pri stole ostali z domácich len Kepler a Longomontanus, Brahe   naznačil hierarchiu svojich pomocníkov. Kepler je síce jeho   podriadeným, no pritom ho platí kráľovská pokladnica a má titul   cisárskeho matematika, čiže je v podstate rovnocenným pracovníkom;   Longomontanus je už starší človek, má v hvezdárskych kruhoch dobré   meno, preto Brahe zdržal aj jeho.
    </tei:p>
    <tei:p>
     — Ej, ale ste mi dnes pred cisárom riadne zakúrili, — zasmial sa   Brahe, keď bol pripil hosťovi na zdravie. — Len som čakal, kedy sa na   vás vrhne s kordom v ruke. Iste by sa bolo aj mne dačo ušlo, veď ja   som sa prihováral, aby vás prijal. A vy ste sa s ním zhovárali tak,   ako keby ste mali s ním slovný súboj. Ešte šťastie, že Jeho Milosť   mala dnes dobrý deň.
    </tei:p>
    <tei:p>
     Jesenius sa usmial, trochu polichotený Braheho slovami.
    </tei:p>
    <tei:p>
     — O tej mojej dišputácii proti tyranom mu iste povedal kancelár   Lobkovic.
    </tei:p>
    <tei:p>
     — Akiste, — pripúšťal Brahe. — No v každom prípade je čudné, že si   to cisár tak zapamätal. Ináč vás to môže len tešiť.
    </tei:p>
    <tei:p>
     Cisársky matematik Kepler, ktorý doteraz mlčky počúval, pridal sa   do rozhovoru:
    </tei:p>
    <tei:p>
     — Hlavne preto, že sa to tak šťastlivo skončilo. Pred cisárom   ľudia hovoria tak, aby sa ich reč Jeho Milosti páčila. Len my   hvezdári mu musíme povedať, čo nám hviezdy ukazujú, i keď je to   niekedy nepríjemné.
    </tei:p>
    <tei:p>
     — Tak je, — prisvedčil živo Brahe, upíjajúc si znova z pohára. —   Ja som cisárovi z horoskopu vyčítal, že mu hrozí nebezpečenstvo od   vlastného syna, ktorý ho bude chcieť pripraviť o trón. Cisár si vzal   výstrahu hviezd k srdcu a neoženil sa.
    </tei:p>
    <tei:p>
     — A nemanželský syn ho o korunu pripraviť nemôže; don Cesare   d’Austria nie je cisárovi nebezpečný, — zasmial sa Kepler.
    </tei:p>
    <tei:p>
     Jesenius sa potom dozvedel o dcére správcu cisárskych zbierok   Jacopa Stradu, krásnej donne Kataríne, ktorá — hoci nebola za cisára   vydatá — zaujímala na pražskom hrade miesto prvej dámy v ríši. Dala   mu už niekoľko detí a postarala sa tak o šťastný rodinný život   cisára, ktorý zaistil svojim ľavobočkom všetky výsady ozajstných   kráľovských princov a princezien.
    </tei:p>
    <tei:p>
     — No a teraz by sme už cisárovi mohli dať pokoj a pozhovárať sa   trochu aj o vás, — navrhol Brahe. — Presťahujete sa do Prahy   natrvalo?
    </tei:p>
    <tei:p>
     Jesenius zakrútil hlavou. O presťahovaní do Prahy doteraz vôbec   nerozmýšľal.
    </tei:p>
    <tei:p>
     — Neprišiel som do Prahy s takýmto úmyslom, — vysvetľoval. —   Využil som vaše milé pozvanie navštíviť vás aj na vybavenie osobnej   veci. Ide o to nešťastné dedičstvo po otcovi.
    </tei:p>
    <tei:p>
     — Aha, o ten dom, čo váš otec prevzal od svojho dlžníka, a dedičia   sa potom domáhali, aby ho vrátil, však?
    </tei:p>
    <tei:p>
     — Áno, ide o Rosenbergovský dom vo VratisIavi. Otec v ňom mal   prenajatú krčmu. Majiteľ domu potreboval peniaze a otec mu požičal   tisíc šesťsto toliarov, pravda, na dom. Lenže Rosenberg si vypožičal   aj od iných ľudí. Keď Rosenberg dlžobu nemohol splatiť, súhlasil s   tým, aby si otec dom ponechal s podmienkou že vyplatí aj ostatných   veriteľov. Všetko bolo v poriadku až do Rosenbergovej smrti. Potom sa   však prihlásili daktorí ďalší veritelia, ba aj niektorí z tých   veriteľov, ktorých môj otec už vyplatil. Tvrdili, že otec   Rosenbergovu dlžobu nevyrovnal. Na nešťastie otec nemal od nich   potvrdenky. Slovom, keď títo veritelia nedostali peniaze od otca,   išli ich vymáhať od Rosenbergovej vdovy, ktorá sa medzitým znova   vydala. No a vdova zažalovala potom môjho otca, aby jej vrátil dom po   nebohom manželovi. Súd vyhovel žalobe a otec musel dom vrátiť, pričom   vdova bola povinná zaplatiť otcovi dlžobu nebohého Rosenberga aj so   šesťpercentnými úrokmi odo dňa poskytnutej pôžičky. O povinnosti   vrátiť otcovi aj ostatné pohľadávky, ktoré za Rosenberga zaplatil, sa   v rozsudku nehovorí. Prirodzene, že otec podal proti rozsudku   odvolanie. Po otcovej smrti sme sa ujali sporu my deti, totiž ja a   brat Daniel. Vec sa dostala až k apelačnému súdu v Prahe a tu   zaviazla. A to je popri vašom milom pozvaní hlavná príčina, že som   prišiel do Prahy.
    </tei:p>
    <tei:p>
     — Dúfajme, že vášmu osobnému vplyvu sa podarí vybavenie vecí   posúriť. Ak by som vám mohol byť v dačom i ja nápomocný, ochotne to   urobím. Hoci neviem, či by moje slovo v tomto prípade nejako   zavážilo, keď sa nemôžem dovolať spravodlivosti ani vo svojej   vlastnej veci.
    </tei:p>
    <tei:p>
     Brahe mávol znechutene rukou.
    </tei:p>
    <tei:p>
     Kepler poznamenal útešlivo:
    </tei:p>
    <tei:p>
     — Netrápte sa pre toho lapaja Bära, veď každému je teraz už nad   slnko jasnejšie, na čej strane je pravda.
    </tei:p>
    <tei:p>
     — To je tá stará podvodnícka história? — začudoval sa   Jesenius.
    </tei:p>
    <tei:p>
     — Áno, áno, — oživol Brahe a v očiach mu zasršal hnev. Tvár,   popretkávaná fialovočervenými žilôčkami, mu stemnela. — Pamätáte sa   na ten prípad, však? Lapaj. Myslím toho Bära, veď rozumiete.   Hvezdára, čo ho priviedol ku mne do Uranienborgu môj známy, šľachtic   Lang...
    </tei:p>
    <tei:p>
     Brahe vyslovil označenie hvezdár tak pohŕdavo, že by to bolo úplne   stačilo na vytvorenie mienky o Bärovi, aj keby nebol o ňom už nič   viac povedal. No v Brahem zlosť na Bära len tak vrela. Keď prišlo do   reči jeho meno, prudká výbušnosť Brahemu až zasekávala reč; chcel   vychrliť zo seba všetko tak rýchle, že dych a hlasivky na to   nestačili — a jeho reč sa v takej chvíli pretŕhala, zasekávala,   strácala plynulosť a súvislosť.
    </tei:p>
    <tei:p>
     — Vraj sa chce zoznámiť trochu podrobnejšie s mojou prácou. A ja,   somár starý, som mu naletel. Klamár. Lapaj. Keby som ho - - - och,   škoda reči. Potvora. Čo som to - - - ? Aha. Keď som mu všetko   poukazoval a vysvetlil - - - zaškrtil by som ho, keby mi prišiel pod   ruku. Had. Knihu vydal, knihu. Len si predstavte, knihu. On. Môj   svetonáhľad, moje dlhoročné pozorovania — všetko ukradol. Hanba.   Potupa. Uf...!
    </tei:p>
    <tei:p>
     Brahe si zhlboka oddýchol a zlostne gánil na svojich druhov.   Jesenius ho chcel upokojiť.
    </tei:p>
    <tei:p>
     — Nerozčuľujte sa, drahý priateľ, cisár sa vás istotne zastane.   Ale nepochodil, lebo jeho útecha bola olejom do ohňa.
    </tei:p>
    <tei:p>
     — Aj cisár mu sadol na lep a prijal ho za svojho matematika. Bär —   cisársky matematikus. Roveň mne, Keplerovi, ostatným. Neporazilo by   vás?
    </tei:p>
    <tei:p>
     — Je v cisárových službách ešte aj teraz? Ako sa tváril, keď ste   prišli do Prahy? — zaujímal sa Jesenius o ďalší osud dobrodruha.   Vedel sa vcítiť do duševného stavu Braheho.
    </tei:p>
    <tei:p>
     — To neviem, lebo som ho nevidel, — odvetil zachmúrene Brahe. —   Keď sa dozvedel o mojom prijatí do služieb cisárových, hľadal, kde   tesár nechal dieru. Ušiel do Sliezska.
    </tei:p>
    <tei:p>
     — A to je najlepší dôkaz vašej pravdy, — ubezpečoval ho   Kepler.
    </tei:p>
    <tei:p>
     — Ale mne to nestačí, — zvolal Brahe prudko. — O Bärovom úteku   vedia len ľudia, čo bývajú v Prahe. Ale tí, ktorým poslal svoj   hanebný paškvil proti mne, sú presvedčení, že on je v práve, pretože   ja som sa proti nemu verejne už neozval. Špina. Zaslúžil by si, aby -   - - Ale ja nechcem byť vo svojej veci sudcom. Požiadal som cisára,   aby dal zriadiť komisiu, ktorá celý prípad nestranne vyšetrí a   rozhodne, kto je v práve. Prirodzene ja. Príde na psa mráz. Ba aj na   medveďa. Rozhodnutie komisie vydám tlačou. To bude moja   rehabilitácia. Ale aj vy, Kepler, mi musíte pomôcť. Musíte napísať   dačo na moju obranu a vydať to. No, čo myslíte vy, doktor?
    </tei:p>
    <tei:p>
     Jesenius, ktorého sa otázka týkala, úplne súhlasil.
    </tei:p>
    <tei:p>
     — Proti takým príživníkom vo vede treba bojovať neúprosne.
    </tei:p>
    <tei:p>
     — Celkom moja mienka, — zvolal Brahe natešený a vyprázdnil svoj   pohár. Zaťal päste a pohrozil neviditeľnému Bärovi: — Keby som dostal   toho lotra do rúk, krk by som mu vykrútil. Takto, hľa. Nič iného si   nezaslúži.
    </tei:p>
    <tei:p>
     Brahe znova očervenel od rozčúlenia a Jesenius si pomyslel, že   bude lepšie zaviesť rozhovor na pokojnejšiu oblasť.
    </tei:p>
    <tei:p>
     — Ako sa osvedčuje môj švagor Adam? Mária sa o neho strachuje, ale   myslím, že zbytočne.
    </tei:p>
    <tei:p>
     — To si myslím, že zbytočne, — odvetil Brahe zasa takým hlasom,   ako keby sa s Jeseniom vadil. — Veď ho tu máme ako vlastného. Všetci   ho máme radi. A pokiaľ ide o učenie a prácu, môžem vydať o ňom   najlepšie svedectvo. Iba jedna vec sa mi na ňom nepáči: nemá vlastný   úsudok. Myslí si, že si musí myslieť to, čo si myslím ja. A ostatní   tak isto. Ešte šťastie, že je tu magister Kepler, s ktorým sa môžem   občas poškriepiť, a to bez nebezpečenstva, že z toho bude súboj.
    </tei:p>
    <tei:p>
     Kepler sa usmial ako pri podarenom žarte. Potom sa skúmavo   zahľadel na Jesenia.
    </tei:p>
    <tei:p>
     — Zapodievate sa aj astronómiou, magnificencia?
    </tei:p>
    <tei:p>
     — Nevenoval som sa tejto vede sústavnejšie, preto by som si   netrúfal pustiť sa s vami do nejakej astronomickej dišputy. Viacej   som sa dostal do styku s astrológiou, Ale vy astrológiou zaiste   pohŕdate?
    </tei:p>
    <tei:p>
     Ľahký úsmev, ktorý ožaroval bledú tvár cisárskeho matematika,   mihom sa z nej stratil. Jesenius, ktorý bol dobrým pozorovateľom   ľudí, nemohol nezbadať túto náhlu zmenu. Mal pocit, akoby sa bol   dotkol boľavého miesta v duši tohto zvláštneho človeka, ku ktorému   začal pociťovať — sám nevedel ešte prečo — neobyčajnú náklonnosť.
    </tei:p>
    <tei:p>
     — Aby sa hľadač pravdy mohol slobodne oddať svojmu zamestnaniu,   mal by mať zaistené aspoň živobytie a byt. Kto nič nemá, je otrokom   každého, a ktože by bol rád otrokom? Keď som pôsobil v Štajerskom   Hradci, niektorí učení ľudia mi zazlievali, že zostavujem kalendáre a   almanachy. Vtedy som sa totiž zapodieval aj takýmito prácami. Nuž   zostavovať kalendáre a almanachy je bezpochyby veľké otroctvo, ale   keby som to bol zanechal čo len na krátky čas, bol by som sa dostal   do otroctva ešte väčšieho. Lepšie je vydávať almanachy s proroctvami   ako žobrať o almužnu. Astrológia je dcérou astronómie, hoci dcérou   nevlastnou; a či nie je prirodzené, že dcéra živí matku, ktorá by   ináč umrela hladom?
    </tei:p>
    <tei:p>
     Jesenius počúval Keplera so záujmom, no nesúhlasil s ním. Ale prv,   než sa mohol ozvať, odpovedal Keplerovi trochu prudko Brahe.
    </tei:p>
    <tei:p>
     — Vidíte, Johanes, — ukázal prstom na Jesenia, aby vedel, že   oslovenie patrí jemu, pretože obaja, Kepler i Jesenius, mali rovnaké   krstné meno, — vidíte teraz na vlastné oči a počujete na vlastné uši,   aký kríž mám s týmto svojím pomocníkom. Neverí, že by hviezdy mali   vplyv na ľudský osud, a pritom chce byť cisárskym astronómom,   astronómom cisára, ktorý astronómiu pokladá len za nevyhnutný   prívesok astrológie. Nuž čudujete sa, že máme medzi sebou ustavičné   vedecké škriepky? Vy, Jesenius, nie ste astronóm, ale ste lekár a   filozof a vo svojich dielach zapodievate sa aj záhadami vesmíru.   Napríklad v knihe „Zoroaster”. Hoci nesúhlasím vo všetkom s vašou   predstavou vesmíru, páči sa mi, čo píšete o hviezdach: že im   pripisujete dušu, ktorá je časťou duše celého vesmíru. Ostatne vy nám   to budete vedieť lepšie vysvetliť. Ako si predstavujete vplyv hviezd   na ľudský osud?
    </tei:p>
    <tei:p>
     Kepler sa zadíval na Jesenia pohľadom, v ktorom sa zračila nielen   zvedavosť, ale aj ozajstný odborný záujem zmiešaný s   pochybovačnosťou.
    </tei:p>
    <tei:p>
     — Ťažko to vysvetliť v skratke, ale pokúsim sa. Bude to teda len   taký výlomok z mojej filozofie. Svetlo, ktoré prichádza z hviezd —   medzi hviezdy počítam aj Slnko — ožaruje všetky veci na zemi, dotýka   sa ich svojimi lúčmi, ako keď sa slepec dotýka predmetov prstami a   tak si vytvorí o nich predstavu, vštepí si do pamäti ich obraz.   Svetelné lúče po dotyku predmetov vracajú odrazom ich obraz naspäť,   ta, odkiaľ prišli, to jest zdroju svetla, čiže hviezde. Takto vedia   hviezdy o všetkom, čo sa deje tu dole s ľuďmi A keďže hviezdy sú   obdarené len najlepšími vlastnosťami, je nepochybné, že milujú dobro   a nenávidia zlo; z toho vyplýva, že ľudí dobrých, ušľachtilých a   statočných podporujú svojou priazňou, a zlých, podlých, nestatočných   ľudí trescú svojou zlobou.
    </tei:p>
    <tei:p>
     Jesenius pozoroval na oboch počúvajúcich, aký dojem vyvolal v nich   jeho výklad. Brahe súhlasne pokyvoval hlavou.
    </tei:p>
    <tei:p>
     — Je to naozaj výstižný výklad pôsobenia hviezd na ľudí. Ak ku   tomu pripočítam ešte vplyv planét, o ktorých vieme, že niektoré sú   dobré, niektoré zlé a ostatné indiferentné, môžeme si ľahko   predstaviť, aký mnohostranný a účinný je vplyv hviezd a planét na   osud každého smrteľníka.
    </tei:p>
    <tei:p>
     Kepler však nesúhlasil s Jeseniovými vývodmi tak bezvýhradne.
    </tei:p>
    <tei:p>
     — Myslím, že medzi astronómiou a astrológiou je priveľký rozdiel,   než aby bolo možné hovoriť o nich ako o sestrách alebo dokonca ako o   dvoch názvoch pre jednu a tú istú vec. Preto výklad profesora Jesenia   ani najmenej neoslabil moje presvedčenie o podriadenosti astrológie   astronómii. Ale jeden výrok doktora ma mimoriadne zaujal. Povedali   ste, že pokladáte aj Slnko za hviezdu. Mám to rozumieť tak, že ste   prívržencom Kopernikovej náuky?
    </tei:p>
    <tei:p>
     Kopernikova náuka o Slnku ako nehybnom strede vesmíru a o Zemi,   ktorá sa otáča okolo svojej osi a krúži okolo Slnka, rozdeľovala   vtedy všetkých astronómov na dva nepriateľské tábory: na   Koperníkových prívržencov a na jeho odporcov. Kepler bol bezvýhradným   vyznávačom Koperníkovej náuky, Brahe si vytvoril osobitnú predstavu o   obraze vesmíru, podľa ktorej planéty Merkúr, Venuša. Mars, Jupiter a   Saturn obiehajú okolo Slnka, ale Zem je nehybná a okolo nej obiehajú   Mesiac a Slnko.
    </tei:p>
    <tei:p>
     Brahe vedel, aká bude Jeseniova odpoveď. Vedel zo svojich   rozhovorov s ním, že Jesenius je kopernikovec. Pravda, tento jeho   odlišný náhľad nebol v ich styku takou prekážkou ako náhľad Keplerov,   pretože s Keplerom denne pracoval; vedno pozorovali takmer každú noc   nebeské telesá a tu ich odlišný vedecký náhľad mal vplyv aj na   výsledky spoločnej práce.
    </tei:p>
    <tei:p>
     — Pokladám Kopernikovu náuku v zásade za správnu, hoci ju prijímam   s istými výhradami, lebo mám svoju vlastnú predstavu o usporiadaní   vesmíru. U nás v Nemecku Kopernikova náuka nie je obľúbená.
    </tei:p>
    <tei:p>
     — Viem, viem, — prisvedčil Kepler horlivo, — to pre ten nešťastný   a nedomyslený výrok Lutherov, že Kopernik je blázon, ktorý chce   rozvrátiť celú hvezdársku vedu. A pritom mal proti Kopernikovi iba   jeden argument: onen preslávený citát z knihy Jozueho: „I zastalo   slnko a mesiac zastal v údolí Alajon, až sa pomstil ľud nad   nepriateľmi svojimi.”
    </tei:p>
    <tei:p>
     — Tak je, — odvetil Jesenius. — A teraz si nikto netrúfa povedať,   že Luther sa mýlil a že pravdu má Kopernik.
    </tei:p>
    <tei:p>
     Brahe urobil prudkým pohybom ruky záporný posunok.
    </tei:p>
    <tei:p>
     — S tým Kopernikom to ešte nie je také isté, — odvrkol nevľúdne a   zagánil nielen na Keplera, ale aj na Jesenia.
    </tei:p>
    <tei:p>
     — Ste neveriaci Tomáš, — povedal s jemnou výčitkou v hlase Kepler,   — radšej si vymýšľate všelijaké zložité teórie o vesmíre, miesto aby   ste uverili, že Kopernik má pravdu.
    </tei:p>
    <tei:p>
     Brahe zmŕštil obočie a povedal pritlmeným hrdelným hlasom, z   ktorého bolo cítiť, ako premáha rozčúlenie.
    </tei:p>
    <tei:p>
     — Vy viete práve tak dobre ako ja, že vo vede viera nestačí. Viera   je základom náboženstva, ale základom vedy je skúsenosť, podložená   dôkazmi. Uveďte mi dôkazy o správnosti Kopernikovej sústavy, a ja sa   stanem jej najhorlivejším hlásateľom.
    </tei:p>
    <tei:p>
     Keplera nevyviedol Braheho výbuch z rovnováhy. Vedel pridobre, že   ani najsilnejšie, najnástojčivejšie a najhlasnejšie slová sa   nevyrovnajú nepatrnému dôkazu. A takéto dôkazy, ktoré by potvrdili   Kopernikove názory, nejestvovali.
    </tei:p>
    <tei:p>
     — Verím, že sa mi podarí nájsť tieto dôkazy, — povedal pokojným,   ale pritom pevným hlasom fanatika, ktorý pôjde neúprosne za svojím   cieľom.
    </tei:p>
    <tei:p>
     — Želám vám v tejto práci veľa úspechov, — riekol Brahe už   miernejšie, lebo jeho hnev bol ako plameň: rýchle vzbĺkol, ale keď   nedostával ďalšiu potravu, práve tak rýchle zhasol. Cholerického   cisárskeho astronóma najväčšmi dráždil odpor jeho protivníkov. Ak sa   neusilovali vnútiť mu svoje presvedčenie, jeho hnev sa rozplynul ako   hmla na slnku. Brahe bol potom ochotný vypočuť aj mienku odporcov a   vecne o nej diskutovať.
    </tei:p>
    <tei:p>
     Dnes však nebola nálada na vedecké diskusie, pretože Kepler chcel   už odísť. Dopil pohár a povedal:
    </tei:p>
    <tei:p>
     — Ja sa už musím poberať, aby som prišiel domov ešte za vidna.
    </tei:p>
    <tei:p>
     — Vy tu nebývate? — spýtal sa Jesenius a bolo mu trochu ľúto, že   sa musí s týmto milým človekom rozlúčiť.
    </tei:p>
    <tei:p>
     Kepler zakrútil hlavou, ale s odpoveďou ho predbehol Brahe.
    </tei:p>
    <tei:p>
     — Ponúkol som mu ubytovanie u nás, ale on dal prednosť habitácii u   profesora Bacháčka v Karolovom kolégiu. Akiste preto, aby mal aspoň   na chvíľu odo mňa pokoj.
    </tei:p>
    <tei:p>
     Posledné slová dodal žartovným hlasom, ale Jesenius vycítil, že za   touto malou zlomyseľnosťou musí sa skrývať veľa pravdy.
    </tei:p>
    <tei:p>
     — Až si privediem zo Štajerského Hradca rodinu, potom sa   nasťahujeme k vám, — riekol Kepler. — Nepoznáte profesora Bacháčka? —   spýtal sa potom Jesenia. — Je to znamenitý český hvezdár, profesor na   tunajšej univerzite.
    </tei:p>
    <tei:p>
     Jesenius nepočul dosial toto meno. Ale obdivný prízvuk v   Keplerovom hlase vzbudil jeho zvedavosť.
    </tei:p>
    <tei:p>
     — Nepočul som o ňom dosiaľ, ale dúfam, že budem mať ešte   príležitosť zoznámiť sa s ním.
    </tei:p>
    <tei:p>
     — Bacháček je človek, s ktorým sa naozaj hodno zoznámiť, — dodal   Brahe tentoraz bez najmenšieho ostňa posmechu. Bacháčka si aj on   vysoko vážil a počítal ho medzi svojich dôverných priateľov. — Ak by   ste mali záujem poznať ho, zajtra podvečer máme s ním schôdzku vo   verejných kúpeľoch. Mohli by ste ísť s nami.
    </tei:p>
    <tei:p>
     — Veľmi rád, — odvetil Jesenius potešený, že sa mu naskytla   príležitosť zoznámiť sa aj s činovníkom univerzity. Pomery na   univerzite ho obzvlášť zaujímali. Veď po návrate do Wittenbergu toto   bude iste jeden z hlavných predmetov rozhovoru s tamojšími   profesormi.
    </tei:p>
    <tei:p>
     Po Keplerovom odchode neostal už ani Jesenius dlho hore. Brahe ho   nezdržiaval. Sám si chcel trochu pospať, lebo túto noc mienil   pozorovať dráhu Marsa od polnoci až do svitania.
    </tei:p>
    <tei:p>
     Jesenius nemohol dlho zaspať. Kým prvú noc po príchode do Prahy   spal ako zabitý osviežujúcim spánkom bez snov, teraz jeho duch živo   pracoval. Otvorenými očami pozeral na tmavosivý obdĺžnik obloka, za   ktorým presvitalo nebo s tisícami hviezd, a premýšľal o dnešnom   rozhovore s Brahem a Keplerom. Koľko záhad nastolil pred ním tento   rozhovor. Ako spodný tón vracala sa mu ustavične Braheho veta:   Základom vedy je skúsenosť, podložená dôkazmi. Obidvaja hvezdári   hľadajú dôkazy, aby nimi podložili svoj obraz sveta. Aj on sa pokúsil   vytvoriť si obraz sveta na podklade učenia Zoroastrovho, pravda, pod   vedením talianskeho filozofa Francesca Patrizziho. Tak ako Danteho   viedol všetkými troma regiónmi záhrobného života Vergilius, jeho   viedol všetkými regiónmi vesmíru Patrizzi, ktorý zhrnul svoju   filozofiu vo veľkom, päťdesiatzväzkovom diele „Nova de universis   philosophia”, Nová filozofia o vesmíre. Jesenius zúžil toto more v   menšie jazierko — tak vznikla jeho kniha o Zoroastrovi — ale dôkazy   nehľadal. Opieral sa o Patrizziho, o Zoroastra... a tak načrtol   svetový systém, v ktorý sám veril. Vynorila sa mu v mysli zložitá   sústava, o ktorej predpokladal, že je správna. Jeho obraz sveta.   Najvyšší, v nekonečnej výške a diaľke, o akej si ľudský um nemôže   učiniť ani predstavu, je svet ohňa, sídlo Boha a duší blažených. Svet   bezhraničný, navonok nekonečný, v ktorom nemôže byť nič hmotného a   telesného, lebo by zhorelo v okamihu na biely prach. Žiar tohto sveta   mnohotisícnásobne prevyšuje žiar Slnka. V tomto vesmírnom mori môžu   jestvovať len duše v blízkosti svojho Tvorcu... Smerom dovnútra,   bližšie sem k nám, je druhá oblasť: svet éteru. Tento svet už nemá   podstatu ohňa, ale podstatu svetla: žiari a planie, kúpe sa v jase,   je akoby svietiacim ovzduším, v ktorom voľne visia hviezdy. Iba občas   šibne týmto nezmerným priestranstvom, sťa vták vo vzduchu alebo ryba   vo vode, kométa, ktorej dráhu nemožno vopred vypočítať, lebo nie je   sputnaná zákonmi, platnými pre ostatné hviezdy a planéty. Hviezdy sú   zhustnuté časti éteru, sú to bytosti živé, s vlastnou dušou. Pohybujú   sa od východu na západ, teda opačne ako Zem. A medzi hviezdami a   Zemou pohybuje sa päť planét. Slnko a Mesiac nemožno počítať medzi   planéty. Planéty sú zložené tak isto ako hviezdy z ohňa a svetla a   majú práve tak dušu i rozum. Pohybujú sa tak, ako ich usmerňuje vôľa   božia a svojím pohybom zachovávajú harmonický súzvuk celého vesmíru.   Nie je uveriteľné, že by planéty a hviezdy, ktoré sú takými   obrovskými telesami, boli stvorené len pre potechu človeka. Iste majú   aj nejaké iné určenie, ktoré je nám ľudom neznáme. Možno však   predpokladať, že aj na planétach a hviezdach žijú ľudia...
    </tei:p>
    <tei:p>
     Takto predviedol obraz sveta v svojom diele o Zoroastrovi. Vtedy,   keď písal toto dielo, nepochyboval o jeho správnosti. Dnešný rozhovor   však otriasol jeho istotou. Že by mal predsa len pravdu ten torunský   hvezdár Kopernik, čo v neho aj Kepler tak verí? Dôkazy. Dôkazy. Lenže   ako sa k nim dostať? Ako možno dospieť k novej pravde? Len tak, že   začneme pochybovať o pravde starej. Akože to povedal ten Francúz   Hennequin, keď dišputoval na parížskej Sorbonne s Giordanom Brunom?   „Pravda má jediné kritérium: to, čo je v človeku najcennejšie,   najbožskejšie — čistý rozum. Kto hľadá pravdu, vydá sa cestou svätej   pochybnosti, nestará sa o predsudky a verí vo víťazstvo čistého   rozumu.”
    </tei:p>
    <tei:p>
     Kepler sa už vydal na túto cestu; Brahe je na rázcestí. Nová cesta   ho vábi, ale zdá sa mu ešte nevychodená, neistá, nechce sa celkom   vzdialiť od starej cesty — a preto sa umára pochybnosťami a trápi sa   v neistote. Azda čaká, až mu niekto ukáže cestu.
    </tei:p>
    <tei:p>
     Dôkazy! Dôkazy! Takto sa v Jeseniovi búri rozum, sputnaný ešte   natoľko starými predsudkami, že sa z tohto bludiska ducha nijako   nemôže vymotať.
    </tei:p>
    <tei:p>
     Hypnos, boh spánku, zbavil ho duševnej ťarchy a poskytol mu úľavu   v bezsennom spánku, hlbokom ako noc bez hviezd.
    </tei:p>
   </tei:div>
   <tei:div type="chapter">
    <tei:head>
     III V KRÁĽOVSKÝCH KÚPEĽOCH
    </tei:head>
    <tei:p>
     KEBY JESENIUS BOL býval oboznámený so zvyklosťami Braheho   domácnosti, bol by si ráno pospal trochu dlhšie. No takto vstal   zavčasu, obliekol sa a zašiel na prízemie do kuchyne, kde už pani   Kristína zohrievala v kotlíku na ohnisku vodu na polievku. Práve   rozmýšľala, akú polievku by mala pripraviť pre vzácneho hosťa na   raňajky, keď Jesenius otvoril poodchýlené dvere do kuchyne.
    </tei:p>
    <tei:p>
     — Prepánajána, magnificencia! — zvolala prekvapená, — Čože tak   zavčasu? Čo ste si trochu nepospali? Naši ešte nevedia o svete.   Hľadáte dačo, alebo ste už naozaj vstali? Nepôjdete si ľahnúť?
    </tei:p>
    <tei:p>
     Jesenia dojala starostlivosť domácej panej. Odvetil jej, že sa už   obliekol a teraz by už beztak nezaspal.
    </tei:p>
    <tei:p>
     Sadol si na trojnožku ku stolu s hrubou dubovou doskou a dal sa s   pani Kristínou do hovoru.
    </tei:p>
    <tei:p>
     — Máte dosť roboty s varením pre toľkých ľudí, všakver?
    </tei:p>
    <tei:p>
     Pani Braheová odvrátila rozpálenú tvár od ohňa a zasmiala sa. Pri   úsmeve zasvietili jej dva rady bielych zdravých zubov.
    </tei:p>
    <tei:p>
     — Nuž veru, nemôžem sa žalovať, že by mi bola dlhá chvíľa. Od   svitu do mrku som ako v kolese. Šťastie, že mám pomocnice: dcéry.   Sama by som to nezvládla. Tycho chce, aby som si najala slúžku — ale   ako by to vyzeralo: tri ženy v dome, a nevládzu si poradiť s robotou.   Oj, nie tak. Veru nie. Ja viem, dievčatám by bolo po vôli dať sa   obsluhovať, ale ja na to nepristanem. Ešteže čo, aby sa mi   popanštili!
    </tei:p>
    <tei:p>
     Pani Kristína ostala prostou vidieckou ženou aj v tomto panskom   dome. Mužov chýr a jeho vynikajúce postavenie na cisárskom dvore v   ničom nezmenili jej zdravé sedliacke názory a z rodičovského domu   navyknutý spôsob života.
    </tei:p>
    <tei:p>
     Jesenius bol zvedavý, či už bola aj ona na cisárskom dvore.
    </tei:p>
    <tei:p>
     — Čože by som ja, obyčajná stvora, robila v tom Babylone? Dosť na   tom, že je tam Tycho. Veď aj vy ste pocítili na vlastnej koži, že   panská služba, mrcha služba.
    </tei:p>
    <tei:p>
     Jesenia celkom zabával tento rozhovor s pani Kristínou. No nemohol   v ňom pokračovať, lebo vtom vošiel jeho švagor.
    </tei:p>
    <tei:p>
     Aj on sa začudoval, keď našiel v kuchyni Jesenia.
    </tei:p>
    <tei:p>
     — Ty si už hore, Johanes? Myslel som, že vstaneš dakedy pred   obedom.
    </tei:p>
    <tei:p>
     Príchod švagrov vnukol Jeseniovi myšlienku, že by voľnú rannú   chvíľu mohol využiť na dajakú osožnú prácu.
    </tei:p>
    <tei:p>
     — Máte tu aj nejaký verštat? — spýtal sa Adama.
    </tei:p>
    <tei:p>
     Adam, mladík bledej tváre s priesvitnou pokožkou a červenými   škvrnami na lícach, sa začudovane podíval na svojho švagra.
    </tei:p>
    <tei:p>
     — Máme. Vzadu vo dvore. Opravujeme tam inštrumenty. Ba i niektoré   nové sme zhotovili. Potreboval by si niečo?
    </tei:p>
    <tei:p>
     — Áno, — odvetil Jesenius a vstal. Ospravedlnil sa pani Kristíne a   šiel s Adamom na dvor.
    </tei:p>
    <tei:p>
     Keď zatvorili za sebou dvere dielne, Jesenius sa zdôveril švagrovi   so svojím plánom.
    </tei:p>
    <tei:p>
     — Chcel by som zhotoviť Brahemu novú vložku do nosa. Dačo   lepšieho, než má doteraz. Potreboval by som kúsok medi a kúsok   striebra...
    </tei:p>
    <tei:p>
     — Meď by sa tu našla, — poznamenal Adam a dal sa kutať v truhlici,   kde boli nakopené kusy všelijakých kovov. — So striebrom to bude   ťažšie. Musím vypýtať od majstra.
    </tei:p>
    <tei:p>
     — Aj kúsok vosku by bolo treba.
    </tei:p>
    <tei:p>
     — To je nič. Vosku máme vyše práva...
    </tei:p>
    <tei:p>
     Brahe sa nemohol vynadiviť, keď našiel svojho hosťa s Adamom   Felsom vo verštate. Potešil sa ako dieťa, keď sa dozvedel, čo tu   obaja majstrujú. Priniesol hrudku striebra a nezdráhal sa veľmi ani   potom, keď si Jesenius vyprosil aj kúsok čistého zlata.
    </tei:p>
    <tei:p>
     Jesenius sňal do mäkkého vosku formu z Braheho nosa a potom sa dal   do roboty. Mal okolo seba plno divákov: Braheho a všetkých jeho   pomocníkov. Lyke mu pomáhal pri zhotovovaní zmesi z medi a striebra,   ktorú chcel mať Jesenius takú, aby sa farbou podobala čo možno   najväčšmi farbe pokožky. Preto bolo potrebné, aby Brahe bol poruke.   Jürgen zasa pomáhal pri odlievaní kovu do formy; Adam sa ukázal   výborným pomocníkom pri vytepávaní a leštení vložky. Iba Tengnagel sa   na spoločnom diele nezúčastnil. Začuli, ako si pohoršene mrmle: „Kto   to videl, takú svetskú márnivosť: dávať si robiť pozlátený nos.”
    </tei:p>
    <tei:p>
     — A čo s tým zlatom? — spýtal sa Brahe, keď videl, že po zhotovení   vložky Jesenius požiadal Adama, aby vytepal zlato na plátok čo   najtenší.
    </tei:p>
    <tei:p>
     — Okraje vložky pozlátime, aby sa vám nedostala do krvi medenka   alebo špina.
    </tei:p>
    <tei:p>
     Brahe sa radostne usmial, ale čosi mu ešte vŕtalo v hlave.
    </tei:p>
    <tei:p>
     — Hm, hm, to je všetko pekné, ale ako mienite vložku pripevniť?   Zasa si ju budem musieť prilepovať náplasťou?
    </tei:p>
    <tei:p>
     — Nemajte obavy, aj na to som pamätal, — upokojoval ho Jesenius. —   Už si ju nebudete musieť prilepovať. Narežeme pokožku nosa a   pozlátené okraje vložky zapustíme pod ňu. Až pokožka zarastie, bude   vložka upevnená natrvalo. Dúfam, že tú malú operáciu vydržíte? Len si   povedzte, kedy to máme spraviť, lebo potom budete musieť aspoň týždeň   chodiť so zalepeným nosom alebo zafačovanou tvárou, takže sa nebudete   môcť ukazovať medzi ľuďmi.
    </tei:p>
    <tei:p>
     Braheho tvár sa rozžiarila úsmevom.
    </tei:p>
    <tei:p>
     — Najradšej by som si to dal urobiť hneď. Ale musím sa vopred   dohovoriť s cisárom, požiadať ho, aby ma na ten týždeň uvoľnil zo   služby. Ďakujem vám, priateľ môj, srdečne vám ďakujem, že sa o mňa   tak staráte. Neviete si ani predstaviť, ako sa teším...
    </tei:p>
    <tei:p>
     Kráľovské kúpele, nazývané aj kúpeľmi kráľa Václava IV., boli v   tých časoch najvyhľadávanejšie a spoločensky najvychytenejšie pražské   kúpele. A to už čosi znamenalo — veď Praha mala osemnástoro verejných   kúpeľov. Ľudia, ktorí si na sebe zakladali, chodili teda do   Kráľovských kúpeľov na brehu Vltavy neďaleko Kamenného mosta.   Návštevníci si ešte rozprávali historky o veselom kráľovi Václavovi   IV., ktorý sem chodieval aj so svojím katom, nie tak preto, aby sa   vykúpal, ako skôr pre dobré víno a veselú spoločnosť, ktorú tu bolo   možné vždy, nájsť. Niekdajšie kráľovské návštevy pred dvesto rokmi   zaistili týmto kúpeľom aj v neskorších časoch akési výsadné   postavenie: chodili sem len páni a mešťania. Pospolitý ľud cítil, že   tu nemá čo hľadať, a preto sa chodil kúpať do iných, obyčajnejších a   lacnejších.
    </tei:p>
    <tei:p>
     Jesenia a Braheho pri príchode do kúpeľov ovial mrak horúcej pary,   cez ktorú sotva videli na krok pred seba. V tejto hustej hmle chodili   náhlivo chlapi s dvoma vedrami. Nosili zvonku studenú vodu a vlievali   ju do všetkých kotlov, rozostavených v rade. Jesenius sa zastavil pri   dverách, lebo ho robota kúpeľníkov zaujala. Dvaja chlapi, vyzlečení   donaha, vyberali z pecí obrovskými železnými kliešťami s drevenou   rukoviatkou veľké dobiela rozžeravené balvany a spúšťali ich do   kotlov. Po vhodení každého takého rozpáleného balvana zasyčala voda v   kotle ako najedovaný had a hlavy chlapov zahalil oblak pary. Chvíľami   jeden alebo druhý chlap strčil ruku do vody a skúšal, či je už dosť   teplá. Ak sa mu zdala vyhovujúcou, kývol na svojho druha a spoločnými   silami vybrali kameň z kotla. Položili ho na kamennú dlážku, kde o   chvíľu uschol. Potom ho vložili znova do pece. Medzitým iní chlapi,   odetí len koženou zásterou a obutí v drevákoch, naberali do vedier   teplú vodu a odnášali ju do velikánskej spoločnej kúpeľne, skadiaľ sa   ozývala vrava a smiech.
    </tei:p>
    <tei:p>
     — Ej, aleže je tu veselo! — zasmial sa Jesenius, odtrhnúc „pohľad   od kotolne.
    </tei:p>
    <tei:p>
     — Magister Bacháček je už tu? — spýtal sa Brahe jedného z   kúpeľníkov.
    </tei:p>
    <tei:p>
     — Pred chvíľou prišiel aj s magistrom Keplerom. Majú dieže v ľavom   rohu kúpeľne.
    </tei:p>
    <tei:p>
     — Pripravte tam dieže aj pre nás. Chceli by sme byť vedno s   nimi.
    </tei:p>
    <tei:p>
     — Pripravím všetko tak, ako si Vaša Milosť želá, — odvetil veľmi   horlivo kúpeľník. Očakával od vzácneho hosťa prepitné a drobnými   službičkami si ho chcel nakloniť. — Mám pripraviť aj kúpeľný   úbor?
    </tei:p>
    <tei:p>
     Bola to otázka viac-menej zbytočná, pretože v Kráľovských kúpeľoch   sa nekúpali chlapi a ženy spoločne ako v iných, menších kúpeľoch, kde   mali na kúpanie len jednu miestnosť. Tu bola osobitná spoločná   kúpeľňa pre mužských a osobitná pre ženy. Preto obliekať si kúpači   úbor pokladala väčšina hostí za prejav falošného studu a za stratu   času.
    </tei:p>
    <tei:p>
     Brahe a Jesenius teda kúpeľníkov návrh s vďakou odmietli.
    </tei:p>
    <tei:p>
     Ešte jednou známkou prepychu vyznačovali sa Kráľovské kúpele v   porovnaní s inými: kým inde sa kúpali návštevníci po dvaja v jednej   drevenej dieži, tu mal každý hosť diežu osobitnú.
    </tei:p>
    <tei:p>
     — Tu sme, — ozval sa vtom hlasný výkrik z druhého konca   miestnosti, zahalenej teplou bielou tmou.
    </tei:p>
    <tei:p>
     Jesenius pozrel tým smerom. Pri dvoch diežach, v ktorých kúpeľník   práve skúšal teplotu vody, stál chudorľavý Kepler a vedľa neho   pomenší zavalitý človek s okrúhlou hlavou a veľkou lysinou nad   čelom.
    </tei:p>
    <tei:p>
     — Aha, tamhľa sú naši, — povedal Brahe a podišiel ku svojim   známym. Jesenius pol kroka za ním.
    </tei:p>
    <tei:p>
     Tučný človiečik so záujmom uprel pohľad svojich drobných belasých   očú na príchodzieho.
    </tei:p>
    <tei:p>
     — Dovolíte, aby som vás zoznámil? — povedal Brahe a predstavil   oboch vedcov. — Jeho magnificencia doktor Jesenius, spektabilis   profesor Bacháček.
    </tei:p>
    <tei:p>
     Bacháček tuho stisol podávanú ruku a povedal priateľsky: — Buďte   nám srdečne vítaný. Teším sa, že vás môžem privítať v mene... — chcel   povedať v mene akadémie (tak vtedy nazývali univerzitu), ale zavčasu   si uvedomil, že vítať vzácneho hosťa v mene univerzity, keď sú   obidvaja v Adamovom rúchu, bolo by trochu smiešne, preto sa vynašiel   takto: — ... v mene múz, ktoré sa z príchodu vašej magnificencie   istotne tešia rovnako, ako sa teším ja.
    </tei:p>
    <tei:p>
     — Potešenie je na mojej strane, spektabilis, — odvetil práve tak   zdvorile Jesenius. — Chvály, ktoré som o vás počul z úst oboch   učených pánov, pána cisárskeho astronóma Braheho i pána cisárskeho   matematika Keplera, sú pre mňa zárukou, že toto stretnutie obohatí   môj život cennými podnetmi.
    </tei:p>
    <tei:p>
     — Prestaňte teraz s tými zdvorilosťami, lebo vám voda vychladne,—   prerušil ich Brahe a sám vliezol hneď do vody. Ostatní urobili to   isté. Kúpeľník dal dve dieže vedľa seba a dve oproti, takže Jesenius   sedel v dieži vedľa Tycha Braheho a naproti nim sedeli Bacháček a   Kepler. Takto sa dobre videli a mohli sa nerušene zhovárať.
    </tei:p>
    <tei:p>
     Voda bola príjemne teplá a ešte príjemnejšie bolo počínanie   kúpeľníkovo: vydrhol im vechťom dočervena celé telo a potom ich   riadne potľapkal po pleciach i po chrbte.
    </tei:p>
    <tei:p>
     Z Braheho tiekol už pot cícerkom a starý učenec si to náramne   pochvaľoval: trpel na obličkovú chorobu a teplá voda pôsobila na neho   veľmi blahodarne. Všetky bolesti sa tu stratili. Pri drhnutí a   potľapkávaní stenal a vzdychal, ale pritom sa blažené usmieval.
    </tei:p>
    <tei:p>
     Keď mali túto procedúru za sebou, kúpeľník odišiel a o chvíľu sa   vrátil so štyrmi krátkymi a širokými ohobľovanými doskami, z ktorých   po jednej položil na každú diežu.
    </tei:p>
    <tei:p>
     — Čože je to? Na čo je to? — spýtal sa Jesenius, ktorý ešte   nepoznal miestne zvyky.
    </tei:p>
    <tei:p>
     — To je stôl, — vysvetľoval mu Brahe.
    </tei:p>
    <tei:p>
     — A na stôl príde hneď to, čo naň patrí, — smial sa Bacháček,   ktorý sa už s kúpeľníkom dohovoril tajným žmurknutím.
    </tei:p>
    <tei:p>
     Kúpeľník sa onedlho vrátil s korbeľom dobrého mělnického vína a so   štyrmi cínovými pohármi. Každému hneď aj nalial.
    </tei:p>
    <tei:p>
     Po takomto osviežení mohli sa rozhovoriť o veciach, ktoré všetkých   zaujímali.
    </tei:p>
    <tei:p>
     — Magnificencia sa mieni osadiť u nás v Prahe? — nadviazal   Bacháček rozhovor, keď si boli vypili na privítanie.
    </tei:p>
    <tei:p>
     — Bohužiaľ, o osadení sa v Prahe nemôže byť predbežne reč. Po prvé   preto, lebo som o takej možnosti doteraz vôbec nerozmýšľal, a po   druhé preto, lebo mám ešte záväzok na wittenberskej univerzite, aj u   Jeho Milosti saského kurfirsta. Prišiel som do Prahy v osobnej, alebo   skôr rodinnej veci a využil som túto príležitosť aj na to, aby som sa   stretol so svojím milým priateľom Brahem...
    </tei:p>
    <tei:p>
     — ... ktorý mi o vás rozprával už dávno pred vaším príchodom, —   prerušil ho Bacháček a nahol sa pritom proti Jeseniovi tak prudko, že   z dieže vyšpľachla voda. — A práve preto, že už o vás všetko viem,   som rád, že sa s vami aj osobne zoznamujem. Mal by som totiž pre vás   návrh: neprešli by ste za profesora na našu akadémiu? Medicínska   katedra nie je u nás obsadená už od tých čias, čo sa profesor   Zalužanský oženil ...
    </tei:p>
    <tei:p>
     — Hohohó, to ste natrafili na toho pravého, — zasmial sa Brahe tak   hlučne, že jeho smiech aj vo veľkom ruchu, čo tu panoval, vyvolal   pozornosť. — Veď doktor Jesenius je ženatý.
    </tei:p>
    <tei:p>
     — Škoda, — povzdychol si Bacháček úprimne.
    </tei:p>
    <tei:p>
     Jesenius tušil príčinu Bacháčkovho sklamania. No pre istotu sa ho   ešte spýtal, prečo ľutuje, že je ženatý.
    </tei:p>
    <tei:p>
     — Nuž preto, lebo na našej akadémii platí staré pravidlo, že   profesori nesmú byť ženatí. Preto nie sú členmi nášho profesorského   zboru ani obidvaja tu prítomní moji vysokoctení priatelia Brahe a   Kepler.
    </tei:p>
    <tei:p>
     — Dosť veľká hanba pre akadémiu, že pre takú zastaralú regulu   nemôže prijať do svojho profesorského zboru ľudí, o ktorých by mala   záujem, — podpichoval Brahe.
    </tei:p>
    <tei:p>
     Bacháček mykol bezradne plecom.
    </tei:p>
    <tei:p>
     — Niekoľkokrát sme sa už pokúsili štatút v tomto bode zmeniť, ale   vždy bezvýsledne. Väčšina vždy hlasovala proti. A tak vládne na   Karolovom vysokom učení aj naďalej prísny celibát
    </tei:p>
    <tei:p>
     — Priveľkú obeť žiada vysoké učenie od svojich profesorov, —   poznamenal Jesenius. — U nás vo Wittenbergu sme sa takýchto   zastaralých názorov už dávno zbavili.
    </tei:p>
    <tei:p>
     — Aj vo Viedni, — dosvedčil Kepler.
    </tei:p>
    <tei:p>
     — Ja by som bol za zrušenie celibátu, ale väčšina profesorov sa   obáva, že uvoľnenie jedného predpisu malo by za následok uvoľnenie   ďalších, čo by v pokonnom dôsledku znamenalo veľké oslabenie autority   vysokého učenia. No v každom prípade sa budem prihovárať, aby aj naša   akadémia zrušila predpis o celibáte.
    </tei:p>
    <tei:p>
     — A my sa vám potom hneď prihlásime za profesorov, — smial sa   Brahe, a Kepler i Jesenius s úsmevom prikývli.
    </tei:p>
    <tei:p>
     Keď kúpeľník prišiel znova s vedrami teplej vody, povedal mu   Bacháček:
    </tei:p>
    <tei:p>
     — Majster Prokop, a takto dačo pod zub by ste pre nás nemali?   Nalačno sa zle pije. Nášmu vzácnemu hosťovi, doktorovi Jeseniovi,   napríklad, naše mělnické vôbec nechutí...
    </tei:p>
    <tei:p>
     Nebola to pravda, Bacháček takto len nepriamo naznačil, že by si   mali zasa vypiť. No Jesenius cítil, že na lačný žalúdok dobré   mělnické víno prirýchlo stúpa do hlavy, a preto pil veľmi striedmo.   Zato tým vďačnejšie prijal návrh magistra Bacháčka, že by nezaškodilo   dačo si zajesť.
    </tei:p>
    <tei:p>
     Kúpeľník Prokop priniesol o chvíľu pre každého porciu natenko   nakrájaného surového údeného mäsa s krajcom bieleho pšeničného   chleba.
    </tei:p>
    <tei:p>
     Chutilo im všetkým výborne a keď údené zapili riadnym glgom, aby   im nezaľahlo, jazyky sa opäť rozviazali.
    </tei:p>
    <tei:p>
     — Počujte, amice Bacháček, — ozval sa Brahe, — keď už tu máme   takého slávneho chirurga, akým je doktor Jesenius, nemohla by   tunajšia akadémia využiť jeho prítomnosť a usporiadať dajakú verejnú   anatómiu?
    </tei:p>
    <tei:p>
     Bacháček nebol na takýto návrh pripravený. Ba aj Kepler pozrel   začudovane najprv na Braheho a potom na Bacháčka. Pitva v Prahe.   Nikto z univerzity o dačom takom ešte nerozmýšľal, veď v Prahe nebolo   profesora, ktorý by si bol trúfal podujať sa na takúto veľkú vec. Od   tých čias, čo sa doktor Zalužanský oženil a vzdal sa preto   profesorského miesta, lekárska fakulta len živorila. A verejne pitvať   si netrúfal ani Zalužanský. Cirkev povoľovala pitvu len veľmi   zriedka. Aj väčšina lekárov pitvu čiže anatómiu zavrhovala. Verejná   pitva — to sa pokladalo za bohorúhavé divadlo. Iba niekoľko   najsmelších lekárov odvážilo sa na také nebezpečné podujatie. Preto   sa Bacháček pri Braheho otázke tak zháčil.
    </tei:p>
    <tei:p>
     — Na môj veru, bola by to veľká vec, — povedal po chvíľke. — Bolo   by treba dohovoriť ju s rektorom Bydžovským a s rektorskou radou. A   vy by ste súhlasili, magnificencia?
    </tei:p>
    <tei:p>
     Aj Jesenia Braheho návrh sprvu prekvapil. No nie nepríjemne.   Spomenul si na živý záujem, ktorý vyvolávali jeho pitvy vo   Wittenbergu, na množstvo vzácneho obecenstva, ktoré odmeňovalo každú   jeho anatómiu búrlivým potleskom a inými prejavmi uznania — a krv mu   zašumela v sluchách prudšie pri predstave, že by mal predviesť   verejnú pitvu aj v hlavnom meste ríše, v sídle cisára. Preto sa ani   veľmi nezdráhal.
    </tei:p>
    <tei:p>
     — Nemám síce so sebou nijaké knihy, takže by som musel prednášať   spamäti, ale to je nič: mám za sebou už toľko anatómií, že viem celý   postup naspamäť... A inštrumenty som si na šťastie vzal.
    </tei:p>
    <tei:p>
     — Dohovorte teda vec s rektorom, — prihováral sa Brahe, ktorému   zrejme záležalo na tom, aby ukázal svojho priateľa v najpriaznivejšom   svetle, ako veľkého učenca.
    </tei:p>
    <tei:p>
     — Budem na to potrebovať nejakého šikovného pomocníka, — dodal   Jesenius zamyslene.
    </tei:p>
    <tei:p>
     — Doktora? — spýtal sa Bacháček.
    </tei:p>
    <tei:p>
     — Nie, stačí barbier alebo kúpeľník.
    </tei:p>
    <tei:p>
     — Výborne. Mohol by to byť majster Prokop, tunajší kúpeľník, ten,   čo nás obsluhuje; patrí medzi najznámejších pražských ránhojičov.   Urobil už niekoľko úspešných amputácií nôh a rúk. Ináč sa venuje   prevažne vyberaniu močových kameňov. Bláznivému Simeonovi vraj vybral   kameň aj z hlavy.
    </tei:p>
    <tei:p>
     Jesenius pozrel na Bacháčka s neskrývaným prekvapením, v ktorom   bola aj štipka nedôvery. Kameň z hlavy — hm, to je predsa len trochu   čudné.
    </tei:p>
    <tei:p>
     Bacháček si všimol Jeseniov nedôverčivý pohľad a poponáhľal sa   dodať na vysvetlenie:
    </tei:p>
    <tei:p>
     — Veď som vám povedal:
     <tei:emph>
      vraj
     </tei:emph>
     vybral Simeonovi kameň z   hlavy. Tak to aspoň rozchyruje o sebe majster Prokop. No doktor   Zalužanský tvrdí, že to bola len hrča na hlave, a nie kameň v hlave.   Akiste má pravdu.
    </tei:p>
    <tei:p>
     — Podľa toho, že tak často spomínate meno doktora Zalužanského,   súdim, že je to znamenitý učenec. Mohol by som sa s ním zoznámiť?
    </tei:p>
    <tei:p>
     — Pravdaže. Pravdaže, — odvetil horlivo Bacháček. — Iste sa veľmi   poteší, keď ho navštívite. Zavediem vás k nemu.
    </tei:p>
    <tei:p>
     Keď sa majster Prokop znova vrátil, povedal mu Bacháček, že   profesor Jesenius akiste usporiada v Prahe verejnú pitvu, a spýtal sa   ho, či by mu chcel pri tom pomáhať.
    </tei:p>
    <tei:p>
     Majster Prokop sa strhol pri takejto veľkej novine. Pomáhať pri   verejnej pitve! Secírovať mŕtvolu! To je príležitosť, ktorú si nesmie   dať ujsť.
    </tei:p>
    <tei:p>
     — Veľmi rád, veľmi rád. Nech mi magnificencia len odkáže, a ja   hneď prídem. Môže sa na mňa vo všetkom spoľahnúť.
    </tei:p>
    <tei:p>
     Vtom ktorýsi hosť majstra Prokopa odvolal.
    </tei:p>
    <tei:p>
     — Bude sa vám s ním lepšie pracovať než s hociktorým iným   kúpeľníkom alebo barbierom, — vysvetľoval Bacháček. — Majster Prokop   totiž vie trochu aj po latinsky.
    </tei:p>
    <tei:p>
     Bacháčkova pripomienka bola veľmi dôležitá. Učenci sa totiž   zhovárali rečou vzdelancov — latinčinou. Z ľudí neškolených málokto   vedel po latinsky. A keďže Jesenius vedel po česky len veľmi slabo,   potešil sa návrhu, že bude mať za pomocníka človeka, s ktorým sa môže   dohovoriť aj po latinsky.
    </tei:p>
    <tei:p>
     Učenci si uvedomili, že už pridlho sedia v diežach a že im voda   vychladla.
    </tei:p>
    <tei:p>
     — Dáme si ešte doniesť teplej? — spýtal sa Bacháček svojich   druhov.
    </tei:p>
    <tei:p>
     Ale všetci už mali pre dnešok kúpania dosť.
    </tei:p>
    <tei:p>
     — Mohli by sme si ešte chvíľu posedieť v šenkovnej izbe, — navrhol   Bacháček a ostatní s týmto návrhom súhlasili.
    </tei:p>
    <tei:p>
     — Len či tam bude nejaký voľný stôl? — staral sa Kepler.
    </tei:p>
    <tei:p>
     — Majster Prokop nám nejaké miesto nájde, — odvetil Bacháček a   naposledy si ešte ošpľachol hruď a chrbát vlažnou vodou.
    </tei:p>
    <tei:p>
     Po kúpeli sa obliekli a prešli do šenkovnej izby, kde sedeli za   stolmi hostia, čo sa vôbec nekúpali, ale prišli si len vypiť, a potom   ľudia, čo sa už vykúpali, ale ktorým sa ešte nechcelo ísť domov.
    </tei:p>
    <tei:p>
     V šenkovnej izbe už nebolo voľného stola, ale majster Prokop   nemusel zakročovať, pretože hneď po príchode do miestnosti od jedného   stola kýval na nich drobný šedivý starec, ktorý tam sedel len   sám.
    </tei:p>
    <tei:p>
     — Doktor Hájek! — zvolal Brahe a rezko vykročil ku stolu. Tadeáš   Hájek z Hájku mal hlavnú zásluhu na tom, že Brahe prišiel do Prahy.   On nahovoril cisára, aby slávneho dánskeho hvezdára pozval na svoj   dvor.
    </tei:p>
    <tei:p>
     — Akej šťastnej náhode možno ďakovať, že aj vy ste prišli zasa do   spoločnosti? — spytoval sa srdečne Bacháček, ktorý žil s Hájkom v   dôvernom priateľstve. — Zdravie sa už natoľko zlepšilo, alebo vás   vytiahlo z lôžka podvečerné májové povetrie?
    </tei:p>
    <tei:p>
     Jesenius si hneď všimol, že tvár starého učenca je poznačená   stopami ťažkej choroby. A neboli to stopy utrpenia pominulého, ale   súčasného. „Je to chorý človek,” pomyslel si. „Prečo neleží   doma?”
    </tei:p>
    <tei:p>
     — Mám pre vás novinku, — povedal Hájek a poobzeral sa dokola,   akoby sa bál, že by ho mohol počuť niekto nepovolaný. — Bol som dnes   na Hrade a stretol som sa s Oktaviánom Stradom. Práve sa vrátil
     <tei:emph>
      z
     </tei:emph>
     Vlách.
    </tei:p>
    <tei:p>
     — To je správca cisárových umeleckých zbierok, — vysvetľoval Brahe   Jeseniovi.
    </tei:p>
    <tei:p>
     — Zase nakúpil pre cisárove zbierky za státisíce umeleckých diel,   však? — povedal Kepler trochu zatrpknuto. — Opäť nebude mať   kancelária pre nás plat.
    </tei:p>
    <tei:p>
     Ale Braheho väčšmi zaujímala Hájkova správa. Preto sa nedočkavo   spýtal:
    </tei:p>
    <tei:p>
     — A čože sa stalo so Stradom?
    </tei:p>
    <tei:p>
     — So Stradom nič, — Hájek stíšil hlas. — Ale Strada priniesol z   Vlašska správu, že v Ríme upálili koncom februára tohto roku Giordana   Bruna.
    </tei:p>
    <tei:p>
     Ako keby sa ich všetkých bol dotkol kostnatý prst smrti. V očiach   sa zjavil záblesk úžasu.
    </tei:p>
    <tei:p>
     — Je to pravda?
    </tei:p>
    <tei:p>
     — Je to možné? Prvú otázku vyslovil Brahe a druhú Kepler. Ich sa   upálenie Giordana Bruna týkalo bezprostrednejšie. Veď sa s ním osobne   poznali.
    </tei:p>
    <tei:p>
     — Bohužiaľ, je to pravda, — opakoval Hájek a v jeho hlase chvelo   sa také isté dojatie ako v hlase jeho priateľov. — Strada bol práve   vtedy v Ríme a videl to na vlastné oči. Upálili ho na Piazza del   fiore...
    </tei:p>
    <tei:p>
     — Na Kvetnom námestí, — povedal Jesenius do ticha, ktoré po týchto   slovách nastalo. — Aj on bol taký útly, krehký ako kvet. Ale v   krehučkom tele sídlil mohutný duch. I ja som ho poznal. Prednášal u   nás vo Wittenbergu.
    </tei:p>
    <tei:p>
     — Aj u nás v Prahe sa zastavil, a ja som sa s ním zhováral o   hviezdach, — zašeptal Bacháček a odmlčal sa, aby si v duchu   sprítomnil tú krásnu bledú tvár s hlbokými zasnenými očami, ktorých   pohľad prenikol až ta, kam ešte neprenikol pohľad nijakej ľudskej   bytosti. V tej ušľachtilej hlave rodili sa myšlienky, ktoré   vyvolávali úžas celého vedeckého sveta.
    </tei:p>
    <tei:p>
     — „Vesmír je nekonečný a nekonečné univerzum je dielom   všemohúcnosti božej. Bolo by nedôstojné božskej dobroty a   všemohúcnosti, keď môže stvoriť nespočetné a nekonečné svety, že by   bola stvorila len tento jeden obmedzený svet. Práve preto som tvrdil,   že jestvujú nespočetné Zemi podobné svety. Zem pokladám za takú   hviezdu, ako je Mesiac, ako sú obežnice a nespočetné množstvo stálic,   z ktorých každá osve tvorí osobitný svet. Toto neobmedzené množstvo   nebeských telies v nekonečnom priestore tvorí vedno nekonečný vesmír,   ktorý je nekonečný v dvojakom význame: jednak je nekonečná jeho   veľkosť, jednak nekonečné je množstvo svetov, z ktorých sa   skladá...”
    </tei:p>
    <tei:p>
     To Kepler, akoby pre seba, šeptal smelé myšlienky Giordana Bruna o   mnohosti vesmírnych svetov.
    </tei:p>
    <tei:p>
     Bol to čudný monológ, odznievajúci v nepríhodnom prostredí   šenkovnom, kde uprostred najvšednejších starostí a zábav ostatných   hostí päť učencov sledovalo v myšlienkach meteorickú dráhu svojho   nebohého druha.
    </tei:p>
    <tei:p>
     Prvý sa spamätal Brahe. Spočinul pohľadom na zadumaných   spoločníkoch a spýtal sa nástojčivo Hájka:
    </tei:p>
    <tei:p>
     — Ale prečo ho upálili? Prečo? Čo mu kládli za vinu?
    </tei:p>
    <tei:p>
     Hájek stisol plecami.
    </tei:p>
    <tei:p>
     — Kacírstvo. Vraví vám to niečo? Svätej inkvizícii to stačí na   odsúdenie ale nám to nijak neozrejmuje vinu odsúdeného. Keby sme si   tak mohli prečítať protokoly o vypočúvaní.
    </tei:p>
    <tei:p>
     — Azda by náš úžas bol potom ešte väčší ako teraz, — povedal   potichu Kepler. Jeho slová akoby boli opäť zaviazali všetky   jazyky.
    </tei:p>
    <tei:p>
     Ale iba na chvíľu.
    </tei:p>
    <tei:p>
     — Čo pokladali v jeho náuke za kacírstvo? — uvažoval nahlas Brahe.   — Vari jeho učenie o čase? Že čas je len neutrálne prostredie, v   ktorom udalosti plávajú ako v priehľadnej tekutine predmety bez váhy,   nasledujúce za sebou, pričom rozmery vzdialeností medzi týmito   predmetmi ľudský rozum nazýva hodinou, dňom, rokom, storočím? To   predsa nie je kacírstvo.
    </tei:p>
    <tei:p>
     — Povedzme, že toto nie je kacírstvo, — uvažoval ďalej Kepler. —   Aspoň podľa nášho pochopu nie. Ale či môžeme vedieť, kde je   rozhranie, deliace užitočnú alebo neškodnú vedu od kacírstva?   Nečudujte sa, že užívam také nezvyčajné pojmy: užitočná alebo   neškodná veda, ale musím si takto vypomôcť, ak sa chcem priblížiť k   označeniu vedy, ktorá je podľa Svätej inkvizície kacírstvom, čiže   vedou škodlivou pre spásu duše.
    </tei:p>
    <tei:p>
     — Akú ujmu môže utrpieť duša z toho, keď predpokladá, že čas v   skutočnosti nejestvuje, ale žije len v predstave človeka, v ľudskom   vedomí? — opýtal sa Bacháček.
    </tei:p>
    <tei:p>
     — Ak sme už začali uvažovať o Brunovej predstave času, sledujme   túto predstavu ďalej. Podľa Bruna čas ako taký nejestvuje, je len   večnosť, začiatok a čosi bez konca, čo je neoddeliteľné od priestoru   a hmoty. Od hmoty, ktorá sa ustavične mení, ale nikdy sa nezničí, a   ktorá je vlastne totožná s priestorom. — Kepler stíšil hlas a   nasledujúcu otázku vyslovil, akoby bol medzi sprisahancami. — Chápete   už, v čom je škodlivosť Brunovej filozofie, kde je ono rozhranie   medzi vedou „neškodnou” a kacírstvom? Človek sa až strasie pred   smelosťou takýchto úvah. Tvrdiť o hmote, že je nezničiteľná. Čiže je   večná. Ale podľa kresťanskej vierouky večný je len Boh... Myslím, že   už toto by stačilo na odsúdenie Bruna pre kacírstvo. Ak pridáte k   tomu ešte Brunovu domnienku, že naša Zem, ba i celá naša slnečná   sústava je len jednou z mnohých takýchto sústav a že aj iné nebeské   telesá sú obývané živými tvormi, nebudete sa čudovať, že jeho   myšlienky pokladala Svätá inkvizícia za kacírstvo. Veď ani pri   najlepšej vôli nemožno ich uviesť do súladu s Písmom svätým.
    </tei:p>
    <tei:p>
     Starý chorľavý protomedikus Hájek sa rozvravel:
    </tei:p>
    <tei:p>
     — Smelé myšlienky rodili sa v tej hlave, ktorej už niet.— Pritom   sa zahľadel na Keplera, akoby jemu adresoval svoje slová. — Ej veru,   smelé a nebezpečné. Preto ho museli zneškodniť. Veď im pri vynesení   rozsudku povedal svoju mienku. Viem to od Stradu, ktorý to počul od   ľudí, čo boli pri vynesení rozsudku prítomní. Povedal im: „S väčším   strachom ste vyniesli tento rozsudok, než s akým ho ja prijímam.”
    </tei:p>
    <tei:p>
     — Obdivuhodný človek, — vzdychol si Kepler zhlboka.
    </tei:p>
    <tei:p>
     — Môže nám byť vzorom, — dodal Bacháček a pozrel vyčkávavo na   Hájka, akoby chcel od neho ešte dačo počuť.
    </tei:p>
    <tei:p>
     A Hájek naozaj ešte všetko nevyslovil.
    </tei:p>
    <tei:p>
     — Áno, môže nám byť vzorom svojím životom i smrťou. A z jeho   predsmrtného odkazu mali by sme si urobiť životné heslo. Počúvajte,   čo nám odkazuje: „Budúce veky môžu o mne povedať: Nepoznal strach   pred smrťou a jeho charakter bol pevný. Vedel sa povzniesť nad všetky   pôžitky sveta, smelo bojoval na život a na smrť a každý jeho zápas   bol vybojovávaný v prospech budúcich storočí.”
    </tei:p>
    <tei:p>
     Všetci sa odmlčali. Po hodnej chvíli povedal Bacháček útešlivo: —   Šťastie, že nežijeme v Itálii. Kým sme pod ochranou milostivého   cisára Rudolfa, nemusíme sa obávať takéhoto osudu.
    </tei:p>
    <tei:p>
     — Nespoliehal by som sa tak veľmi na cisára, — ozval sa rozvážne   protomedikus Hájek. — Cisár je chorý, dnes-zajtra môže byť na pravde   božej. A čo potom? Kto bude jeho nástupcom? Jeho brat Matiáš? Možno.   Ale kto nám zaistí, že bude prejavovať rovnaké pochopenie pre vedy a   umenie ako Rudolf?
    </tei:p>
    <tei:p>
     Bola to pripomienka veľmi časová a závažná. Tycho Brahe a Kepler   boli utečenci. Museli ujsť zo svojej vlasti pred prenasledovaním.   Cisársky majestát ich chránil — ale dokedy? Čo bude, až cisár umrie?   Otázka, ktorá ich doteraz neznepokojovala, odrazu začala nástojčivo   hlodať v ich mysli.
    </tei:p>
    <tei:p>
     — Len teraz chápem, ako predvídavo si počínal Kopernik, keď   rukopis svojho hlavného diela „O pohybe nebeských telies” nechcel dať   vytlačiť. Celé dlhé roky ho opatroval ako drahocenný poklad, o ktorom   vedelo len niekoľko zasvätených. Až na sklonku života dal sa   prehovoriť, aby rukopis vydal tlačou. Prvý výtlačok tejto knihy, to   bola jeho posledná radosť v živote. Dostal ho do rúk v deň, keď   umrel.
    </tei:p>
    <tei:p>
     Hájkov hlas sa pri posledných slovách zachvel. Zato Keplerov hlas   zaznel tvrdo, vášnivo a bojovne.
    </tei:p>
    <tei:p>
     — Áno, ale koľko blenu muselo byť v tej jeho poslednej radosti,   keď sa hneď na prvých stránkach knihy presvedčil, ako jeho náuku   skresľujú, falošne vykladajú, predstavujúc ju len ako domnienku. Mám   na mysli tú nešťastnú Osiandrovu predmluvu, ktorou chcel zmenšiť   význam Koperníkovej náuky. Lenže sa mu to nepodarilo a nepodarí, lebo   aj ľudia, ktorí s Koperníkovým svetovým systémom nesúhlasili, ako náš   priateľ Brahe, našli preňho len slová najvyššieho uznania.
    </tei:p>
    <tei:p>
     Všetci chápali, na čo Kepler naráža. Na oslavnú báseň Tycha   Braheho, ktorú napísal pred štrnástimi rokmi, keď mu warmijský   kanonik Ján Hanovius daroval Koperníkov paralaktický lineár, takzvané   triquetrum, ktorým torunský kanoník-hvezdár sledoval dráhy nebeských   telies.
    </tei:p>
    <tei:p>
     — Nezarecitovali by ste nám svoju ódu na Kopernika? — spýtal sa   Kepler a pozrel na ostatných, či s jeho žiadosťou súhlasia. Pravdaže   súhlasili. Veď v tejto chvíli mocného duševného rozochvenia túžili   všetci po slovách, ktoré by boli rovnocenné a primerané ich duševnému   rozpoloženiu. Braheho óda mala v sebe takúto blahodarnú silu, a   preto, hoci ju všetci poznali, otvorili jej osviežujúcej sile dušu   dokorán.
    </tei:p>
    <tei:p>
     <tei:emph>
      Taký človek je On, ktorému podobného
     </tei:emph>
    </tei:p>
    <tei:p>
     <tei:emph>
      skúpa Zem len občas zrodí,
     </tei:emph>
    </tei:p>
    <tei:p>
     <tei:emph>
      a zriedka nosí takých aj lono
     </tei:emph>
    </tei:p>
    <tei:p>
     <tei:emph>
      obrovských planét sta ťarchu sladkú.
     </tei:emph>
     ..
    </tei:p>
    <tei:p>
     Báseň mala niekoľko sloh. Mohol ju napísať len človek so   spríbuznenou dušou, ktorý chápal a vedel oceniť Koperníkovu veľkosť.   Bola to oslavná báseň na Kopernika, ale pod dojmom správy o poprave   na Piazza del fiore sa im zdalo, že nijako lepšie, ako práve touto   básňou, by neboli mohli uctiť pamiatku nešťastného hrdinského   Giordana Bruna,
    </tei:p>
    <tei:p>
     Už dávno skončil Brahe svoju ódu, ale nikomu z jeho druhov nebolo   do hovoru. Sedeli mĺkvi a víno im zhorklo v ústach. Sťaby vlahý južný   vietor až sem bol zaniesol závan z Brunovej vatry.
    </tei:p>
    <tei:p>
     Povzbudivé slová starého lekára naliali všetkým do srdca novú   odvahu a rozhodnosť. Výraz skleslosti sa im stratil z tvárí a   namiesto neho rozlial sa po nej náznak novej chutí do života i — do   boja.
    </tei:p>
    <tei:p>
     A preto radi vyhoveli pozvaniu Braheho, ktorý ich všetkých pozval   do svojho domu, do observatória, pozorovať hviezdy.
    </tei:p>
    <tei:p>
     — Poďme, priatelia, to je náš pravý svet, — povedal s láskavým   prídychom cisársky astronóm a pritisol k sebe ako vlastného syna   svojho oddaného žiaka Keplera.
    </tei:p>
    <tei:p>
     Jesenius si v tej chvíli povšimol Keplerovej tváre: odrazu sa mu v   duchu vynorila tvár Giordana Bruna, a v náhlom, akoby bleskovom   osvetlení sa mu zazdalo, že tvár Brunova a tvár Keplerova sú si v   čomsi úžasne podobné. Hádam ani nie vonkajším výzorom, ale tou   ušľachtilou duševnou príbuznosťou a spoločným jasom ducha. A zároveň   sa v ňom ozvala aj iná otázka: Aký osud čaká tohto počerného   spytateľa nebeských záhad, ktorý sa tak oddane vinie k svojmu starému   priateľovi?
    </tei:p>
   </tei:div>
   <tei:div type="chapter">
    <tei:head>
     IV. PRAŽSKÁ ANATÓMIA
    </tei:head>
    <tei:p>
     HLÚČKY PROSEBNÍKOV a dvoranov v cisárskej predizbe sa rozstúpili   pred arcibiskupom Berkom z Dubej, ktorý kráčal dôstojným krokom a s   úsmevom odpovedal na pozdravy. Bol už zahlásený, cisár sa podvolil   prijať ho — preto kráčal naisto.
    </tei:p>
    <tei:p>
     Po čo ide k Jeho cisárskej Milosti? Vari zasa s nejakou ponosou na   pikhartov?
    </tei:p>
    <tei:p>
     Aj cisár bol zvedavý, čo od neho arcibiskup chce. Doktor   Pistorius, lekár a spovedník v jednej osobe, obrátil sa na cisára už   po tretí raz so súrnou prosbou Jeho Vysokodôstojnosti o prijatie.   Doktor Pistorius nevedel, o čo ide. Opakoval len to, čo mu povedal   arcibiskup: že ide o vec veľmi dôležitú.
    </tei:p>
    <tei:p>
     Arcibiskup sedí oproti cisárovi pri jeho pracovnom stole a spytuje   sa úctivo na zdravie Jeho Milosti. Ubezpečuje vladára, že denne ho   pojíma do svojich modlitieb, a ak Jeho cisárskej Milosti zdravie   slúži, že vidí v tom priaznivé znamenie nebies, ktoré sú veľkému   ochrancovi svätej Cirkvi štedro naklonené.
    </tei:p>
    <tei:p>
     Cisár roztržito počúva zdvorilostný úvod arcibiskupov a pritom   uvažuje, po čo asi Berka z Dubej prišiel. Iste nie preto, aby sa ho   spýtal na zdravie. O tom má spoľahlivé správy od Pistoria, komorníkov   a iných ľudí z jeho najbližšieho okolia.
    </tei:p>
    <tei:p>
     Arcibiskup cíti, že nemôže dlho obchádzať hlavný predmet rozhovoru   s cisárom, a preto zákrutami niekoľkých rečníckych obratov dostáva sa   k svojmu poslaniu.
    </tei:p>
    <tei:p>
     — Využívam šťastnú príležitosť, že môžem vidieť Vašu cisársku   Milosť, aj na to, aby som poprosil o zákrok vo veci, ktorá sa v   značnej miere dotýka záujmov svätej Cirkvi, Kacírstvo vystrkuje všade   rožky... Cisárova tvár sa zmŕštila. Tie nešťastné náboženské spory.   Pre každý ústupok katolíkom, za každý zákrok v ich prospech začnú   rebelovať protestanti. Ešte s luteránmi sa dá ako-tak vyjsť, ale tí   českí bratia — och, nebyť patentu o náboženskej slobode z roku 1575,   ktorý im vydal jeho zvečnelý otec Maximilian II, on by si s nimi   poradil. Ale takto? Má poviazané ruky. Arcibiskup to vie — tak čo   zasa chce?
    </tei:p>
    <tei:p>
     — Záleží len na vás, aby ste ich trochu odpílili, — usmial sa mdlo   cisár.
    </tei:p>
    <tei:p>
     — Bohužiaľ, nezávisí to vždy len od nás, — odvetil arcibiskup so   vzdychom a díval sa na cisára trochu vyčítavo. — Niektorí z nich   preto tak vystrkujú rožky, lebo majú priaznivcov na najvyšších   miestach, až pri stupňoch trónu.
    </tei:p>
    <tei:p>
     — O čo vám ide? — spýtal sa cisár netrpezlivo, lebo sa mu tento   druh rozhovoru nepáčil.
    </tei:p>
    <tei:p>
     — O toho profesora z Wittenbergu, ktorého uviedol k Vašej   cisárskej Milosti dvorný astronóm Brahe.
    </tei:p>
    <tei:p>
     Cisárov pohľad sprísnel. Bol veľmi citlivý na svoju vladársku moc   a nezniesol, keď mu z nej chcel niekto ubrať.
    </tei:p>
    <tei:p>
     — Vari ste nám prišli vyčítať, že sme ho prijali?
    </tei:p>
    <tei:p>
     Jeho hlas, hoci tlmený, znel hrozivo.
    </tei:p>
    <tei:p>
     Arcibiskup sa ponáhľal vysvetliť cisárovi omyl.
    </tei:p>
    <tei:p>
     — Akože by som si trúfal zasahovať do právomoci Vašej cisárskej   Milosti alebo zastarieť sa do veci, ktorá nesúvisí s mojou   pastierskou činnosťou? Prišiel som poprosiť Vašu Milosť, aby   nedovolila tomu doktorovi Jeseniovi v našom krásnom meste, obývanom   bohabojnými kresťanmi, verejne hanobiť mŕtvolu.
    </tei:p>
    <tei:p>
     — Vyslovte sa trochu jasnejšie, Vysokodôstojnosť. Aké hanobenie   mŕtvol máte na mysli?
    </tei:p>
    <tei:p>
     Cisár už vedel, že Jesenius požiadal univerzitu, aby mu povolili   predviesť v Prahe verejnú anatómiu, a že univerzita si pýtala od   staromestského magistrátu na tento cieľ mŕtvolu daktorého popraveného   zločinca. No pred arcibiskupom sa robil, že ešte o ničom nevie. Možno   sa mu takto podarí oddialiť rozhodnutie alebo zvaliť ho na plecia   niekoho iného.
    </tei:p>
    <tei:p>
     — Ten profesor Vitenbergicus chce na vysokej škole verejne   secírovať mŕtvolu. Pokladám pitvu za rúhanie a snažne prosím Vašu   Milosť, aby to zakázala.
    </tei:p>
    <tei:p>
     Cisárov hnev sa pri ďalších slovách arcibiskupových rozplynul.   Trochu škodoradostne poznamenal:
    </tei:p>
    <tei:p>
     — Secírovať mŕtvolu? To môže byť celkom zaujímavé teatrum...
    </tei:p>
    <tei:p>
     Berka z Dubej si zahryzol do pery. Jeho Milosť cisár sa niekedy   správa voči katolíckemu duchovenstvu horšie, než keby bol luteránom.   Napríklad nedávno bezmála vyhnal z Prahy všetkých bratov kapucínov. A   to len preto, lebo ten jeho dánsky hvezdár Brahe sa mu ponosoval, že   ho zvony ich kostola vyrušujú v nočných hodinách pri práci. Koľkú   námahu mu dalo, aby cisára od tohto úmyslu odvrátil a aby cisár svoje   rozhodnutie zmenil len na zákaz nočného zvonenia. Je pravda, takéto   výstrelky chce potom cisár napraviť a istý čas prejavuje mimoriadnu   horlivosť vo viere a v boji proti bludnému a scestnému náboženstvu   protestantskému — ale čo z toho, keď človek nikdy nevie, ktorým   smerom je práve obrátená koruhvička jeho priazne?
    </tei:p>
    <tei:p>
     Aj spôsob, akým cisár reagoval na arcibiskupovu žiadosť,   naznačuje, že o veci má opačnú mienku. Berka z Dubej sa však   nenazdával, že boj je prehratý. Bude si len vyžadovať väčšiu   húževnatosť a vytrvalosť.
    </tei:p>
    <tei:p>
     — To práve chce doktor Vitenbergicus z verejnej anatómie urobiť.   Teatrum, — zvolal arcibiskup vari až prihlasno. Hneď sa však zbadal a   stíšil hlas, aby cisára nepopudil proti sebe ešte aj tým. — Dovolím   si k tomu skromne poznamenať, že mŕtve telo ľudské, i keď ide o telo   popraveného zločinca, ak bol zločinec zaopatrený pred smrťou   sviatosťami, nemalo by byť zneucťované pitvou, lebo výkonom trestu si   zločinec svoju vinu odpykal. Po smrti si už zaslúži pokoj.
    </tei:p>
    <tei:p>
     — Je to vaša osobná mienka, alebo nám tlmočíte stanovisko svätej   Cirkvi? — Cisár tieto slová skoro len zašepkal. No v očiach sa mu   pritom mihol zlomyseľný plamienok.
    </tei:p>
    <tei:p>
     — Moja mienka je v úplnom súlade s mienkou všetkých vedúcich   predstaviteľov Cirkvi, ba — vari to môžem povedať — i s mienkou   vedúcich osôb, ktoré Vaša Milosť poverila správou tohto   kráľovstva.
    </tei:p>
    <tei:p>
     — Neviem, či je Vašej Vysokodôstojnosti známe, ako sa zachoval v   podobnom prípade cisár Karol Piaty blahej pamäti. Keď ho doktori   žiadali o súhlas na pitvu, vyzval teologické fakulty všetkých   najpoprednejších univerzít európskych, aby mu oznámili, či pokladajú   pitvu ľudských tiel za prípustnú. Väčšina odpovedí sa zhodovala v   náhľade, že proti pitve nemožno nič namietať, ak sa koná v záujme   rozšírenia vedeckých poznatkov.
    </tei:p>
    <tei:p>
     Arcibiskup sa chytil posledných slov cisárových ako záchrany.
    </tei:p>
    <tei:p>
     — Celkom správne: ak ide o rozšírenie vedeckých poznatkov. Lenže   tento zámer v prípade doktora Jesenia chýba. Jemu ide len o divadlo,   o slávu; chce obrátiť na seba pozornosť.
    </tei:p>
    <tei:p>
     Cisár sa neprestával usmievať. No ten úsmev sotva bolo vidieť.   Zato jeho pohľad bol oveľa výrečnejší. Nie, nedá sa nakriatnuť, aby   takéto príťažlivé podujatie zakázal.
    </tei:p>
    <tei:p>
     — Nevieme, aké sú pravé pohnútky wittenberského profesora ale   ťažko z nich vylúčiť zdôvodnenie o rozširovaní vedeckých poznatkov.   Či možno predpokladať, že by taký chirurgus secíroval mŕtvolu len pre   zábavu? A keby to pre neho aj bola len zábava, našim doktorom to iste   poslúži pre poučenie. Napokon, rozrezanie mŕtvoly popraveného   zločinca nie je udalosť takého významu, aby o nej musel rozhodovať   cisár. Nevidíme v tom nič takého, čo by si zaslúžilo odsúdenie.   Rozbor, ktorý poslali univerzity cisárovi Karolovi Piatemu, môžeme   pokladať za smerodajný aj pre nás... A teraz nech sa pochváli aj Vaša   Vysokodôstojnosť, ako jej slúži zdravie —
    </tei:p>
    <tei:p>
     Arcibiskup u cisára nepochodil. Skryl svoje sklameme do úctivej   poklony a odišiel — za najvyšším kancelárom Lobkovicom.
    </tei:p>
    <tei:p>
     Jeseniova žiadosť o povolenie pitvy dostala sa do akejsi slepej   uličky, o ktorej nechcel nikto nič vedieť. Každý, na koho sa rektor   Bydžovský obrátil, umýval si ruky ako Pilát: Ja nič, božechráň, prečo   by som bol proti pitve? Ale konečné rozhodnutie neprísluší mne...
    </tei:p>
    <tei:p>
     A tak sa míňal čas v prázdnom očakávaní, ktoré začínalo Jesenia   pomaly znechucovať.
    </tei:p>
    <tei:p>
     — Kde to len mohlo zaviaznuť? — uvažoval nahlas, keď sa u Braheho   stretol s Tadeášom Hájkom z Hájku. Nemohol pochopiť, aké skryté   prekážky zdržiavajú vec, o ktorej cisár už kladne rozhodol.
    </tei:p>
    <tei:p>
     Starý protomedikus sa usmial pod fúzy a povedal mnohoznačne:
    </tei:p>
    <tei:p>
     — Nepoznáte pomery na kráľovskom dvore, to je to. — Potom   pokračoval dobromyseľne: — Usilujme sa nájsť v tomto pletive   protichodných záujmov niť, ktorá by nás mohla zaviesť k cieľu.
    </tei:p>
    <tei:p>
     Jesenius od prekvapenia povytiahol obočie, lebo mu ani na um   neprišlo, že vec, pokladaná vo Wittenbergu za domácu záležitosť   univerzity, mohla by v Prahe spôsobiť zápletky na najvyšších   miestach.
    </tei:p>
    <tei:p>
     Brahe udrel päsťou na stôl a zvolal:
    </tei:p>
    <tei:p>
     — Do čerta! Tak kto má v tejto krajine hlavné slovo? Cisár, alebo   jeho dôverníci?!
    </tei:p>
    <tei:p>
     V múdrych očiach starého Hájka sa zaiskril potmehúdsky   smiešok.
    </tei:p>
    <tei:p>
     — Mnohí významní ľudia by vám boli povďační za odpoveď na tuto   otázku. Nakoniec, pravdaže, hlavné slovo má cisár. Lenže neraz to   býva iba formalita. Cisár povie alebo podpíše len to, čo mu navrhnú   jeho radcovia. A tu sme pri koreni veci. Kto sú to tí radcovia?
    </tei:p>
    <tei:p>
     Hájek sa odmlčal a zadíval sa na Braheho, akoby ho vyzýval: „No,   domnievaš sa, že poznáš pomery na cisárskom dvore — teraz mi teda   odpovedz.”
    </tei:p>
    <tei:p>
     Ale Brahe sa nenáhlil s odpoveďou. Natoľko už aj sám poznal   zákulisie politiky na cisárskom dvore, aby vedel, že odpoveď na   Hájkovu otázku je veľmi zložitá. Hájek na svoju otázku odpovedal   sám.
    </tei:p>
    <tei:p>
     — Iste by bolo pochabé myslieť si, že Jeho cisárskej Milosti radia   len členovia tajnej rady. Keby to tak bolo, nebolo by si treba dlho   moriť hlavu nad každou vecou. Myslím, že aj vám, amice Brahe, je   známe, aký vplyv majú na cisára jeho ministri Kumpf a   Trautssohn...
    </tei:p>
    <tei:p>
     —... a komorníci Makovský a Lang, — dodal Brahe.
    </tei:p>
    <tei:p>
     —... a dvorný astrológ Tycho Brahe, — zasmial sa trochu prekáravo   Hájek.
    </tei:p>
    <tei:p>
     Tycho Brahe prijal žart s porozumením.
    </tei:p>
    <tei:p>
     — Vplyv dvorného astronóma sa vo verejných a politických veciach   priamo neuplatňuje, — odvetil, pričom nápadne zdôraznil slovo   „astronóm”, ktorým nahradil Hájkovo pomenovanie „astrológ”.
    </tei:p>
    <tei:p>
     — Ale uplatňuje sa nepriamo, — zvolal Hájek víťazoslávne. — A tak   je to aj s ostatnými radcami. Či už je to najvyšší kancelár, osobný   lekár alebo koniar v kráľovských stajniach, či je to Katarína   Stradová alebo opatrovníka a krotiteľka cisárskych levov Pylmanová.   Možno vedieť, kto z týchto osôb je za ktorým cisárovým rozhodnutím?   Jesenius, ktorý zachmúrene počúval, ozval sa potichu:
    </tei:p>
    <tei:p>
     — Nazdávate sa, že dakto z ľudí, čo ste ich spomenuli, má záujem   na tom, aby sa pitva neuskutočnila? Myslím okrem arcibiskupa.
    </tei:p>
    <tei:p>
     Hájek si pohladil šedivú bradu a zahľadel sa von oblokom, akoby   tam v tom veľkom mrvenisku ľudí, chcel nájsť neviditeľného Jeseniovho   nepriateľa.
    </tei:p>
    <tei:p>
     — Možno tu nejde ani tak o pitvu, ako skôr o jednu z dvorských   intríg, ktorej mimovoľným pôvodcom ste vy. Neviem, či sa nemýlim ale   čím viac o veci rozmýšľam, tým nástojčivejšie sa mi natíska   podozrenie, že v tom má prsty kancelár Lobkovic.
    </tei:p>
    <tei:p>
     — Nemôžem tomu veriť, — odvetil Jesenius pochybovačne. — Veď s   Lobkovicom som študoval na paduánskej univerzite. A napísal som na   neho vtedy aj oslavnú báseň. Máte azda nejakú príčinu na   podozrenie?
    </tei:p>
    <tei:p>
     Hájkova tvár zvážnela. Povedal pomaly:
    </tei:p>
    <tei:p>
     — Myslím, že ste urobili veľkú taktickú chybu hneď po svojom   príchode do Prahy. Nemali ste vykonať zdvorilostnú návštevu len u   Jeho cisárskej Milosti, ale mali ste navštíviť aj kancelára. Lobkovic   je veľmi ctižiadostivý a v takýchto zdanlivých maličkostiach vidí   zámer. A hneď potom vyvodzuje z toho ďalekosiahle závery.
    </tei:p>
    <tei:p>
     Jesenius sa nesnažil skryť svoje prekvapenie. Hoci ho Hájkove   slová ešte nepresvedčili, jednako mu zasadili do mysli pochybnosti.   Výčitku krajinského protomedikusa by bol aj uznal za oprávnenú, lenže   —
    </tei:p>
    <tei:p>
     — Neprišiel som do Prahy v úradnom poslaní. Prišiel som v   súkromnej veci...
    </tei:p>
    <tei:p>
     — Ale boli ste u cisára na audiencii, a to stačí, — odvetil Hájek   vyčítavo a pokračoval: — Nebyť tejto udalosti, ostala by vaša   návšteva naozaj vecou súkromnou. Ale takto je to trochu iné. Mali ste   zložiť hold aj Jeho Milosti kancelárovi.
    </tei:p>
    <tei:p>
     — Ak náš priateľ Jesenius vynechal túto formalitu, je to   predovšetkým moja vina, — ozval sa Brahe mrzutým hlasom. — Ja som ho   naviedol, aby nechodil ku kováčikovi, keď môže ísť hneď ku kováčovi.   Sám som mu vymohol prijatie u cisára.
    </tei:p>
    <tei:p>
     — To bolo všetko správne, ale na kancelára ste nemali zabudnúť.   Ostatne, ešte sa to dá napraviť. — Obrátil sa k Jeseniovi, zdvihol   dôrazne prst a riekol: — Radím vám, aby ste išli za kancelárom. Teraz   je na to vhodná príležitosť. Poprosíte ho o zákrok vo veci povolenia   pitvy. Trochu mu pritom zalichotíte, veď podporovať slabosti veľkých   pánov je základ diplomacie. Uvidíte, že vec dostane hneď iný   spád.
    </tei:p>
    <tei:p>
     Jesenius pokladal Hájkov návrh za rozumný. Brahe síce namietal, že   by bolo správnejšie, keby za vecou chodil rektor Bydžovský — veď ide   o záujem pražskej univerzity — no napokon sa dal presvedčiť aj   on.
    </tei:p>
    <tei:p>
     A tak hneď na druhý deň vybral sa Jesenius znovu na Hrad, no   tentoraz do onoho krídla paláca, kde bola česká kancelária. Stačila   mu krátka polhodinka, aby sa presvedčil, podľa akého poriadku púšťajú   návštevníkov a prosebníkov k najvyššiemu kancelárovi. Lebo predizba,   v ktorej hostia čakali, bola práve tak preplnená ako predizba   cisárova. Podchvíľou vyšiel z kancelárie sekretár a zapísal si mená   nových návštevníkov. Kancelár sám rozhodoval o tom, v akom poradí   návštevníkov prijme. Veľkí páni čakali len chvíľku — kým vyšiel   návštevník, ktorý bol práve dnu. Potom prišiel sekretár a s hlbokým   úklonom zaviedol vzácneho hosťa ku kancelárovi. Menší páni —   príslušníci strednej šľachty a rytierstva — museli čakať dlhšie, a   mešťania, tí museli čakať najdlhšie — kým si vybavili svoje veci   príslušníci panského a rytierskeho stavu. Kňazov prijímal kancelár   podľa ich hodnosti: biskupov a prelátov so skupinou žiadateľov zo   stavu panského, nižšie duchovenstvo s prosebníkmi zo stavu   rytierskeho. Keď bolo panských návštevníkov veľa, čakali mešťania   celý deň zbytočne; museli znova prísť na druhý deň.
    </tei:p>
    <tei:p>
     „Či sa zmenil za tých deväť rokov, čo sme sa nevideli?” hútal   Jesenius o Lobkovicovi, keď sedel na čalúnenej lavici v predizbe a   trpezlivo čakal, kým na neho príde rad.
    </tei:p>
    <tei:p>
     Napokon sekretár vyzval i jeho.
    </tei:p>
    <tei:p>
     — Vitajte, magnificencia, — zvolal Lobkovic srdečne a vykročil mu   v ústrety. — Úprimne sa teším vašej vzácnej návšteve. Prepáčte mi, ak   ste museli dlho čakať, ale dôležité štátne záležitosti...
    </tei:p>
    <tei:p>
     Ponúkol mu stoličku a sám si sadol naproti nemu.
    </tei:p>
    <tei:p>
     Jesenius hneď pri prvých slovách kancelárových vycítil, aký je   teraz ich vzájomný pomer. Pochopil veľmi dobre aj cieľ Lobkovicovho   zdanlivo veľmi srdečného privítania. Boli v komnate — kancelárovej   pracovni — sami, a predsa ho kancelár oslovil magnificencia a vykal   mu.
    </tei:p>
    <tei:p>
     Dal mu tak znať, že medzi minulosťou a prítomnosťou je   neprekročiteľná priehrada. Študentská družnosť, ktorá pri spoločnom   živote v burze a pri rovnakých záujmoch neosedlanej mladosti vytvára   medzi mládencami aspoň zdanlivú rovnosť — to bola nenávratná   minulosť. V Jeseniovej duši čas tieto city nezmenil, iba ich trochu   zoslabil, ako zoslabuje a uvoľňuje dlhá neprítomnosť aj tie   najpevnejšie zväzky medzi ľuďmi. U Lobkovica vzťah k niekdajšiemu   spolužiakovi nepokrivil natoľko čas, ako závratný vzostup, ktorý ho   vyniesol na najvyššiu priečku rebríka svetských hodností.
    </tei:p>
    <tei:p>
     Jesenius pochopil aj druhú skrytú narážku: zmienku o veľkej   zaujatosti štátnymi záležitosťami. „Nemusíš sa obávať, že ťa oberiem   o veľa vzácneho času; hneď odídem, len čo ti poviem, po čo som   prišiel,” povedal si v duchu a hlasno oslovil svojho bývalého   spolužiaka:
    </tei:p>
    <tei:p>
     — Som povďačný náhode, ktorá ma zaviedla do prekrásnej Prahy a   dala mi tak príležitosť, aby som mohol prejaviť svoju úctu a oddanosť   aj Vašej Milosti.
    </tei:p>
    <tei:p>
     Kvetnatý pozdrav Jeseniov neminul sa účinkom. Lobkovic odvetil naň   uznanlivým úsmevom. Pritom sa však zahľadel na Jesenia skúmavým   pohľadom, akoby sa chcel presvedčiť o úprimnosti jeho slov. Z úst   spolužiaka môže takáto oddanosť zaváňať aj skrytým výsmechom. No   Jesenius sa v kurfirstských službách naučil dvornej etikete nielen v   jej slovnom vyjadrovaní, ale aj mimickým prejavom.
    </tei:p>
    <tei:p>
     — Veľmi sa teším, že ste si za svojho pražského pobytu spomenuli   aj na mňa, — odvetil kancelár. — Život nás rozvial do všetkých kútov   Európy, myslím našu paduánsku družinu, a človek sa teší, keď sa občas   stretne aspoň s jedným zo svojich bývalých druhov.
    </tei:p>
    <tei:p>
     Jesenius sa pri tomto kancelárovom priznaní k spoločnej minulosti   uklonil. Lobkovicove slová neznamenali nič viac, len akoby bol   trošičku poodhalil štít svojej neprístupnosti. Kancelár bol   ostražitý. Vedel už, v akej veci prišiel Jesenius do Prahy, a mal   správu aj o zámeroch univerzity usporiadať verejnú pitvu. Obidve veci   — dedičský spor i žiadosť o povolenie pitvy — uviazli v regáloch jeho   kancelárie. Jesenius doista neprišiel len preto, aby mu zložil hold,   iste prišiel prosiť v záujme niektorej z tých dvoch vecí. Preto sa   neponáhľal nejak zjavne ukázať mu svoju priazeň. Nech prosí.   Vychutnával sladkosť tohto stretnutia, lebo v Pádui — hoci sa s   Jeseniom často stretával — nemohol mu nikdy odpustiť jeho hrdosť.   Taký sedmoslivkár, a pritom sa ustavične vystatoval svojím   rytierstvom: vraj equis hungaricus. Uhorský rytier. Pokladal sa za   rovného — jemu, Lobkovicovi. To mu nemohol odpustiť. Vtedy, v   študentských časoch, nedal sa dosť dobre odlíšiť tento rozdiel medzi   rytierom a potomkom jedného z prvých šľachtických rodov v Čechách — a   tak využil jeho terajšiu návštevu na ukojenie svojej dávno ranenej   márnomyseľnosti. Keby sa spýtal Jesenia, čo ho priviedlo do Prahy,   uľahčil by mu položenie; ale nie, náročky to neurobí. Zámerne mu dá   otázku, ktorá rozhovor iba ešte väčšmi odvedie od predmetu, na ktorý   ho Jesenius chcel dostať.
    </tei:p>
    <tei:p>
     — Stretávate sa, magnificencia, s niektorým z našich bývalých   spolužiakov? Máte nejaké správy o našich paduánskych profesoroch? Keď   ide riaditeľ umeleckých zbierok Jeho cisárskej Milosti do Itálie,   vždy ho požiadam, aby sa zastavil v Pádui...
    </tei:p>
    <tei:p>
     — Vaša Milosť má teda správy aspoň také spoľahlivé ako ja, —   povedal Jesenius zdvorile. — Ja sa občas dozviem niečo o Pádui iba   vtedy, keď sa z tamojšej univerzity vráti do Wittenbergu niektorý   študent. V Itálii som od skončenia štúdií nebol.
    </tei:p>
    <tei:p>
     — Iste vás práca na univerzite hodne vyčerpáva...
    </tei:p>
    <tei:p>
     „Prečo sa neopýta, po čo som za ním prišiel? Zahráva sa so mnou   ako mačka s myšou,” zlostil sa Jesenius a pomaličky v ňom začínal   klíčiť zárodok zaťatosti. Od Lobkovica nijaké milosti nepotrebuje.   Rozhodol sa, že o svojej osobnej veci — o dedičskom spore — sa mu ani   nezmieni. Tá druhá vec, pitva, nie je len jeho osobnou záležitosťou,   ba hlavný záujem na nej má univerzita — nuž tu si nemôže počínať   prenáhlene.
    </tei:p>
    <tei:p>
     Slnko, ktoré sa lialo do komnaty veľkými trojkrídlovými oblokmi,   zaplavovalo všetko zlatým jasom. Olovenými obrubami tabličiek   vzorkovaný štvorec svetla dopadal práve na veľký gobelín, zavesený na   celej jednej stene komnaty. Bola to vzácna práca z parížskej   gobelínovej dielne a znázorňovala únos Sabiniek. Človeku sa ani veriť   nechcelo, že všetky tie podrobnosti a odtienky zápasiacich   dievčenských tiel, na ktoré teraz dopadal štvorec svetla, nie sú   namaľované maliarskym štetcom, ale vytkané najjemnejšími farbistými   niťami.
    </tei:p>
    <tei:p>
     Jesenius si mimovoľne pripomenul kabinet cisárov. Aký to rozdiel!   Tam pošmúrnosť, večné prítmie — tu záplava svetla a všade taký   bytostný pocit prekypujúceho života.
    </tei:p>
    <tei:p>
     Aj oblek kancelárov vyznačoval sa vybranou eleganciou. Žltý   kabátec s drahocennými bruselskými čipkami na prsiach i pri   zápästiach završovalo naberané bielulinké okružie, na ktorom hlava   sedela ako kvet lekna na širokých listoch. Každá gombička na kabátci   bola drahocenným skvostom, lebo bola zo zlata a vsadený v nej bol   umelecky vybrúsený topás. Nohavice z hnedého aksamietu mali vydutý   tvar a boli spestrené prešívanými pásmi z bieleho hodvábu. Siahali   iba do polovice stehien. Na pekne formovaných svalnatých nohách mal   Lobkovic priliehavé biele pančuchy. Črievice z mäkučkej žltej kože   spínali drahokamami vyzdobené pracky.
    </tei:p>
    <tei:p>
     Typ dokonalého svetáka. A tento dojem ešte zvyšovala jeho pekná   tvár s trochu lišiackym výzorom, ktorý sa Lobkovic snažil zakryť   nanútenou srdečnosťou.
    </tei:p>
    <tei:p>
     Jesenius sa rozhodol zaútočiť.
    </tei:p>
    <tei:p>
     — Prišiel som za Vašou Milosťou aj s malou prosbou. — Keď túto   vetu vyslovil, na okamžik sa zarazil a v duchu sa zlostil na seba, že   mu to tak vyletelo z úst: veď chcel povedať „s veľkou prosbou”. Ale   asi potlačovaná zlosť a vzrastajúca zaťatosť priniesli mu na jazyk   práve opačné slovo, než aké mu diktovala diplomatická obozretnosť.   Ale nech už sa stalo. Nech je to teda len malá prosba. Preskočil tú   mimovoľnú medzeru a pokračoval pokojne: — Tunajšie vysoké učenie ma   požiadalo, aby som predviedol v Prahe verejnú anatómiu. Rád by som   tomuto želaniu vyhovieť, a preto prosím aj Vašu Milosť o prajné   vybavenie žiadosti, ktorú si vysoké učenie podalo...
    </tei:p>
    <tei:p>
     Lobkovic si vylúdil na tvár pretvárny výraz prekvapenia.
    </tei:p>
    <tei:p>
     — Tato vec patrí do právomoci richtára a konšelov. Prirodzene že   ja takéto podujatie vysokého učenia pražského len vítam. Je   chvályhodné, že a u nás sa už začínajú otvárať obloky novým, sviežim   závanom vedy.
    </tei:p>
    <tei:p>
     Jesenius sa znova uklonil na znak vďaky za kancelárove uznanlivé   slova Nechcel však odísť len tak s prázdnymi sľubmi. Dobre vedel že   cisársky richtár by si netrúfal sám rozhodnúť v takejto závažnej   veci. Darmo sa Lobkovic tvári, akoby s vecou nemal nič   spoločného.
    </tei:p>
    <tei:p>
     — Počul som už, že vec patrí do právomoci mestskej rady, — odvetí   zdvorile no pritom si nemohol odpustiť náznak irónie, ktorú Lobkovic   musel z jeho hlasu vycítiť. — Ale keďže ide o prvý takýto prípad,   možno nechcú richtár a konšeli rozhodnúť sami a akiste sa obrátia aj   na Vašu Milosť. Ak Vaša Milosť bude zastávať hľadisko, ktoré nám   kládol na srdce náš veľký učiteľ v Pádui, profesor Aquapendente, že   pre rozvoj lekárskej vedy najdôležitejšie je poznať zloženie ľudského   tela. A takéto poznanie možno nadobudnúť jedine pitvou.
    </tei:p>
    <tei:p>
     Už neprosil. Hovoril síce zdvorilo, no pritom pevne, nástojčivo   ako keby chcel kancelárovi pripomenúť minulosť, keď rojčili za   spoločné ideály.
    </tei:p>
    <tei:p>
     Lobkovic prikývol, ale v jeho očiach sa zablysol tieň nevôle.   Takáto dôrazná pripomienka Páduy nebola mu po chuti. Hneď to dal   Jeseniovi aj pocítiť.
    </tei:p>
    <tei:p>
     — Súhlasím s vami, magnificencia, s výhradou, že nie všetky teórie   možno bezo zmeny začleniť do života. Táto výhrada sa na výrok   profesora Aquapendenteho, prirodzene, nevzťahuje. Ale keď ste už   spomenuli nášho bývalého profesora, i ja by som chcel jedného z nich   spomenúť. Profesora Cicognaniho. Pamätáte sa na neho?
    </tei:p>
    <tei:p>
     — Ako by nie. Prednášal nám Aristotela.
    </tei:p>
    <tei:p>
     — Tak je. Mne utkvel v pamäti jeho výrok z prednášok o   Aristotelovej zoológii. Vysvetľoval nám vtedy knihu „Vypísanie   živočíchov”...
    </tei:p>
    <tei:p>
     — Pamätám sa na to, — poznamenal Jesenius, keď zbadal na sebe   skúmavý pohľad Lobkovicov.
    </tei:p>
    <tei:p>
     — Profesor Cicognani nám hovoril o istom druhu živočíchov, ktoré   majú akomodačnú, prispôsobovaciu schopnosť. Prispôsobujú sa farbou   svojmu okoliu. A profesor Cicognani vtedy správne pripomenul, že túto   schopnosť majú aj ľudia a že je to schopnosť najmä vo verejnom živote   veľmi užitočná.
    </tei:p>
    <tei:p>
     — Ak sa dobre pamätám, profesor Cicognani to myslel posmešne, —   dodal sucho Jesenius a kútiky úst sa mu predĺžili. Slovný súboj s   kancelárom ho začal zaujímať.
    </tei:p>
    <tei:p>
     Kancelár to pobádal a zaťal zuby. No vedel sa tak ovládať, že v   jeho hlase nebolo badať nijakú zmenu.
    </tei:p>
    <tei:p>
     — Nie je dôležité, ako to myslel profesor Cicognani; podstatné je,   že v jeho výroku je vážna životná múdrosť, a rozumný, predvídavý   človek mal by si z nej vybrať svoj diel.
    </tei:p>
    <tei:p>
     Jesenius nechápal, kam Lobkovic mieri. Je to azda nepriamy pokyn,   aby sa sám vzdal úmyslu verejne pitvať v Prahe preto, lebo takmer   všetci tunajší významní činitelia pitvu neschvaľujú? Ak má toto na   mysli, prečo toľko okolkuje? Aby na ňom neostala tôňa zaostalosti a   nevzdelanosti?
    </tei:p>
    <tei:p>
     — Neviem, ako mám uviesť slová Vašej Milosti do súvisu s   pripravovanou verejnou anatómiou...
    </tei:p>
    <tei:p>
     — Nie, nie, — odvetil rýchle kancelár. — Myslel som iba na to, či   nemáte v úmysle zmeniť pôsobište, či by ste sa nechceli osadiť u nás   v Prahe. Dvor Jeho cisárskej Milosti je priaznivým prostredím pre   rozkvet vied a umenia...
    </tei:p>
    <tei:p>
     Je to ponuka, alebo len opatrné ohmatávanie? V každom prípade celý   tento rozhovor vyzerá ako hra na slepú babu.
    </tei:p>
    <tei:p>
     — Nerozmýšľal som o takejto možnosti, Vaša Milosť. Som vo   Wittenbergu celkom spokojný.
    </tei:p>
    <tei:p>
     — Chápem vaše stanovisko... Iba tak mi to prišlo na um... po vašom   vystúpení na cisárskom dvore. Pravda, ak nemienite z Wittenbergu   odísť, tak na tom vlastne nezáleží. Ak by ste sa však rozhodli zmeniť   svoj úmysel... človek nikdy nevie, čo ho čaká v budúcnosti... slovom,   ak by ste sa predsa len dakedy presťahovali do Prahy, bolo by dobre,   keby ste si pripomenuli slová profesora Cicognaniho a dôkladne o nich   pouvažovali. Ide totiž o to, že je istý rozdiel medzi paduánskou   univerzitou alebo františkánskym kláštorom v Pádui a cisárskym   dvorom. Tam sme sa so svojím rojčením pohybovali v bezpečnej oblasti   filozofie, ale tu sa s ním dostávame do oblasti politiky. A to je   oblasť trochu nebezpečná. Najmä pre výhradných teoretikov. Nič v   zlom, magnificencia, pokladajte to za priateľskú radu. Ostanete v   Prahe dlho?
    </tei:p>
    <tei:p>
     — To závisí od pitvy. V každom prípade chcem odísť ešte koncom   leta, aby som bol začiatkom budúceho semestra doma.
    </tei:p>
    <tei:p>
     — Budete nám v Prahe vždy vítaný a pevne verím, že ak pouvažujete   o našom rozhovore, nájdeme sa obaja na tej istej strane hradieb. Boh   s vami, amice.
    </tei:p>
    <tei:p>
     Jesenius odchádzal od kancelára zamyslený. Hoci sa s ním Lobkovic   rozlúčil srdečnejšie, než ako sa s ním bol privítal, doktor cítil, že   v tej srdečnosti bolo aj čosi, čo ho znepokojovalo. Popri skrytom   náznaku, že by ho na cisárskom dvore radi videli, bola aj menej   skrytá hrozba: Musíš sa rozhodnúť, či chceš ísť s nami, alebo proti   nám. Čiže služba na cisárskom dvore — keby vec prichádzala do úvahy —   bola by spojená s mnohými ťažkosťami. Ako to povedal profesor   Cicognani? Aj ľudia majú prispôsobovaciu schopnosť...
    </tei:p>
    <tei:p>
     — Najlepšie bude, keď ostanem vo Wittenbergu, — povedal si.
    </tei:p>
    <tei:p>
     Z českej kancelárie dostala sa potom žiadosť k staromestskému   richtárovi.
    </tei:p>
    <tei:p>
     Radní páni na staromestskom rathauze boli úžasom bez seba, keď po   prvý raz počuli žiadosť vysokého učenia, aby im vydali telo nejakého   popraveného zločinca na pitvu, ktorú by vykonal profesor   Vitenbergieus, doktor Johanes Jesenius de Magna Jesen. Prvá myšlienka   všetkých radných pánov bola, že žiadosť vysokého učenia treba   zamietnuť ako bezbožnú a rúhavú. Telá mŕtvych patria matke zemi. Nech   si takto živí ustavične pripomínajú memento: Pamätaj, že prach si a v   prach sa obrátiš. A to sa vzťahuje aj na telá zločincov.
    </tei:p>
    <tei:p>
     Rektor Bydžovský musel zakročiť osobne. Vysvetlil richtárovi i   radným pánom, že magister Jesenius robil už takéto verejné anatómie   vo Wittenbergu a že tým získal mestu veľkú slávu, ktorú mu potom   všetky ostatné mestá nemecké závideli. Rathauzskí páni po takýchto   vývodoch trochu zmäkli a boli ochotní pouvažovať o žiadosti   univerzity aj z hľadiska mestských záujmov. Spýtali sa na mienku   chýrneho pražského doktora Mateja Borbonia, ktorý pred piatimi rokmi   videl takúto verejnú pitvu v Bazileji. Konal ju profesor tamojšej   univerzity doktor Bauhinus. Borbonius rozprával o tejto verejnej   anatómii ako o najväčšom zážitku zo svojej cesty do Švajčiarska. Tak   isto sa vyslovil aj pán Ján z Vartenberka, ktorého Borbonius na tejto   ceste sprevádzal.
    </tei:p>
    <tei:p>
     Napokon sa richtár a radní páni predsa len dali presvedčiť, najmä   keď ich rektor ubezpečil, že najvyššie miesta sa vyslovili už o tejto   veci kladne a že na pitve sa zúčastnia ako diváci najvýznamnejšie   osobnosti krajiny. Prirodzene, že pozvú aj Jeho cisársku Milosť. Ale   keďže sa cisár od svojho návratu z Plzne — kam bol odišiel pred   „pomorím”, to jest pred morovou nákazou, zúriacou v Prahe — na   verejnosti ukazoval len veľmi zriedka, nie je pravdepodobné, že by sa   na anatómii osobne zúčastnil. Hoci je nepochybné, že takáto udalosť   by ho iste zaujímala.
    </tei:p>
    <tei:p>
     Richtár v dohode s radnými teda prisľúbil, že pri najbližšom   hrdelnom rozsudku trest nevykonajú hneď, ale odložia ho, aby sa mohla   pripraviť verejná anatómia.
    </tei:p>
    <tei:p>
     Jesenius si zostavil latinský text pozvánky, ktorú dal rektor   Bydžovský v mene univerzity vytlačiť a po pedelovi rozniesť všetkým   významným pražským osobnostiam. V pozvánke sa medziiným hovorilo:   „Niektorí starovekí filozofi (Lencippus, Demokrit, Epikur) tvrdia, že   človek sa skladá len z telesnej substancie; Platón a stoici tvrdia,   že pre človeka je charakteristická len duša, a telo je len jej   nástrojom ako pre plavca loď. Aristoteles zaujíma stanovisko   uprostred: človek sa skladá z duše i tela. Apoštoli vidia v duši   nebeské stvorenie, ktoré nesie ťarchu tela ako nejakého nepriateľa,   ako mor. Telo nie je domovom, ale len hospicom pre dušu, ktorá   usmerňuje všetky orgány. Ktoré funkcie orgánov sú to, ich meno,   veľkosť, substanciu a zloženie predvedie doktor Johanes Jesenius de   Magna Jesen na verejnej anatómii, ktorá bude 7. júna r. P. 1600.”
    </tei:p>
    <tei:p>
     Na Hrad, k predsedovi tajnej rady, kancelárovi a ostatným   najvyšším krajinským hodnostárom zašiel s pozvánkou rektor   osobne.
    </tei:p>
    <tei:p>
     A tak večer šiesteho júna roku 1600 bolo v Rečkovom kolégiu   pripravené všetko na pitvu.
    </tei:p>
    <tei:p>
     Chýbala len mŕtvola zločinca v ten deň obeseného, ktorú mali   katovi holomci priviezť až na druhý deň ráno.
    </tei:p>
    <tei:p>
     Aj u Braheho bolo v ten večer živo. Vo vzduchu viselo napätie,   ktoré pomaly prešlo aj na Jesenia. Zvláštne. Mal za sebou už niekoľko   desiatok pitiev, a jednako pred touto bol skoro taký vzrušený ako   pred prvou. Bude ráno všetko pripravené? Príde majster Prokop načas?   A možno sa na neho spoľahnúť? Vie natoľko po latinsky, aby sa s ním   mohol dohovoriť? Čo ak nie? Kde hľadať v poslednej chvíli iného   pomocníka? Majster Prokop síce odkázal po synovi, že sa navečer príde   s ním poradiť, ale prečo nejde? Veď o chvíľu sa celkom zotmie.
    </tei:p>
    <tei:p>
     Konečne sa ozvalo železné klopadlo na dverách a zazneli kroky.   „Akiste majster Prokop,” pomyslel si Jesenius a oddýchol si.
    </tei:p>
    <tei:p>
     No nebol to majster Prokop, lež profesor Bacháček ešte s akýmsi   hosťom.
    </tei:p>
    <tei:p>
     — Priviedol som vám druha, o ktorého sa zaujímate už od svojho   príchodu, — hlaholil Bacháček a naširoko sa usmieval, keď videl   Jeseniovo prekvapenie. — Neuhádnete, kto je to, však? Doktor   Zalužanský.
    </tei:p>
    <tei:p>
     Prekvapenie na tvári Jeseniovej vystriedal radostný údiv. Doktor   Zalužanský. Najznámejší chirurgus pražský.
    </tei:p>
    <tei:p>
     Srdečne si potriasli ruky a vymenili zdvorilostné pozdravy na   privítanie.
    </tei:p>
    <tei:p>
     — Nehnevajte sa, že som vás prepadol v takúto neskorú hodinu, —   ospravedlňuje sa pražský doktor, priťahujúc si stolec čo najbližšie k   Jeseniovi a obzerajúc si druha z cudziny s priateľským záujmom. —   Nedalo mi to pokoj, reku, musím vás navštíviť a spýtať sa, či by som   vám mohol byť zajtra v niečom na pomoci. Požiadal som profesora   Bacháčka, aby ma k vám zaviedol.
    </tei:p>
    <tei:p>
     — Čo on veľmi ochotne urobil, — smial sa Bacháček.
    </tei:p>
    <tei:p>
     — Mne prichodí ospravedlniť sa, že som si doteraz nenašiel   chvíľku, aby som vás šiel pozdraviť, — vravel Jesenius. — Profesor   Bacháček je svedok, že som sa na to chystal, ale, uverte mi, nestihol   som. S vybehúvaním povolenia na anatómiu bolo toľko starostí —
    </tei:p>
    <tei:p>
     — ... že je vám to celkom nepochopiteľné, však? U vás to ide   istotne oveľa ľahšie. Dúfajme, že aj u nás sa pomery zlepšia, keď vy   prelomíte ľady.
    </tei:p>
    <tei:p>
     — Čudujem sa, že práve v Prahe som sa stretol s toľkými   prekážkami.
    </tei:p>
    <tei:p>
     — Keby ste poznali lepšie stav nášho vysokého učenia, nečudovali   by ste sa. Priateľ Bacháček by vám o tom mohol povedať viacej.
    </tei:p>
    <tei:p>
     Bacháček sa pri zmienke o univerzite zachmúril. Netešilo ho, že sa   musí pred vzácnym hosťom ponosovať.
    </tei:p>
    <tei:p>
     — Mne ako členovi profesorského zboru nepatrí sa hovoriť o našej   alma mater veci, ktoré jej na cti nepridávajú. Ale každému je známe,   že od tých čias, čo profesor Zalužanský z akadémie odišiel,   medicínska fakulta úplne zaspala. Nateraz medicínskej fakulty ani   nemáme.
    </tei:p>
    <tei:p>
     — Akiste preto sa tu ani anatómia nepredvádza Bacháček horlivo   prikyvoval.
    </tei:p>
    <tei:p>
     — Veď preto sme sa tak potešili vášmu príchodu.
    </tei:p>
    <tei:p>
     — Bol by som veľmi rád, keby ste mi dovolili asistovať pri   zajtrajšej anatómii, — ponúkol sa Zalužanský. — Počul som, že   barbiera už máte.
    </tei:p>
    <tei:p>
     — Ani tak nie barbiera ako kúpeľníka, — opravil ho Bacháček. —   Kúpeľník Prokop sa sľúbil, že bude profesorovi Jeseniovi   secírovať.
    </tei:p>
    <tei:p>
     — To bude dáky omyl. Ja totiž pitvem sám, — usmial sa   Jesenius.
    </tei:p>
    <tei:p>
     Zalužanského pohľad vyjadroval nedôveru, Bacháčkova tvár   prezrádzala údiv.
    </tei:p>
    <tei:p>
     — Vy pitvete sám? — čudoval sa Zalužanský. — A čo na to ostatní   doktori? Nevyčítajú vám, že znižujete vážnosť lekárskeho stavu? Veď   doktor medicíny, ktorý si zakladá na svojom stave, má sa venovať len   liečeniu. Rezanie patrí barbierom a kúpeľníkom. Predpokladal som, že   vy budete len palicou ukazovať, a rezať bude majster Prokop...
    </tei:p>
    <tei:p>
     — Nie, nie. Celú anatómiu si budem robiť sám. Kúpeľníka potrebujem   len na to, aby mi podával inštrumenty a hlavne aby odkladal orgány,   ktoré z tela vyberiem. Takto to robievam aj doma vo Wittenbergu.
    </tei:p>
    <tei:p>
     — To je pre mňa novinka, — zvolal natešený Zalužanský. — Teraz mi   dvojnásobne záleží na tom, aby som videl vašu anatómiu zblízka.   Dovolíte, aby som pri pitve bol nablízku? Aspoň budem môcť robiť aj   prostredníka medzi vami a majstrom Prokopom...
    </tei:p>
    <tei:p>
     — Vraj vie po latinsky, — poznamenal Jesenius.
    </tei:p>
    <tei:p>
     — Možno rozumie niekoľko slov, ale veľa toho nebude, — povedal   Bacháček. — V každom prípade bude dobre, keď budete mať nablízku aj   doktora Zalužanského.
    </tei:p>
    <tei:p>
     Pred odchodom Zalužanského prišiel si napokon majster Prokop po   posledné úpravy na zajtrajší deň.
    </tei:p>
    <tei:p>
     Prostredníctvom doktora Zalužanského dohovoril sa s ním Jesenius   veľmi rýchle.
    </tei:p>
    <tei:p>
     Po odchode hostí si ľahol a spal nepokojným spánkom niekoľko   hodín.
    </tei:p>
    <tei:p>
     Keď sa Jesenius v onen pamätný deň siedmeho júna roku 1600   zobudil, ešte, neumytý pristúpil k obloku s okrúhlymi tabličkami   ťažko priehľadného skla a otvoril jedno krídlo, aby sa presvedčil,   aké je počasie.
    </tei:p>
    <tei:p>
     Bolo po daždi. Nebo bolo zachmúrené a povieval chladný, na tento   mesiac nezvyčajne studený vetrík.
    </tei:p>
    <tei:p>
     Jesenius sa potešil. Aspoň sa mŕtvola nebude tak rýchle rozkladať   a hnilobný puch neodradí vzácnych návštevníkov ani od ďalších lekcií   anatómie. Lebo anatómiu mal rozvrhnutú na štyri dni, presne tak, ako   to predpisovali všetky základné anatomické učebnice. Prvý deň ukáže a   názorne rozoberie „membra nutritiva” — zažívací ústroj; druhý deň   venuje „spirituáliám”, čiže mozgu a nervom; tretí deň „animáliám” —   pečeni, srdcu, pľúcam; a štvrtý, posledný deň si nechá na svaly a   kosti.
    </tei:p>
    <tei:p>
     Z týchto úvah vyrušil Jesenia ostrý zvuk klopadla na bránu. To   majster Prokop prišiel doktora ohlásiť.
    </tei:p>
    <tei:p>
     Ponáhľali sa poloprázdnymi ulicami, lebo chceli byť v Rečkovom   kolégiu prví. A o piatej mali katovi pomocníci priviezť mŕtvolu.
    </tei:p>
    <tei:p>
     Dvor Rečkovho kolégia bol upravený ako na divadlo. Študenti   vysokého učenia už neraz hrali divadlo, a preto univerzita mala   pripravené skladacie javisko a dostatočné množstvo dosák na rýchle   zhlobenie lešenia so stupňovitým usporiadaním lavíc. Vpredu upravili   dva rady sedadiel: prvý rad tvorili čalúnené kreslá pre   najvzácnejších návštevníkov, druhý rad stoličky s operadlom pre   návštevníkov zo stavu rytierskeho. Mešťania mali sedieť na laviciach;   kto príde neskoro, bude stáť.
    </tei:p>
    <tei:p>
     Uprostred dvora stál dubový stôl s hrubou doskou, takzvaný štok,   aký mávajú mäsiari. Pod stolom dva šaflíky. Vedľa stola stolček na   inštrumenty.
    </tei:p>
    <tei:p>
     O chvíľu po ich príchode zjavil sa aj Bacháček.
    </tei:p>
    <tei:p>
     — Len aby nepršalo, — povedal Jesenius ustarostene a zadíval sa na   zatiahnutú oblohu.
    </tei:p>
    <tei:p>
     — Nebude pršať, — uisťoval ho Bacháček, — dym stúpa rovno dohora.   To je dobrý znak. Iste príde veľa ľudí.
    </tei:p>
    <tei:p>
     — Vo Wittenbergu chodievalo na anatómiu vždy veľa ľudí viacej ako   na promócie, — poznamenal Jesenius.
    </tei:p>
    <tei:p>
     — Tomu sa vôbec nečudujem, — odvetil Bacháček, — lebo ľudia sa   radi dívajú na mŕtvoly, i keď sa ich boja. Je to trošku nepríjemné,   ale pritom ma človek aj náramne dobrý pocit, keď si pomyslí: „Aké   šťastie, že ja nie som na mieste toho umrlca.” Preto je pri popravách   vždy toľko zvedavcov. Človek má potom väčšiu chuť do života.
    </tei:p>
    <tei:p>
     Majster Prokop medzitým obišiel stôl, prezrel si šaflíky i skrinku   s inštrumentmi. Všetko bolo v poriadku.
    </tei:p>
    <tei:p>
     — Mŕtvola je už tu? — spýtal sa Bacháček.
    </tei:p>
    <tei:p>
     — Ešte nie ale dúfam, že ju v najbližšej chvíli privezú, — povedal   Jesenius a začal rozkladať svoje nástroje na stolčeku. Chcel ich mať   poruke v tom poradí, ako ich bude postupne potrebovať.
    </tei:p>
    <tei:p>
     Nebol ešte ani celkom hotový, keď vo vrátach kolégia zahrkotala   kára, sprevádzaná troma ľuďmi. Jeden ju ťahal, druhý tisol a tretí   kráčal popri nej. Na kare bol akýsi náklad, zakrytý vozovou   plachtou.
    </tei:p>
    <tei:p>
     — No, chvalabohu, už sú tu, — zvolal Bacháček a obrátil sa k   Jeseniovi: — Kam majú dať mŕtvolu?
    </tei:p>
    <tei:p>
     — Sem na stôl, — ukázal Jesenius na stok a dodal: — Až do anatómie   ju prikryjeme.
    </tei:p>
    <tei:p>
     Katovi holomci úctivo pozdravili pánov a vykonali podľa rozkazu.   Ich sprievodca, ešte pomerne mladý človek, pristúpil k Jeseniovi a   prihovoril sa mu príjemným mäkkým hlasom:
    </tei:p>
    <tei:p>
     — Dovolili by ste mi, doktor, aby som sa aj ja prizeral vašej   anatómii? — Bacháček preložil jeho slová do latinčiny. A keď Jesenius   nechápal, prečo si pýta osobitné povolenie, príchodzí sa predstavil:   — Som popravný majster Ján Mydlář.
    </tei:p>
    <tei:p>
     Popravný majster. Aký pekný názov, a čo sa za ním skrýva. Kat.   Človek, ktorému sa každý vyhýba, každý pred ním cíti poverčivú hrôzu,   akoby styk s ním ovplyvňoval osud tak, že by ho nakoniec vydal do   jeho rúk. Ľudia sa mu vyhýbajú, boja sa ho dotknúť. Aj v kostole má   osobitnú lavicu, celkom vzadu, oddelenú od ostatných bočnými stenami.   Keď príde do krčmy, nesmie si sadnúť ku stolu, pri ktorom už niekto   sedí: musí sa utiahnuť k prázdnemu stolu niekam do kúta. Keď príde na   zábavu, nesmie vyzvať do tanca ani jednu tanečnicu. Ak si chce   zatancovať, môže si zatancovať len so svojou ženou, ale aj to musí   vopred poprosiť celú spoločnosť, aby mu tejto cti popriali. Iba jeden   tanec. A občania mu túto česť nikdy neodmietnu; dovolia mu zatancovať   so ženou. Ale nikto iný netancuje. Kat a jeho žena majú sólo...
    </tei:p>
    <tei:p>
     Iba ten, kto potrebuje tajné prostriedky alebo lieky — mandragoru,   ktorá rastie len pod šibenicou, povraz obesenca, krv popravenej osoby   (najdrahšia je krv popravenej panny) alebo časť tela sťatého či   obeseného zločinca — len ten vyhľadá kata v noci a vyžiada si jeho   pomoc. Kradne sa tmou ako zlodej a úzkostlivo dbá, aby ho nikto   nevidel.
    </tei:p>
    <tei:p>
     Ale kat je súčasne aj felčiarom: napráva zlomeniny, vyberá močové   kamene a odrezáva choré údy. Vie o ľudskom živote a o ľudskom tele   oveľa viac než iní ľudia, a preto sa vyzná aj v liečení.
    </tei:p>
    <tei:p>
     Doktora Jesenia teda katova žiadosť neprekvapila. Požiadal   Bacháčka, aby ukázal katovi miesto, kde by mohol stáť tak, aby nebol   nápadný a aby pritom neprišiel do styku s ostatnými návštevníkmi.   Bacháček mu vybral takéto miesto v rohu dvora.
    </tei:p>
    <tei:p>
     Kat sa poďakoval a podíval sa pritom takým čudným, záhadným   pohľadom na doktora Jesenia, akoby si chcel jeho tvár nadlho, nadlho   zapamätať...
    </tei:p>
    <tei:p>
     Okolo siedmej prišiel doktor Zalužanský. Potom sa už začali   schádzať mešťania, ktorí si chceli zaistiť miesto na sedenie. Ľudí   nižšieho stavu univerzitný pedel predbežne dnu nepúšťal. Až zaujmú   miesta pozvaní hostia, potom uvidí, koľkých možno vpustiť z týchto   nepozvaných.
    </tei:p>
    <tei:p>
     Pred ôsmou už prichodili aj príslušníci vyšších stavov, rytieri a   páni so svojimi ženami a staršími deťmi. Všetci pokladali túto   udalosť, v Prahe dosial nevídanú, za skvelé „teatrum”, aké vídať len   v najväčších cudzozemských mestách. Bolo to lákavé i dráždivé. Oveľa   dráždivejšie ako popravy. Veď popravy neboli v Prahe nijakou   vzácnosťou. Šibenica na Špitálsku zriedkakedy bývala prázdna. Ale   pitva, to je dačo iného. Vidieť záhadný vnútrajšok ľudského tela,   všetky jeho ústroje, ktorých harmonická súhra podmieňuje život... A   vidieť človeka, ktorý sa mŕtvol neštíti, ale sám vlastnoručne ich   otvára. Aká to trúfalosť! Aká smelosť! Takého smelca musí človek   obdivovať, aj keď sa ho pritom trochu bojí. Veď možno, že to nie je   len také nevinné. Čo ak je v spojení so zlým?...
    </tei:p>
    <tei:p>
     Všetky miesta sú už zaplnené, už sa čaká len na hosťa   najvzácnejšieho — na kancelára.
    </tei:p>
    <tei:p>
     Medzitým vpustili aj časť divákov nepozvaných, ktorí sa tiesnili   pred vchodom do kolégia a hlasným reptaním sa domáhali prístupu na   anatómiu. Nahrnulo sa ich toľko, že neostalo ani piaď voľného miesta.   Ešte šťastie, že študenti univerzity, ktorí taktiež museli stáť,   prišli včaššie, takže zaujali také miesto, z ktorého ako-tak videli   ponad hlavy divákov sediacich. Ostatní sa rozostavili pozdĺž užších   koncov obdĺžnikovitého dvora, kde bolo pomerne dosť voľného miesta.   Tribúny s lavicami boli totiž iba z dvoch strán dvora proti sebe, a   to po jeho širších stranách.
    </tei:p>
    <tei:p>
     Miesto, kde mal doktor Jesenius predvádzať anatómiu, bolo ohradené   zábradlím; ináč by ho boli diváci obstúpili tak tesne, že by sa ani   pohnúť nemohol.
    </tei:p>
    <tei:p>
     Celé to veľké zhromaždenie hučalo ako morský príboj.
    </tei:p>
    <tei:p>
     Zrazu sa toto rozbúrené more utíšilo. Prišiel najvyšší kancelár   pán Zdeněk Lobkovic so svojou manželkou. Odpovedá veľkopansky na   ponížený pozdrav rektora Bydžovského i na úctivý pozdrav Jeseniov.   Jesenius nedúfal, že kancelár príde. Možno si len namýšľal, že   Lobkovic je proti nemu zaujatý. V každom prípade sa kancelárovej   návšteve veľmi potešil. Kancelár si sadá do kresla preňho vyhradeného   a milostivým pokynom hlavy dáva znamenie, že sa predstavenie môže   začať.
    </tei:p>
    <tei:p>
     Jesenius sa už zmieril s myšlienkou, že z veci, ktorá by mala mať   ráz čiste vedecký, robí sa tu verejné predstavenie. Ale chápe ťažké   položenie univerzity a je ochotný prispieť svojimi silami k tomu, aby   sa páni živšie zaujímali o univerzitu. A hlavne aby otvorili aj svoje   vrecká.
    </tei:p>
    <tei:p>
     Vyzliekol si hnedý zamatový kabátec s čipkovaným golierom a   vyhrnul si rukávy košele až po lakte. Majster Prokop mu pomáha   zaviazať vzadu koženú zásteru. Všetko pripravené.
    </tei:p>
    <tei:p>
     Takúto významnú udalosť treba najprv uviesť vzletnou prednáškou.   Podľa vtedajšieho zvyku musí sa často odvolávať na staroveké autority   a spestrovať výklad podobenstvami a príbehmi z gréckej a rímskej   mytológie.
    </tei:p>
    <tei:p>
     Jesenius začína. Rozpráva starovekú báj o tom, ako bohyňa Juno   usporiadala raz na svoje narodeniny veľkolepú hostinu, na ktorú   pozvala všetkých ostatných bohov. Aby sa bohovia na hostine čo   najlepšie zabávali, požiadala Juno svojho brata a súčasne manžela   Jupitera, aby pre jej hostí usporiadal nejaké vhodné, rozmarné   divadlo. Jupiter vyhovel jej žiadosti a stvoril hneď velikánske   divadlo, ktorým bol tento svet. Hľadisko bolo hore, tam, kde sídlia   bohovia; javisko bolo tu dole, na našej zemi. A potom sa začalo   vlastné predstavenie: na scénu vystupovali jednotlivé tvory v maskách   a predvádzali tragédie, komédie, satyrské hry a iné veci tohto druhu.   Keď sa Juno spytovala svojich hostí, ako sa im páčia tieto hry,   všetci jej svorne odpovedali, že nikdy ešte nevideli nič krajšieho a   príjemnejšieho. Juno, potešená takouto chválou, obišla svojich hostí   ešte raz a vyzvedala sa, ktorý herec sa im páčil zo všetkých   najväčšmi. A tu bohovia odvetili jednomyseľne, že niet ničoho   podivuhodnejšieho nad človeka. Táto chvála veľmi potešila aj samého   Jupitera. Bohovia z toho usúdili, že hlavný herec tohto predstavenia,   človek, je synom samého Jupitera, lebo hoci sa aj skrýva pod maskou,   svojou múdrosťou, rozumnosťou, črtami nesmrteľnosti a inými   vynikajúcimi vlastnosťami prezrádza, že je bytosťou božskou. Lebo   podľa vzoru najmocnejšieho z bohov premieňal sa postupne v rozličné   podoby a tvary: bolo ho vidieť v podobe rastliny, potom zas   prechádzal cez storaké podoby zvierat: hneď zúril vztekom ako lev,   hneď bol dravý ako vlk, hneď divý ako kanec, o chvíľu prefíkaný ako   líška, potom špinavý ako sviňa, zatým zbabelý ako zajac, závistlivý   ako pes a hlúpy ako osol. Len čo sa však na chvíľočku skryl a potom   opäť vyšiel, bolo ho vidieť ako rozumného, spravodlivého, mierneho,   dobrotivého, vľúdneho — jedným slovom ako človeka. Potom si bohovia   obzerali človeka s veľkým záujmom a obdivom a zistili, že je nielen   pôvabný, ale aj harmonicky stvorený a uspôsobený na najrozličnejšiu   možnosť. A tak si človek získal lásku bohov a bol prijatý do ich   rodiny...
    </tei:p>
    <tei:p>
     Diváci počúvajú so záujmom. Sluchu znalcov a milovníkov latinčiny   znie Jeseniov vycibrený latinský výklad veľmi lahodne. No vedel   podchytiť aj záujem ostatných hostí, hoci väčšina z nich nevie oceniť   krásy a jemnosti tejto reči vzdelancov. Ale rozumejú aspoň obsahu.   Veď aj medzi mešťanmi jesto veľa takých, čo vedia obstojne po   latinsky a pravidelne čítavajú latinské knihy. Iba prostý ľud   nerozumie, ale ten má namiesto počúvania inú zábavu: šepoce si   pražské novinky a klebety o známych osobách, ktoré tu vidí.
    </tei:p>
    <tei:p>
     — Z tejto báje, prevýteční diváci všetkých stavov, — pokračuje   Jesenius, — ako dúfam, badáte krásu a vznešenosť človeka, a teda i   seba samých. Počuli ste, ako sa aj bohovia pokochali pohľadom na   človeka. Ako zvedavo si ho obzerali a obdivovali. Kto zo smrteľníkov   by teda netúžil nazrieť do vnútra človeka? Toto množstvo prítomných   divákov, a to najváženejších, ktorým vidieť na tvárach najvyššiu   pozornosť, je viac než dostatočným svedectvom, že si to všetci želajú   a len na to čakajú.
    </tei:p>
    <tei:p>
     Prudkým, azda trochu na vonkajší dojem vypočítaným pohybom ruky   stŕha plachtu, ktorá doteraz zahaľovala mŕtvolu.
    </tei:p>
    <tei:p>
     — Ááá, — zašumel zhromaždením výkrik prekvapenia, po ktorom sa   farbistý dav návštevníkov zvlnil vzrušením.
    </tei:p>
    <tei:p>
     Dlho očakávaná chvíľa nadišla.
    </tei:p>
    <tei:p>
     Na hrubom stole leží biela mŕtvola zarasteného bradatého človeka.   Mŕtvola je nahá, iba cez bedrá má opásanú bielu šatku.
    </tei:p>
    <tei:p>
     Je to telo zločinca, ktorého kat Mydlář obesil včera pre krádež a   podpaľačstvo.
    </tei:p>
    <tei:p>
     Aj pri ďalšom výklade sa Jesenius ešte pridŕža učenia starovekých   majstrov o dvoch častiach ľudskej bytosti: o duši a o tele. — Duša, —   vysvetľuje prednášajúci, — je substancia nehmotná, jednoduchá a   nedeliteľná. Hoci vedno s telom tvorí jeden celok, predsa sa ani za   tohto tesného zlúčenia nezmiešava s telom, nie je v tele obsiahnutá,   ale skôr sama ho v sebe obsahuje. Ako svetlo osvetľuje všetok vzduch,   tak sa duša rozlieva celým telom ako príčina úkonov jednotlivých jej   častí. Duša má v tele tri hlavné nástroje: mozog, srdce a   pečeň...
    </tei:p>
    <tei:p>
     A Jesenius podrobne vysvetľuje funkciu každej tejto časti tela   osobitne a potom vedno z hľadiska životného pochodu celého tela.
    </tei:p>
    <tei:p>
     Slnce medzitým už vyšlo dosť vysoko, ale nevidieť ho, lebo je   schované za olovenosivými mrakmi, ktoré svieži severozápadný vietor   preháňa po oblohe nízko nad strechami domov.
    </tei:p>
    <tei:p>
     Jesenius berie ostrý nožík s kostenou rukoväťou podoby morskej   panny a obracia sa k mŕtvole, akoby už chcel začať, no ešte raz sa   zháči, ešte raz sa obracia k obecenstvu s malým ospravedlnením.
    </tei:p>
    <tei:p>
     — Keby sme tu mali brať ohľad na dôstojnosť, na význam a   dôležitosť jednotlivých častí tela, museli by sme najprv rozrezávať   hlavu. Ale pretože v najspodnejšej časti tela, zvanej brucho, sú   akoby kanály, a keďže treba dávať pozor, aby sa niektoré časti   neskazili a nadto aby zápach rozkladajúceho sa tela nepôsobil   ťažkosti, podľa príkladu ostatných anatómov začíname s časťou   abdominálnou, bruchom.
    </tei:p>
    <tei:p>
     Vrcholná chvíľa nastáva. Doktorov nôž hladko vniká do bielej kože   na bruchu a putuje zľava doprava širokým vodorovným rezom nad pupkom.   Potom od okrajov tohto rezu vedie Jesenius ešte dva rezy zvislé.   Teraz už možno odhrnúť kožu ako záclonu a nazrieť pod ňu. Treba ešte   rozrezať tukovú vrstvu, pobrušnicu, a až potom sa zjaví obsah brušnej   dutiny. Divákov sa zmocňuje tiesnivý pocit: je to také zvláštne:   vidieť vnikať ostrý nôž hlboko do tela a nevidieť pritom nijakú krv.   Nemôžu sa ešte zmieriť s myšlienkou, že tu pred nimi ten smelec   rozrezáva mŕtve ľudské telo. Doteraz videli mŕtvolu vždy len v   pochmúrnej pohrebnej výzdobe alebo ako bezduchý zvyšok človeka na   šibenici či pod katovou sekerou, prípadne ako dorúbané telo vojaka na   bojišti — no vo všetkých prípadoch mŕtvy, keď už prešiel bránou   smrti, mal zaistený pokoj. A tu také dačo... Krv pritom tuhne v   žilách.
    </tei:p>
    <tei:p>
     Istou rukou vyberá Jesenius z brušnej dutiny črevá a súčasne   vysvetľuje, aká je ich činnosť, ako sa ktoré z nich nazýva. Ale dlho   sa pri tejto časti tela nemôže zdržovať, lebo chúlostivé paničky si   tisnú na nos vreckovky — A chlapi ľutujú, že si nevzali so sebou   trochu slivovice.
    </tei:p>
    <tei:p>
     Keď vybral žalúdok a vyzdvihol ho vysoko pred seba, aby ho všetci   videli, diváci si mohli krky vykrútiť: ako dobre tým, čo sedia v   prvých radoch a vidia všetko zblízka...
    </tei:p>
    <tei:p>
     Najlepšie pritom obišiel majster Prokop, ktorý videl všetko do   najmenších podrobnosti a mohol si vštepiť do pamäti aj to, čo ostatní   nevideli: ako sú jednotlivé orgány v tele uložené. Na ktorom mieste   presne je žalúdok, kde slezina, kde obličky a kde mechúr... Iba jedna   vec pritom majstra kúpeľníka mrzí, že doktor nedovolí, aby mu pomáhal   pri práci aj nožom.
    </tei:p>
    <tei:p>
     Jesenius má výrečný jazyk. Jeho prednáška nie je suchopárne   odborná. Uvedomuje si, že veľká väčšina prítomných nepozná ani   základy lekárskej vedy, a preto rozpráva čo najzrozumiteľnejšie. A   každú vec vysvetľuje názorne, aby to pochopil aj človek   neškolený.
    </tei:p>
    <tei:p>
     — Už starovekí grécki učenci dokázali, a najmä najväčší lekár   staroveku Hippokrates, že štyri elementy, z ktorých je zložený celý   vesmír — oheň, voda, vzduch a zem — prejavujú sa aj v zložení   ľudského tela. Lenže v ľudskom tele nevyskytujú sa tieto elementy vo   svojom prapôvodnom čistom stave, ale v adekvátnych čiže rovnocenných   zlúčeninách. Elementu ohňa je v ľudskom tele adekvátna teplota a   suchosť; teplota a vlhkosť sú rovnocenné s elementom vzduchu; vlhkosť   a chladnosť dávajú spolu vodu; a ak sa spojí dovedna chlad a sucho,   je to rovnocenné s elementom zeme. A tak, ako jestvujú spomenuté   štyri základné stavy ľudského tela, jestvujú v ňom aj štyri hlavné   šťavy, ktoré ovplyvňujú a usmerňujú všetky v ňom sa odohrávajúce   pochody. Poznávacím znakom týchto štiav je farba: červenú farbu   predstavuje krv, bielu farbu hlien a žltú a čiernu farbu oba druhy   žlče — žltá žlč a čierna žlč. Ak sú tieto šťavy v ľudskom tele v   stálom a vyváženom pomere, je človek zdravý. Ak sa ich vzájomný pomer   poruší, nastávajú aj v tele poruchy, čiže zjavujú sa choroby. Pomer   medzi jednotlivými šťavami v tele nie je u všetkých ľudí rovnaký.   Základné číslo vesmíru, štyri, uplatňuje aj tu svoju rozhodujúcu   úlohu. Podľa toho, v akom množstve sa tieto šťavy v tele vyskytujú a   v akom pomere sú zmiešané, rozoznávame štyri temperamenty čiže povahy   ľudí: povahu cholerickú, melancholickú, sangvinickú a flegmatickú.   Vzájomný vzťah štiav v ľudskom tele nazýva sa komplexiou. Podľa toho,   aké komplexie sa v chorom tele vyskytujú, pripravujeme aj   lieky...
    </tei:p>
    <tei:p>
     Takto vykladá Jesenius základy hippokratovského lekárstva a   súčasne názorne ukazuje, v ktorom orgáne ktoré šťavy vznikajú,   ktorými cestami sa šíria a kde a ako sa spájajú so šťavami   ostatnými.
    </tei:p>
    <tei:p>
     A obecenstvo počúva s úžasom a opája sa vedomím svojej   dôležitosti, lebo o týchto veciach píše síce nejedna kniha, ale ešte   nikto z nich nemal príležitosť spojiť si učenosť kníh s príkladmi na   ľudskom tele.
    </tei:p>
    <tei:p>
     Všetky orgány doktor postupne vyníma z tela mŕtveho a rozrezáva   ich na stole, pričom opisuje ich poslanie a ich zvláštnosti.
    </tei:p>
    <tei:p>
     — Hľa, pečeň, — ukazuje Jesenius červenú lalokovitú časť tela,   držiac ju pred sebou. — Ak si ju lepšie všimneme, zistíme, že má dva   laloky. Ale Hippokrates i Galén tvrdia, že pečeň má päť lalokov.   Stovky a tisíce lekárov prebralo toto ich tvrdenie bez akýchkoľvek   pochybností a námietok. Nikto z nich nepokladal za potrebné   presvedčiť sa o správnosti ich náuky. Ba ak sa o to niekto aj pokúsil   a presvedčil sa, že jeho pozorovanie sa nezrovnáva s tým, čo píšu   starí, radšej pripustil, že ľudské telo sa od čias Hippokratových a   Galénových zmenilo, než aby prijal možnosť omylu starých autorít.   Preto, prevýteční diváci, je dôležité konať vlastné pozorovania,   preto sa neslobodno vo všetkom spoliehať na starých, ale viacej na   vlastný rozum a úsudok. A to je aj hlavný cieľ takýchto verejných   anatomických cvičení, ako je aj toto naše, ktoré vzhľadom na   pokročilosť času pre dnešok končíme. Pokračovať v ňom budeme zajtra   ráno.
    </tei:p>
    <tei:p>
     Návštevníci sa rozchádzajú, lebo je už po desiatej, a to je čas na   obed. No všetci ešte neodchádzajú. Podaktorí zvedavci okúňavo   zostupujú z vyvýšeného lešenia a nesmelo sa približujú k voľnému   priestranstvu prostred dvora, kde leží na stole rozpitvaná, ešte   nezastretá mŕtvola. Zvedavosť ich pobáda dopredu, poverčivá hrôza z   mŕtvoly im však podväzuje nohy: a tak pozerajú na zvyšky Jeseniovej   anatómie len zobďaleč.
    </tei:p>
    <tei:p>
     Jesenius si umýva v šaflíku ruky, aby mohol opätovať stisk rúk   gratulantov, ktorí ho už obstúpili. Je to predovšetkým rektor   univerzity Bydžovský, doktor Zalužanský, profesor Bacháček, krajinský   protomedikus Hájek, cisársky astronóm Brahe, cisársky matematikus   Kepler a množstvo iných ľudí — známych i neznámych — ktorí mu   blahoželajú ku skvelému výkonu.
    </tei:p>
    <tei:p>
     Z ťažkých mrakov začína sa cediť drobulinký dážď. Prúd   vychádzajúcich hostí sa zrýchľuje a dvor Rečkovho kolégia je o chvíľu   prázdny.
    </tei:p>
    <tei:p>
     Jesenius odchádza s profesormi do Veľkého kolégia...
    </tei:p>
    <tei:p>
     Na druhý deň sa trochu vyjasnilo, lebo vietor zosilnel Dvor   Rečkovho kolégia sa naplnil ešte väčšmi ako predošlého dňa, lebo   večer po pitve hovorilo sa vo všetkých panských a meštianskych domoch   Prahy len o Jeseniovej anatómii.
    </tei:p>
    <tei:p>
     Druhý deň pitvy venoval Jesenius hrudníku.
    </tei:p>
    <tei:p>
     — Pristupujeme, diváci srdca prevýtečného, k najušľachtilejšej   vnútornej časti nielen tejto dutiny, ale celého tela: totiž k pitve   srdca. Hmota srdca je, ako vidíte, mäsitá, odlišná od ostatných útrob   i celého tela. Hippokrates nazval srdce svalom, možno na základe   pohybu, ktorý vykonáva. Ale keďže je vystrojené vláknami trojakého   druhu, Galenos tomu oprávnene odporoval, lebo sval obsahuje len   vlákna jedného druhu.
    </tei:p>
    <tei:p>
     Jesenius pokračuje:
    </tei:p>
    <tei:p>
     — V tejto súvislostí chcel by som vás oboznámiť s pozoruhodnými   vývodmi doktora Miguela Serveta, ktorý vo svojom hlavnom diele,
     <tei:emph>
      Christianismi restitutio,
     </tei:emph>
     Obnova kresťanstva, uvádza   zaujímavú domnienku o krvnom obehu. Poznamenávam, že kniha vyšla už   takmer pred polstoročím a že doteraz sa ešte nikomu nepodarilo   dokázať správnosť Servetových vývodov. Serveto tvrdí, že sídlo duše   je v krvi. Podľa Serveta krv
     <tei:emph>
      z
     </tei:emph>
     pravej srdcovej komory   prechádza do ľavej komory nie cez prostrednú srdcovú stenu, ale   okľukou. Veľmi zložitým spôsobom, agno artificio, prichádza najprv do   pľúc, kde sa zmieša s vdychovaným vzduchom, kým vydychovaním zbavuje   sa rozličných nečistôt. Takto prečistená a dýchaním riadne pomiešaná   krv dostane sa napokon do ľavej srdcovej komory. Ako hovorím, táto   Servetova domnienka nie je dokázaná a bude treba ešte veľa lekárskeho   úsilia, aby sme aj v tejto veci mali celkom jasno.
    </tei:p>
    <tei:p>
     Niektorým divákom sa také podrobností pri výkladoch zdajú trochu   zdĺhavými, ale všetci chápu, že doktor sa musí správať pri anatómii   regulámi, ktoré sú pre takýto dôležitý úkon platné na všetkých   vysokých školách európskych.
    </tei:p>
    <tei:p>
     A preto záujem o pitvu sa nezmenšuje ani na tretí deň, keď   Jesenius predvádza pitvu hlavy, ba ani v posledný, štvrtý deň, ktorý   je venovaný končatinám.
    </tei:p>
    <tei:p>
     Po štvordňovej úmornej robote odkladá Jesenius nástroje a   zakľučuje pitvu týmto záverom:
    </tei:p>
    <tei:p>
     — Tak sme teda, diváci trpezliví a láskaví, doviedli tieto pitevné   výkony do konca. Ak som v nich preukázal niečo vynikajúceho, to treba   pripočítať na účet jediného Boha, môjho radcu a pomocníka. Ale ak som   sa kde potkol alebo pochybil, treba to pripočítať mojej slabosti. Ja   vám, prevýteční diváci všetkých stavov, za takú početnú účasť, za   dlhú trpezlivosť, s ktorou ste sa prizerali aj počúvali, vzdávam a   prejavujem preveľkú vďaku.
     <tei:emph>
      To theo doxa!
     </tei:emph>
     Bohu buď   sláva!
    </tei:p>
    <tei:p>
     S výsledkom anatómie mohol byť Jesenius spokojný. Škrela ho však   istá malá epizódka: keď návštevníci z Rečkovho kolégia odišli, ostala   tam len skupinka starších žien, ktoré na neho gánili nevraživými   pohľadmi. Začul aj poznámky: „Je to bezbožnosť takto zneuctiť   mŕtvolu!” — „Kacír, zaslúžil by si upálenie!” Jesenius sa tváril, že   výkriky nepočuje, ale jeho zdanlivá nevšímavosť ženské ešte väčšmi   nazlostila, takže jedna z nich, babisko s vyziabnutou tvárou a s   nosom sťa vtáčí zobák, postavila sa mu do cesty a zaškriekala   odporným, krákaniu vrany sa podobajúcim hlasom:
    </tei:p>
    <tei:p>
     — Ty bezbožník jeden pohanský! Počkaj, Pán Boh ťa za tie rúhavé   reči a skutky potresce. Bodaj by aj teba tak rozštvrtili, ako si ty   rozštvrtil toho úbožiaka!
    </tei:p>
    <tei:p>
     Potom všetky odišli,
    </tei:p>
    <tei:p>
     Jesenia zlostila tá rušivá príhoda. Potvorská jazyčnica, na chvíľu   mu skalila aj radosť z úspechu. Ech, hlúposť! Babské reči!
    </tei:p>
   </tei:div>
   <tei:div type="chapter">
    <tei:head>
     V. V KATOVNI
    </tei:head>
    <tei:p>
     DÁM ZVYŠKY TELA pochovať na mieste, kde sa pochovávajú popravení?   — spýtal sa kat po odchode hostí, keď na dvore Rečkovho kolégia   ostali len Jesenius, Zalužanský, Bacháček a majster Prokop.   Zalužanský preložil Jeseniovi katovu otázku.
    </tei:p>
    <tei:p>
     Jesenius sa trochu zamyslel a potom odvetil nerozhodne:
    </tei:p>
    <tei:p>
     — Rád by som dal kosti toho úbožiaka dovedna, aby jeho kostra   mohla byť učebnou pomôckou pre žiakov akadémie. Bolo by treba vyvariť   ich... ale neviem, kde by sa to dalo urobiť. Brahemu nemôžem taký   návrh vôbec predložiť. Jeho žena by ma bezodkladne vyhnala. Asi z   toho teda nebude nič.
    </tei:p>
    <tei:p>
     Ponaprával si šaty, miestami trochu dokrkvané, a chystal sa   odísť.
    </tei:p>
    <tei:p>
     Kat pristúpil k nemu celkom blízko a povedal polohlasom — po   latinsky:
    </tei:p>
    <tei:p>
     — Ak by sa vám nebridilo prísť do katovne, u nás by sme to mohli   spraviť.
    </tei:p>
    <tei:p>
     Jesenius takmer neveril vlastnému sluchu.
    </tei:p>
    <tei:p>
     — Vy viete po latinsky? — zvolal prekvapene.
    </tei:p>
    <tei:p>
     — V škole som sa trochu podučil, — odvetil Mydlář skromne.
    </tei:p>
    <tei:p>
     — Teda by ste boli ochotný pomôcť mi? Bol by som veľmi rád, keby   som mohol darovať kostru univerzite.
    </tei:p>
    <tei:p>
     Majster Prokop hľadel pri tomto rozhovore na Jesenia ustrašene.   Jesenius sa na neho usmial:
    </tei:p>
    <tei:p>
     — Pôjdete so mnou? Majster sa striasol.
    </tei:p>
    <tei:p>
     — Ja? Božechráň! Ani za nič na svete! Na také veci sa veru   nedám.
    </tei:p>
    <tei:p>
     — Škoda, — usmial sa Jesenius. — Myslel som, že vás bude zaujímať   taká malá hra s ľudskými kosťami. Pri terajšej anatómii nemal som   príležitosť podrobne sa venovať aj kostiam. Urobím to dodatočne.
    </tei:p>
    <tei:p>
     — Nuž čo sa tých kostí týka, rád by som si ich vzal trochu   dôkladnejšie na mušku, ale nesmelo by to byť v katovni. Ta ma veru   nikto nedostane.
    </tei:p>
    <tei:p>
     Jesenius sa zabával na majstrovej hrôze, ktorá však nebola výrazom   jeho zbabelosti, lež iba prejavom zakoreneného predsudku proti   vykonávateľom spravodlivosti. Predsudok, že dotknutím sa kata človek   stráca česť, a poverčivý strach, že styk s katom predurčuje človeka   na potupnú smrť z jeho rúk — to všetko sa prejavovalo v živelnom   odpore proti katovi, jeho rodine a pomocníkom, takže títo ľudia boli   ozajstnými vyvrheľmi ľudskej spoločnosti.
    </tei:p>
    <tei:p>
     Jesenius potom už majstra neprehováral. Veď doktor Zalužanský sa   mu ponúkol, že ho večer do katovne odprevadí a že mu bude aj pri   práci pomáhať.
    </tei:p>
    <tei:p>
     Pani Braheová zalomila rukami, keď sa dozvedela, že jej milý hosť   odchádza na noc do katovne. Keby jej bol povedal, že má schôdzku s   kniežaťom pekiel, ani nad tým by sa nebola tak zhrozila.
    </tei:p>
    <tei:p>
     — Preboha vás prosím, len si dávajte pozor, aby vás nikto nevidel,   keď ta vkročíte, lebo by sa vám všetci slušní ľudia zďaleka   vyhýbali.
    </tei:p>
    <tei:p>
     — Ach, čo ma po slušných ľuďoch, — smial sa Jesenius. — Mňa väčšmi   zaujíma ten úbožiak, ktorého som najprv rozrezal a teraz ho zasa dám   dokopy tak, že z neho bude utešená kostra.
    </tei:p>
    <tei:p>
     — Ale choďte, ako môžete o takých strašlivých veciach žartovať, —   hnevala sa naoko pani Kristína a potom sa ponáhľala do kuchyne   dozrieť na prípravu večere, aby sa jej hosť mohol čím skôr najesť a   vychystať na nočnú výpravu.
    </tei:p>
    <tei:p>
     Keď sa celkom zotmelo, ohlásil sa doktor Zalužanský. Kráčali   tmavými úzkymi ulicami mesta, do ktorých prenikal kde-tu spoza   bielych plátenných záclon slabý svit sviec. Na uliciach stretali už   len podaktorých oneskorencov, ktorí sa ponáhľali domov, lebo za tmy   nebolo slobodno chodiť bez lampášov alebo faklí.
    </tei:p>
    <tei:p>
     Kat Mydlář do poslednej chvíľky neveril, že doktor k nemu príde.   Myslel si, že to bol len chvíľkový vrtoch a že si to Jesenius do   večera rozmyslí. Je pravda, že v nočných hodinách k nemu chodili   návštevníci ale to boli len prostí ľudia alebo mešťania, ktorí si   prišli po nejaký liek alebo kúsok povrazu z obesenca.
    </tei:p>
    <tei:p>
     Taká návšteva, akú mal zahlásenú na dnešok, tu ešte nebola.
    </tei:p>
    <tei:p>
     Pre každý prípad katovka hneď zvečera postavila na ohnisko veľký   kotol vody, aby vzácny návštevník — ak príde — nemusel čakať.
    </tei:p>
    <tei:p>
     Prostredie katovne nebolo Jeseniovi neznáme. Vo Wittenbergu ak   chcel pitvať, neraz si musel obstarávať mŕtvolu osobným rokovaním s   katom. Preto ani pri vstupe do pražskej katovne nepocítil onú tieseň,   ktorú obyčajne cítievajú ľudia, keď prídu do katovne po prvý raz.
    </tei:p>
    <tei:p>
     A veru bolo tu dosť vecí, ktoré vyvolávali hrôzostrašný dojem.   Hneď v pitvore ležalo veľké na drúku pripevnené koleso, do ktorého   vpletali telá odsúdencov. Ani tie ostatné predmety, čo tu boli   poukladané ako v skladišti, iste neboli určené na nejaké pokojné,   nekrvavé zamestnanie. No ak tu mohol byť niekto ešte v pochybnostiach   o účele uskladnených predmetov, vo veľkej svetlici sa mu pochybnosti   museli rozplynúť pri prvom pohľade na stenu. Na čestnom mieste medzi   oblokmi v pravidelných medzerách viseli najrozličnejšie popravné   meče. Pri pohľade na ne nevdojak skrsla v každom návštevníkovi   myšlienka: koľko ľudských životov vyhasili už tieto strašné nástroje?   A oči aj proti vôli utkveli na nich dlhšie, priťahované akousi krutou   zvedavosťou, či nenájdu na nich zaschnutú krv. Meče sa však jagali   čistotou a plameň sviece, s ktorou kat do miestnosti vkročil, odrážal   sa od ich holých čepelí ako od zrkadla.
    </tei:p>
    <tei:p>
     Mydlářova žena bola príchodom dvoch doktorov celá uveličená.   Utierala okrajom zástery stoličky, ktoré im ponúkla, a snažila sa   všemožne im ulahodiť.
    </tei:p>
    <tei:p>
     — Sadnite si u nás, aby ste nám spánok neodniesli, — núkala im   miesto a bojazlivo na nich pozerala, čí neohrdnú.
    </tei:p>
    <tei:p>
     Jesenius si obzrel Mydlářku dôkladnejšie. Bola to mladá žena   podivnej, mohlo by sa povedať skrytej krásy. Na prvý pohľad nebolo,   na nej nič pozoruhodného. No keď si ju človek lepšie všimol, objavil   v jej tvári črty, ktoré ju odlišovali od iných žien. Každá pekná žena   využíva svoju krásu ako zbraň, ktorou si dobýva srdcia mužských,   alebo aspoň ňou pripútava na seba ich záujem. Katarína Mydlářova bola   žena iného druhu: nebolo v nej nič výbojného, naopak, v jej zraku sa   skrýval akýsi utajený žiaľ a strach. Strach z ľudí. Cítila sa medzi   nimi ako plachá laň, na ktorú číha nebezpečenstvo v každej húšťave.   Oj nie, ona sa nemusela obávať, že na nej s úľubou spočinie zrak   dotieravých mužských a že bude musieť odbíjať prejavy ich priazne.   Nie, katovej ženy sa štítili aj najdrsnejší chlapi. A keď sa ukázala   niekde medzi ľuďmi, vždy musela bedliť na to, aby sa nedostala do ich   tesnej blízkosti. Nedajbože, aby sa niekoho dotkla alebo aby sa   mimovoľne dotkol niekto jej. Surové nadávky boli najmiernejšou   odmenou za takúto trúfalosť. Žila preto utiahnutá, vyhýbala sa ľuďom   a bála sa ich.
    </tei:p>
    <tei:p>
     Aj teraz ponúkla hosťom stoličku s obavou, či sa na ňu neobryknú.   Ale Jesenius sa usmial — a sadol si. Po ňom aj Zalužanský.
    </tei:p>
    <tei:p>
     — Neviem, či vám spánok neodnesieme aj tak, — odvetil žartovne,   lebo vycítil jej ostýchavosť. — Budeme tu majstrovať s vaším mužom   pravdepodobne celú noc. Nebudete sa na nás hnevať?
    </tei:p>
    <tei:p>
     Keď Zalužanský preložil Jeseniove slová, usmiala sa vďačne za toto   ospravedlnenie a odvetila rýchle, že ona s deťmi bude spať vo veľkej   izbe a že má hlboký spánok; ju ich práca nebude vyrušovať. A deti,   tie spia tak, že by ich mohol v spánku dakto aj ukradnúť.
    </tei:p>
    <tei:p>
     Chvíľku si posedeli, zhovárajúc sa s Mydlářkou o jej deťoch, a   potom sa spýtal Jesenius Mydlářa:
    </tei:p>
    <tei:p>
     — Začneme?
    </tei:p>
    <tei:p>
     Kat mlčky prikývol a zaviedol svojich hostí do pitvora, kde na   ohnisku už syčala v kotle vriaca voda. Pri stene bol pripravený veľký   dubový stôl.
    </tei:p>
    <tei:p>
     — Nebudeme pritom potrebovať aj niektorého z mojich holomkov? —   pozrel Mydlář spýtavo na Jesenia. — Sú v komore, čo je vzadu na   dvore.
    </tei:p>
    <tei:p>
     — Ale veď si poradíme aj sami, — zamietol katov návrh Jesenius. —   Tak by sme boli síce rýchlejšie hotoví, ale nerád by som do veci   zasväcoval viacej ľudí. Alebo ste im už o tom azda povedali?
    </tei:p>
    <tei:p>
     Mydlářova tvár sa zachmúrila.
    </tei:p>
    <tei:p>
     — Prostorekosť sa s naším remeslom neznáša, — odvetil trochu   vyčítavo. — Nemusíte sa obávať, od nás sa veru nedostane nič von.
    </tei:p>
    <tei:p>
     Jesenius sa s týmto vysvetlením uspokojil.
    </tei:p>
    <tei:p>
     Začalo sa strašidelné kuchárčenie. Jesenius a Zalužanský s katom   Mydlářom vyvárali v kotle časti rozpitvaného tela zločinca, na ktorom   Jesenius predvádzal verejnú anatómiu.
    </tei:p>
    <tei:p>
     Dvere mali zamknuté; okna v pitvore nebolo. Iba vedľa dverí bol   malý oblôčik, ktorý Mydlář upchal handrami, aby divák zvonku nemohol   vidieť, čo sa tu deje.
    </tei:p>
    <tei:p>
     Práca v tesnom pitvore ich vyčerpávala. Vzduch bol teplý,   presýtený horúcou parou a nepríjemným zápachom.
    </tei:p>
    <tei:p>
     Jesenius vybral z kapsy, ktorú si bol priniesol so sebou, fľašu   pálenej vody čiže pálenky a požiadal Mydlářa o čaše. Vypili si.
    </tei:p>
    <tei:p>
     — Budeme si musieť riadne prihýnať, aby sme tu vydržali, — smial   sa doktor, vyzliekajúc si čipkovým golierom ozdobený kabátik.
    </tei:p>
    <tei:p>
     Aj Zalužanský a Mydlář si vyzliekli kabáty a vyhrnuli si na košeli   rukávy. Kat naložil pod kotol suchého dreva, aby voda ustavične   vrela. Mydlář sa osvedčil ako veľmi šikovný pomocník, ktorý hneď   pochopil želanie doktorov a splnil ho vždy na ich úplnú   spokojnosť.
    </tei:p>
    <tei:p>
     Najprv očistili celý hrudník; v mihotavom svetle smolnice,   zastoknutej v železnom držadle na stene, svietili všetky rebrá jasnou   belobou.
    </tei:p>
    <tei:p>
     — Budete vedieť, kam ktorá kosť patrí? — spýtal sa kat.
    </tei:p>
    <tei:p>
     — Poznám všetky kosti, z ktorých sa skladá ľudské telo. Práve   píšem knihu o kostiach.
    </tei:p>
    <tei:p>
     Z najlepšej práce ich vyrušilo nesmelé zaklopanie na dvere.
    </tei:p>
    <tei:p>
     Mydlář si utrel ruky do zástery a pristúpil ku dverám.
    </tei:p>
    <tei:p>
     — Kto je? — spýtal sa nevľúdne.
    </tei:p>
    <tei:p>
     — To som ja, Beta Holubová. Chcela by som od Mydlářky nejaké   byliny.
    </tei:p>
    <tei:p>
     Hlas bol svieži, mladistvý. Beta bola zrejme mladá deva. A musela   to byť deva srdnatá, keď si trúfala zájsť nočnou chvíľou do   katovne.
    </tei:p>
    <tei:p>
     — Mydlářka už spí. Na akú chorobu potrebuješ bylinky? Odpoveď sa   neozvala. Mydlář zopakoval otázku.
    </tei:p>
    <tei:p>
     Nato riekla Beta rozpačitým hlasom:
    </tei:p>
    <tei:p>
     — Pusťte ma aspoň do pitvora. Tam vám to poviem.
    </tei:p>
    <tei:p>
     Jesenius sa prudko obrátil, aby dal Mydlářovi znak, že ju nemá   vpustiť, ale nebolo to potrebné, pretože kat nemienil pozdnej   návštevníčke otvoriť.
    </tei:p>
    <tei:p>
     — Ak to má byť láskavec, tak si prišla zbytočne. Nemám poruke ani   viazaničku. Musím ísť poň na povalu, a na to treba denné svetlo. Príď   zajtra.
    </tei:p>
    <tei:p>
     Za dverami sa ozval hlboký vzdych a potom otázka, z ktorej   vyznievalo sklamanie:
    </tei:p>
    <tei:p>
     — Ani byľku nemáte poruke?
    </tei:p>
    <tei:p>
     — Nemám, Beta, nemám. Musíš prísť inokedy. Možno sa ti milý vráti   do tých čias aj bez láskavca.
    </tei:p>
    <tei:p>
     Ešte začuli, ako sa tiché dievčenské kroky vzďaľujú od katovne,   potom zaznieval dnu len vzdialený brechot psa.
    </tei:p>
    <tei:p>
     — Pochabé ženské, — zahundral Mydlář a znova sa dal do práce. No   len čo to dopovedal, otvorili sa dvere z izby a zjavila sa v nich   Mydlářka.
    </tei:p>
    <tei:p>
     — Ty ešte nespíš, Katka? — zvolal prekvapený Mydlář. Katkina tvár   prezrádzala údiv pri pohľade na kosti, rozložené na stole, ale   slovami svoje prekvapenie nevyjadrila. Katova žena musí byť   pripravená na všelijaké prekvapenia.
    </tei:p>
    <tei:p>
     — Prišla som sa vás opýtať, či dačo nepotrebujete. Potom by som si   šla ľahnúť...
    </tei:p>
    <tei:p>
     Mydlář neodpovedal, ale podíval sa spýtavo na Jesenia.
    </tei:p>
    <tei:p>
     Jesenius sa poďakoval katovke za starostlivosť a povedal, že pri   takejto práci jej pomoc nemôžu potrebovať. No v každom prípade sú jej   povďační za toto vyrušenie, lebo sú už naozaj ustatí a malý oddych by   im nezaškodil. Pôjdu si na chvíľu posedieť do svetlice, hneď, len čo   sa dôkladne umyjú a oblečú.
    </tei:p>
    <tei:p>
     Aj Zalužanský odobril tento návrh.
    </tei:p>
    <tei:p>
     — Ak vás ešte nepremáhajú driemoty a chvíľku si s nami posedíte,   budeme sa tomu veľmi tešiť, — dodal Jesenius s úsmevom.
    </tei:p>
    <tei:p>
     Mydlářkina tvária rozžiarila. Aj Mydlář ožil. Bolo vidieť, že   doktorove slová milo zneli aj jeho sluchu. Ach, bože, veď je to taký   blažený pocit, keď sa kat môže cítiť aspoň na chvíľu človekom.
    </tei:p>
    <tei:p>
     Boleli ich už nohy, nuž takéto posedenie bolo veľmi príjemné.   Koľko mohlo byť hodín? Hádam polnoc, ale Jesenius sa o to nestaral.   Ešte mali pred sebou kus práce, no teraz sa im žiadalo chvíľku si   takto nečinne posedieť a posilniť sa odpočinkom do ďalšej roboty.
    </tei:p>
    <tei:p>
     — Život máte zato dosť pestrý, však? — spýtal sa Zalužanský, keď   videl, že z Mydlářkiných očú zmizla hneď všetka ospanlivosť. Sotva   mohla tlmiť vzrušenie, ktoré sa jej pri rozhovore s takými vzácnymi   hosťami zmocnilo. Pravda, hlavné slovo mal jej muž.
    </tei:p>
    <tei:p>
     — Nuž pokiaľ ide o mňa, ja sa nemôžem ponosovať, práce jesto dosť,   — usmial sa trpko Mydlář. — Ale moja Katarína by to o sebe nemohla   povedať. Je pravda, roboty má aj ona dosť, ale len takej babskej,   okolo domácnosti. Najväčšmi ju ťaží, že sa nemá s kým pozhovárať o   všelijakých taľafatkách, o akých sa ženy zhovárajú.
    </tei:p>
    <tei:p>
     Jesenius vycítil, aký ťažký je údel tejto tichej ženy, ktorej   krása podobala sa kráse kvitnúcej pŕhľavy: nikto si ju nepovšimne,   nikto po nej nezatúži.
    </tei:p>
    <tei:p>
     A jednako toto kruté vydedenstvo z ľudskej spoločnosti malo aj   svoju peknú stránku: veľmi Mydlářovcov vzájomne zblížilo. Obidvaja si   uvedomovali, že vo svete u nikoho nemôžu hľadať oporu, od nikoho   čakať pomoc, a preto sa opierali iba druh o druha a spríjemňovali si   život, ako to v tomto ťažkom položení len bolo možné. Pritom   najpevnejším spojivom tejto dojemnej lásky boli deti, traja synovia,   na ktorých čakal rovnaký údel ako na ich otca: budú katovými   holomkami a po otcovej smrti jeden
     <tei:emph>
      z
     </tei:emph>
     nich stane sa jeho   nástupcom.
    </tei:p>
    <tei:p>
     — Nuž veru, nemáte život na závidenie, — povedal zadumane   Jesenius.
    </tei:p>
    <tei:p>
     — Žijeme tu ako na vyhnanisku, — vzdychol si Mydlář. — Ale čo   robiť? Každý človek má svoj kríž...
    </tei:p>
    <tei:p>
     Jeseniovi skrsla v hlave odrazu čudná myšlienka: aký je vzťah   tohto človeka k ostatným ľuďom?
    </tei:p>
    <tei:p>
     — Povedzte mi, pán majster, keď sú voči vám ľudia takí krutí,   nenávidíte ich za to?
    </tei:p>
    <tei:p>
     Mydlář zmŕštil čelo, akoby chcel z neho odohnať dobiedzajúceho   komára alebo — nepríjemnú myšlienku. V očiach jeho ženy zazrel opäť   onen záblesk plachosti, ktorý pripomínal oči srnky.
    </tei:p>
    <tei:p>
     Jesenius cítil, že sa dotkol boľavého miesta v Mydlářovej   duši.
    </tei:p>
    <tei:p>
     — Nikto sa ma ešte nespytoval na takúto vec. A nikdy som o nej ani   nerozmýšľal. Človek nerád premýšľa o veciach nepríjemných. Preto som   nebol na vašu otázku pripravený a neviem, či ju budem vedieť presne   zodpovedať. No pokúsim sa. — Pretrel si dlaňou čelo, akoby si chcel   zrovnať v hlave myšlienky. Potom pokračoval: — Chceli by ste vedieť,   či ľudí nenávidím za to, že mnou opovrhujú... Myslím, že na túto   otázku nemožno odpovedať jedným slovom. Aby ste vedeli, ja som si   zvolil toto nečisté zamestnanie dobrovoľne.
    </tei:p>
    <tei:p>
     Zarazil sa a pozrel na svoju ženu, akoby z jej očú chcel vyčítať,   či má pokračovať. V jeho správaní bolo čosi, čo Jeseniovi   naznačovalo, že sa dotkol tajomstva, známeho len Mydlářovi a jeho   žene.
    </tei:p>
    <tei:p>
     — Pokračuj, Ján, — povedala tlmeným hlasom Katarína Mydlářová a   povzbudivo pozrela na muža. — Páni doktori sú voči nám takí dobrí, že   nemusíme mať pred nimi nijaké tajomstvo,
    </tei:p>
    <tei:p>
     Mydlář mlčky prikývol.
    </tei:p>
    <tei:p>
     — Dal som sa na toto zamestnanie dobrovoľne, pre ženu. — Keď   zbadal Jeseniov pohľad, ktorý utkvel na jeho žene, dodal: — Nie pre   Katarínu. Pre inú ženu, ktorú som ľúbil pred ňou. Aj ona ľúbila mňa.   Ale rodičia ju prinútili vydať sa za iného, ktorého nemilovala. Keď   sa jej život zmenil pri ňom na peklo, otrávila ho. Zločin odhalili a   ju odsúdili na smrť. Bola iba jediná možnosť záchrany: vydať sa za   kata alebo za niektorého z jeho holomkov. Ľúbil som ju tak, že som   dlho nerozmýšľal. Zašiel som za katom a stal som sa jeho pomocníkom.   Verte mi, nebolo to rozhodovanie ľahké, ale čo neurobí človek z   lásky? Myslel som si, že po jej boku bude aj tento krutý život   znesiteľný. Keď som jej natešený oznámil, čo som pre ňu vykonal,   odmietla ma. Volila radšej smrť než vydať sa za katovho   pomocníka...
    </tei:p>
    <tei:p>
     Hlas sa mu zachvel. Ale potom mávol rukou, akoby chcel naznačiť,   že sa neoddá oplakávať lanské snehy.
    </tei:p>
    <tei:p>
     — Ináč, ak vás to zaujíma, študoval som na tunajšej akadémii   medicínu. Tam som sa naučil aj po latinsky. Ale čo tam po tom. Nuž   vidíte, tak som sa stal popravným majstrom. Teraz už musím vydržať   pri tom do smrti.
    </tei:p>
    <tei:p>
     — Tak predsa je to pravda, — povedal doktor Zalužanský, obzerajúc   si zvedavo kata. — Keď som bol ešte profesorom na univerzite, tam sa   o tom čosi povrávalo.
    </tei:p>
    <tei:p>
     Mydlář cítil, že tiesnivý dojem z tohto priznania musí nejako   zahladiť. Veď sa ani nepatrí pred vlastnou ženou žialiť za inou — aj   keď je už mŕtva.
    </tei:p>
    <tei:p>
     — Ech, škoda spomínať, — povedal náhle a usmial sa na ženu. —   Dávno to bolo. Akoby to už ani pravda nebola... Vďaka Bohu, že som   dostal Katku. S ňou mi je život ľahší. Všakže, Katuška?
    </tei:p>
    <tei:p>
     Pohladil ju pritom po ruke.
    </tei:p>
    <tei:p>
     Odpovedala mu smutným úsmevom, prežiareným oddanosťou a láskou.   Bolo to pokorné pritakanie životu, ktorý sa im ukazoval len v kráse   kvitnúceho bodľačia. Ale aj tak bol pekný.
    </tei:p>
    <tei:p>
     Iba teraz, keď sa Jesenius dozvedel, že má za pomocníka odborníka,   rozprúdil sa rozhovor širokým korytom spoločných záujmov. Najmä keď   pani Katarína priniesla ešte krčah pálenej vody. Najprv sa vypytovali   len Jesenius a Zalužanský Mydlářa, potom sa však osmelil aj kat a   obracajúc sa so svojimi otázkami na Jesenia, vyzvedal sa na veci, o   ktorých sa na pražskej univerzite neučil.
    </tei:p>
    <tei:p>
     A tak sa v slabo osvetlenej svetlici katovne rozhovorili v tejto   pozdnej nočnej hodine traja podivní besednici o záhadách ľudského   života.
    </tei:p>
    <tei:p>
     Bolo to také nezvyčajné, keď sa za tohto dôverného rozhovoru kat   vypytoval doktora na všetky pokroky lekárskej vedy, aby mohol aj on   občas bojovať proti mocnej panej, ktorej slúžil: proti smrti.
    </tei:p>
    <tei:p>
     — Azda mi to nebudete veriť, doktor, — povedal napokon Mydlář, —   ale keď sa mi podarí niektorému ťažko chorému zachrániť život, teším   sa tomu oveľa viac, ako keď nejakého zločinca pekne odpravím na druhý   svet.
    </tei:p>
    <tei:p>
     Takto sa Jesenius dôverne spoznal s katom Mydlářom za onej noci,   keď vedno pracovali na kostre.
    </tei:p>
    <tei:p>
     — Chceli ste vedieť, či nenávidím ľudí za to, že sú k nám takí   krutí, — vrátil sa Mydlář k Jeseniovej otázke. — Nie, nemohol by som   povedať, že ľudí nenávidím. Iba sa ich stránim, lebo viem, že sa ma   boja. Ale pritom by som nemohol povedať ani to, že ich mám rád.   Nezaujímam sa o nich. Zaujímajú ma len tí, s ktorými prichádzam do   styku v súvislosti so svojím povolaním: odsúdenci. A k tým mávam   občas aj súcit. Lebo niekedy sa mi zdá, že trest, ktorý musím   vykonať, je neobyčajne krutý v porovnaní s vinou. Už som vešal ľudí   za to, že ukradli bochník chleba. Alebo som musel vyrezať jazyk za   to, že onen človek klial. Ale čo robiť? Nech si to zodpovedia pred   Bohom sudcovia... Ej, ako sme sa zahovorili. Ak si želáte, môžeme   pokračovať v práci.
    </tei:p>
    <tei:p>
     Najťažšia robota čakala na nich iba potom. Dobiela vyvarené a   očistené kosti zložiť a pripevniť tak, aby sa končatiny dali voľne   pohybovať. Bolo na to treba aj kus kováčskeho umenia. Bedernú panvu   pripevniť na hrubú železnú tyč zapustenú do dreveného podstavca a   potom jednotlivé kosti umne spojiť, aby spojenie bolo čo najmenej   viditeľné.
    </tei:p>
    <tei:p>
     Jesenius bol veľmi vďačný Zalužanskému, že sa mu ponúkol za   pomocníka. Keby mu bol pomáhal len Mydlár, sotva by boli bývali do   rána hotoví.
    </tei:p>
    <tei:p>
     S uspokojením pozerali všetci traja na výsledok celonočnej práce.   Kostlivec stál uprostred pitvora ako prízrak z neskutočného   sveta.
    </tei:p>
    <tei:p>
     Ešte jedna práca čakala na Mydlářa: zhlobiť z dosák úzku debnu, v   ktorej by dopravil kostru do budovy univerzity.
    </tei:p>
    <tei:p>
     Už svitalo, keď sa Jesenius a Zalužanský rozlúčili s Mydlářom.
    </tei:p>
    <tei:p>
     — Ak budem mať ešte nejakú podobnú prácu, zasa vás vyhľadám. Na   dnešnú peknú noc budem dlho spomínať, — riekol Jesenius.
    </tei:p>
    <tei:p>
     Kostra bola dlhý čas najväčšou zaujímavosťou Karolovej   univerzity.
    </tei:p>
    <tei:p>
     Taká pamiatka ostala po Jeseniovej prvej pitve v Prahe.
    </tei:p>
   </tei:div>
   <tei:div type="chapter">
    <tei:head>
     VI. WITTENBERG
    </tei:head>
    <tei:p>
     ANATÓMIA ZÍSKALA Jeseniovi slávu v celej Prahe, ale vybavenie jeho   dedičskej veci neurýchlila. Je to akýsi nepísaný zákon, že majetkové   spory sa musia ťahať ako morský had. Azda preto, lebo sú najlepšou   dojnou kravou pre právnikov a iné úradné osoby.
    </tei:p>
    <tei:p>
     — Mali by ste zájsť za Bohuslavom z Michalovíc, — radil mu   Bacháček. — Zastáva významné miesto v kráľovskej kancelárii českej,   je to statočný človek, môžete sa na neho s dôverou obrátiť.
    </tei:p>
    <tei:p>
     Jesenius sa teda vybral na Hrad za Michalovicom.
    </tei:p>
    <tei:p>
     Michalovic ho prijal naozaj srdečne. Hneď si zavolal tajomníka a   prikázal mu, aby pohľadal spisy, týkajúce sa Jeseniovho procesu.   Medzitým ho Jesenius zasvätil do podstaty sporu.
    </tei:p>
    <tei:p>
     Hoci Jesenius vyrozprával celý prípad veľmi podrobne, takže jeho   správa trvala dobrú hodinu, tajomník sa nevracal. Na Michalovicovi   bolo vidno, že je netrpezlivý.
    </tei:p>
    <tei:p>
     Napokon sa tajomník vrátil — s prázdnymi rukami.
    </tei:p>
    <tei:p>
     — Nemôžem spisy nikde nájsť. Už sme prezreli všetky skrine a   prekutali celý archív. Neviem, kde sa mohli zapotrošiť.
    </tei:p>
    <tei:p>
     — Musíte tie spisy nájsť. Veď ich mačka nezožrala, — povedal   Michalovic tajomníkovi s nevôľou. — Neviete hľadať, to je to.   Nehnevajte sa, magnificencia, že vám nemôžem hneď teraz povedať, v   akom stave je vaša vec, ale ubezpečujem vás, že si tento prípad   vezmem na starosť sám. Ostanete v Prahe dlho?
    </tei:p>
    <tei:p>
     — Vybral som sa len na krátky čas a už som tu vyše mesiaca. Žena   sa o mňa iste strachuje. Najneskôr v auguste by som chcel byť zasa   doma. Budú starosti s prípravou nového semestra...
    </tei:p>
    <tei:p>
     — Chápem, chápem, — prisviedčal Michalovic, — v každom prípade by   som vás prosil, aby ste ma pred odchodom ešte raz navštívili.   Spoľahnite sa, že na vašu vec nezabudnem...
    </tei:p>
    <tei:p>
     Zdalo sa, že to nie je planý sľub, akým sa odpravujú domŕzaví   návštevníci. Natoľko už Jesenius poznal ľudí, aby rozoznal v ich   slovách pretvárku od statočného úmyslu. Ale či aj ten najlepší úmysel   je schopný pretrhať sieť úkladov, ktorá opantáva cisársky dvor,   najvyššie ríšske i krajinské úrady a ľudí, ktorí sú na ich čele?
    </tei:p>
    <tei:p>
     Jesenius sa chystal na návrat do Wittenbergu.
    </tei:p>
    <tei:p>
     Keď posledný raz pred odchodom sedel s Brahem, Keplerom a   Bacháčkom, prerušil Brahe jednu z dlhých prestávok tohto rozlúčkového   posedenia otázkou:
    </tei:p>
    <tei:p>
     — Nemienili by ste sa natrvalo osadiť v Prahe?
    </tei:p>
    <tei:p>
     Túto otázku už počul Jesenius z úst mnohých ľudí. Aj najvyšší   kancelár Lobkovic ju nadštrkol. Veď i Brahemu už na ňu odpovedal.   Preto ho prekvapilo, že cisársky astronóm sa k tejto veci znova   vracia.
    </tei:p>
    <tei:p>
     Brahe pokračoval vo svojej myšlienke:
    </tei:p>
    <tei:p>
     — Myslím to tak, keby vás napríklad cisár vyzval, aby ste vstúpili   do jeho služieb ako telesný lekár...
    </tei:p>
    <tei:p>
     Jesenius sa zasmial, lebo pokladal Braheho otázku za žart. Akiste   mu chce na rozlúčku pripomenúť jeho prvý rozhovor s cisárom.
    </tei:p>
    <tei:p>
     — Som presvedčený, že takéhoto pozvania sa nemusím obávať. Cisár   na rozhovor o tyranoch iste nezabudne a neodpustí mi.
    </tei:p>
    <tei:p>
     — Neviem, čo si cisár myslí o tom rozhovore, ale viem, že o vašej   verejnej anatómii v Prahe má podrobné správy. A dnes ráno sa ma   spýtal, či nemáte v úmysle predviesť ešte jednu takúto anatómiu.   Nevylučujeme teda možnosť, ktorú som vám naznačil. Prijali by   ste?
    </tei:p>
    <tei:p>
     — Vstúpiť do cisárových služieb, hm, to by stálo za úvahu, —   povedal Jesenius a trochu márnomyseľne si vykrúcal fúzy. Nemohol   zatajiť, že by mu takéto pozvanie lichotilo. Iste by ho   neodmietol.
    </tei:p>
    <tei:p>
     — Dobre. Ak by vec bola časová, oznámim vám to, — riekol Brahe. —   Azda vás nemusím ubezpečovať, že osobne by som bol veľmi rád, keby   ste presídlili do Prahy.
    </tei:p>
    <tei:p>
     Do Wittenbergu prišiel Jesenius o deň skôr než predpokladal.   Niekoľko čaši vína, ktorými v hostincoch na zastávkach počastoval   kočiša, malo aspoň taký účinok, aký mal kočišov bič na kone.   Vzdialenosť sa rýchlejšie krátila, čas sa chytrejšie míňal.
    </tei:p>
    <tei:p>
     A nedočkavý Jesenius blížil sa k domovu.
    </tei:p>
    <tei:p>
     Ako sa len tešil na Máriu! Veľkú časť cesty zaplnili spomienky na   ňu.
    </tei:p>
    <tei:p>
     A už sedí doma v širokom kresle a rozpráva žene o všetkom, čo   skúsil v Prahe.
    </tei:p>
    <tei:p>
     Rozpráva po poriadku i preskakuje, vracia sa k niektorým   udalostiam a dopĺňa ich novými podrobnosťami — a v zápale rozhovoru   ani nebadá, že veľkými oblokmi vkráda sa už do izby súmrak... V   rozhovore pokračujú pri svetle troch hrubých voskovíc v ozdobnom   železnom svietniku.
    </tei:p>
    <tei:p>
     — Dlho si sa tam zdržal, Johanes, — vraví Mária vyčítavým hlasom,   — už som myslela, že tam mieniš ostať.
    </tei:p>
    <tei:p>
     — Pražská univerzita by ma bola rada získala, ale nešlo to pre   neprekonateľnú prekážku.
    </tei:p>
    <tei:p>
     Pritom sa na ňu figliarsky usmieval.
    </tei:p>
    <tei:p>
     — Aká to bola prekážka? Jestvuje pre teba nejaká neprekonateľná   prekážka?
    </tei:p>
    <tei:p>
     — Ba veru jestvuje. Ty. Doširoka otvorila oči.
    </tei:p>
    <tei:p>
     — Ja?
    </tei:p>
    <tei:p>
     — Veru ty, — usmial sa teraz až chlapčenský samopašne. — Ženatých   profesorov tam nechcú. Majú zavedený prísny celibát ako mnísi.
    </tei:p>
    <tei:p>
     — Brr! Aký to musí byť nevľúdny profesorský zbor. Samí mrzutí   starí mládenci.
    </tei:p>
    <tei:p>
     — Sú medzi nimi aj príjemní ľudia, napríklad Bacháček. Ale vo veci   ženby je väčšina z nich neoblomná.
    </tei:p>
    <tei:p>
     — Mladý človek by sa tam iste neudržal.
    </tei:p>
    <tei:p>
     — Aspoň nie nadlho. Mnohí z tých mladých sa zaľúbili a potom z   univerzity odišli, aby sa mohli oženiť a založiť si rodinu. Aj to je   jedna z príčin, že pražská akadémia je teraz vo veľkom úpadku.
    </tei:p>
    <tei:p>
     — Na niečo to bolo dobré: teraz si budeš našu univerzitu väčšmi   vážiť, — usmiala sa Mária. — Dúfam, že mi už ostaneš doma... že nemáš   pred sebou nijakú cestu.
    </tei:p>
    <tei:p>
     — V krátkom čase nie. Teraz ma tu čaká veľa práce. Na univerzite i   doma. Chcem napísať o pražskej anatómii knihu. V Prahe som videl, ako   je takáto knižka potrebná.
    </tei:p>
    <tei:p>
     Lenže na prácu sprvoti veľa času nezvyšovalo. Najprv bolo treba   ponavštevovať všetkých známych — a tých bolo veru nemálo. A všade   musel rozprávať všetko od Adama. Veď v tých časoch roznášali sa   novinky predovšetkým ústnym podaním. Kto sa vrátil zo susednej   dediny, už mal o čom rozprávať. Kto prišiel zo vzdialenejšieho mesta,   bol obliehaný zvedavcami ako prameň smädnými. A kto bol v ďalekej   krajine, ten mal o čom rozprávať do smrti — a vždy našiel dosť   poslucháčov. Tobôž, ak bol takým skvelým rozprávačom ako doktor   Jesenius.
    </tei:p>
    <tei:p>
     Poslucháčov najväčšmi zaujímalo, či sú pravdivé všetky správy o   cisárovi: o jeho osobe, o jeho sídle na Hradčanoch a o prekrásnej   Prahe. Jeseniových kolegov z wittenberskej univerzity osobitne   zaujímalo, aké sú pomery na pražskej univerzite, čo porába Tycho   Brahe a aký bol priebeh a výsledok Jeseniovej anatómie...
    </tei:p>
    <tei:p>
     Tak nastala jeseň a s ňou voľby univerzitných funkcionárov.
    </tei:p>
    <tei:p>
     Jesenia zvolili za dekana medicínskej fakulty.
    </tei:p>
    <tei:p>
     Na Lukáša, šestnásteho októbra, začal sa nový školský rok a   Jeseniovi pribudla nová starosť: prednášky z medicíny.
    </tei:p>
    <tei:p>
     Prvá otváracia prednáška býva trochu slávnostnejšia než ostatné.   Aj vstupná prednáška profesorova je taká.
    </tei:p>
    <tei:p>
     Jesenius sedí vo veľkej aule univerzity za profesorskou katedrou v   profesorskom úbore, habite, s červeným baretom na hlave. Pred sebou   má roztvorené Hippokratove „Aforizmy” a škarty, čiže listy s   poznámkami, ktoré sú jednak doplnkami Hippokrata a jednak sú to   pripomienky, nadobudnuté vlastnými poznatkami.
    </tei:p>
    <tei:p>
     Oproti sebe má rad obyčajných lavíc z dubového dreva, v každej po   šesť študentov. Mládenci osemnásť-dvadsaťroční, ktorým sa už brnejú   pod nosom fúziky. Zo dvaja-traja sú značne starší. Vekom by už skôr   patrili medzi magistrov. To sú takzvaní „veční študenti”, ktorí na   prednášky chodia dosť zriedkavo a dišputáciám sa vyhýbajú ako čert   svätenej vode. A bez dišputácie nemôže byť zo študenta ani bakalár,   tým menej licenciát alebo magister. Podaktorí majú na kolenách   rozloženú knihu — tú istú, z ktorej bude prednášať Jesenius — a v   ruke olovko, aby si mohli robiť do knihy poznámky, glosy do textu.   Lenže knihu každý nemá. Jednu knihu majú vždy dvaja alebo traja   spoločne. Niektorí majú na kolenách škarty, na ktoré si budú robiť   poznámky.
    </tei:p>
    <tei:p>
     V tejto slávnostnej chvíli tvária sa všetci vážne, hoci na očiach   mnohých vidieť, že sa veľmi nevyspali — iste boli až do noci dakde v   hostinci a svojimi študentskými piesňami zabávali bohatých mešťanov,   ktorí potom radi zaplatili ich útratu. Teraz však skúmavo pozerajú na   katedru, na profesora, ktorý im bude prednášať medicínu.
    </tei:p>
    <tei:p>
     Jesenius začína prednášať.
    </tei:p>
    <tei:p>
     Má pred sebou otvorenú knihu, ale nedíva sa do nej. Iba škartu, čo   má položenú vedľa knihy, prebehol mihom, aby si zapamätal body, podľa   ktorých chce postupovať pri výklade. A už pozerá na študentov, sťaby   ich chcel pripútať k sebe neviditeľnými vláknami. Akoby čakal na ich   súhlas alebo nesúhlas... Lež študenti musia teraz mlčky počúvať. Až   po hodine sa môžu prihlásiť. Skúsený profesor však vie, kedy jeho   slová študentov upútajú, „chytia”, kedy študenti mlčia len preto,   lebo nesmú hovoriť. Ak vie študentov strhnúť, prinútiť ich, aby ho   sledovali, vžívali sa do jeho výkladu, vtedy je v posluchárni tak   ticho, že počuť takmer dych a buchot sŕdc. Keď však prednáša, vlastne   číta únavne, bezfarebným, nevýrazným hlasom, študenti myslia na dačo   celkom iné: ich pohľad blúdi k obloku a oblokom von ponad strechy   domov; hniezdia sa, dorozumievajú sa úsmevom alebo šeptom vyslovenými   poznámkami, ktoré spravidla s prednášanou látkou vôbec nesúvisia.   Niekedy je hniezdenie a šum, šúchanie nohami také veľké, že profesor   musí rázne zakročiť. Jesenius prednáša...
    </tei:p>
    <tei:p>
     — Aby sme splnili úlohu, ktorá nám na tomto svete pripadla, —   hovorí, — a aby sme si vykonali aj povinnosť, ktorá nám prislúcha ako   členom veľkého ľudského spoločenstva, je potrebné, aby sme boli   zdraví. Zdravie však nie je dar, ktorý by dostalo každé   novorodeniatko v rovnakej miere a rovnakej trvácnosti. Zdravie je ako   útla kvetinka, vystavená náporom mrazu. Niektoré kvetinky tento nápor   vydržia, iné zhynú spálené dychom zimy. Keby sme však všetky kvetinky   riadne chránili pred týmto mrazivým dychom, mnohé by sme mohli   zachrániť. Tak je to aj so zdravím človeka. Treba sa oň starať.   Neslobodno všetko zverovať len na Pána Boha, pretože už staré   príslovie hovorí: Pomáhaj si, človeče, pomôže ti Pán Boh. Ochraňovať   zdravie, to je úloha lekárov. Je to úloha vážna; lekárstvo je   najvzácnejšie povolanie na svete. Preto lekárom by mal byť len   človek, ktorý má ľudí nesmierne rád a ktorý si uvedomuje, akým   úžasným výtvorom je ľudské telo. Túto základnú požiadavku poznali už   staroveké národy, ktoré dali svetu takých lekárov, ako bol   Hippokrates, Galenos, Empedokles a iní. Je veľkým šťastím, že väčšina   diel týchto starých majstrov sa zachovala až po naše časy. Ony sú   základom lekárskej vedy a my, lekári, i vy, adepti lekárstva, budeme   sa k nim ustavične vracať. Prv než sa začneme podrobnejšie zapodievať   jednotlivými ich dielami, zapamätajme si prísahu, ktorú museli   skladať príslušníci Hippokratovej školy. Naučme sa túto prísahu   naspamäť, pripomínajme si ju pri každom prípade, utiekajme sa k nej o   radu vo chvíľach, keby sa naše svedomie dostalo do záhatia alebo do   pomykova, keby sa pred nami z akejkoľvek príčiny zatemnila cesta,   ktorou máme kráčať...
    </tei:p>
    <tei:p>
     Zvýšeným hlasom spomalene prednáša Jesenius text slávnej   prísahy.
    </tei:p>
    <tei:p>
     — „Prisahám pri lekárovi Apolónovi, pri Hygiei a Panacei, volám za   svedkov všetkých bohov a všetky bohyne, že zo všetkých síl a s plným   vedomím budem spĺňať tento svoj sľub:
    </tei:p>
    <tei:p>
     Budem si vážiť svojho majstra v tomto umení ako svojich vlastných   rodičov, budem sa s ním deliť o svoj príjem, budem mu dávať to, v čom   bude mať nedostatok; budem pokladať jeho deti za svojich bratov   pokrvných a zo svojej strany vyučím ich tomuto umeniu bez odmeny a   bez záväzkov.
    </tei:p>
    <tei:p>
     Umožním účasť na vedomostiach a náukách tohto odboru predovšetkým   svojim synom, ďalej synom svojho majstra a potom tým, ktorí sa   zápisom a prísahou prihlásia za mojich žiakov, ale nikomu inému.
    </tei:p>
    <tei:p>
     Aby chorí nadobudli opäť svoje zdravie, nariadim opatrenia podľa   svojho najlepšieho vedomia a posúdenia a budem od nich vzďaľovať   všetko zlé a škodlivé.
    </tei:p>
    <tei:p>
     Nedám sa prinútiť nikým, nech je to ktokoľvek, aby som mu podal   jedu, alebo aby som mu dal k podobnému účelu radu.
    </tei:p>
    <tei:p>
     Svoj život i svoje umenie si budem ceniť ako posvätné; nebudem   robiť operácie kameňov, a ak vstúpim do domu, vojdem doň pre blaho   chorých, vyvarujem sa akéhokoľvek počínania nešľachetného.
    </tei:p>
    <tei:p>
     O všetkom, čo uvidím a počujem pri liečení samom alebo v   súvislosti s ním, zachovám mlčanie a podržím to ako tajomstvo, ak mi   nebude dané zvolenie, aby som to povedal.
    </tei:p>
    <tei:p>
     Ak zachovám pevne a dokonale vernosť tejto prísahe, nech mi je za   to daný šťastný život a budúci zdar vo výkone povolania, aby moja   povesť získala chválu na večné časy; keby som sa však proti tejto   prísahe prehrešil, nech ma postihne pravý opak.”
    </tei:p>
    <tei:p>
     Mnohí študenti poznajú znenie tejto prísahy. A predsa teraz im   znie akosi ináč: nástojčivejšie a varovnejšie. Teraz, v podaní   Jeseniovom, v súvislosti s jeho ostatnými vývodmi znie oveľa   pôsobivejšie. Nie je to citát zo starých kníh, ale mravný príkaz,   ktorý im pripomína človek, oboznámený s celou hĺbkou jeho   záväznosti.
    </tei:p>
    <tei:p>
     Hippokratovskú prísahu si nechal Jesenius na vyvrcholenie svojej   prednášky. Preto už zakľučuje svoj výklad iba krátkym záverom. Vstáva   a usmieva sa na študentov, ktorí prejavujú svoj súhlas búrlivým   potleskom. Čaká. Vyčkáva, kým sa ten vodopád súhlasu utíši, aby   odpovedal na námietky alebo otázky.
    </tei:p>
    <tei:p>
     Ale pripomienok, námietok a ani otázok niet.
    </tei:p>
    <tei:p>
     Je len búrlivý potlesk; a potom sa ozve kdesi vzadu výkrik:
    </tei:p>
    <tei:p>
     — Vivat profesor Jesenius!
    </tei:p>
    <tei:p>
     Ako na povel chytajú sa tohto výkriku aj ostatní študenti a celá   aula ozýva sa týmto mnohohlasým volaním, ktoré je doktorovi Jeseniovi   práve také milé ako všetkým ostatným profesorom.
    </tei:p>
    <tei:p>
     — Vivat profesor Jesenius!
    </tei:p>
    <tei:p>
     Úspech mu vlieva do čuvov slastný pocit sebaistoty a sily do   ďalšej práce.
    </tei:p>
    <tei:p>
     Lebo práce jesto veľa. Profesor anatomicus — to je Jeseniov titul   medzi profesormi — prednáša anatómiu a chirurgiu päť semestrov. Látku   má presne rozvrhnutú na jednotlivé roky, ba aj jednotlivé ročné   obdobia. Napríklad výklad anatómie na mŕtvolách býva vždy v zimných   mesiacoch. V lete máva prednášky o chirurgii a jej praktickom   uplatňovaní najmä pri operáciách. S tým súvisí, prirodzene, aj   podrobná znalosť lekárskych nástrojov. Študenti musia poznať nielen   skalpely, pílky, kliešte, sondy, ale musia vedieť rozoznať nožnice   rovné od nožníc uhlových, musia vedieť, pri ktorých úkonoch sa   používajú háky dvojzubé a pri ktorých háky šesťzubé, nesmú si zmýliť   elevatórium s raspatóriom alebo rovné dláto s dlátom guľatým. To je   látka na prvý rok. V druhom ročníku sa opakuje všeobecná chirurgia a   praktické cvičenie na mŕtvolách — zasa v zime — kým leto je vyhradené   na prednášky o liečení nádorov. V treťom ročníku pribudne k   opakovaniu anatómie vyučovanie o zlomeninách, v štvrtom roku zasa   anatómia a prednášky o liečení rán a piaty rok je venovaný liečeniu   vredov.
    </tei:p>
    <tei:p>
     Pravda, toto je učebná osnova len jedného profesora. No profesorov   na medicínskej fakulte je päť. A každý má rovnako bohatý rozvrh.
    </tei:p>
    <tei:p>
     Veľa času zaberali Jeseniovi aj dišputácie, ktoré sa konali vždy v   piatok. V ten deň sa na univerzite neprednášalo.
    </tei:p>
    <tei:p>
     Po návrate z univerzity pracoval Jesenius denne niekoľko hodín aj   doma. Len čo sa prihovoril žene, už sa zatváral do pracovne a písal,   písal do neskorej noci.
    </tei:p>
    <tei:p>
     V príjemnom prostredí velikánskej izby s dvoma oblokmi, v   blízkosti širokých, až po povalu siahajúcich kachieľ, sediac za   ťažkým dubovým stolom, cítil sa pri práci dobre. Tu mu
     <tei:emph>
      Anatomia   Pragensia
     </tei:emph>
     rýchle pokračovala, kôpka jej rukopisu sa denne   zväčšovala o niekoľko listov. Opisuje celú pitvu tak, ako skutočne   prebiehala. Uvádza svoju úvodnú prednášku i opis všetkých deviatich   hlavných úkonov pitvy.
    </tei:p>
    <tei:p>
     Venovanie a predhovor si nechá nakoniec. Veď spolu s „Anatomiou”   chce vydať aj rozpravu
     <tei:emph>
      De ossibus,
     </tei:emph>
     O kostiach. Má ju   síce z hlavnej časti hotovú, ale pred zadaním do tlače treba ju ešte   dôkladne prezrieť a doplniť. Potom by chcel vydať ešte aj „Metodiku   rozpoznávania chorôb”, ktorú napísal jeho paduánsky profesor Emilius   Campolongus. Nie je to síce práca pôvodná, lebo Campolongus sa   opieral o dielo iného paduánskeho profesora, Hieronyma Capivaccia —   ale na tom nezáleží. Je to cenné a pre študentov medicíny veľmi   potrebné dielo. Treba ho vydať.
    </tei:p>
    <tei:p>
     Najpríjemnejšou chvíľkou pre neho je písanie venovania. To značí,   že dielo je hotové. Duch, doteraz v ustavičnej pohotovosti, môže sa   zbaviť všetkého, čo ho celé mesiace znepokojovalo, a dieťa toľkých   bolestných a radostných chvíľ dostáva svoje ozdobné šatočky, v   ktorých sa môže ukázať svetu: venovanie a úvod.
    </tei:p>
    <tei:p>
     „Anatomia Pragensia” a „De ossibus” sú pripravené do tlače.
    </tei:p>
    <tei:p>
     Jesenius vychutnáva plnými dúškami pocit úľavy a spokojnosti z   vykonanej práce. Ruka, neraz zmeravená od kŕčovitého stískania brka a   neúnavného písania, spočíva teraz na stole v lahodnej ochabnutosti.   Iba rodička, vyčerpaná pôrodnými bolesťami, ale pritom celá   presvietená radosťou a dojatím z pohľadu na dieťatko, vedela by si   predstaviť zložitú stupnicu blaha človeka-tvorcu po dokončení diela,   ktoré sa stalo súčasťou jeho bytosti. Vedel, že tento stav dlho   nepotrvá. Len čo zaveje čas ostrosť obsahu, tak ako zaveje vietor   stopy v piesku, duch začne pociťovať túto náhlu prázdnotu už nie ako   uvoľnenie, ale ako novú trýzeň, oveľa horšiu, než bola predošlá, tá   tvorivá. A výsledok? Nový zámer, nová práca. V predstave sa mu už   začali zjavovať obrysy nového diela o chirurgii,
     <tei:emph>
      Institutiones   Chirurgicae,
     </tei:emph>
     ktoré bude nadväzovať priamo na „Anatomiu”.
    </tei:p>
    <tei:p>
     Pri pracovnom vypätí nad pribúdajúcimi stránkami tejto novej knihy   Jesenius nebadá, ako čas letí. Zima sa už stratila, vŕšky okopneli a   prvá zeleň ohlasuje príchod jari. Kvitnúce stromy Jeseniovi   pripomínajú, že od jeho cesty do Prahy uplynul už rok. Cnie sa mu po   nej nesmierne. Hneď by sa ta vybral znova.
    </tei:p>
    <tei:p>
     A akoby túžba bola matkou činov — z Prahy prichodí list. Od   Braheho. Popri pozdravoch od Braheovcov, od Keplera i mladého Felsia   je v ňom aj veta, ktorej Jesenius pri prvom čítaní nechce ani uveriť.   Brahe sa ho spytuje, či by prijal miesto osobného lekára cisárovho.   Cisár sa niekoľkokrát naňho spytoval a napokon, na úctivý návrh   Braheho, prejavil ochotu prijať Jesenia do svojich služieb. Plat by   bol slušný, určite viacej, než má vo Wittenbergu. Nech sa urýchlene   rozhodne a pri najbližšej príležitosti nech mu svoje rozhodnutie   oznámi. Ak sa rozhodne prijať, nech sa čím skôr vyberie do Prahy, kde   ho všetci jeho priatelia srdečne prijmú.
    </tei:p>
    <tei:p>
     — Chcela by si ísť, Mária? — spytuje sa svojej ženy a pozerá na ňu   pohľadom, z ktorého jej skúsený zrak vyčíta, že on už je rozhodnutý.   Vie, že jej neochota ísť nezmenila by jeho úmysel.
    </tei:p>
    <tei:p>
     — Myslela som si, že umriem vo Wittenbergu, — vraví tíško. — Veď   vieš, Johanes, ako ťažko som si zvykla na toto mesto, keď si ma sem   priviedol z Vratislavi. A teraz, keď sa tu už cítim doma, mám ísť   zasa do cudzieho...
    </tei:p>
    <tei:p>
     — Keby si mala meniť za horšie, nečudoval by som sa ti, Mária, —   presviedčal ju oduševneným hlasom. — Ale Praha! Pomysli si, budeme   žiť v Prahe! V blízkosti cisára! V jeho bezprostrednej blízkosti!   Vieš si predstaviť, aké je to vyznačenie byť cisárovým telesným   lekárom?
    </tei:p>
    <tei:p>
     Pozerá naňho trochu smutne. Nechcela by schladiť jeho rojčenie,   ale musí mu to povedať.
    </tei:p>
    <tei:p>
     — Prečo chceš ísť do Prahy, Johanes?
    </tei:p>
    <tei:p>
     Trochu ho táto jej otázka zarazila, lebo nechápal jej skrytý   zmysel.
    </tei:p>
    <tei:p>
     — Veď som ti rozprával, aká je Praha krásna. No a druhá vec, a to   je to najdôležitejšie: kto by nezamenil horšie za lepšie? Byť osobným   lekárom cisárovým!
    </tei:p>
    <tei:p>
     — Len to ťa láka do Prahy? — spýtala sa trochu káravým hlasom, a   on sa začal ospravedlňovať ako chlapček, prichytený pri zlom   čine.
    </tei:p>
    <tei:p>
     — Nielen to... ale všetko, čo s tým súvisí. Človek nemá byť nikdy   spokojný s tým, čo dosiahol, lebo keby netúžil dostať sa vyššie,   nevyhnutne by začal klesať, upadať... Treba ustavične smerovať k   vyšším métam.
    </tei:p>
    <tei:p>
     Vyššie méty. Cítil, že tieto slová sú len pláštikom na zaokrytie   jeho pravých cieľov. A zlostil sa na seba, že on — pri iných   príležitostiach taký výrečný — nemá teraz naporúdzi presvedčivý   argument, ktorým by zlomil námietky svojej ženy.
    </tei:p>
    <tei:p>
     — Vyššie méty, — opakovala po ňom ako ozvena, lenže iným, trochu   posmešným hlasom, z ktorého však vyznievala ako spodný tón jej hlboká   láska k nemu. — Čo nazývaš vyššími métami? Hodnosti, ktoré môžeš   dosiahnuť v službách mocných tohto sveta? Keby si bol politikom alebo   vojvodcom, chápala by som tvoje snahy. Ale ty si vedec, Johanes. Si   lekár. Jestvuje pre lekára krajší a vyšší cieľ ako zdokonaliť sa vo   svojom odbore tak, aby čo najväčšmi pomáhal svojim blížnym?
    </tei:p>
    <tei:p>
     Je voči nemu kritickejšia, než je on sám voči sebe. Možno to robia   tie dva roky vekového rozdielu medzi nimi — v jej neprospech. Keď je   žena o dva roky staršia od muža, nie je to veľa. A predsa Jeseniovi   sa niekedy zdá, akoby to neboli dva roky, ale dve desaťročia. Na jej   výzore to nebadať; nevyzerá o nič horšie než ostatné ženy v jej   rokoch, na rozhraní medzi tridsiatkou a štyridsiatkou. Ale koľká   životná skúsenosť vanie z jej slov, keď prosto, triezvo uvažuje aj o   najzložitejších otázkach. Vzdelaním sa svojmu mužovi nevyrovná, ale   jej pohľad akoby prenikal pod povrch vecí; v nejednom smere Mária   Felsia svojho muža vo vzťahu k životu prevyšuje, vidí všetko   jasnejšie než on a neraz uhádne, alebo skôr vytuší, i skrytú podstatu   javov. Koľko ráz už s údivom zistil, že vyslovila presne to, čo si   myslel, hoci jeho slová vyjadrovali opak. Akoby vedela čítať jeho   myšlienky!
    </tei:p>
    <tei:p>
     Vedel, že má pravdu, ale nechcel si to priznať. Lebo ak by jej dal   v tomto za pravdu, nebude mať nijaké odôvodnenie na presídlenie do   Prahy.
    </tei:p>
    <tei:p>
     — Nie som len lekár. Som aj filozof. Ba zapodievam sa aj   históriou. A to už tesne súvisí aj s politikou.
    </tei:p>
    <tei:p>
     — Nemal by si sa miešať do politiky, Johanes, — povedala   tíško.
    </tei:p>
    <tei:p>
     Spomenul si na cisárove slová, ktorými skončil audienciu. Na jeho   radu alebo výstrahu, aby sa o politiku nestaral. Zlostilo ho, že mu   žena tak stúpa do svedomia.
    </tei:p>
    <tei:p>
     — Nepokladám za správny náhľad, že by sa učenci nemali starať o   politiku. Podľa mňa ľudstvo by bolo šťastnejšie, keby jeho osudy   spravovali filozofi namiesto vojakov alebo politikov, ktorí moc   svojej politiky podopierajú silou vojska. Neviem, prečo by som sa i   ja nemohol uplatniť v politike...
    </tei:p>
    <tei:p>
     Na jeho tvári bolo vidieť rozladenie. Nemal rád takéto rozhovory.   Mal pocit, akoby odhaľovali z jeho duše dačo, čo sa usiloval zakryl   nielen pred ľuďmi, ale aj sám pred sebou.
    </tei:p>
    <tei:p>
     Ale Mária bola neúprosná.
    </tei:p>
    <tei:p>
     — Nevieš, prečo by si sa nemohol uplatniť aj v politike, Johanes?   Ja ti to teda poviem. Hádam sa na mňa preto nahneváš, ale musím ti to   povedať. — Jej tvár zvážnela a pohľad, inokedy taký krotký a nežný,   nezvyčajne stvrdol. — Preto, lebo politiku nepokladáš za prostriedok   ako pomôcť svojim blížnym, ale len za prostriedok vlastného úspechu.   Myslíš si, že politika ukojí tvoju ctižiadosť skôr než veda. A ja sa   bojím o teba, Johanes, strašne sa o teba bojím...
    </tei:p>
    <tei:p>
     Slzy, ktoré jej zaliali oči, ho odzbrojili. Najprv jej chcel   prudko oponovať, dokazovať, že sa mýli, že ho nepozná dobre, keď mu   prisudzuje takéto pohnútky — ale keď videl úprimnosť jej obáv, jeho   prudkosť sa rozplynula. Pristúpil k nej a pritisol ju k sebe.
    </tei:p>
    <tei:p>
     — Čoho sa bojíš, prosím ťa?
    </tei:p>
    <tei:p>
     — Neviem... Nemám na to nijakú rozumnú príčinu, ale čosi až pri   samých koreňoch bytosti ma nabáda, aby som ťa varovala. Preto sa aj   tej Prahy tak bojím...
    </tei:p>
    <tei:p>
     Povzbudivo ju potľapkal po pleci a povedal veselo:
    </tei:p>
    <tei:p>
     — Zbytočné obavy! Vy ženy vždy veríte v rozličné predtuchy a   podobné taľafatky. Vieš čo? Aby si mala pokojnú myseľ, sľúbim ti, že   sa do politiky nebudem miešať. Teraz už pôjdeš so mnou do Prahy?
    </tei:p>
    <tei:p>
     — A kedy chceš ísť? — spýtala sa miesto odpovede.
    </tei:p>
    <tei:p>
     — Čím skôr. Len čo si univerzita zvolí nového dekana.
    </tei:p>
    <tei:p>
     — A to chceš ísť len tak naverímboha? Chceš spáliť za sebou všetky   mosty? Čo, ak sa ti tam nebude páčiť?
    </tei:p>
    <tei:p>
     Zasa mala pravdu ona. Veď naozaj ešte nevedel nijaké podrobnosti   Všetko bude treba dohovoriť až v Prahe. Musí ísť ešte raz sám.   Súhlasila.
    </tei:p>
    <tei:p>
     — Áno, choď najprv sám, Johanes. Priprav všetko pre naše   presídlenie a potom príď po mňa.
    </tei:p>
    <tei:p>
     Takto sa Jesenius vybral do Prahy po druhý raz.
    </tei:p>
   </tei:div>
   <tei:div type="chapter">
    <tei:head>
     VII. SMRŤ ORLA
    </tei:head>
    <tei:p>
     ČÍM VÄČŠMI SA Jesenius blížil k Prahe, tým mocnejšie cítil   pôsobenie tajomnej sily, ktorá ho ta vábila. Zdalo sa mu, že kone sa   vlečú ako slimáky, hoci kočiš ich ustavične poháňal, takže cválali   tak rýchle, ako to len stav cesty dovoľoval.
    </tei:p>
    <tei:p>
     Iba keď koč zastavil v Prahe, pochopil, že ten podivný nepokoj,   ktorý ho hnal do Prahy bez oddychu, takže túžil mať vtáčie krídla,   aby tam bol čím skôr, mal príčinu. Od prvých ľudí, s ktorými sa v   Prahe stretol, dozvedel sa smutnú novinu: Tycho Brahe umiera. Nechcel   tomu veriť, bolo to také nepochopiteľné a neuveriteľné. Ale   pravdivosť správy overili mu aj iní Pražania. A povedali už aj   podrobnosti: pred niekoľkými dňami zúčastnil sa cisársky astronóm   Brahe na hostine u rožmberského vladára Petra Voka v jeho   hradčianskom paláci. Brahe trpel na mechúrové alebo obličkové   ťažkosti. Na hostine bol ustavične smädný; zjedol veľký šťavnatý   melón a potom pil veľa vody zmiešanej s ovocným sirupom... Také   množstvo tekutiny začalo sa onedlho prejavovať prirodzenými   príznakmi. Ale Brahe sa ostýchal vstať od stola a vyjsť na chvíľu   von. Ublížil si tak, že ho z hostiny museli odniesť... Tekutina,   ktorá ináč vychádza z tela prirodzenou cestou, rozliala sa mu v   útrobách a zaplavuje ich... Všetci štyria cisárovi osobní lekári boli   u neho, ale nevedia pomôcť...
    </tei:p>
    <tei:p>
     Jesenius si teraz spomenul na čudnú predtuchu pri písaní   predhovoru do „Pražskej anatómie”. Spomínal po mene všetkých známych   a nevynechal ani Braheho. Ale keď napísal Braheho meno, skrsla mu v   mysli otázka: Žije ešte? Čo, ak umrel? Nevedel, prečo práve pri tomto   mene vynorila sa mu v mysli smrť — ale pod dojmom tohto   nepochopiteľného záblesku prihovoril sa v onom úvode Brahemu takto:   „Ty však, urodzený pán Tycho, bol by si mi takmer ušiel; lebo dosiaľ   neviem či obývaš skôr nebo a či zem, či pozeráš dohora alebo nadol;   avšak buď mi čo najsrdečnejšie pozdravený...”
    </tei:p>
    <tei:p>
     Úbohý Tycho! On, ktorý bol kráľom medzi učencami, ostýchal sa   vyjsť od hostiny pred hŕstkou pánov, ktorí mu nesiahajú ani po   členky... Aký úbohý tvor je niekedy aj ten najväčší človek, keď svoje   prirodzené sklony potláča len preto, aby vyhovel alebo sa zapáčil   ľuďom, s ktorými ináč nemá nič spoločného.
    </tei:p>
    <tei:p>
     S takýmito myšlienkami vstupoval Jesenius do bytu svojho   milovaného priateľa.
    </tei:p>
    <tei:p>
     Večer štvrtého dňa po nešťastnej hostine u Petra Voka z Rožmberka   cítil Tycho Brahe, že sa blíži hodina jeho posledná.
    </tei:p>
    <tei:p>
     I požiadal dcéru svoju Žofiu, aby mu pripravila lôžko hore v   observatóriu. A svojich dvoch synov, Tygeho a Jürgena, vyzval, aby ho   ta preniesli.
    </tei:p>
    <tei:p>
     Synovia by ho boli radi od toho odhovorili, ale keďže v tomto dome   vôľa Braheho bola práve takým mocným hýbadlom všetkých činov, ako je   vesmírny zákon určovateľom dráh planét a hviezd, počúvli umierajúceho   bez námietok. Vedeli, že ak budú otáľať so splnením jeho vôle, otec   sa rozčúli a jeho zdravotný stav sa zhorší.
    </tei:p>
    <tei:p>
     Pozreli na Jesenia a na Keplera — ten trávil celé dni pri lôžku   svojho majstra — aby z ich očú vyčítali, ako sa majú zachovať k   príkazu chorého.
    </tei:p>
    <tei:p>
     Jesenius mlčky prikývol. Vedel, že stav Braheho to už nemôže ani   zhoršiť, ani zlepšiť. Všetci vedeli — a najlepšie sám chorý — že smrť   je neodvratná. Jeho tvár bola popolavá, akoby ju už bola zaclonila   tôňa smrti. Chvíľami sa mu zdalo, že čierna pani stojí už pri   vyrezávanom drevenom stĺpe širokej postele s drevenými nebesami, v   ktorej ležal už štvrtý deň, zababušený až po bradu do mäkkých perín.   Prečo sa bral nahor? Chcel vari pred ňou ujsť? Vedel, že by to bolo   pochabé úsilie, lebo smrti neunikne nikto, ani keby ho lúč svetla   odniesol na hviezdu najvzdialenejšiu.
    </tei:p>
    <tei:p>
     Príčina, pre ktorú chcel nahor do observatória, bola iná. Chcel   vidieť svoje hviezdy.
    </tei:p>
    <tei:p>
     Uložili ho na lôžko pod veľkým oblokom, ktorým tak často   pozorovával s Keplerom nočnú oblohu.
    </tei:p>
    <tei:p>
     — Otvorte oblok! — povedal sípavým hlasom.
    </tei:p>
    <tei:p>
     Dych chladného októbrového večera vnikol dnu a osviežujúco   pohladil rozpálené čelo chorého. Trblietali sa na ňom kvapky potu ako   ranná rosa na steblách trávy.
    </tei:p>
    <tei:p>
     Otvoreným oblokom videl kus oblohy. Ten pohľad, známy z tisícov   pozorovaní, a jednako vždy nový a milý ako tvár milovanej bytosti, ho   upokojil. Keď videl nekonečnú oblohu, mal pocit, akoby sa mu v duši   uvoľnili putá, ktoré ho viazali k tejto nepatrnej planéte, Zemi,   ktorá pritom však je centrom slnečnej sústavy.
    </tei:p>
    <tei:p>
     Kdeže to prerušil pred chvíľou tok svojich myšlienok? Ach, áno: že   pred smrťou by neunikol, ani keby ho svetelný lúč zaniesol na   najvzdialenejšiu hviezdu.
    </tei:p>
    <tei:p>
     Myšlienka je ešte rýchlejšia než let svetla a usiluje sa preletieť   tmu bezodnej noci, ožiarenej len kde-tu osamotenými malými svetelnými   majákmi, ktoré sú v skutočnosti obrovskými svetmi. Ako ďaleko je tá   najvzdialenejšia hviezda, keď podľa jeho výpočtov najbližšia hviezda   je tritisíckrát vzdialenejšia od nás ako Slnko? Myšlienka, vystrelená   ako šíp do priepasti noci, vracia sa bez odpovede. Padá ako vták,   ktorý v prudkom lete narazil na záhadnú prekážku. Nekonečnosť a   Večnosť — Charybda a Scylla, o ktoré stroskotáva koráb rozumu.
    </tei:p>
    <tei:p>
     Z pomyselnej púti vesmírom vracia sa myšlienka hvezdárova do   väzenia rozumu. Čoskoro sa z tohto väzenia už vyslobodí.
    </tei:p>
    <tei:p>
     „A potom,” myslí si chorý, „až budem pozerať na vesmír z druhej   strany, spoza hviezd, potom mi iste bude všetko jasné, tak ako je to   teraz už jasné zaiste aj onomu Poliakovi Kopernikovi. Ten torunský   kanonik mocným rozletom svojho umu, samsonovskou silou svojej náuky   zrúcal piliere chrámu starej vedy, starého sveta, ale nestihol   dobudovať svet nový. A ja som sa celý život zmietal medzi týmito   dvoma, svetmi. Jeden svet, to je Ptolemaios so svojou náukou o   nehybnej Zemi; druhý svet, to je Kopernik so svojou náukou o nehybnom   Slnku... Kto má pravdu?”
    </tei:p>
    <tei:p>
     Táto otázka sa ustavične vracia do mysle chorého a v horúčkovitej   krútňave premieta mu súčasne jeho učenie pomiešané s učením   Kopernika. Už-už bol ochotný prijať náuku Kopernikovu, ktorá všetky   problémy tak úžasne zjednodušovala, ale na druhej strane vlastné   celoživotné dielo sa proti tomu búrilo, vlastné výpočty ho   presviedčali, že torunský kanonik nemá pravdu. Aspoň v dačom nemá   pravdu. Niekde v jeho učení musí byť chyba. Chcel si overiť   Kopernikovu náuku vlastnými výpočtami — a nedopočítal sa. Preto ostal   stáť v polceste. Uznal, že planéty Merkúr, Venuša, Mars, Jupiter a   Saturnus obiehajú okolo Slnka. Ale Zem stojí nehybne a okolo nej   obieha Mesiac a Slnko. Od toho nemôže upustiť, kým niekto matematicky   nedokáže opak. Myslel, že sa to podarí jemu. Už vyše dvadsať rokov   zapisuje údaje o pohybe nebeských telies. Predovšetkým o pohybe   Marsu, lebo dráha tejto planéty ho vždy najväčšmi zaujímala. Je to   úžasný materiál, len vyvodiť z neho závery. On to už nestihne urobiť.   Azda —
    </tei:p>
    <tei:p>
     — Kepler... — zašepkal a zhlboka vzdychol.
    </tei:p>
    <tei:p>
     — Želáte si dačo, otec? — opýtal sa Tyge a ponaprával mu   hlavnicu.
    </tei:p>
    <tei:p>
     — Kepler je tu? — spýtal sa Brahe tichým hlasom, akoby sa prebral   z hlbokého sna.
    </tei:p>
    <tei:p>
     — Áno, tu som, majstre, — odvetil Kepler polohlasne a sadol si   tak, aby ho Brahe videl.
    </tei:p>
    <tei:p>
     — Tu si, Johan? — Chorému preletel slabý úsmev po strápenej tvári.   Krstným menom oslovoval Keplera len vo vzácnych chvíľach duševnej   pohody, akoby mu tým chcel osladiť alebo vytrieť z pamäti všetky   výbuchy hnevu a podráždenosti, ktoré tak často mával a pre ktoré si   znepriatelil takmer celé svoje okolie. Iba on, Johan, trpezlivo   znášal jeho výbuchy a vrtochy, lebo cítil, že to je len búrlivý   povrch mora, hladina, pod ktorou je ticho... Ticho, hĺbka — pokoj,   múdrosť. Mal porozumenie pre ľudské slabosti, pre výkyvy slabého   tela, trápeného chorobami a neduhmi. A on si ho obľúbil pre toto jeho   porozumenie, pre tú jeho trpezlivosť väčšmi, než keby to bol člen   vlastnej rodiny.
    </tei:p>
    <tei:p>
     — To je dobre, že si tu, Johan, — pokračoval Tycho. — Chcel som ti   povedať, aby si pokračoval v mojich pozorovaniach. Darujem ti všetky   svoje záznamy... Len v nich pokračuj... Dokáž, kto má pravdu.
    </tei:p>
    <tei:p>
     Rozprávanie ho unavovalo. Dych sa mu zrýchlil a kropaje potu na   čele zhustli.
    </tei:p>
    <tei:p>
     — Nenamáhajte sa, majstre, — pohladil Kepler láskavo horúcu ruku s   vystupujúcim žilovím. — Sľubujem vám, že budem pokračovať vo vašich   pozorovaniach a vynaložím všetko úsilie, aby som objasnil, ktorý   systém je správny...
    </tei:p>
    <tei:p>
     Jesenius si pritiahol stoličku k lôžku Braheho a chytil ho za   zápästie. Skúmal mu tep. Sotva ho nahmatal. Srdce už slablo.
    </tei:p>
    <tei:p>
     — Ako sa cítite, drahý priateľ? — spýtal sa, hoci vedel, že je to   otázka zbytočná a že chorý nemôže dať na ňu odpoveď, ktorá by lekára   naplnila nádejou. Tu nádeje niet.
    </tei:p>
    <tei:p>
     Brahe pomaly obrátil hlavu a chvíľu sa mlčky díval na Jesenia.
    </tei:p>
    <tei:p>
     — Ustavične sa mi sníva, ba i v stave bdenia mám taký pocit, akoby   som bol uprostred brezového lesa, zatopeného vodou... Je to taká   čistá voda, ako keď sa na jar topia snehy a všetky potoky sa vylejú z   brehov. Ich voda sa rozlieva po lúkach i lesoch... Všade počuť jej   zurčanie... a odrazu cítim, že to nie som v tom lese ja, ale že i ja   som jedným z tých stromov... z tých briez... Je to také čudné a   nepochopiteľné... Také krásne...
    </tei:p>
    <tei:p>
     Odmlčal sa a jeho dych sa upokojil a stíšil. Zdalo sa, že zaspal,   a nikto z nich si netrúfal vytrhnúť ho z tohto stavu, ktorý je   prechodom medzi snom a smrťou, aby zamestnal jeho rozptyľujúcu sa   pozornosť ešte dačím pozemským.
    </tei:p>
    <tei:p>
     On sám sa však ešte vrátil. Jeho duch mal prihlboké korene na   tejto planéte, ktoré nebolo možné tak ľahko vytrhnúť. Otvoril oči a   pohľadom hľadal Tygeho.
    </tei:p>
    <tei:p>
     — Želáte si dačo, otec? — spýtal sa Tyge nežne.
    </tei:p>
    <tei:p>
     — Áno, — odvetil Brahe, — chcel by som ti dačo nadiktovať. Vezmi   si papier a olovko...
    </tei:p>
    <tei:p>
     Tyge vykonal otcov rozkaz. Všetci si mysleli, že chce nadiktovať   ešte nejaký dodatok k závetu. Ale Brahe ich prekvapil nečakaným   činom.
    </tei:p>
    <tei:p>
     — Už od začiatku tejto choroby ma znepokojuje báseň, ktorú som   zložil, — povedal tíško a na chvíľu sa zasa odmlčal. — Píš, Tyge,   budem ti diktovať.
    </tei:p>
    <tei:p>
     Pozerali na neho s úžasom. Neboli si istí, či neblúzni.
    </tei:p>
    <tei:p>
     Ale nie. Už prvé slová ich presvedčili, že Brahe naozaj zložil   pred smrťou báseň. Pomaly, výrazne ju diktoval Tygemu, tak, aby   stihol napísať každé slovo.
    </tei:p>
    <tei:p>
     Bola to báseň na rozlúčku. Brahe v nej ďakoval Bohu za všetky   dobrodenia, ktoré mu v živote preukázal, a odporúčal do jeho ochrany   celú svoju rodinu, všetkých svojich známych, celé kráľovstvo. Svojich   najbližších osobitne vyzýval, aby milovali blížnych, aby sa starali o   chudobných a aby žili nábožne a bohabojne.
    </tei:p>
    <tei:p>
     Dojate počúvali túto jeho labutiu pieseň. Jeho duch vo chvíľach   poľahoby rád sa zapodieval poéziou. A teraz, keď cítil, že čas jeho   pozemský sa kráti, pochopil, že rozum už nemôže poručiť jeho dedičom   nič nového, nič navyše toho, čo je uložené v jeho diele. Rozum už   vydal všetky svoje plody. Ostávalo ešte srdce, ktoré bolo naplnené   tým najušľachtilejším citom — láskou k ľuďom, ako je včelí plást   naplnený medom. Prekypovalo ňou tak, že si ju nemohol všetku vziať so   sebou. Nech ostane po nej aspoň takáto chabá stopa.
    </tei:p>
    <tei:p>
     Keď Tyge odložil papier s básňou, oslovil ho chorý ešte raz slabým   hlasom:
    </tei:p>
    <tei:p>
     — Čítaj mi, Tyge...
    </tei:p>
    <tei:p>
     — Z biblie? — opýtal sa Tyge a pozrel na policu s knihami, ktorá   stála na druhom konci observatória.
    </tei:p>
    <tei:p>
     — Ešte nie. Najprv z Bacona. Z Rogera Bacona...
    </tei:p>
    <tei:p>
     Kepler a Jesenius opäť pozreli na seba. Vyčerpal ho diktát básne,   že teraz hovorí z horúčky?
    </tei:p>
    <tei:p>
     Ani Tyge nechápal zmysel otcovej žiadosti a pozeral bezradne to na   otca, to na Keplera a Jesenia.
    </tei:p>
    <tei:p>
     Brahe zbadal ich rozpaky. Zdvihol namáhavo hlavu a ukázal na   policu s knihami.
    </tei:p>
    <tei:p>
     98
    </tei:p>
    <tei:p>
     — Tam, vo vrchnom rade, tretia zľava... to je ona.
    </tei:p>
    <tei:p>
     Tyge vyhovel otcovmu želaniu a vyňal z police žiadanú knihu.   Nazývala sa
     <tei:emph>
      Epistola Fratris Rogerii Baconis de secretibus   operibus artis et naturae et de nullitate magiae,
     </tei:emph>
     Epištola   brata Rogera Bacona o tajomných dielach umenia a prírody a o   ničotnosti mágie a vyšla po prvý raz roku 1552 v Paríži, hoci   napísaná bola už roku 1260. Na niektorých miestach knihy boli   zastrčené farebné stužky. Viseli z knihy ako z misála. Pravdepodobne   čitateľ si takto označil miesta, ku ktorým sa často vracal.
    </tei:p>
    <tei:p>
     — Čítaj mi tie poznačené miesta... — nakazoval Tycho Brahe: — Ale   len to, čo je začiarnuté na okraji olovkom...
    </tei:p>
    <tei:p>
     Tyge otvoril knihu pri prvej značke, pritiahol si bližšie sviecu a   začal pomaly čítať:
    </tei:p>
    <tei:p>
     — „Veľký je počet oných prostriedkov, ktorými môžeme nepriateľa   zahnať a zničiť bez toho, že by sme použili zbraň alebo sa k nemu čo   len priblížili. Sú prostriedky, ktorými môžeme, napadnúť jeho čuchový   ústroj tým, že otrávime vzduch; ba sú aj také látky, ktoré vyhasia   život, keď sa ich človek len dotkne...”
    </tei:p>
    <tei:p>
     Kepler i Jesenius poznali túto knihu. Vedeli o bláznivých   proroctvách učeného františkána
     <tei:emph>
      z
     </tei:emph>
     polovice trinásteho   veku. Ktože by veril takým predpovediam,
     <tei:emph>
      z
     </tei:emph>
     ktorých sa   dosiaľ, za tristopäťdesiat rokov, ani jedna nesplnila? Takto   uvažovali obaja učenci a čudovali sa, že umierajúci si dáva   predčitovať práve z tejto knihy. Keby tak z Aristotela alebo   Ptolemaia... Ale z Rogera Bacona?
    </tei:p>
    <tei:p>
     Tyge medzitým obrátil listy pri druhej farbistej značke a   čítal:
    </tei:p>
    <tei:p>
     — „Prostriedkami vedy možno zhotoviť také stroje, ktoré poháňajú   loď bez veslárov, a to úžasnou rýchlosťou, hoci ich vedie len jeden   človek.
    </tei:p>
    <tei:p>
     Tak isto možno zhotoviť úžasne rýchle bežiace vozy, bez   akéhokoľvek ťažného zvieraťa.
    </tei:p>
    <tei:p>
     Bolo by možno zhotoviť aj stroje na lietanie: človek by sedel v   prostriedku a strojom poháňané krídla by mávali vo vzduchu.”
    </tei:p>
    <tei:p>
     Chorý počúva so sústredeným záujmom. Vidieť, že všetky tieto   predpovede pozná veľmi dobre. Prečo si ich chce zopakovať teraz, v   posledných chvíľach života? Verí im?
    </tei:p>
    <tei:p>
     Áno, Tycho Brahe verí, že Baconove proroctvá sa splnia. Jeho viera   je pevná ako skala, na ktorej stoja piliere mohutného mosta. Mosta,   ktorý sa klenie ponad priepasť troch storočí a ktorý ho spája s tým   záhadným, nepochopeným františkánom. Ale most ešte nie je zavŕšený. —   To je len jeden oblúk. Druhý oblúk sa klenie ďalej: od Tycha Braheho   kamsi do nesmiernej diaľky budúcich vekov. Jeho druhý koniec ani on   nedovidí. Jasnozrivé tušenie mu však šepce, že tam na tom druhom   konci mosta bude už onen svet, v ktorom Baconove predpovede budú   skutočnosťou.
    </tei:p>
    <tei:p>
     — „Dali by sa zostrojiť prístroje, pomocou ktorých by sa dalo bez   nebezpečenstva chodiť na dne morí a riek.”
    </tei:p>
    <tei:p>
     „Nezmyselné bájky, ktoré sú v rozpore so všetkými výdobytkami   vedy” — takto hútajú Jesenius a Kepler. Ale pritom počúvajú pozorne   ako sám Tycho Brahe. Sú radi, že počúvanie týchto výplodov fantázie   upokojuje chorého, odvádza jeho myšlienky od vlastného stavu kamsi do   sveta neskutočných a neuskutočniteľných želaní...
    </tei:p>
    <tei:p>
     — „Je možné priehľadné sklá zostaviť tak, aby sa veľmi malé   vzdialené predmety zdali blízkymi; z neuveriteľnej vzdialenosti   môžeme čítať celkom malé litery, a hviezdy môžeme si priblížiť do   takej blízkosti, ako si to len budeme želať. Zostavenie je možné aj   tak, že aj najväčšie predmety budú sa zdať najmenšími a naopak.”
    </tei:p>
    <tei:p>
     Keplerov pohľad sa znova stretol s Jeseniovým. No teraz sa v ňom   nezračila pochybnosť, ale nádej.
    </tei:p>
    <tei:p>
     — Počúvate, Johan? — ozval sa slabým hlasom Brahe, ktorý doteraz   počúval bez jediného slova alebo vzdychu, takže sa zdalo, akoby bol   duchom neprítomný. — „... hviezdy môžeme si priblížiť do takej   blízkosti, ako si to len budeme želať.” Premýšľajte o tom, Kepler...   Viete si predstaviť, čo by to znamenalo pre našu prácu? Pre vašu   prácu...
    </tei:p>
    <tei:p>
     V tej oprave, v zámene slovíčka „našu” za „vašu”, bolo toľko   tichej a hrdinskej rezignácie, že Keplerovi zvlhli oči. Odvrátil   tvár, aby Brahe nevidel jeho dojatie.
    </tei:p>
    <tei:p>
     — Áno, majstre, pokúsim sa o to... — povedal zadŕhavým hlasom.   Keplerove pochybnosti sa teraz rozplývajú. Aspoň táto predpoveď zdá   sa mu reálna, možno ju — pravdepodobne — uskutočniť, lebo niektorí   učenci, čo prišli z Vlách, rozprávali o paduánskom profesorovi   Galileim, ktorý sa pokúša zhotoviť prístroj s takýmito približovacími   a zväčšovacími sklami... ďalekohľad. Podarilo sa mu to? Nepodarilo?   Ktovie...
    </tei:p>
    <tei:p>
     Tyge už číta poslednú zaznačenú stať o tom, že učenci sveta mali   by sa spojiť a spoločnými silami spísať dielo, v ktorom by boli   zhrnuté všetky vedomosti sveta...
    </tei:p>
    <tei:p>
     Mladý Brahe zatvára knižku a odkladá ju na stôl. V izbe sa   rozhostilo mlčanie. Medzitým prišli aj ostatní príslušníci rodiny:   žena, dcéra Žofia, druhý syn Jörgen a budúci zať Adam Fels. Tengnagel   a jeho žena Alžbeta sú v cudzine.
    </tei:p>
    <tei:p>
     — Poď bližšie ku mne, Kristína moja drahá, — oslovil potichu ženu   a pozrel na ňu zakaleným zrakom. — Ako sa ti mám odvďačiť za všetko,   drahá moja?... Si taká dobrá ako... ako chlieb.
    </tei:p>
    <tei:p>
     Sklonila sa nad jeho rozpálenú ruku a chcela ju pobozkať. Ale on   si ruku vyslobodil, namáhavo ju zdvihol a pohladil ňou Kristíne   vlasy.
    </tei:p>
    <tei:p>
     — Nech prší tvoja dobrota na hlavy našich detí ako zúrodňujúci   dážď... A teraz, Tyge, môžeš čítať z tej druhej knihy.
    </tei:p>
    <tei:p>
     Tyge vzal druhú knihu, čo ležala na stole, a otvoril ju. Bola to   biblia. Otvoril ju pri Knihe Jóbovej a dal sa čítať...
    </tei:p>
    <tei:p>
     <tei:emph>
      Tak ako vody sa strácajú z mora
     </tei:emph>
    </tei:p>
    <tei:p>
     <tei:emph>
      a rieka opadá, vyschne,
     </tei:emph>
    </tei:p>
    <tei:p>
     <tei:emph>
      tak človek ľahne a nevstane už;
     </tei:emph>
    </tei:p>
    <tei:p>
     <tei:emph>
      neprebudí sa, pokým sa budú nebesá klenúť,
     </tei:emph>
    </tei:p>
    <tei:p>
     <tei:emph>
      a nič ho zo spánku nevyruší
     </tei:emph>
     ...
    </tei:p>
    <tei:p>
     O chvíľu prestal a podíval sa na otca. Zdalo sa, že Brahe sotva   badateľne prikývol. Tyge teda pokračoval:
    </tei:p>
    <tei:p>
     <tei:emph>
      Pôjdem ta, odkiaľ už návratu nieto,
     </tei:emph>
    </tei:p>
    <tei:p>
     <tei:emph>
      do ríše večného temna a smrteľných mrákot,
     </tei:emph>
    </tei:p>
    <tei:p>
     <tei:emph>
      do krajiny šerej sťa polnoc,
     </tei:emph>
    </tei:p>
    <tei:p>
     <tei:emph>
      do krajiny tôní,
     </tei:emph>
    </tei:p>
    <tei:p>
     <tei:emph>
      kde sychravá tma je jediným svetlom.
     </tei:emph>
    </tei:p>
    <tei:p>
     Kým Tyge číta, leží Brahe nehybne. Zdá sa, že spí. No keď syn   znova prerušuje čítanie, Brahe už nenalieha, aby pokračoval. Jeho   chvíľa nadchádza.
    </tei:p>
    <tei:p>
     Ešte raz sa k nim obracia starý orol, ktorý búchal svojimi smelými   krídlami na bránu nebies, a teraz tu bezmocne dokonáva. Jeho pery   šepcú:
    </tei:p>
    <tei:p>
     — Zákonom vesmíru je harmónia — princíp harmónie je v celom   zložitom ústrojenstve vesmíru... Nebeské telesá sa tomuto zákonu   podriaďujú a poslušne ho zachovávajú — Len človek sa proti nemu búri,   lebo chce harmóniu nahradiť chaosom... Ale vo vesmíre niet miesta pre   chaos... Preto aj ľudstvo musí raz prísť k rozumu a vzdať sa svojej   túžby po chaose... Musí ju nahradiť túžbou po harmónii... a láske. —   Potom ešte zašepkal: —
     <tei:emph>
      Ne frustra vixisse videar.
     </tei:emph>
     Kiež   sa nezdá, že som žil nadarmo.
    </tei:p>
    <tei:p>
     Čakali, že bude pokračovať vo svojich úvahách. Prestávky v jeho   hovore boli viditeľnými znakmi choroby. Neprekvapovalo ich, že sa   odmlčal. Že sa odmlčal na dlhšie... Čakali, čakali — potom Jesenius   prudko vstal, pristúpil k chorému — — — A oni všetci pochopili.
    </tei:p>
    <tei:p>
     Keby v tej chvíli páperiatko bolo sadlo na jeho pootvorené pery,   už by sa nepohlo.
    </tei:p>
    <tei:p>
     Orol dokonal.
    </tei:p>
    <tei:p>
     Ležal pod otvoreným veľkým oknom so široko roztvorenými očami,   upretými na jasnú, hviezdami posiatu októbrovú oblohu. Oči boli už   sklené, bez života, ale odzrkadľovalo sa v nich kus neba, ktoré mohol   stadiaľto jeho pohľad ešte za života obsiahnuť. Akoby sa čarovným   systémom zložených skiel Rogera Bacona bola celá obloha zmenšila na   ten malilinký kruh, ktorý sa zmestil do jeho zreníc... Bolo to také   úchvatné, akoby tým posledným pohľadom bol pojal do seba celý vesmír   — a súčasne akoby v tej istej chvíli bol vesmír pojal jeho, aby s ním   splynul v jednotu, ktorá nemá ani začiatku ani konca, v tajomný kruh,   v ktorom sa stýka zrodenie so smrťou, minulosť s budúcnosťou, kde   niet nijakých radostí ani bolestí, vášní ani ľudských slabostí, lebo   tam vládne len vznešený, neúprosný zákon Harmónie.
    </tei:p>
   </tei:div>
   <tei:div type="chapter">
    <tei:head>
     VIII. GUARINONIUS
    </tei:head>
    <tei:p>
     JESENIUS STRATIL svojho najväčšieho priaznivca na cisárskom dvore.   S nebohým Brahem rozlúčil sa precítenou smútočnou rečou v Týnskom   chráme, kde sa konali pohrebné obrady. Telesné pozostatky cisárskeho   astronóma uložili v tomto chráme na večný odpočinok.
    </tei:p>
    <tei:p>
     No vec Jeseniovho prijatia za cisárovho osobného lekára zato   nezaspala. Najvyšší dvorník i hlavný komorník boli o veci informovaní   a zoznámili nového doktora s jeho povinnosťou. Podmienky boli vcelku   priaznivé: plat tisíc dvesto zlatých ročne, popritom voľnosť liečiť   akékoľvek šľachtické osoby, takže plat z cisárskej pokladnice mohol   si krásne doplniť vedľajšími zárobkami. Prísny zákaz liečiť osoby   neurodzené, najmä židov. Pokiaľ ide o jeho lekárske povinnosti, tie   mu oznámi doktor Guarinonius, hlavný telesný lekár cisárov.
    </tei:p>
    <tei:p>
     Christoforus Guarinonius bol v lekárskom svete známa kapacita.   Jeho sláva rovnala sa skoro sláve Paracelsovej, Veď sám pápež ho   pozval do Ríma a prehováral ho, aby sa stal jeho osobným lekárom. Ale   Guarinonius odmietol vábivú ponuku a vrátil sa ku svojmu pražskému   pánovi. Možno toto jeho rozhodnutie nebolo diktované natoľko   oddanosťou cisárovi, ako skôr výnosnou súkromnou lekárskou školou,   takzvanou Academiou medicou, ktorá bola v jeho peknom dome na   Hradčianskom námestí.
    </tei:p>
    <tei:p>
     Guarinoniov dom našiel doktor Jesenius ľahko. Nad vchodom visela   ako štít široká, krčahu podobná nádoba na moč — neklamný znak, že v   dome býva lekár.
    </tei:p>
    <tei:p>
     Keď mu na trojité zaklopanie ťažkým železným klopadlom v podobe   hlavy Eskulapovho hada prišiel sluha otvoriť, dozvedel sa Jesenius,   že Guarinonius práve prednáša. Sluha sa spýtal, v akej veci   návštevník prišiel a či je to natoľko súrne, že by mal svojho pána   vyvolať z prednáškovej miestnosti.
    </tei:p>
    <tei:p>
     Jesenius odvetil, že počká.
    </tei:p>
    <tei:p>
     Sadol si do čalúneného kresla s vysokým vyrezávaným operadlom a   zahľadel sa na dvere, spoza ktorých sa ozýval zvučný hlas   prednášajúceho. Už spôsob prednesu nasvedčoval, že je to Guarinonius,   učiteľ, ktorý dačo žiakom vysvetľuje. Túto domnienku potvrdil   Jeseniovi prednášaný text. Boli to latinské verše.
    </tei:p>
    <tei:p>
     <tei:emph>
      Si vis incolumen, si vis te reddere sanum,
     </tei:emph>
    </tei:p>
    <tei:p>
     <tei:emph>
      Coras pelie graves, irasci crede profanum
     </tei:emph>
     ...
    </tei:p>
    <tei:p>
     Ak chceš zostať zachovalý, ak chceš zostať zdravý, zažeň ťažké   starosti, hnev pokladaj za hriech pravý...
    </tei:p>
    <tei:p>
     Veď je to
     <tei:emph>
      Regimen sanitatis.
     </tei:emph>
     Zdravotné pravidlá   salernské, základné lekárske dielo salernskej školy, ktoré — vedno s
     <tei:emph>
      Compendium salernitanum
     </tei:emph>
     — museli poznať žiaci lekárskych   fakúlt všetkých univerzít naspamäť.
    </tei:p>
    <tei:p>
     Preto sa Jesenius v duchu usmial, keď počul známe verše, a   mimovoľne si ich opakoval pošepky s prednášajúcim. Základné pravidlá   lekárske...
    </tei:p>
    <tei:p>
     Mierni sa v pití vína, jedz málo, nebude ti to na škodu.
    </tei:p>
    <tei:p>
     Vyhýbaj sa poobedňajšiemu spánku... Ak tieto rady zachováš, budeš   dlho žiť. Bedli hlavne na tri veci: na veselú myseľ, odpočinok,   skromnú stravu.
    </tei:p>
    <tei:p>
     Známe slová vyvolávajú známe spomienky. Koľko je to už rokov, čo   sám počúval a potom neskoršie, pri skúškach a dišputáciách, opakoval   tieto náuky? Ani nie tak veľa: čosi vyše desať rokov. A jednako,   koľko vecí už za ten čas zabudol Teraz sa mu znova vynárajú v pamäti.   Odrazu sa mu zdá, že sedí vo veľkej posluchárni paduánskej   univerzity, v kruhu svojich spolužiakov, ktorí sa zišli do Páduy zo   všetkých kútov Európy. V sluchu mu zaznievajú slová prednášajúcich   profesorov. A zo všetkých pestrých a zábavných epizódok najživšia je   ta pitevná. Do učebne prichodí slávny chirurg anatóm Fabrizio del   Aquapendente. Oznamuje poslucháčom, že zajtra bude poprava zločinca.   Podesta, najvyšší verejný činiteľ mesta, je ochotný dať mŕtvolu   univerzite na študijné ciele, na pitvu. Profesor sa spytuje žiakov,   či má podestovu ponuku prijať: či chcú pitvať ľudské telo — corpus   humanum, alebo telo svine — corpus suis. A poslucháči ako na povel   kričia: „Corpus suis. Corpus suis.” Dodávajú svojim slovám dôraz   dupotom nôh o dlážku. Iba jeden poslucháč, Nemec Pfefferkorn, známy   snaživec, si žiadal „corpus humanum”, ale niekoľko zaúch a štuchancov   do boka a dodatočná „hobľa” mu inštruktívne objasnili pojem slova   solidarita. Lebo corpus suis znamenalo pre študentov dvojitý úžitok:   učili sa podľa skutočnosti — pravdaže so súčasným kontrolovaním   anatomickej príručky Cophovej
     <tei:emph>
      Anatomia porci
     </tei:emph>
     v rozsahu   na dve a pol strany — poznávať jednotlivé telesné ústroje, a po   skončenej pitve bola dobrá karmina.
    </tei:p>
    <tei:p>
     Hlas vnútri zmĺkol a Jesenius sa prebral z dúm.
    </tei:p>
    <tei:p>
     Dvere posluchárne sa otvorili a zjavil sa v nich starý   striebrovlasý človek vysokej postavy a dôstojného vzhľadu. Za ním sa   hrnulo niekoľko mladíkov v živom rozhovore.
    </tei:p>
    <tei:p>
     Jesenius uhádol, že má pred sebou doktora Guarinonia, hoci ho   predtým ešte nikdy nevidel.
    </tei:p>
    <tei:p>
     — Prečo ste ma nedali zavolať? — spytoval sa Guarinonius, keď mu   Jesenius povedal svoje meno a účel svojej návštevy. — Veď Andrea má v   tomto smere presné úpravy. Čudujem sa, že sa nepridŕžal   rozkazu...
    </tei:p>
    <tei:p>
     Jesenius ospravedlňoval sluhu. Povedal slávnemu lekárovi, že ho   nechcel vyrušovať v prednáške, a dodal, že to bolo celkom príjemné   čakanie, lebo si pri počúvaní prednášky spomínal na svoje paduánske   študentské časy.
    </tei:p>
    <tei:p>
     Guarinonius zaviedol hosťa do svojej pracovne. Okrem velikánskej   pece, na ktorej stálo plno baniek, krivúľ a niekoľko destilačných   prístrojov ako v nejakej alchymistickej dielni, pohľad návštevníkov   upútali dve veľké police: jedna bola zaplnená hrubými, zväčša v   žltastej bravčovine viazanými knihami; na druhej polici stáli v   niekoľkých radoch kameninové, mramorové i kovové tégliky s latinskými   nápismi. Bola to apatieka doktora Guarinonia, ktorý všetky lieky pre   cisára pripravoval vlastnoručne. Nespoliehal sa na apatekárov ako   ostatní lekári, pretože apatekári zverovali prípravu liekov neraz   svojim ženám alebo deťom.
    </tei:p>
    <tei:p>
     — Mám tu trochu neporiadok, — povedal domáci pán, odkladajúc z   jednej stolice kopu kníh na dlážku, aby uvoľnil miesto svojmu   hosťovi. — Andreovi som tu zakázal upratovať, lebo po takom   „usporiadaní” obyčajne nemôžem nič nájsť.
    </tei:p>
    <tei:p>
     — Vidieť, že sa tu pilne pracuje, — poznamenal Jesenius a sadol si   na ponúknutú stolicu.
    </tei:p>
    <tei:p>
     Guarinonius si sadol naproti nemu. Bol aspoň dva razy taký starý   ako Jesenius: wittenberský lekár mal päťatridsať rokov, profesor   Guarinonius už vyše sedemdesiat. Kto by ich bol videl takto oproti   sebe, bol by ich mohol pokladať za otca a syna. Na Guarinoniovej   tvári so šedivou bradou a krátko pristrihnutými fúzmi život zanechal   svoje stopy v hlbokých vráskach, ktoré dodávali jeho scvrknutej   pokožke výzor starého pokrkvaného pergamenu. Dve vrásky, spájajúce   koreň nosa s kútikmi úst, nápadne vynikali spomedzi ostatných vrások   a svedčili o rozhodnosti a tvrdej vôli. V jeho čiernych očiach blčal   mladistvý plameň.
    </tei:p>
    <tei:p>
     Profesor si obzrel skúmavým pohľadom mladého doktora. Všimol si   jeho bezchybného oblečenia a pozrel mu do vážnej, trochu poblednutej   tváre. V pohľade starého vedca akoby sa skrývala otázka: Získam v   tebe ďalšieho žiaka či aspoň stúpenca, alebo ďalšieho nepriateľa?   Chýry, ktoré prenikli až. do Prahy — a hlavne oduševnené tirády   nebohého cisárovho astrológa Tycha Braheho — hovorili o Jeseniovi ako   o človeku mimoriadne učenom, ktorý však má akéhosi čudného koníčka:   neuznáva autority. „No, uvidíme,” povedal si Guarinonius a rozhodol   sa, že sa podíva svojmu hosťovi dôkladne do ľadvia.
    </tei:p>
    <tei:p>
     Prihovoril sa Jeseniovi veľmi priateľsky:
    </tei:p>
    <tei:p>
     — Počul som už od Jeho cisárskej Milosti, že vás pozvala za svojho   osobného lekára. Aj vysoké učenie Karolovo si vás veľmi cení. Teším   sa, že budem mať takého pomocníka.
    </tei:p>
    <tei:p>
     Jesenius vycítil sotva badateľné zdôraznenie slovíčka „pomocník”.   Guarinonius tým vyslovoval nádej, že vo vedeckej práci bude kráčať   nový cisárov osobný lekár spoločnou cestou s ním.
    </tei:p>
    <tei:p>
     — Potešenie je na mojej strane, — odvetil s vyberanou zdvorilosťou   Jesenius a svoje slová sprevádzal slabým úklonom hlavy. — Bude to pre   mňa veľká česť môcť pracovať s učeným doktorom, ktorého chýr prenikol   už aj do najvzdialenejších krajín nášho svetadielu.
    </tei:p>
    <tei:p>
     Guarinonius si osvojil v styku s mocnými tohto sveta správanie   rovnako vycibrené. Hoci vedel, že v Jeseniových slovách prevažuje   spoločenská zdvorilosť, jednako vycítil z nich závan úprimnosti, a   preto sa mu aj on odvďačil novou lichôtkou, že odporúčanie dvoch jeho   priateľov — dnes už, žiaľ, mŕtvych — Tycha Braheho a Tadeáša Hájka z   Hájku, nahradí, písomné škarty a osvedčenia všetkých univerzít.
    </tei:p>
    <tei:p>
     Potom však obidvaja cítili, že spoločenskej zdvorilosti už učinili   zadosť a že by bolo načase zvrtnúť rozhovor do oblasti odbornej a   vecnej.
    </tei:p>
    <tei:p>
     Guarinonius zabočil na túto oblasť otázkou:
    </tei:p>
    <tei:p>
     — Videli ste už cisára, však? Čo súdite o jeho zdravotnom   stave?
    </tei:p>
    <tei:p>
     Jesenius odvetil opatrne:
    </tei:p>
    <tei:p>
     — Rozhovor Jeho cisárskej Milosti so mnou trval len chvíľku. Za   taký krátky čas nemožno si urobiť predstavu o zdravotnom stave   človeka, najmä ak ide o zdravie osoby takej významnej a vzácnej, ako   je Jeho cisárska Milosť. Musel by som najprv poznať všetky príznaky.   No aj z tohto krátkeho stretnutia som sa presvedčil, že povesti o   cisárovej melanchólii sú pravdivé.
    </tei:p>
    <tei:p>
     Guarinonius vážne prikývol šedivou hlavou.
    </tei:p>
    <tei:p>
     — Bohužiaľ, až priveľmi pravdivé. Náš druh v cisárových službách,   doktor Pistorius, ktorý sa venuje liečeniu melanchólie Jeho Milosti,   povie vám o tom viacej. Máme totiž úlohy rozdelené: doktor Pistorius   lieči cisára z melanchólie, a treba s uznaním spomenúť, že dosiahol   najmä v poslednom čase pozoruhodné úspechy; ja sa starám o cisárov   žalúdok a ostatné vnútorné choroby. Vy, ako chirurgus a anatóm,   budete mať podľa všetkého najmenej práce, lebo Jeho cisárska Milosť,   vďaka Bohu, netrpí nijakým takým neduhom, ktorý by bolo treba liečiť   nožom alebo pílkou.
    </tei:p>
    <tei:p>
     — Jeho cisárska Milosť mi rozkázala, aby som sa hlásil u vás o   rozkazy.
    </tei:p>
    <tei:p>
     Guarinonius otrčil dlane k doktorovi Jeseniovi a povedal   skromne:
    </tei:p>
    <tei:p>
     — Nie rozkazy, domine doktor, nie rozkazy. Použila Jeho cisárska   Milosť naozaj výraz rozkazy? Nie, nie, tu sme si všetci rovní.   Nebudem vaším nadriadeným, všetci podliehame priamo cisárovi. Ja vám   dám len úpravy, vlastne — správnejšie — zoznámim vás so spôsobom   našej práce. Ako som povedal, nazdávam sa, že chirurg bude mať okolo   cisára veľmi málo práce. Preto vám budem povďačný, keď mi budete   pomáhať pri liečení ostatných neduhov Jeho cisárskej Milosti. Aj s   doktorom Pistoriom sa vždy radievame o všetkých nových príznakoch,   ktoré sa pri chorobe vyskytnú, a o postupe liečenia. Takéto porady sú   veľmi blahodarné.
    </tei:p>
    <tei:p>
     Jesenius mlčky prisvedčil.
    </tei:p>
    <tei:p>
     Guarinonius vstal, podišiel ku kozubu, na ktorom stálo niekoľko   nádob s rozličnými tekutinami, jednu z nich vzal a postavil na stôl.   Bola to podobná sklená nádoba, aká visela nad vchodom do   Guarinoniovho domu. Bola, do polovice naplnená bledožltou tekutinou.   Jesenius hneď vedel, že je to moč.
    </tei:p>
    <tei:p>
     — Urín Jeho cisárskej Milosti, — povedal Guarinonius. — Skúmam ho   každý deň hneď ráno a podľa jeho sfarbenia usudzujem na zlepšenie   alebo zhoršenie cisárovho zdravotného stavu. Od zajtrajška, ak   súhlasíte, robili by sme túto prácu spolu. Pri každej závažnejšej   zmene zavoláme i doktora Pistoria a vyžiadame si aj jeho mienku.   Dobre?
    </tei:p>
    <tei:p>
     — Veľmi rád, — odpovedal doktor Jesenius. — Lenže by som prosil,   aby ste ma zoznámili so zdravotným stavom Jeho cisárskej Milosti,   prirodzene, i so spôsobom liečenia. Dávate Jeho Milosti nejaké   lieky?
    </tei:p>
    <tei:p>
     — S liekmi je to u Jeho Milosti ťažké. Človek nikdy nevie, ako   pochodí, keď mu nesie nejakú medicínu. Niekedy ju užije, inokedy   odmietne. Pozrite na urín. Jeho bledá farba dokazuje, že cisár má   nateraz riedku krv, čo má za následok nedostatočné prekrvenie hlavy,   a tým činom jeho duch je nevládny, melancholický. Cisárovi teda treba   dávať lieky posilňujúce.
    </tei:p>
    <tei:p>
     — Napríklad červené víno alebo nejakú malváziu, aby krv zhustla a   očervenela, — dodal Jesenius, dobre oboznámený aj s liečením   vnútorných chorôb.
    </tei:p>
    <tei:p>
     Guarinonius pritakal. Pri melanchólii a málokrvnosti boli by   Jeseniom spomenuté lieky naozaj stačili. Lenže...
    </tei:p>
    <tei:p>
     — Lenže cisár je zlý pacient, — pokračoval Guarinonius — a okrem   melanchólie, ako som už povedal, trpí Jeho Milosť aj žalúdočnými   ťažkosťami.
    </tei:p>
    <tei:p>
     — Striedma životospráva bez ťažkých mäsitých a korenených jedál,   bez vína a pálených vôd. Namiesto toho polynkový odvar, — pohotove   poznamenal Jesenius polovážne-položartovne.
    </tei:p>
    <tei:p>
     Guarinonius sa zasmial.
    </tei:p>
    <tei:p>
     — Dobrá rada, ale ťažko uskutočniteľná. Cisár sa nechce vzdať   dobrých, výdatných jedál a ťažkých vín. A polynok nechce vziať ani do   úst. Musíme mu ho miešať s nejakou pálenou vodou, napríklad   škoricovou. Tým sa však aspoň polovica účinku stratí. Následok je, že   cisárovi krv zhustne tak, že sa valí do hlavy, a to vyvoláva u neho   stavy zúrivosti. Potom vystrája ako Orlando furioso. Čo robiť? Musíme   mu seknúť žilu alebo prikladať dbanky. Prípadne pre zmenu dať nejaké   purgatórium. Taký je teda zdravotný stav Jeho cisárskej Milosti.   Zajtra vám povie doktor Pistorius svoju mienku o cisárovej   melanchólii.
    </tei:p>
    <tei:p>
     — Tu chirurgus naozaj veľmi nepomôže, — povedal doktor Jesenius   prisviedčavo. Jeho mienka o doktorovi Guarinoniovi sa podstatne   zlepšila, lebo spočiatku si myslel, že dávajú cisárovi nejaký liek z   perlového prášku, z rozomletých drahokamov alebo roztaveného zlata,   ako to v tie časy takmer všade dávali vznešeným alebo bohatým   pacientom, ktorí si to mohli zaplatiť.
    </tei:p>
    <tei:p>
     — Podľa vás by bolo najlepšie vyrezať celý žalúdok, všakver? —   podpichol Guarinonius rozmarne Jesenia. — Lenže kde vziať potom   nový?
    </tei:p>
    <tei:p>
     Profesor Vitenbergicus však nereagoval na Guarinoniov žart   smiechom. Odvetil zadumane:
    </tei:p>
    <tei:p>
     — Bolo by zaujímavé otvoriť taký chorý žalúdok a podívať sa doň,   čo mu chýba. Potom by sa dali všelijaké choroby vyliečiť oveľa lepšie   ako takto, keď sa musíme spoliehať len na svoje dohady.
    </tei:p>
    <tei:p>
     — Veď to už robíte, — zvolal Guarinonius trochu posmešne. Jesenius   si dobre povšimol, že nepovedal „robíme”, ale „robíte”. Zrejme cielil   na neho. — Lenže chorému to už nepomôže, lebo je mŕtvy. Čiže všetky   tie vaše pitvy pre lekársku vedu sotva majú význam.
    </tei:p>
    <tei:p>
     Jesenius prudko zdvihol hlavu a zadíval sa na Guarinonia, akoby   nechcel veriť vlastnému sluchu.
    </tei:p>
    <tei:p>
     — Vy ste nepriateľom pitvy? — spýtal sa s údivom. — Veď pitva nám   najlepšie umožňuje poznať zloženie ľudského tela a činnosť všetkých   jeho ústrojov.
    </tei:p>
    <tei:p>
     — Ťažko poznáte ich činnosť, keď sú už nečinné, — pokračoval   Guarinonius s oným nádychom výsmechu, takým príznačným pre jeho   rozhovory so všetkými protivníkmi. — Okrem toho pozorovanie mŕtvych   častí ľudského tela pre zdravé telo nemá význam, lebo nemožno z neho   odvodiť nijaké platné závery. Iste mi dáte za pravdu, že ústroje   ľudského tela, keď sa zastavia, čiže keď sa dostanú do iného stavu,   než v akom boli za života, podstatne sa zmenia.
    </tei:p>
    <tei:p>
     — Je pravda, že sa čiastočne zmenia, — pripustil Jesenius, — ale   to ešte neznamená, že by ich pozorovanie pre nás lekárov nemalo   význam. Keď poznáme zloženie týchto orgánov, ľahko si učiníme   predstavu aj o ich riadnej činnosti. Takto oveľa ľahšie uhádneme aj   chorobu, ktorá vzniká z nesprávnej činnosti týchto ústrojov. A   nadovšetko, priamym pozorovaním ľudského tela rozširujeme a dopĺňame   si vedomosti, ktoré sme nadobudli z kníh.
    </tei:p>
    <tei:p>
     — Hippokrates a Galenos povedali už o ľudskom tele všetko, čo sa o   ňom povedať dá, — vyhlásil kategoricky Guarinonius. Povedal to tónom,   ktorý nestrpel odpor a ktorý obyčajne jeho protivníkov   odzbrojoval.
    </tei:p>
    <tei:p>
     Jesenius bol však priveľmi presvedčený o svojej pravde, než aby sa   dal tak ľahko odzbrojiť. Videl, že má pred sebou zaťatého galenistu.   Lež nie hocijakého trochára, ale vedca veľkého formátu. S tým bude   hodno bojovať. To je nepriateľ riadne podkutý.
    </tei:p>
    <tei:p>
     — Vážim si vysoké vedecké náhľady Hippokratove i Galenove, ale   nemôžem sa zmieriť so stanoviskom, že ich dielom dosiahla lekárska   veda vrchol a že ďalej už ísť nemožno. Naopak, treba ísť ďalej.
    </tei:p>
    <tei:p>
     Povedal to pevným hlasom, rovnako pevným, ako predtým hovoril   Guarinonius, a jeho tvár sa zapýrila od vzrušenia.
    </tei:p>
    <tei:p>
     Guarinonius sa najprv zachmúril. Ale potom zahnal prvý dojem a   povedal trochu štipľavo, pritom však s ľahkým žartovným nádychom:
    </tei:p>
    <tei:p>
     — Mohol som si myslieť, že u vás v Nemecku je teraz celá lekárska   veda bombastická.
    </tei:p>
    <tei:p>
     Jesenius pochopil narážku na veľkého nemeckého lekára Theofrasta   Bombasta z Hohenheimu, ktorý si dal meno Paracelsus. Učenie   Paracelsovo malo už veľa prívržencov aj v Prahe, Jesenius však medzi   nich nepatril. Preto odpovedal pokojne:
    </tei:p>
    <tei:p>
     — Nie som paracelsistom, hoci uznávam, že v mnohých veciach má   pravdu a že v jeho zásade „späť k prírode” je veľa múdrosti. Ale jeho   gesto, spálenie Galenových spisov, neschvaľujem. Pritom som však   presvedčený, že Galenos nie je a nemôže byť poslednou métou lekárskej   vedy.
    </tei:p>
    <tei:p>
     Guarinonius pozeral na svojho wittenberského druha pohľadom   starého, skúseného človeka, ktorý trochu povýšene a súčasne aj trochu   blahovoľne počúva rojčenie ľahko sa oduševňujúceho mladého   človeka.
    </tei:p>
    <tei:p>
     — Čo sme my proti Hippokratovi a Galenovi? Trpaslíci proti obrom.   Naše plecia sú prislabé na to, aby sme pohli takýmito skalami.
    </tei:p>
    <tei:p>
     Jesenius odpovedal tónom rovnako rozmarným:
    </tei:p>
    <tei:p>
     — Možno, že tie skaly ani nie sú tak pevne zaklinené v zemi, a keď   sa zaprieme do nich mocnejšie, povolia. Nejde o to, aby sme ich   zrútili do rieky ako nepotrebnú príťaž, treba ich len trochu odvaliť,   aby nám nebránili v ceste dopredu.
    </tei:p>
    <tei:p>
     —
     <tei:emph>
      Juventus ventus.
     </tei:emph>
     Mladosť-pochabosť, — povedal   Guarinonius s úsmevom, lebo aj keď ho Jeseniova hlavatosť trochu   škrela, v duchu mu predsa len imponovalo, že mladý vedec si tak pevne   obhajuje svoje presvedčenie.
    </tei:p>
   </tei:div>
   <tei:div type="chapter">
    <tei:head>
     IX. NOVÉ BYDLO
    </tei:head>
    <tei:p>
     SMRŤ TYCHA BRAHEHO zanechala stopy aj v Curtiovskom dome na   Pohořelci. Bolo pochopiteľné, že pani Kristína chodila sprvu ako bez   ducha a že pri každej zmienke o nebohom sa jej oči zaliali slzami.   Pomaly sa však zmierila s nevyhnutnosťou a zvykla si na svoj vdovský   stav. Všetka jej starostlivosť sústreďovala sa na deti. Keďže   vzdialenosť zväčšuje lásku a mohutnejšie roznecuje túžbu — zo   všetkých detí jej teraz bola najmilšia neprítomná Alžbeta. Jej túžba   po nej sa zdvojnásobila od posledného Tengnaglovho listu, v ktorom   oznamoval Brahemu a jej — nevedel vtedy ešte o smrti svojho tesťa —   že sú starými rodičmi, že Alžbeta porodila krásneho zdravého syna.   Ako sa tejto správe potešila, ako túžila po svojom prvom vnúčati! Ono   — toto neznáme stvoreniatko, ktoré v jej predstave žilo ako súhrn   všetkej krásy, koľko sa jej len môže sústrediť v tváričke nevinného   dieťatka — toto jej vnúča bolo jediným lúčom, ktorý presvecoval   temnoty jej smútku. Kedy ho uvidí? Narodilo sa v jeseni, nuž v   najlepšom prípade budú sa môcť rodičia s ním vrátiť až na jar. Alebo,   nedajbože, až v lete. Rozhovory o dcére, zaťovi a vnúčati odvádzali   myseľ pani Braheovej od spomienok na nebohého muža k predstavám o   šťastí, ktoré ju čaká potom, až tu bude
     <tei:emph>
      ono,
     </tei:emph>
     jej   vnúča.
    </tei:p>
    <tei:p>
     Barbora Keplerová, ktorá od presťahovania zo Štajerského Hradca   bývala so svojím mužom a dcérou u Braheovcov, počúvala pani Kristínu   s účasťou, zmiešanou so zvláštnou roznežnenosťou, ktorá prejíma každú   nastávajúcu matku pri pohľade na cudzie dieťa aj pri rozhovoroch o   deťoch. Bola v nádeji a jej radosť chvíľami zmrazovala myšlienka na   prvé dve deti, ktoré — úbožiatka — v celkom útlom veku navždy   opustili užialených rodičov. Azda toto tretie bude šťastnejšie,   odolnejšie, lepšie vyzbrojené do zápasu s ťažkosťami života. Aké   šťastie, že z prvého manželstva má dcéru Reginu!
    </tei:p>
    <tei:p>
     Ešte jedna obava znepokojovala pani Keplerovú: starosť o muža.   Obava o jeho zdravie. Cez zimu sa ako-tak držal, ale jar ho zdolala.   Prechladol, musel si ľahnúť. Kašeľ ho kváril až do vyčerpania.   Jesenius mu predpísal najlepšie sirupy a osobne dozeral na ich   prípravu v apatéke doktora Zalužanského. Dosť dlho sa aj on obával,   že sú to suchoty. Ale Keplerovi, ktorý sám vyslovil takúto domnienku,   pretvárne veselým hlasom vyvracal jeho obavy. Ako si vydýchol, keď s   postupujúcou jarou sa Keplerov stav zlepšoval, až napokon chorý znova   mohol vstať a pracovať.
    </tei:p>
    <tei:p>
     — Johan, — povedala mu Barbora jedného dňa, keď sa vrátil z Hradu,   — mali by sme pomýšľať na nové bývanie...
    </tei:p>
    <tei:p>
     Bol pripravený na takýto návrh. Podkrovný byt v Curtiovskom dome   bol pre nich už aj doteraz malý. Jedna väčšia izba a komôrka — pre   tri osoby. Onedlho k tomu pribudne ešte jeden člen rodiny. A ten sa   nebude chcieť uskromniť. Zaplní v malom byte viacej miesta než   hociktorý z dospelých.
    </tei:p>
    <tei:p>
     — Požiadam cisára, aby mi pridelili nejaké primerané bývanie. Tu   je to pre nás malé a potom... hm... až sa vráti Tengnagel...   Chápeš?
    </tei:p>
    <tei:p>
     Chápala. Vedela, aký je Tengnagel. Nespratný, namyslený a pritom   na Johana žiarlivý. Myslí si, že je aspoň taký znamenitý vedec ako   Kepler, ak nie ešte znamenitejší. A pokladá sa za dediča Braheho   nielen v rodinnom zmysle, ale aj vo význame vedeckom. Pracovať s   takým človekom pod jednou strechou by bolo naozaj ťažko.
    </tei:p>
    <tei:p>
     Dohodli sa teda, že vynaložia všetky sily, aby sa mohli čím skôr   presťahovať.
    </tei:p>
    <tei:p>
     Starosti Keplerovcov so sťahovaním pripomenuli aj Jeseniovi   nástojčivosť tejto veci. Univerzita mu prisľúbila byt v Loudovom   kolégiu, lenže ho bude treba pre neho upraviť: vybieliť a možno dačo   aj prestavať. A to sa v zime ťažko robí. Odložili to na jar.   Jeseniovi na tom predbežne tak nezáležalo, lebo po ženu chcel ísť až   neskôr, keď bude teplejšie.
    </tei:p>
    <tei:p>
     No teraz sa vec už nedala odkladať.
    </tei:p>
    <tei:p>
     Vybral sa za Bacháčkom. Kepler sa ponúkol, že pôjde s ním.
    </tei:p>
    <tei:p>
     Keď Jesenius vyložil účel svojej návštevy, Bacháček ho   upokojil:
    </tei:p>
    <tei:p>
     — Profesorský zbor vám bývanie v Loudovom kolégiu už pridelil. Ide   len o menšie opravy a vybielenie... Dúfajme, že to nebude stáť svet.   Lebo, viete, truhlice akadémie dunia prázdnotou.
    </tei:p>
    <tei:p>
     — Ak je len táto prekážka, vedel by som pomoc. Vyplatím robotníkov   sám a akadémia mi peniaze vráti, až bude mať.
    </tei:p>
    <tei:p>
     — To už je reč, — zvolal upokojený Bacháček. — S takýmto návrhom   môžeme hneď ísť za rektorom Bystřickým. Totiž nemusí to byť hneď, ale   v každom prípade môžeme vec ešte dnes vybaviť. No najprv sa na to   trochu posilníme.
    </tei:p>
    <tei:p>
     Zatlieskal rukami a prikázal famulovi, ktorý sa na toto znamenie   zjavil, aby priniesol korbeľ piva.
    </tei:p>
    <tei:p>
     — Nepohrdnete slzou chmeloviny, však? — usmial sa na svojich   hostí, keď famulus odišiel. — Ja už mám pípeť na jazyku...
    </tei:p>
    <tei:p>
     Vtom ktosi otvoril dvere bez zaklopania.
    </tei:p>
    <tei:p>
     Bacháček prekvapene zdvihol zrak, lebo si myslel, že sa famulus po   niečo vrátil. Nebol to však famulus.
    </tei:p>
    <tei:p>
     — Ach, to si ty, Simeon? — oslovil Bacháček dobrosrdečne   príchodzieho. — Vitaj. Prišiel si sa ohlásiť?
    </tei:p>
    <tei:p>
     Vo dverách stál mladý človek strednej postavy v roztrhaných   šatách, s vypĺznutou kožušinovou čiapkou v jednej ruke a s dlhou   bakuľou v ruké druhej. Cez plecia mal prevesenú kapsu z vrecoviny. Zo   špinavých handár, popriväzovaných motúzmi okolo nôh, vykukovali mu   palce.
    </tei:p>
    <tei:p>
     Tvár nezvaného hosťa bola zarastená nepestovanými fúzmi a dlhou   bradou slamovej farby. Rozkuštrané vlasy takej istej farby splývali   mu až na plecia. V očiach mu blčal čudný jas.
    </tei:p>
    <tei:p>
     Na Bacháčkovu otázku odvetil kazateľským hlasom:
    </tei:p>
    <tei:p>
     — Pokoj domu tomuto. Náš Pán a Spasiteľ Ježiš Kristus prikazuje   napájať smädných a kŕmiť hladných. Nežijeme preto, aby sme jedli, ale   jeme preto, aby sme žili. A žijeme preto, aby sme slúžili Pánovi.   Posiela Pán svojho sluhu aj k vám, ctihodní a učení profesores, aby   ste sa v zajtrajší deň postarali o neho tak, ako sa náš Otec nebeský   stará o vtáctvo, ktoré ho zvelebuje svojím spevom.
    </tei:p>
    <tei:p>
     Mladík sa odmlčal. Jeho tvár ostala vážna. Zračilo sa na nej   hlboké vnútorné prežitie každého slova, ktoré v prostredí triezvej   vedy znelo tak nezvyčajne cudzo a záhadne.
    </tei:p>
    <tei:p>
     — Dobre, dobre, Simeon, — priateľsky povedal Bacháček, — môžeš   zajtra prísť na raňajky, na obed i na večeru. Už si u nás dlho   nebol.
    </tei:p>
    <tei:p>
     — Prichodím vtedy, keď mi Pán prikáže.
    </tei:p>
    <tei:p>
     — Správne, celkom správne, — schvaľoval jeho slová Bacháček,   premáhajúc zo všetkých síl úsmev, ktorý by okamžite narušil vážnosť   tohto výjavu a preniesol by ho do oblasti žartu, kam rozhovor so   Simeonom vždy vyústil, keď sa stretol so študentmi. — A dobre   vykonávaš službu, ktorou ťa poveril Pán?
    </tei:p>
    <tei:p>
     — Burcujem spiace svedomie hriešnikov a Pán zapisuje denne skutky   moje. Keby som ja mlčal, kamene budú volať. Ak hlas môj bude   nedostačujúci, pošle mi Pán po anjelovi nebeskom trúbu, ktorej zvuk   zrúcal múry Jericha.
    </tei:p>
    <tei:p>
     Jesenius počúval neškodného blázna so zmiešanými pocitmi. Ľudský   súcit, aký pociťuje každý ušľachtilý človek s ľuďmi nešťastnými a   trpiacimi, pomaly ustupoval zvedavosti. Simeon ho zaujímal ako   lekársky prípad.
    </tei:p>
    <tei:p>
     Napokon požiadal Bacháčka, aby sa Simeona spýtal na Prokopovu   operáciu. Ako to bolo s tými kameňmi v hlave?
    </tei:p>
    <tei:p>
     Simeon rozprával o tejto veci rád. Lenže si ju prispôsobil svojim   potrebám.
    </tei:p>
    <tei:p>
     — Áno, žil som v hriechoch. Bolo ich veľa a tlačili ma na duši ako   ťažké kamene. Pán ma napomínal, aby som vstúpil do seba a dal sa na   pokánie. Ale ja som jeho hlas nepočul a zotrvával som v hriechoch. I   potrestal ma Otec nebeský tak, že mi vložil do hlavy kameň. Tak mi   dal pocítiť ťarchu mojich hriechov. Ale Boh nechcel, aby som chodil s   týmto bremenom až do smrti. Bola to len výstraha. Z majstra Prokopa   si potom urobil nástroj, ktorý ma priviedol na cestu spásy. Prokop ma   zbavil kameňa a Boh hriechu. Otvorili sa mi oči a ja som pochopil, že   všetko to bola len skúška božej dobrotivosti. Obstál som v nej a Pán   si ma vyvolil za svojho posla.
    </tei:p>
    <tei:p>
     Simeon zachovával pri celom tomto rozhovore smrteľnú vážnosť. Vžil   sa do svojej úlohy tak presvedčivo, že jeho poslucháči nemali   svedomie vyviesť ho z bludu. Akiste by sa im to ani nebolo   podarilo.
    </tei:p>
    <tei:p>
     Preto sa ho Bacháček spýtal bez úsmevu:
    </tei:p>
    <tei:p>
     — A pre nás nemáš nijaké poslanie, Simeon?
    </tei:p>
    <tei:p>
     — Pre vás nie, — odvetil nezmeneným hlasom Simeon, nepohádajúc   skrytý výsmešok v Bacháčkovom hlase. — Pre vás nie, ale pre tohto   doktora áno.
    </tei:p>
    <tei:p>
     Pritom veľmi dôrazne ukázal prstom na Jesenia.
    </tei:p>
    <tei:p>
     — Čo takého? Von s tým. Dúfam, že to môžeš povedať aj pred   nami?
    </tei:p>
    <tei:p>
     — Je obťažený smrteľným hriechom pýchy. Zhliadol sa v oných   padlých anjeloch, ktorí sa chceli rovnať svojmu Stvoriteľovi a   odopreli mu poslušnosť. Aj on chce odhaliť tajomstvo, ktoré Boh   uzavrel pred ľudským zrakom. Ešte má čas spamätať sa, oľutovať svoje   hriechy a dať sa na pokánie. Vidím mu až do ľadvia a čítam v ňom sťa   v otvorenej knihe. Ale on, aj keď otvorí moje telo ako knihu, nenájde   v ňom nič, lebo je ranený slepotou. Jeho zrak je zaslepený pýchou.   Kráča slepec cestou-necestou, a keďže nevidí, počúvne hlas, ktorý ho   zvábi do priepasti.
    </tei:p>
    <tei:p>
     Simeon si založil čiapku na hlavu a nedajúc sa dlhšie zdržiavať,   dôstojne odišiel.
    </tei:p>
    <tei:p>
     Trápne ticho sa rozhostilo v Bacháčkovej habitácii po jeho   odchode. Jesenius nerozumel, čo Simeon hovoril, a pozeral teraz na   Bacháčka, aby mu bláznove slová preložil.
    </tei:p>
    <tei:p>
     — To nestojí za reč, — mávol rukou Bacháček a hlučne sa zasmial. —   Bohvie, kde berie také reči. Dačo vyčítal z biblie, dačo odpočúval od   kazateľov, niečo má aj v sebe, veď nenadarmo je synom písmáka; potom   sa mu to všetko v hlave pomieša a vyjdú z toho také bláznovstvá, ako   ste práve počuli.
    </tei:p>
    <tei:p>
     No Jesenius sa neuspokojil s týmto vysvetlením. Bacháček mu musel   Simeonovu výstrahu preložiť.
    </tei:p>
    <tei:p>
     — Šťastie, že nie som poverčivý, — zasmial sa i Jesenius. — Ale   teraz sa už nečudujem, že sa ľudia Simeona boja a myslia si, že má   dar prorockej predvídavosti. Rozpráva tak presvedčivo, že prostý   poslucháč podľahne dojmu z jeho blúznenia. Len aby na to niekedy   nedoplatil. Nepríjemné veci ľudia neradi počúvajú. Aj keď je to od   blázna.
    </tei:p>
    <tei:p>
     Jesenius sa ospravedlnil a odišiel za rektorom. Famulus, ktorý sa   medzitým bol vrátil s pivom, ho zaviedol do rektorovej habitácie.
    </tei:p>
    <tei:p>
     Keď Jesenius odišiel, spýtal sa Bacháček Keplera:
    </tei:p>
    <tei:p>
     — Ako sa vám pozdáva náš doktor? Kepler odvetil pomaly,   zamyslene:
    </tei:p>
    <tei:p>
     — Zvláštny človek. Čosi ma k nemu veľmi priťahuje. A predsa   nemôžem povedať, že by som ho pokladal povahove za blízkeho sebe.   Naopak, je v ňom čosi, čo vystihol, zdá sa mi, Simeon. Nesmejte sa   mi, že beriem bláznove slová vážne, ale veď viete, čo sa hovorieva o   bláznoch...
    </tei:p>
    <tei:p>
     — Že hovoria pravdu, — doplnil Bacháček Keplerovu myšlienku.
    </tei:p>
    <tei:p>
     — Tak je. A predstavte si, ten blázon vybadal, čo tvorí základnú   črtu Jeseniovej povahy.
    </tei:p>
    <tei:p>
     — Pýcha?
    </tei:p>
    <tei:p>
     — On to nazval pýchou. Je v tom aj pýcha, ale hlavne je to   ctižiadosť. Velikánska ctižiadosť, ktorá blčí ako plameň a žiada si   rýchle úspechy.
    </tei:p>
    <tei:p>
     — Každý z nás túži po úspechoch v živote, — poznamenal Bacháček a   Kepler vycítil z jeho slov nielen ospravedlnenie Jesenia, ale aj   výčitku proti sebe. Spodný tón Bacháčkových slov vyznieval v otázke:   „A vy netúžite po úspechu?”
    </tei:p>
    <tei:p>
     — Áno, všetci túžime po úspechu, — uznával Kepler, — ale on túži   po rýchlom úspechu. A to je rozdiel.
    </tei:p>
    <tei:p>
     Bacháček sedel pohodlne vystretý vo veľkom drevenom kresle a   mädlil si krátke tučné prsty. Mal v nich lámku a takto si zmierňoval   bolesť. Myslel na to, že by sa mal poradiť s Jeseniom, či by nevedel   o nejakom úspešnom lieku.
    </tei:p>
    <tei:p>
     — Ja si myslím, že má oprávnenú nádej aj na rýchle úspechy. Veď   len taká verejná anatómia...
    </tei:p>
    <tei:p>
     — Povedzte mi, čo bolo hlavným hýbadlom jeho rozhodnutia podujať   sa na túto anatómiu: sláva akadémie, alebo sláva osobná?
    </tei:p>
    <tei:p>
     Bacháček cítil, že chod Keplerových myšlienok je taký pravidelný a   presný ako chod dobrých hodín; nebude sa môcť tak ľahko vyšmyknúť   spod ich logických záverov.
    </tei:p>
    <tei:p>
     — Akiste jedno s druhým: sláva univerzity i sláva osobná. Napokon   je to celkom prirodzené, veď z celej anatómie nemal nijaký hmotný   osoh. Ostatne akadémii je to jedno. Načo teda stúpať niekomu do   svedomia? Možno máte pravdu, ale mne sa ten človek i tak veľmi   pozdáva.
    </tei:p>
    <tei:p>
     — Veď aj mne, — povedal rýchlo Kepler. — A práve preto by som si   chcel byť na čistom s jeho povahou. Keď človek pojme niekoho do   srdca, chce ho najprv dôkladne poznať, zvažuje ho, overuje si svoju   mienku o ňom aj u iných, slovom, zaisťuje sa proti možnému sklamaniu.   Nechceme svoje priateľstvo venovať nehodnému. Jesenius si zaslúži,   aby sme ho vpustili do svojho srdca, ale... Dúfajme, že sa ešte   naskytne príležitosť pozhovárať sa o tom aj s ním, zoči-voči. Ale to   až neskôr, keď sa s ním lepšie spoznáme. A teraz, keďže sa už celkom   zotmelo, mohli by sme ísť do veže a pribrať sa do pozorovania hviezd.   Poďme, dnes bude krásna noc.
    </tei:p>
    <tei:p>
     — Súhlasím s vami, ale s dvoma výhradami. Po prvé: musíme počkať,   kým sa Jesenius navráti od rektora, a po druhé: musíme sa trochu   posilniť, lebo nám pivo vyvetrá a nebude stáť za nič...
    </tei:p>
    <tei:p>
     Jesenius si chcel byt v Loudovom kolégiu najprv obzrieť. Vedel, že   je to kdesi na Betlehemskom námestí, ale nič viac.
    </tei:p>
    <tei:p>
     S rektorom Bystřickým sa dohovoril, že ho ta na druhý deň zavedie   prepošt Loudovho kolégia profesor Žabonius. Dali si schôdzku vo   Veľkom kolégiu u Bacháčka. Bacháček išiel s nimi.
    </tei:p>
    <tei:p>
     Cestou Bacháček oduševnene vychvaľoval Jeseniovi nový byt.
    </tei:p>
    <tei:p>
     — Budete tam mať krásne bydlo. Dve izby, kuchyňa, pitvor, komora.   Čo vám mám povedať: panské bývanie. Ej, chcel by som vidieť vašu   ženičku, ako sa poteší, keď vkročí do nového hniezda.
    </tei:p>
    <tei:p>
     Jesenia sa nemilo dotklo, že Bacháček spomenul len dve izby. To je   trochu málo. Ale dúfal, že budú dosť veľké a svetlé, nuž mu to musí   stačiť. Nepovedal teda nič.
    </tei:p>
    <tei:p>
     Konečne prišli na Betlehemské námestie a vstúpili do brány   Loudovho kolégia, ktoré susedilo s Betlehemskou kaplnkou.
    </tei:p>
    <tei:p>
     — Ani do chrámu Pána to nebudete mať ďaleko, — vypočítaval   Bacháček ďalšie výhody bytu. — Pomaly budete mať také pohodlie ako   zakladateľ kaplnky kupec Kříž, ktorému patril henten susedný dom, kde   je teraz kolégium Nazaretské. Kříž si dal vystavať zo svojho domu do   kaplnky krytú pavlač.
    </tei:p>
    <tei:p>
     — Ja nie som taký pohodlný, — smial sa Jesenius.
    </tei:p>
    <tei:p>
     Niekoľko študentov ponevierajúcich sa pred kolégiom pozdravilo po   latinsky profesorov a zvedavo si obzeralo Jesenia.
    </tei:p>
    <tei:p>
     Žabonius ich viedol do dvora, ktorý bol rozsiahly a nevľúdny. V   prostred bola krytá studňa, odkiaľ stružkou cez celý dvor odtekala   vyčľapkaná voda. Na druhom konci kopa hnoja; bolo ho cítiť hneď pri   príchode pod bránu.
    </tei:p>
    <tei:p>
     — Tu je to, — povedal Žabonius a otvoril nízke dvere vľavo do   brány.
    </tei:p>
    <tei:p>
     Vstúpil prvý; Jesenius za ním. Posledný Bacháček.
    </tei:p>
    <tei:p>
     Dvere boli také nízke, že sa Jesenius musel zohnúť, aby nenarazil   hlavou o podvoje. Viedli do malej predsienky, ktorej tehlová dlážka   bola pod úrovňou dvora, takže sa vstupovalo do nej schodíkom. Za   predsienkou bola kuchyňa s otvoreným ohniskom. Predsienku oddeľovala   od kuchyne hrubá stena s poloblúkovitým priechodom bez dverí.
    </tei:p>
    <tei:p>
     Všetko prázdne. Predošlý nájomca bytu umrel a vdova sa   presťahovala k rodičom. Ale Jeseniovi sa zdalo, že predošlý nájomník   je ešte dakde v byte, lebo celá kuchyňa bola napáchnutá výparmi jedál   i štipľavým dymom.
    </tei:p>
    <tei:p>
     S izbami to nebolo o nič lepšie. Vstupovalo sa do nich cez   kuchyňu, a okná — z každej izby dve — viedli na dvor.
    </tei:p>
    <tei:p>
     Chatrnosť bytu vynikala ešte väčšmi práve teraz, keď bol prázdny.   Bol taký zanedbaný, že Jeseniovi stislo srdce, keď zastal, uprostred   väčšej izby a rozhliadol sa.
    </tei:p>
    <tei:p>
     Nemohol zatajiť svoje sklamanie.
    </tei:p>
    <tei:p>
     Aj Bacháček, keď videl byt v takomto stave, ochladol v chvále.
    </tei:p>
    <tei:p>
     — Predošlý nájomník byt nešanoval. Je trochu spustnutý. Uvidíte,   aký celkom iný bude, keď ho dáme do poriadku. Bude sa vám tu páčiť.   Aj na Hrad to budete mať stadiaľto dosť blízko...
    </tei:p>
    <tei:p>
     Jesenius by bol najradšej poďakoval Bacháčkovi za láskavosť a   povedal, že si nájde iný byt. Ale vedel, že by tým urazil rektora i   celý profesorský zbor. Veď mu chceli ulahodiť, dali mu najlepší byt,   aký univerzita mohla uvoľniť — a on by odmietol. To im nemôže urobiť.   Ale ani s takýmto bytom sa nemôže uspokojiť. Aj keby prižmúril oči   nad jeho výzorom, nevyhovoval mu veľkosťou. Dve izby — čo je to? Vo   Wittenbergu má päť izieb. A v akom dome! Je to neskromnosť, ak sa   nebude chcieť uspokojiť s takýmto bytom? Veď by si nemohol nikoho   pozvať ani na návštevu. Aký celkom iný byt obýva rodina Braheho! A   doktor Guarinonius! Priamo palác. Ostatne je to celkom prirodzené —   osobný lekár cisára. Aj Jesenius si tak akosi predstavoval svoje   pražské bývanie.
    </tei:p>
    <tei:p>
     — Nie je to veľké, ale zato útulné, — húdol ďalej svoju pesničku   Bacháček.
    </tei:p>
    <tei:p>
     Žabonius, ktorý zbadal na Jeseniovej tvári sklamanie, pokladal za   svoju povinnosť zasiahnuť.
    </tei:p>
    <tei:p>
     — Budú vám stačiť dve izby? My to totiž ťažko vieme posúdiť. Nám   profesorom stačí každému malá habitácia, ale keď je človek ženatý, má   väčšie nároky.
    </tei:p>
    <tei:p>
     Jesenius bol vďačný Žaboniovi za túto otázku. Pomohla mu trochu z   rozpakov.
    </tei:p>
    <tei:p>
     — Obávam sa, že nám to bude primálo. Vo Wittenbergu máme päť   izieb... Prirodzene, že nábytok so sebou nevezmeme, ale zato kníh   bude veľa. Potrebujem na ne celú izbu. To bude moja pracovňa. Druhá   izba bude spálňou. A sme v koncoch. Keby bola ešte aspoň jedna... na   jedáleň. Mohla by byť súčasne aj hosťovskou...
    </tei:p>
    <tei:p>
     Profesori pozreli na seba trochu rozpačite.
    </tei:p>
    <tei:p>
     — Na to sme nemysleli, že ženatý človek potrebuje o toľko viacej   miesta... Hm, hm, čo robiť?
    </tei:p>
    <tei:p>
     Jesenius mlčal.
    </tei:p>
    <tei:p>
     Návrh, že si nájde bývanie dakde inde, nechával si ako posledné   východisko.
    </tei:p>
    <tei:p>
     — Ja by som vedel riešenie, — ozval sa Žabonius. — Hneď za touto   druhou izbou sú dve prázdne miestnosti v Nazaretskom kolégiu. Keby   sme tu prerazili stenu, mal by doktor Jesenius štyri izby. To by mu   azda stačilo.
    </tei:p>
    <tei:p>
     Bacháček sa spýtavo zadíval na Jesenia.
    </tei:p>
    <tei:p>
     Jesenius prikývol.
    </tei:p>
    <tei:p>
     Žaboniovi odľahlo, že Jesenius súhlasí s takýmto riešením. Veď im   všetkým záležalo na tom, aby nový nájomník bol spokojný.
    </tei:p>
    <tei:p>
     Keď Bacháček a Žabonius hlásili rektorovi, ako vybavili vec   Jeseniovho bytu, Bacháček poznamenal trochu namrzene:
    </tei:p>
    <tei:p>
     — Myslím, že ho bydlo v Loudovom kolégiu sklamalo. Bystřický   riekol zmierlivo:
    </tei:p>
    <tei:p>
     — Môžeme mu poskytnúť len to, čo máme. Nech je nám útechou, že sme   mu dali to najlepšie, čo sme schopní dať. Ale nečudujte sa mu. Je   navyknutý žiť v pomeroch odlišnejších od pomerov tunajších. Hja, v   cudzine si vedia lepšie uctiť ľudí učených.
    </tei:p>
   </tei:div>
   <tei:div type="chapter">
    <tei:head>
     X. MÁRIA A BARBORA
    </tei:head>
    <tei:p>
     PRÍCHOD MÁRIE JESENIOVEJ do Prahy bol neradostný.
    </tei:p>
    <tei:p>
     Keď už bol byt v Loudovom kolégiu vybielený a prerobený tak, že k   nemu pridali aj dve izby z Nazaretského kolégia, keď sa už Jesenius   vypravoval na ďalekú púť do Wittenbergu, osud mu zhatil cestu   neočakávanou nástrahou: jeho švagor Adam Fels ochorel. Jesenius   odložil cestu a ošetroval švagra čo najstarostlivejšie. No pri   všetkej starostlivosti Jesenia i Braheovcov — najmä druhej dcéry   Braheho, Žofky, ktorá už bola s Felsom zasnúbená — stav mladého   pacienta sa zo dňa na deň zhoršoval. Jesenius si prizval na   konzultáciu doktora Zalužanského. Zhodli sa v diagnóze, že Adam Fels   ochorel na epidemickú horúčku zvanú causum ungaricum. Neuhasiteľný   smäd sprevádzala zápcha, bessennosť a kŕče v celom tele. Nepomáhali   nijaké lekárske zákroky, nijaké lieky. Po dvojtýždňovom trápení Adam   Fels umrel. Jeseniovi nastala smutná povinnosť pochovať svojho švagra   a povinnosť ešte smutnejšia: oznámiť krutú zvesť svojej žene Márii,   sestre Adama Felsa.
    </tei:p>
    <tei:p>
     Preto prišla pani Jeseniová do Prahy v čiernych šatách a s   uplakanými očami.
    </tei:p>
    <tei:p>
     Jej prvá cesta v Prahe viedla k hrobu Adama Felsa. Až potom sa   začala zaujímať o byt, o sťahovanie. Jedným z prvých návštevníkov v   novom byte Jeseniovcov bol direktor Loudovho kolégia profesor Jakub   Žabonius z Vyšetína.
    </tei:p>
    <tei:p>
     Žabonius bol mladý človek ružovkastej, takmer dievčenskej tváre.   Pri rozhovore s pani Jeseniovou sa ustavične červenal. Jesenius sa na   rozpakoch mladého profesora v duchu zabával.
    </tei:p>
    <tei:p>
     Mladý direktor prišiel k Jeseniovcom na ich pozvanie. Chceli sa mu   odvďačiť aspoň malým pohostením za pomoc, ktorú im poskytli Žabonius   a študenti kolégia pri sťahovaní.
    </tei:p>
    <tei:p>
     — Ak by ste potrebovali nejakú pomoc v domácnosti, len povedzte;   študenti ochotne vypomôžu. Nanosia dreva i vody. Ba i z trhu prinesú,   čo bude treba.
    </tei:p>
    <tei:p>
     Jeseniovcov direktorov návrh potešil, hoci by pani Jeseniová bola   skôr potrebovala slúžku alebo posluhovačku.
    </tei:p>
    <tei:p>
     Žaboniovi sa u Jeseniov páčilo. Teraz, keď bol byt zaplnený novým   nábytkom — z wittenberskej domácnosti priviezli si len niekoľko   najvzácnejších kusov, ostatok predali a v Prahe si kúpili nábytok   nový — teraz bolo v ňom naozaj útulne. S výnimkou tých niekoľkých   starých kusov všetko žiarilo novotou. Steny ešte vydychovali ostrý   pach vápna, taký príznačný pre všetky no vo vybielené svetlice. Ináč   celé zariadenie svedčilo o vybranom vkuse dvoch obyvateľov: spájala   sa v ňom prejemnelá náročnosť učenca, ktorý pochodil veľký kus sveta   a neostal ľahostajný ku kráse, so ženským zmyslom pre účelnosť a   pohodlie, ktoré, vďaka zásluhám dobrej gazdinej, robia z bytu domov.   Domov učenca — tak by sa dalo označiť bývanie Jeseniovcov.
    </tei:p>
    <tei:p>
     No kým v hosťovskej izbe splýval v harmonickej jednote vkus   Jeseniov so záľubami jeho ženy, v susednej izbe uplatňoval sa   jednoznačne len záujem Jeseniov. Dvere do tejto izby boli dokorán   otvorené a hosť, ak sedel za vrchstolom, videl otvorenými dverami   najpodstatnejšiu časť jej zariadenia: velikánske police s   knihami.
    </tei:p>
    <tei:p>
     Žaboniov pohľad niekoľko ráz zablúdil k týmto policiam, zaplneným   zdola až nahor knihami.
    </tei:p>
    <tei:p>
     Jesenius si povšimol direktorov záujem.
    </tei:p>
    <tei:p>
     — Pozeráte na moje knihy? Bohužiaľ, väčšinu som ich musel vo   Wittenbergu predať alebo rozdať známym. Knihy sú ťažký náklad a keby   som bol chcel presťahovať do Prahy celú knižnicu, na iné veci by nám   už nebolo ostalo na voze miesta. Chcete si pozrieť, čo tu mám?
    </tei:p>
    <tei:p>
     Žabonius hneď vstal a prešiel do susednej izby. Zamieril rovno k   polici, ku ktorej ho priťahoval akýsi latinský nápis, vytlačený na   tvrdom papieri. Bol to Jeseniov príhovor knihám, ktorý si zostavil   ešte vo Wittenbergu.
    </tei:p>
    <tei:p>
     <tei:emph>
      Pozdravujem vás, požehnané predmety, ktorým duch božských   ľudí vdýchol nesmrteľný život (vám sa prihováram, krásne a užitočné   imanie, vy lepšie knihy, nie oným stránkam, pomiešaným so všetkým   možným korením, pošpineným myšacincami), vy majstri zbožnosti a   mravov, učitelia vied, vždy ochotní a prístupní radcovia, verní   služobníci; vás netreba ako ostatných členov rodiny draho vydržiavať,   vy však ste pokrmom a útechou nášho ducha, podporou tela, stupňom ku   cti, obdarení jediným odevom ste po celý život spokojní, vy   vynikajúci pomocníci proti dlhej chvíli, opravdivá rozkoš a veční   svedkovia cností zomretých. Pozdravujem vás, ctihodné diela, vy   príbytky Múz.
     </tei:emph>
    </tei:p>
    <tei:p>
     — Výstižná invokácia, — uznanlivo riekol Žabonius a zvedavo sa   zahľadel na rady kníh, viazaných takmer napospol v peknej žltej   bravčovine alebo bielom pergamene so zlatým ozdobným rámčekom na   obidvoch doskách. — Máte tu iste veľa takých kníh, ktoré u nás ešte   nie sú známe.
    </tei:p>
    <tei:p>
     — Ak máte o dačo záujem, ochotne vám požičiam, — odpovedal   Jesenius hneď priamo na tajné želanie Žaboniovo. čo si ústa netrúfali   vysloviť, prezradil direktorov túžobný pohľad.
    </tei:p>
    <tei:p>
     — A toto tu? — zvolal Žabonius s prekvapením i údivom, ukazujúc na   rad kníh v jednom z priečinkov police.
    </tei:p>
    <tei:p>
     Jesenius prikývol. Vedel, čo má Žabonius na mysli.
    </tei:p>
    <tei:p>
     — Áno, to sú moje diela, — povedal skromne, no cez túto skromnosť   presakovala aj ťažko skrývaná pýcha.
    </tei:p>
    <tei:p>
     Žabonius, posmelený Jeseniovým povzbudzujúcim pohľadom, vyberal   knihy rad-radom z police a otváral ich, aby si prečítal ich   názvy.
    </tei:p>
    <tei:p>
     Prvá bola rozprava
     <tei:emph>
      O božskej a ľudskej filozofii,
     </tei:emph>
     ďalej
     <tei:emph>
      Nový
     </tei:emph>
     Zo
     <tei:emph>
      roaster, krátka, skutočná a všeobecná   filozofia,
     </tei:emph>
     tri
     <tei:emph>
      Rozpravy o človeku,
     </tei:emph>
     niekoľko   smútočných rečí za známymi vedcami,
     <tei:emph>
      Výňatok zo všeobecnej   filozofie Girolama Savonarolu Ferrarského
     </tei:emph>
     a napokon niekoľko   tenkých zošitov: dišputácie, ktoré si pod jeho vedením pripravili   rozliční jeho poslucháči vo Wittenbergu. A celkom na konci radu tri   jeho najvýznamnejšie diela, ktoré vydal len nedávno:
     <tei:emph>
      Pražská   anatómia, O kostiach
     </tei:emph>
     a
     <tei:emph>
      Chirurgické predpisy.
     </tei:emph>
     Všetko v latinčine.
    </tei:p>
    <tei:p>
     Žabonius sa takto prehŕňal aj v ostatných knihách: boli to diela   lekárske, filozofické, prírodovedné, historické, zemepisné i   náboženské. Jeseniov záujem bol naozaj všestranný.
    </tei:p>
    <tei:p>
     — Postupne si budem musieť knižnicu dopĺňať, najmä o diela   tunajších autorov, — vysvetľoval Jesenius svojmu hosťovi, keď mu bol   aspoň v krátkosti povedal čo-to o najvýznamnejších pokladoch svojej   knižnice.
    </tei:p>
    <tei:p>
     — Ak by ste teda dovolili, vypožičal by som si najprv vášho   „Nového Zoroastra”.
    </tei:p>
    <tei:p>
     — Veľmi ochotne vám ho požičiam, — odvetil Jesenius. No keďže   poznal psychológiu ludí, ľahko sa domyslel, že direktorov výber bol   ovplyvnený spoločenskými ohľadmi. Preto mu hneď navrhol, aby si   vybral ešte dačo aj z ostatných kníh.
    </tei:p>
    <tei:p>
     Žabonius nebol jediným záujemcom o Jeseniove knihy. Prišiel aj   Bacháček, ba i niektorí iní profesori. Zanedlho sa stal Jeseniovie   pohostinný dom strediskom častých návštev univerzitných   profesorov.
    </tei:p>
    <tei:p>
     Občas však prišiel aj iný návštevník. Najčastejšie pacient alebo   sluha z daktorého panského alebo meštianskeho domu s prosbou, aby   doktor Jesenius bol taký láskavý ustávať sa do paláca toho a toho   alebo k tomu a tomu mešťanovi pozrieť chorého.
    </tei:p>
    <tei:p>
     Kúpeľník majster Prokop býval v treťom dome od Loudovho kolégia.   Pokladal teda Jeseniovcov za susedov a prišiel ich navštíviť aj so   ženou Apolénou. Aby to nevyzeralo tak, že prišli len zo zvedavosti,   Apoléna hneď povedala pani Márii, že by jej pomohla trochu pri robote   okolo domácnosti. Pani Jeseniová jej poďakovala za ochotu, no   priznala sa, že by sa jej v dome veľmi zišlo dajaké šikovné dievča.   Apoléna prisľúbila, že obstará dobrú a spoľahlivú mladicu.
    </tei:p>
    <tei:p>
     Jesenius sa spýtal majstra Prokopa na synov. Vedel, že majster je   na nich pyšný. Aj sám už oboch chlapcov bližšie poznal, lebo starší   Ondrej sa kamarátil so študentmi a mladší Vavrinec niekoľkokrát už   poslúžil pani Jeseniovej: priniesol čo-to zo Staromestského   rínku.
    </tei:p>
    <tei:p>
     — Máte zo synov radosť, však? — prihovorila sa mu aj pani   Mária.
    </tei:p>
    <tei:p>
     — Ondrej mi výdatne pomáha pri ránhojičstve, — rozhovoril sa   majster Prokop s chuťou o svojich synoch. — Na kúpeľníctvo veľkú chuť   nemá, ale pri rezaní je veľmi šikovný. Keď treba vyrezať vred alebo   odrezať prst, Ondrej je hneď hotový. Fik-fik a je to. Jesenius sa   zasmial horlivej chvále Prokopovej.
    </tei:p>
    <tei:p>
     — Je to chvályhodné, že sa tak činí, iba s tým fik-fik by mal byť   trochu opatrnejší. Chirurg si musí pred každým rezaním uvedomiť, že   časť tela, ktorú odreže, už nenarastie. Teda rezať len v   najnevyhnutnejších prípadoch.
    </tei:p>
    <tei:p>
     — Tak je, tak je, — horlivo prisvedčoval majster Prokop. — I ja mu   to vravím. Ale veď viete, mladosť je vždy trochu unáhlená.
    </tei:p>
    <tei:p>
     — A čo Vavrík? — vyzvedal sa Jesenius na druhého syna.
    </tei:p>
    <tei:p>
     Prokop sa pyšne usmial.
    </tei:p>
    <tei:p>
     — Je najlepším latinákom v mestskej škole. Na budúci rok by som ho   chcel dať zapísať na vysoké učenie. Ale neviem, čo na to povedia   ostatní majstri...
    </tei:p>
    <tei:p>
     Jesenius nechápal Prokopovu obavu. Čo spoločného majú ostatní   majstri s Vavrincovými štúdiami?
    </tei:p>
    <tei:p>
     Kúpeľník mu to vysvetlil:
    </tei:p>
    <tei:p>
     — Nuž viete, keď s tým naším remeslom to nie je také prosté. My   kúpeľníci spolu s barbiermi sme medzi remeselníkmi poslední. Náš cech   nemajú za nič. Aj v kostole máme najhoršie lavice. Ani cechovú   zástavu nám nechcú povoliť. Veru neviem, či sa to s tým mojím   Vavríkom podarí. Z nášho cechu ešte ani jeden majster nedal syna na   vysoké učenie. Viete si predstaviť, ako by sa na mňa zosypali majstri   z ostatných cechov? Veď by ma ukrkali. A možno by aj profesorov   prehovorili, aby Vavrinca neprijali.
    </tei:p>
    <tei:p>
     Jesenius počúval Prokopov výklad trochu zarazený. Netušil, že aj   medzi remeselníkmi sú takéto rozpory.
    </tei:p>
    <tei:p>
     — V každom prípade som rád, že ste ma na to upozornili. Nemôžem   vám vopred nič sľubovať, ale pozhováram sa o veci s profesorom   Bacháčkom i rektorom Bystřickým. Vynasnažím sa nakriatnuť ich, aby   nerobili vášmu synovi nijaké prekážky.
    </tei:p>
    <tei:p>
     — Ďakujem vám, veľmi pekne ďakujem.
    </tei:p>
    <tei:p>
     — Nemáte za čo, veď som pre vás ešte nie nevykonal. No verím, že   sa mi podarí profesorov získať na vašu stranu.
    </tei:p>
    <tei:p>
     — Apoléna, a ty čože si sa tak roztrkotala? — oslovil majster   Prokop svoju ženu, keď si bol dohovoril s Jeseniom postup vo veci   Vavrincovho prijatia na univerzitu. Apoléna bola tak zahĺbená do   rozhovoru s pani Jeseniovou, že mužovu otázku ani nepočula. — Vravím,   Apoléna, že by sme už mali ísť domov. Chlapci už budú hladní...
    </tei:p>
    <tei:p>
     — Hneď, hneď, len to ešte pani doktorovej dopoviem, — odvrkla   netrpezlivo Apoléna a nahla sa k pani Márii, aby jej skrátene   dopovedala akúsi dlhú históriu.
    </tei:p>
    <tei:p>
     Keď majster Prokop a jeho žena odišli, povedal Jesenius s   úsmevom:
    </tei:p>
    <tei:p>
     — Ak tých návštevníkov bude každý deň toľko, budem môcť pracovať   naozaj len v noci.
    </tei:p>
    <tei:p>
     Pani Mária ho upokojila: — Dúfajme, že to nebude horšie ako vo   Wittenbergu. A keď sme to tam vydržali, vydržíme aj tu.
    </tei:p>
    <tei:p>
     Po návšteve u Braheovcov, kde si pani Kristína a pani Mária od   srdca poplakali pri rozhovore o svojich drahých mŕtvych, vybrala sa   pani Jeseniová ešte na jednu veľkú cestu v Prahe: išla s mužom   navštíviť Keplerovcov.
    </tei:p>
    <tei:p>
     Johanes jej narozprával o svojom priateľovi toľko chvalitebných   vecí, že zatúžila aj ona po zoznámení s cisárskym matematikom a jeho   ženou.
    </tei:p>
    <tei:p>
     Keplerovci bývali ďaleko, až pri Emauzoch.
    </tei:p>
    <tei:p>
     S pani Keplerovou zblížila sa pani Jeseniová za chvíľu.   Trojmesačná Zuzanka bola ohnivkom, ktoré spojilo obidve ženy rýchle   vzbĺknutým priateľstvom.
    </tei:p>
    <tei:p>
     Kepler nevládal skryť otcovskú pýchu a radosť z veľkého šťastia.   Priam žiaril pri každom slove chvály, ktoré počul z úst návštevníčky.   A nevydržal dlho sústreďovať sa na rozhovor s hosťom; jeho pohľad   čochvíľa zablúdil ku kolíske. Ba niekoľkokrát i vstal, prihovoril sa   Zuzanke, usmial sa na ňu, a ak práve spala, aspoň jej napravil   perinku alebo čepček na hlave.
    </tei:p>
    <tei:p>
     Pani Jeseniová sledovala jeho počínanie so smutným úsmevom.
    </tei:p>
    <tei:p>
     Kepler vycítil, že obe ženy majú na srdci priveľa ženských vecí a   preto si odviedol hosťa do pracovne.
    </tei:p>
    <tei:p>
     Ženy ostali samy.
    </tei:p>
    <tei:p>
     — Máte aj vy deti, pani doktorová? — spýtala sa Barbora Keplerová   Márie Jeseniovej.
    </tei:p>
    <tei:p>
     Nevinná otázka zasiahla pani Máriu do srdca ako zblúdená   strela.
    </tei:p>
    <tei:p>
     — Bohužiaľ nie. Mali sme synčeka, ale Pán Boh nám ho vzal ešte v   útlom veku, — odvetila zastretým hlasom.
    </tei:p>
    <tei:p>
     — Ako nám, — vzdychla si pani Barbora. — Aj nám dve umreli... Nuž,   čo robiť? Pán Boh dal, Pán Boh vzal, nech je meno jeho   pochválené.
    </tei:p>
    <tei:p>
     — Toto je teda už tretie?
    </tei:p>
    <tei:p>
     — Už štvrté. Z prvého manželstva mám dvanásťročnú dcéru Reginu.   Muž mi umrel a potom som sa vydala za Keplera. Ja teda mám teraz dve,   ale Kepler... neviete si predstaviť, ako sa tej malej teší. A čo   ešte, keby to tak bol syn!
    </tei:p>
    <tei:p>
     — Aj to ešte môže byť. Všetci muži sú takí: dcére sa tešia, ale   pritom vždy túžia po synovi. Je to taká mužská márnomyseľnosť. Aj môj   bol taký hrdý na syna. A vidíte... Niekedy si myslím, či nám ho Boh   nevzal preto, že si na ňom tak zakladal.
    </tei:p>
    <tei:p>
     — Utešte sa, milá pani doktorová. Veď ešte môže aj vás postretnúť   šťastie.
    </tei:p>
    <tei:p>
     Pani Jeseniova zakrútila smutne hlavou. Vedela už, že jej túžba   ostane nevyslyšaná. Keď sa zamyslela nad sebou, zdalo sa jej, že sa   díva do vyschnutej studne. Inokedy sa prirovnávala k suchému stromu,   k tvrdej skale... A trpela pritom tak, že ani jej muž nemal potuchy o   veľkosti jej túžby a hĺbke jej bolesti.
    </tei:p>
    <tei:p>
     Smrťou synčeka akoby sa bol svet pred ňou zavrel. Vlastne jej   srdce sa pred ním zatvorilo; ozbrojilo sa proti jeho zvodom,   zatvrdilo sa proti jeho úskokom, zľahostajnelo proti jeho radovánkam.   Bolesť jej zocelila srdce a očistila dušu. Uťahovala sa od sveta a   ponárala sa do seba. Kam až siahal ten ponor? Vraví sa, že z hlbokej   studne vidieť aj za dňa hviezdy. Vidieť z nej to, čo iní — tí, čo   stoja vonku — nevidia. Z hĺbky svojej osamotenosti dívala sa Mária   Jeseniova na svet, zo dna svojej pretrpenej bolesti posudzovala život   a zvažovala skutky ľudí. Aj skutky svojho muža. Bola jeho radkyňou,   pomocníčkou, jazýčkom na vážkach jeho činov. Tam, kde sa jej muž   zamotával do spletitosti protichodných záujmov, ona neomylným   inštinktom vycítila, ako zauzlené pletivo rozpliesť, ako sa v ktorých   okolnostiach zachovať. Jesenius vedel, že ho často v duchu súdi,   zvažuje a — hoci mu to nepovedala, on cítil — že ho neraz našla   ľahkým. Zato si ju ctil a vari sa jej aj trošku bál.
    </tei:p>
    <tei:p>
     Jej láskavý, no pritom skúmavý pohľad v mihu vybadal z počínania   Keplerovho jednu z jeho hlavných vlastností: dobrotu srdca.
    </tei:p>
    <tei:p>
     — Máte dobrého muža, — povedala vrúcne.
    </tei:p>
    <tei:p>
     — Áno, — pritakala Barbora, — má nás všetky veľmi rád. Zuzanku   najväčšmi.
    </tei:p>
    <tei:p>
     Zuzanka medzitým v kolíske zavrndžala. Barbora ju pokolísala   nohou. Ale keď dievčatko neutíchlo, vzala ho do náručia. Chvíľku ho   hojdala, a keď Zuzanka stíchla, pokračovala v rozhovore:
    </tei:p>
    <tei:p>
     — Vravel vám doktor, ako má môj muž rád hviezdy?
    </tei:p>
    <tei:p>
     — To je predsa prirodzené, veď je hvezdár.
    </tei:p>
    <tei:p>
     Pani Keplerová sa usmiala.
    </tei:p>
    <tei:p>
     — Nie je to celkom tak. Mnohí hvezdári vidia v hviezdach len   predmety svojho pozorovania. Povedala by som: ich pomer k hviezdam je   taký ako pomer lekára k chorým. To prirovnanie síce pokuľháva, lebo   lekár lieči, čiže môže zasahovať do priebehu choroby, vplývať na   chorého, čoho pri hviezdach niet, lebo na hviezdy človek nemôže   vplývať.
    </tei:p>
    <tei:p>
     — Naopak, hviezdy vplývajú na ľudí, určujú ich osud, — poznamenala   pani Jeseniova.
    </tei:p>
    <tei:p>
     — Myslela som to tak, — pokračovala pani Keplerová, — že pre   mnohých hvezdárov sú hviezdy len prostriedkom zárobku. Osobne sú im   ľahostajné. Môj Johan ich miluje. Mne sa zdajú všetky rovnaké, ale on   vraví, že sú medzi nimi náramné rozdiely. A že všetky počúvajú akýsi   neznámy zákon, ktorý je veľmi dômyselný a pritom možno úžasne prostý.   Dúfa, že sa mu podarí ten zákon objaviť...
    </tei:p>
    <tei:p>
     — Zostavil už maličkej horoskop? — spýtala sa pani Mária a pohybom   hlavy ukázala na Zuzanku.
    </tei:p>
    <tei:p>
     — Zostavil, lenže... ja neviem, čo si mám o tom myslieť.
    </tei:p>
    <tei:p>
     — O čom? O horoskope? Je azda zlý?
    </tei:p>
    <tei:p>
     Výraz účasti na tvári pani Jeseniovej bol taký úprimný, že Barbora   sa ponáhľala vyviesť ju z omylu.
    </tei:p>
    <tei:p>
     — To nie, naopak, horoskop je veľmi dobrý. Ale predstavte si: môj   muž vraví, že sú to taľafatky. Že celá astrológia je šudierstvo.
    </tei:p>
    <tei:p>
     Pre pani Jeseniovú to bolo čosi neslýchané.
    </tei:p>
    <tei:p>
     — Je to možné? Ale veď... zostavuje ľuďom horoskopy!
    </tei:p>
    <tei:p>
     — Zostavuje, aj cisárovi, — pripustila pani Keplerová. — A pritom   sám v astrológiu neverí. Nie je to smiešne?
    </tei:p>
    <tei:p>
     Pani Jeseniovej to nebolo na smiech.
    </tei:p>
    <tei:p>
     — Zostavuje horoskopy, a pritom neverí v astrológiu? Ale veď to   je... Koná teda proti svojmu presvedčeniu?
    </tei:p>
    <tei:p>
     — Áno. A neverili by ste, ako to ťažko znáša. Už niekoľko ráz   chcel žiadateľov o horoskop odmietnuť a povedať im otvorene, čo si o   tom myslí. Ale vždy sa mi podarilo odvrátiť ho od toho. Viete si   predstaviť, čo by to pre nás znamenalo? Boli by sme utisnutí na   nepravidelný príjem z cisárovej pokladnice. Neviem, čo by sme si   počali. Takto predsa len jesto vždy dačo na prilepšenie...
    </tei:p>
    <tei:p>
     Pani Barbora si vylievala srdce pred pani Jeseniovou. Ale Mária ju   počúvala už len jedným uchom. V mysli jej utkvela veta: „Ale vždy sa   mi podarilo odvrátiť ho od toho.” Chápala pocity Keplerovej ženy,   vedela sa vžiť do jej položenia, ale ešte prenikavejšie sa vžívala do   položenia Keplerovho. Aká duševná trýzeň musí byť pre neho táto   pretvárka, toto poklonkovanie, toto vychádzanie v ústrety ludskej   dôverčivosti. Predstavila si, čo by urobila ona na Barborinom mieste.   Mať na starosti dve deti a muža, ktorému vyplácajú plat nepravidelne.   Bez úspor, bez hotovizne, s dlžobami. Možno od Barbory žiadať, aby sa   vzdala tej občasnej výpomoci z horoskopov? Smie ju prehovárať, aby   zahatala ten slabý pramienok, aby si zmnožila starosti, aby sa   zbavila poslednej opory a vydala sa napospas vrtošivej náhode? A   predsa — nemožno váhať. Človek ako Kepler nemôže, nesmie žiť v   pretvárke! Žena, ktorá spojila svoj osud s osudom jeho, musí sa s ním   deliť aj o ťarchu jeho životného údelu.
    </tei:p>
    <tei:p>
     Barbora Keplerová ešte rozpráva o tom, že sťahovanie do Prahy ich   stálo sto päťdesiat zlatých, že za prvé štyri mesiace v Prahe   strovili sto zlatých — všetky svoje úspory — a že si potom museli   vypožičiavať po piatich-desiatich zlatkách od Braheho.
    </tei:p>
    <tei:p>
     Pani Jeseniová prikyvuje, akoby s Barborou súhlasila, ale pritom   myslí na iné. Myslí na trpkú príchuť pravdy, ktorú musí Keplerovej   žene povedať.
    </tei:p>
    <tei:p>
     — Áno, áno, sú to starosti. Ale i tak: nemali by ste svojmu mužovi   brániť, aby otvorene povedal, čo si myslí. Ak v astrológiu neverí,   nenúťte ho zostavovať horoskopy.
    </tei:p>
    <tei:p>
     Barbora Keplerová sa prekvapene strhla. Potom jemne vložila do   kolísky Zuzanku, ktorá bola medzitým zaspala, a prisadla si bližšie k   Márii Jeseniovej.
    </tei:p>
    <tei:p>
     — Na svete sú aj vyššie hodnoty než peniaze, — pokračovala Mária   Jeseniová. — Premýšľali ste niekedy o tom, ako sa cíti asi váš muž,   keď musí za peniaze predávať svoje presvedčenie?
    </tei:p>
    <tei:p>
     Pani Barbora sa rozpačite dívala pred seba. Cítila sa vinníčkou   pred prísnym Máriiným pohľadom, hoci si ešte plne neuvedomila, v čom   sa previnila.
    </tei:p>
    <tei:p>
     — O tom som ešte nerozmýšľala. Ja to neposudzujem tak prísne ako   vy. Myslím si, prečo by nezostavoval horoskopy, keď to vie a keď si   to ľudia žiadajú? Či v astrológiu verí, alebo neverí, to na veci nič   nemení. Nemusí to vešať na nos.
    </tei:p>
    <tei:p>
     — Nesúhlasím s vami, pani Barbora, — mierne, ale pritom pevne   oponovala pani Jeseniová. Podívala sa na dvere vedľajšej izby,   skadiaľ sa ozýval hovor ich mužov. Azda sa obávala, že skončia, vyjdú   a prerušia tento zvláštny rozhovor, ktorý chcela stoj čo stoj   dokončiť. — Horoskopy sú len následkom, ale vám musí ísť a príčinu.   Spýtali ste sa ho niekedy, prečo neverí v astrológiu? Iste musí mať   na to vážne dôvody. Vás tie dôvody nezaujímajú? Nesledujete prácu   svojho muža? Och, aká je to krásna práca! Astronómia — aké krásne   povolanie!
    </tei:p>
    <tei:p>
     Keplerová žena skúmala svoju spoločníčku kosým pohľadom.
    </tei:p>
    <tei:p>
     — Rozprávate o mojom mužovi, akoby ste ho poznali už celé roky...   Výraz hlbokého porozumenia prebleskol v zraku pani Jeseniovej.
    </tei:p>
    <tei:p>
     — Poznala som ho skôr, než som sa s ním stretla. Podľa rečí svojho   muža vytvorila som si o ňom predstavu. Bola to predstava krásna.   Teraz, po zoznámení s Keplerom, som rada, že som sa nemýlila.
    </tei:p>
    <tei:p>
     Barbora sa usmievala, netajac svoju samoľúbosť.
    </tei:p>
    <tei:p>
     — Som zvedavá, či budete tak rozprávať aj potom, keď ho lepšie   spoznáte.
    </tei:p>
    <tei:p>
     — Dúfam, že ešte krajšie, — poponáhľala sa ju ubezpečiť pani   Jeseniová. Keďže Barbora Keplerová neodpovedala na jej otázku, či sa   zaujíma o prácu svojho muža, pani Jeseniová sa k tejto veci vrátila.   Pravda, už nie vo forme priamej otázky. — My ženy učencov máme iný   manželský život než ostatné ženy. A hoc aj nestačíme sledovať všetko,   s čím sa naši mužovia boria a trápia, sme vo veľkej miere zodpovedné   aj za ich prácu.
    </tei:p>
    <tei:p>
     — Čo by som teda mala podľa vás spraviť? — spýtala sa už   povoľnejšie pani Barbora.
    </tei:p>
    <tei:p>
     — Nenútiť ho konať, čo je v rozpore s jeho svedomím alebo s jeho   vedeckými názormi. Uvidíte, že vám bude za to vďačný; bude sa cítiť   oveľa voľnejšie, zvýši sa jeho sebavedomie a napokon sa to všetko   priaznivo prejaví aj na jeho práci.
    </tei:p>
    <tei:p>
     Pani Keplerová ešte váhala. Až dosiaľ poznala len hmotnú stránku   mužovho povolania. Z rodičovského domu ani z prvého manželstva   nedostatok nepoznala, a preto sa s ním nevedela zmieriť ani teraz. A   vyhovieť Jeseniovej, dať Keplerovi voľnosť pri rozhodovaní o   horoskopoch, čiže o hlavnom zdroji bočných príjmov — to sa musí   nevyhnutne prejaviť v jej domácnosti rušivo.
    </tei:p>
    <tei:p>
     — Ono sa to pekne hovorí i počúva, ale z krásnych rečí obed   nenavaríš. Keď matka nemá čo dať deťom do úst, musí zavrhnúť nejedno   krásne predsavzatie.
    </tei:p>
    <tei:p>
     — Také zlé to vari len nebude, aby ste nemali čo dať deťom do úst,   — riekla pani Jeseniová chlácholivo. — A napokon ani v tom najhoršom   nebudete sama. Nájdu sa ludia, ktorí vám radi vypomôžu, keby vás   dakedy bieda priprela. Aspoň na nás sa môžete vždy spoľahnúť.
    </tei:p>
    <tei:p>
     — Zasa by sme sa dostali do starých koľají: vyrážať klin klinom, —   pokúsila sa o posledný odpor Barbora. Sama cítila, že jej dôvody sú   už veľmi vratké a po otvorenej ponuke pomoci nemala už nič na ďalšiu   obranu.
    </tei:p>
    <tei:p>
     — Nedívajte sa do budúcnosti tak čierne. Iste sa dočkáte aj   lepších čias. Ale musíte sa o to pričiniť aj sama. Či to nie je pre   ženu vábivá a krásna úloha: vytvoriť mužovi príjemné pracovné   ovzdušie? Spríjemníte mu tým celý život a vy sama si okrášlite život   s ním. Či to nestojí za námahu?
    </tei:p>
    <tei:p>
     Miesto odpovede chytila pani Keplerová Máriu za obe ruky, zadívala   sa jej zvlhnutým zrakom do očú a povedala:
    </tei:p>
    <tei:p>
     — Keby Johan vedel, akú orodovníčku má vo vás. Neviem, neviem, či   nebudem na vás žiarliť.
    </tei:p>
    <tei:p>
     — Toho sa obávať nemusíte. Mám ja dosť starostí s tým svojím   veľkým dieťaťom, — a pohodila hlavou ku dverám, za ktorými sedeli   obaja učenci v živom rozhovore.
    </tei:p>
    <tei:p>
     — Vy teda vravíte, že základom oka je šošovka, ktorá zbiera   svetelné lúče odrážajúce sa od predmetov a spôsobuje tak videnie? —   opakoval Kepler vo forme otázky Jeseniove slová. — Ale čo sa deje so   svetelnými lúčmi, keď vniknú do oka? Čo je to vlastne videnie? Akými   zákonmi sa správa?
    </tei:p>
    <tei:p>
     Jesenius zdvihol prekvapene zrak, lebo na Keplerove otázky nebol   pripravený. Čo má oko spoločného s hviezdami? Hlavná vec, aby človek   riadne videl, čiže aby mal dobré oči — potom môže byť aj dobrým   pozorovateľom.
    </tei:p>
    <tei:p>
     — Nás lekárov zaujímajú len oči choré alebo poranené, teda také,   ktoré nekonajú riadne svoje poslanie. Našou snahou je zbaviť chorých   neduhu, zbaviť trpiaceho bolestí, zlepšiť im zrak. Ale čo spôsobuje   videnie? Nuž nerv, ktorý vedie z oka do mozgu, to je prirodzené. Čo   sa pritom v oku deje? Mohol by som sa pokúsiť odpovedať nejakým   učeným výkladom, ale citovaním Galena by som vám veľmi nepomohol. A   preto vám radšej otvorene poviem, že z tejto stránky som oko ešte   neskúmal.
    </tei:p>
    <tei:p>
     — Škoda, — odvetil Kepler sklamane. — Bez týchto základných   znalostí sotva budem môcť napísať dielo o optike.
    </tei:p>
    <tei:p>
     Jesenia mrzelo, že nemôže svojmu priateľovi vyhovieť. Súčasne ho   však Keplerová žiadosť znepokojovala. Cisársky matematikus podráždil   jeho vedecký záujem, vyburcoval jeho ctižiadosť.
    </tei:p>
    <tei:p>
     — Dúfam, že odpoveď na otázky, ktoré ste mi dnes položili,   nepotrebujete hneď.
    </tei:p>
    <tei:p>
     — Nie, nie, také súrne to nie je, — usmial sa Kepler. — Prečo?
    </tei:p>
    <tei:p>
     — Lebo vec ma začína zaujímať. Musím sa dohovoriť s katom   Mydlářom, aby mi obstaral nejaké oči. Preskúmam si dôkladne ich   zloženie a potom, dúfam, budem môcť uspokojivo odpovedať aspoň na   niektoré vaše otázky.
    </tei:p>
    <tei:p>
     Bledá Keplerová tvár vzbĺkla rumencom.
    </tei:p>
    <tei:p>
     — Ani netušíte, aký vám budem za to vďačný. Uvidíte, že spoločným   úsilím sa nám podarí prísť zasa dačomu zaujímavému na koreň. Už sa na   to teším.
    </tei:p>
   </tei:div>
   <tei:div type="chapter">
    <tei:head>
     XI. BLÁZNIVÝ SIMEON
    </tei:head>
    <tei:p>
     HRAD NAVŠTEVOVALO veľa žien, oblečených podľa najnovšej módy.   Jesenius si už dávno navykol na nezvyčajný ruch, ktorý vládol v   bezprostrednom okolí milovníka ticha a pokoja, Rudolfa II. Na   kráľovskom hrade často bolo vídať ženy nevšedne krásne, lebo cisár   bol známy nielen ako milovník krásy mŕtvej, zvečnenej v chladnom   mramore alebo v žiarivých farbách a ladnej kompozícii obrazov, ale aj   ako milovník a znalec krásy živej... Najlepším dôkazom tejto druhej   stránky cisárovho záujmu bola Katarína Stradová.
    </tei:p>
    <tei:p>
     Raz podvečer — bol horúci deň augustový — vracal sa Jesenius zo   služby druhým hradným nádvorím. Priestranstvo, predpoludním ešte plné   ruchu a vravy, bolo prázdne. Iba niekoľko strelcov v službe potilo sa   v slnečnom úpeku. Kto mohol, vyhľadal si nejaké tônisté miesto a   podľa možnosti podriemkaval alebo spal. Pred vojenskou strážnicou   vylihoval v chládku veľký vlčiak; občas potriasol hlavou, aby odohnal   domŕzavé muchy. Zdalo sa, že ináč ho nič na tomto svete   nezaujíma.
    </tei:p>
    <tei:p>
     Vtom vstúpila na nádvorie šľachtičná s kŕdľom detí okolo seba. V   náručí niesla kyticu červených, bielych a žltých ruží. Jedno z   väčších detí, dievčatko, viedlo na vôdzke vysokého štíhleho   chrta.
    </tei:p>
    <tei:p>
     Vlčiak pred strážnicou zbadal chrta, zabrechal a vyrútil sa proti   nemu. Chrt chcel urobiť to isté, ale dievčatko — mohlo mať zo desať   rokov — ho myklo späť. Chrt sa trhal a potom sa rozbehol, vlečúc   dievčatko za sebou.
    </tei:p>
    <tei:p>
     Vo chvíli sa pokojný obraz vymretého nádvoria zmenil. Dievčatko sa   dalo volať o pomoc, ostatné deti pišťali a prestrašená matka, keď   videla, čo sa deje, bezradne sa rozhliadla okolo seba; no keď okrem   Jesenia a vojaka na druhom konci nádvoria nikoho nevidela, rozbehla   sa pomôcť svojej dcére sama. Chrt vliekol zdráhajúce sa dievčatko ako   bábku... a zrýchľoval beh; dievčatko už nevládalo, ale ešte stále   držalo vôdzku.
    </tei:p>
    <tei:p>
     — Lascia Nero! Pusť Nerona! — zakričala matka.
    </tei:p>
    <tei:p>
     Ale bolo neskoro. Dievčatko sa potklo o vyčnievajúci kameň,   pustilo vôdzku a rozpľaštilo sa na zemi.
    </tei:p>
    <tei:p>
     Medzitým sa psi stretli a zúrivo sa vrhli na seba...
    </tei:p>
    <tei:p>
     Všetko sa udalo v okamihu. Prv než Jesenius stihol zakročiť, bol v   strede harmatanca. Psi sa mu klbčili a hrýzli pod nohami a v   bezprostrednej blízkosti nariekalo na zemi dievčatko.
    </tei:p>
    <tei:p>
     Jesenius bleskurýchle pochopil, aké nebezpečenstvo hrozí   dievčatku. Skokom bol pri ňom, zdvihol ho, vložil do náručia   prestrašenej žene; potom zakričal na psov, aby ich dostal od seba.   Ale darmo. Poobzeral sa, či nenájde dakde nablízku papek alebo   hocičo, čím by mohol zasiahnuť do psej ruvačky. Nikde nič. Vtom   našmátral pri boku kord. Rýchle ho odopäl i s opaskom a dal sa do   psov. Vlčiak ušiel a Jeseniovi sa podarilo chytiť chrta za   vôdzku.
    </tei:p>
    <tei:p>
     Dievčatko malo poranenú ruku a odreté čelo. Ešte stále plakalo.   Jesenius pozrel rany a na prvý pohľad zistil, že nejde o nič   vážnejšieho. Dievčatko plakalo skôr od strachu než od bolesti.
    </tei:p>
    <tei:p>
     — Grazie taňte, signore, — ďakovala vznešená pani po vlašsky.
    </tei:p>
    <tei:p>
     — Non c’é di che. Nieto za čo, — gavaliersky odmietol vďaku   Jesenius. Taktiež po vlašsky.
    </tei:p>
    <tei:p>
     Zdvorilý úsmev zmenil sa na výraz radostného prekvapenia.
    </tei:p>
    <tei:p>
     — Signor je Vlach? — spýtala sa rýchle a pozerala na jeho   gaštanové fúzy, vlasy a na belasé oči. Na Vlacha nevyzerá. Chýba mu   oná príznačná čierna farba, ktorá je známkou ohnivého južného   temperamentu. Ani jeho ústa nechrlia vodopád lichôtok, ako to   robievajú všetci Vlasi pri stretnutí s krásnou ženou.
    </tei:p>
    <tei:p>
     Lebo neznáma, ktorá stojí pred Jeseniom, je naozaj krásna.
    </tei:p>
    <tei:p>
     Jesenius už tuší, kto je to. Spôsob poďakovania a vlašská vrava   utvrdzujú ho v presvedčení, že stojí pred matkou cisárových detí,   Katarínou Stradovou.
    </tei:p>
    <tei:p>
     Katarína Stradová! Najmocnejšia žena na dvore cisára Rudolfa II.   Najmocnejšia, a pritom natoľko múdra, aby svoju moc nevyužívala na   zásahy do politiky ani na osobné intrigy. Žena, ktorá si osobným   pôvabom a milou povahou vedela pripútať cisára väčšmi, než keby bola   bývala s ním zosobášená.
    </tei:p>
    <tei:p>
     — Ak dovolíte, šiel by som s vami, — ponúkol sa Jesenius a povedal   vznešenej dáme, že je lekár. Cisárov osobný lekár.
    </tei:p>
    <tei:p>
     Radostne prijala jeho oznámenie.
    </tei:p>
    <tei:p>
     Kráčal po jej boku do súkromných komnát cisárových a úctivo   odpovedal na jej otázky o Vlašsku. O Pádui, Benátkach, Bologni,   Florencii. Každé z týchto miest, ako ho spomenul, vyvolalo v jej   obrazotvornosti roj spomienok, vzrušujúcich dojmov — a prudký príval   citu prejavil sa v rojčivých výkrikoch.
    </tei:p>
    <tei:p>
     Celé to krásne stvorenie ovládal prudký južný temperament, ktorý   však nikdy nevybočil z prípustných medzí.
    </tei:p>
    <tei:p>
     Jesenius očistil ranky dievčatka, ubezpečil matku, že je to len   maličkosť, a odporúčal sa.
    </tei:p>
    <tei:p>
     Katarína Stradová ho zadržala veliteľským, no pritom gracióznym   pohybom krásne formovanej pravice.
    </tei:p>
    <tei:p>
     Pristúpila k váze, do ktorej bola medzitým vložila kyticu ruží, a   vybrala jednu z nich pre Jesenia. Červenú.
    </tei:p>
    <tei:p>
     Bola to odmena, ale pritom i gesto. Gesto kráľovnej.
    </tei:p>
    <tei:p>
     Hoci od smrti Braheho uplynulo už tri štvrte roka, jeho priatelia   a žiaci na neho nezabúdali.
    </tei:p>
    <tei:p>
     Jesenius a Kepler, keď kráčali Staromestským rínkom, zavše si   spomenuli na veľkého mŕtveho a išli sa pokloniť jeho pamiatke.
    </tei:p>
    <tei:p>
     V tichom zadumaní pozerali na ťažký náhrobný kameň z červeného   mramoru, vsadený do piliera chrámu. V duchu si dávajú do súladu   skutočnú podobu slávneho hvezdára s podobou na náhrobnom kameni.   Kamenár ho tu zvečnil v nezvyčajnom úbore: v pancieri ako chrabrého   bojovníka. Ľavou rukou drží meč, pravou sa opiera o glóbus. Áno, hoci   je toto oblečenie pre Braheho nezvyčajné, keď sa zadumajú iíad jeho   hlbším zmyslom, musia uznať, že je správne. Tycho Brahe bol bojovník,   veľký bojovník za pokrok vedy.
     <tei:emph>
      Nec fasces, nec opes, sola artis   sceptra perenant.
     </tei:emph>
     Nie moc, nie poklady, iba žezlo umenia trvá   večne.
    </tei:p>
    <tei:p>
     Raz v nedeľu, keď vychádzali Jeseniovci po bohoslužbách z Týnskeho   chrámu, zastavili sa na Staromestskom rínku, aby si vypočuli rečníka,   ktorý tu zrejme čakal na skončenie služieb božích, a len čo sa   veriaci vyhrnuli z chrámu, vyskočil na okraj Kocínovej fontány, aby   ho všetci dobre videli, a začal rečniť.
    </tei:p>
    <tei:p>
     Bol to bláznivý Simeon, ktorý s obľubou vyhľadával také   príležitosti, kde bolo veľa ľudí pokope, a potom hromžil a zvolával   na hlavy poslucháčov síru a oheň.
    </tei:p>
    <tei:p>
     — Ako ináč nazvať ľudí, ktorí si myslia, že šaty robia človeka,   než bláznami? — dokazoval Simeon. — Ba niektorí z týchto bláznov si   bláhajú, že v pekných šatách aj hlupák vyzerá múdro. Možno na pohľad   áno. Ale len čo taký človek otvorí ústa, už poznať, že múdrosť je   preňho korením neznámym. Od stvorenia sveta nerozmohla sa tak záľuba   v nádherných šatách ako teraz. Voľakedy ste podľa šiat mohli   rozoznať, kto k akému stavu patrí, ba aj medzi učencami rozdiel v   obliekaní označoval, komu aký titul prislúcha. Ale dnes podľa šiat   veru nikto nerozozná, kto je doktor, kto zeman a kto remeselník. Je   to zbytočná pýcha, hriešny prepych, ktorý uráža Pána Boha.
    </tei:p>
    <tei:p>
     Starší ľudia s ním súhlasili, aspoň podaktorí, no mladší sa len   smiali jeho horleniu.
    </tei:p>
    <tei:p>
     A Simeon sa rozhorlil ešte väčšmi, lebo si vzal na mušku ženy.
    </tei:p>
    <tei:p>
     — Vedzte, že tie mantlíčky a šuby krátke, ktoré vám sotva ramená   zakrývajú, vymyslel diabol. Naši predkovia takýto pohanský odev   nenosili, lebo mali v sebe stud, ktorý dnešným ženám chýba. Kto z   rozumnejších ľudí môže sa bez pohoršenia dívať na potvornosť a   smilnosť terajšieho ženského obliekania?
    </tei:p>
    <tei:p>
     — Ej, ale vám vraví do duše, — začul za sebou Jesenius známy hlas.   Obrátil sa a zbadal doktora Zalužanského s rodinou.
    </tei:p>
    <tei:p>
     — Veď ani vy chlapi ste neobišli nasucho, — pohrozila mu žena a   priateľsky kývla na pozdrav pani Jeseniovej.
    </tei:p>
    <tei:p>
     Zmĺkli, aby mohli ďalej počúvať Simeona.
    </tei:p>
    <tei:p>
     — Splňuje sa predpoveď slepého mládenca, ktorý povedal, že nášmu   českému ženskému pokoleniu najmä vlašský, španielsky, nidrlantský a   francúzsky národ sa bude páčiť. Budú sa po nich opičiť a nosiť ich   kroje nevídané, diablom vymyslené. Vtedy panny stratia stud, budú   nosiť na obručiach sukne konskou srsťou vypchaté, budú chodiť v   končitých črieviciach a s prsami obnaženými. Preto sa Pán Boh na ľud   a krajinu českú rozhnevať ráči.
    </tei:p>
    <tei:p>
     Medzi zhromaždenými ozval sa kde-tu smiech. Ženy, ktorých Simeon   ťal do živého, takto striasali zo seba nakopenú hanu.
    </tei:p>
    <tei:p>
     Nato kazateľ vzbĺkol hnevom spravodlivým a začal pranierovať   hriešny život žien slovami proroka Izaiáša:
    </tei:p>
    <tei:p>
     — A riekol Pán: „Pretože dcéry sionské sú pyšné a chodia s   vytiahnutým krkom a pasúc očami sa prechádzajú a rukami tlieskajú,   nohami drobčia a nevymeraným krokom si vykračujú — plešivým učiní Pán   vrchhlavy dcér sionských a Pán ich hlavy obnaží. V ten deň odoberie   Pán okrasu črievic a mesiačiky z retiazky a zápinky a náramnice a   čepce a ihlice do vlasov a podviazačky a sponky a voňavky a náušnice   a prstene a drahé kamene na čele visiace, sviatočné rúcha i pláštiky,   šatky a ihly, zrkadlá, jemné košieľky a náčelné stužky i ľahunký odev   — a bude miesto ľúbeznej vône smrad, miesto pása povraz, miesto   kaderavých vlasov plešina a miesto živôtika vrece... A najkrajší   tvoji padnú od meča a silní tvoji v bitke.”
    </tei:p>
    <tei:p>
     Až doteraz sa mnohí chlapi pri Simeonovom hromžení uškŕňali a   polohlasne prekárali ženy:
    </tei:p>
    <tei:p>
     — Ale vám riadne nakladá!
    </tei:p>
    <tei:p>
     No pri posledných slovách im smiech zamrzol na perách. V očiach   Simeonových blčal svätý hnev, ktorý burcoval svedomie a napĺňal dušu   obavou z vecí budúcich. Veď takíto ľudia boží mávajú predtuchy a   videnia, ktoré sa spravidla vyplnia. Preto Simeonove temné proroctvá   vyvolávali v poslucháčoch hrôzu z blížiaceho sa posledného súdu.
    </tei:p>
    <tei:p>
     Veselý šum, ktorý sprevádzal Simeonovu kázeň na začiatku, pomaly   ustal a potom zavládlo na rínku také ticho, že Simeonove slová,   sypané teraz už na hlavy všetkých zhromaždených, ozývali sa s takou   strašidelnou silou ako burácanie hromu:
    </tei:p>
    <tei:p>
     — Beda tým, ktorí ustanovujú nespravodlivé zákony, a   zapisovateľom, ktorí spisujú nespravodlivosť, aby potlačili   chudobných v súde a činili násilie záležitosti môjho ľudu, aby vdovy   boli ich korisťou a siroty aby obkradli. Čo učiníte v deň navštívenia   a biedy, ktorá príde zďaleka? Ku komu sa utečiete o pomoc a kde   zanecháte svoju slávu, aby ste sa nemuseli skloniť pod okovy a so   zabitými aby ste nepadli?
    </tei:p>
    <tei:p>
     Jesenius pri najbližšom rozhovore s Bacháčkom spomenul mu   Simeona.
    </tei:p>
    <tei:p>
     — Počul som kázať bláznivého Simeona. Stará sa o neho niekto?
    </tei:p>
    <tei:p>
     — Dobrí ľudia ho nakŕmia a napoja. A keď sa o neho nikto   nepostará, príde k nám. Veď sa pamätáte: nedávno ste sa s ním stretli   u mňa.
    </tei:p>
    <tei:p>
     — Tie jeho reči alebo kázne ma naplňujú obavami. Upozorňuje ho   niekto, aby si dával pozor na jazyk? Vraj ho už niekoľkokrát zavreli   pre poburovanie...
    </tei:p>
    <tei:p>
     — Ale vždy ho zasa pustili, — usmial sa Bacháček, — keď sa   presvedčili, že je blázon.
    </tei:p>
    <tei:p>
     — No, neviem, či mu to bláznovstvo vždy uznajú. Chvíľami hovorí   veľmi rozumne. Akoby podľa príslovia, že deti a blázni hovoria   pravdu. Lenže za pravdu sa ľudia najväčšmi hnevajú.
    </tei:p>
    <tei:p>
     — Veru tak, — uznal aj profesor Bacháček. — A Simeon rúbe čím   ďalej, tým vyššie. Pomaly si bude trúfať nielen na mešťanov, ale aj   na šľachtu.
    </tei:p>
    <tei:p>
     — Aby mu to krk nevykrútilo. Veľkí páni neznesú pravdu ani od   bláznov, — povedal vážne Jesenius. — Mali by ste mu dohovoriť.
    </tei:p>
    <tei:p>
     Bacháček mykol plecami.
    </tei:p>
    <tei:p>
     — Môžem sa pokúsiť, ale bude to zbytočné. Simeon si nedá povedať.   Je presvedčený, že mu Boh uložil poslanie karhať neprávosti   sveta.
    </tei:p>
    <tei:p>
     — Nuž aspoň sa pokúste pomôcť mu, lebo mám o neho vážne obavy.   Jeseniove obavy o Simeonov osud boli opodstatnené. Presvedčil sa o   tom o tri dni, keď odchádzal z Hradu domov.
    </tei:p>
    <tei:p>
     Na hradnom nádvorí práve sa striedala telesná stráž cisárova.   Návštevníci v cisárových predizbách, keď počuli hlas poľnice, zhŕkli   sa k oblokom, rýchle ich otvorili a pozerali na výmenu stráže. Iní   zbehli dolu schodmi, aby parádu videli zblízka. Slovom, na nádvorí   bolo dosť urodzených ľudí.
    </tei:p>
    <tei:p>
     Jesenius bol na toto divadlo už navyknutý, nemienil sa zdržiavať.   No ako kráčal cez nádvorie, odrazu začul známy hlas... Ach, veď je to   bláznivý Simeon! Stál prostovlasý neďaleko nastúpených vojakov a   kazateľským hlasom hromžil:
    </tei:p>
    <tei:p>
     — Kto sa bude klaňať šelme a jej obrazu a prijme jej znak na čelo   alebo na ruku, aj ten bude piť z nemiešaného vína božieho hnevu,   naliateho do kalicha jeho rozhorčenia, a bude mučený ohňom a sírou   pred tvárou svätých anjelov a pred tvárou baránka. Dym ich múk bude   vystupovať na veky vekov a nebudú mať odpočinku ani vo dne ani v noci   tí, čo sa klaňajú šelme a jej obrazu, a tí, čo prijmú znak jej   mena.
    </tei:p>
    <tei:p>
     Veliteľ osobnej stráže ho okríkol, aby čušal a šiel v čerty. Ale   Simeon ho nepočúvol. Naopak, dôstojníkov zákrok ho ešte väčšmi   rozohnil. Pokračoval vo svojej biblickej kázni, plnej tajomných   narážok a predpovedí, ktoré si prítomní vysvetľovali ako urážku Jeho   cisárskej Milosti.
    </tei:p>
    <tei:p>
     Keď Simeon neumĺkol, prikázal dôstojník dvom halapartníkom, aby ho   odviedli do temnice v Čiernej veži. Simeon sa nebránil, šiel s nimi   dobrovoľne, ale ešte aj cestou chrlil svoje záhadné výstrahy:
    </tei:p>
    <tei:p>
     — Blahoslavení, ktorí si oprali rúcho, aby mali právo na strom   života a vošli bránami do Mesta. Psi však a traviči, smilníci a   vrahovia, modloslužobníci a tí, čo milujú a pášu lož, ostanú   vonku!...
    </tei:p>
    <tei:p>
     Hlas sa strácal ako vzďaľujúca sa búrka a zanikol úplne, keď sa za   ním zatvorili dvere temnice v Čiernej veži.
    </tei:p>
   </tei:div>
   <tei:div type="chapter">
    <tei:head>
     XII. TAJNÁ PITVA
    </tei:head>
    <tei:p>
     ASI TYŽDEŇ PO ONEJ udalosti zažil Jesenius prekvapujúcu   príhodu.
    </tei:p>
    <tei:p>
     Raz večer, keď mal nočnú službu, prišiel za ním cisárov komorník s   výzvou, aby sa bezodkladne ustanovil k Jeho cisárskej Milosti.
    </tei:p>
    <tei:p>
     — Čo je? Necíti sa Jeho cisárska Milosť azda dobre? Stalo sa   niečo?
    </tei:p>
    <tei:p>
     Komorník pokrčil plecami. Cisárov nezvyčajný rozkaz prekvapil aj   jeho.
    </tei:p>
    <tei:p>
     — Nezdá sa, že by sa Jeho cisárska Milosť zle cítila. Zabáva sa s   princmi a princeznami v komnatách pani Kataríny Stradovej.
    </tei:p>
    <tei:p>
     — Mám ísť za Jeho Milosťou do komnát pani Stradovej? Je azda ona   chorá?
    </tei:p>
    <tei:p>
     — Nič neviem. Spĺňam len rozkaz Jeho cisárskej Milosti. Cisár si   želá, aby ste počkali v predizbe jeho kabinetu. Pôjdem ohlásiť, že   ste už tam.
    </tei:p>
    <tei:p>
     Jesenius uznal, že-by ďalšie otázky boli zbytočné. Preto kráčal   mlčky po boku komorníka do predizby cisárovej pracovne.
    </tei:p>
    <tei:p>
     Predizba bola prázdna. Návštevníci vedeli, že ak sa nedostanú k   cisárovi predpoludním, popoludňajšie čakanie bude márne. To sa cisár   venuje svojej rodine alebo svojim zbierkam. Večer je zasa vyhradený   alchymistom a astronómom.
    </tei:p>
    <tei:p>
     Cisár prišiel onedlho. Na jeho usmiatej tvári bolo ešte vidieť   stopy nedávnej radosti, ktorú pociťoval v kruhu svojich detí.
    </tei:p>
    <tei:p>
     — Pripravte si inštrumenty. A vezmite si mentieku
    </tei:p>
    <tei:p>
     Aj cisár mal oblečenú mentieku a klobúk na hlave, akoby sa chystal   niekam niekam von.
    </tei:p>
    <tei:p>
     — Poďme!
    </tei:p>
    <tei:p>
     Sluha vzal do rúk dva strieborné šesťramenné svietniky so zažatými   sviecami a vykročil ku dverám. Tam chcel jeden zo svietnikov položiť   na zem, aby mohol otvoriť dvere, ale Jesenius ho predišiel a sám   otvoril.
    </tei:p>
    <tei:p>
     — Do pivnice, — povedal cisár sluhovi, ktorý vykročil vopred.
    </tei:p>
    <tei:p>
     Cisár s Jeseniom kráčali za ním.
    </tei:p>
    <tei:p>
     Panovník mlčal a jeho osobný lekárk si netrúfal prerušiť ticho   nijakou poznámkou.
    </tei:p>
    <tei:p>
     Kráčali prázdnymi tmavými chodbami. Mihotajúce sa plamene   dvanástich sviec vystrájali s ich tôňami na stenách a na dlažbe   bizarnú hru.
    </tei:p>
    <tei:p>
     Ak doteraz Jesenius dúfal, že bude mať nejaký chirurgický zákrok   na chorom, čím viacej schodov nechával za sebou, tým väčšmi sa mu   táto nádej menila na stiesňujúce pochybnosti.
    </tei:p>
    <tei:p>
     — Stáť!
    </tei:p>
    <tei:p>
     To rozkázal cisár sluhovi, aby zastal pred dverami vprostred   hlavnej pivničnej chodby, vykladanej hladkými kamennými   dlaždicami.
    </tei:p>
    <tei:p>
     — Vezmite svietniky vy, doktor, — povedal cisár Jeseniovi.
    </tei:p>
    <tei:p>
     Vybral zo svietnika horiacu sviecu a vtisol ju sluhovi do   ruky.
    </tei:p>
    <tei:p>
     — Aby si sa nebál. Počkaj nás tu.
    </tei:p>
    <tei:p>
     Cisár pritom ukázal na lavičku vo výklenku s malým oblôčikom.   Vladár odomkol ťažké, železom vybíjané dvere naproti výklenku a   vstúpil. Doktor za ním.
    </tei:p>
    <tei:p>
     — Pozor, aby vám svetlá nezhasli.
    </tei:p>
    <tei:p>
     Bolo to upozornenie v pravý čas, lebo z miestnosti zavial prúd   chladného vzduchu. Plamene sviec sa splašene roztancovali.
    </tei:p>
    <tei:p>
     Jesenius ostal stáť pri dverách, aby posvietil cisárovi, ktorý   zamykal dvere zdnu.
    </tei:p>
    <tei:p>
     Doktor sa rozhliadol po miestnosti, kam položiť svietniky.   Vprostred miestnosti stál síce veľký stôl s mramorovou doskou, ale na   stole ležalo čosi prikryté bielou plachtou.
    </tei:p>
    <tei:p>
     Jesenius podľa tvaru poznal, že pod plachtou je ľudské telo.
    </tei:p>
    <tei:p>
     Mŕtvola.
    </tei:p>
    <tei:p>
     Videl už toľko mŕtvol, pitval už toľko ráz, že pohľad na chladné   ľudské telo ho nevzrušoval. No teraz ho zamrazilo v chrbte. Tušil už,   po čo sem prišiel s cisárom.
    </tei:p>
    <tei:p>
     Pri stene stál okrúhly stolček s ozdobne vyrezávanými nohami.   Cisár ho potisol tesne k veľkému stolu a kázal položiť naň   svietniky.
    </tei:p>
    <tei:p>
     Jesenius sa skúmavo zahľadel na cisára. Plamene sviec ožarovali   Rudolfovu tvár odspodu, takže jeho oči boli akoby v tmavých jamkách.   V tomto nezvyčajnom zarámovaní pôsobil ich lesk priam   strašidelne.
    </tei:p>
    <tei:p>
     — Počuli sme o vašom chirurgickom umení, a najmä o umení secírovať   mŕtvoly toľko chvály, že by sme sa chceli presvedčiť o tom aj na   vlastné oči. Nech sa páči, môžete začať.
    </tei:p>
    <tei:p>
     Vladárskym gestom strhol plachtu z mŕtvoly a podišiel celkom   blízko k doktorovi.
    </tei:p>
    <tei:p>
     Jesenius sa hľadel spamätať z úžasu a nanútiť si na tvár výraz   ľahostajnosti, aby cisár nezbadal, aký je rozrušený.
    </tei:p>
    <tei:p>
     Na stole totiž ležal bláznivý Simeon.
    </tei:p>
    <tei:p>
     Úbohý Simeon! Jesenius si spomenul na svoj rozhovor s Bacháčkom.   Akoby bol tušil už vtedy smutný osud tohto úbožiaka. Simeon si trúfal   priveľa, a veľkí páni neznesú pravdu ani od bláznov.
    </tei:p>
    <tei:p>
     Cisár si všimol, ako sa Jesenius strhol, keď spoznal Simeona.
    </tei:p>
    <tei:p>
     — Poznáte ho? — opýtal sa skúmavo.
    </tei:p>
    <tei:p>
     — Videl som ho niekoľko ráz na ulici a naposledy tu na hradnom   nádvorí. Myslím, že to nemal v hlave v poriadku, lebo rozprával   vždy... totiž zväčša, nezmysly.
    </tei:p>
    <tei:p>
     — Tak, tak... nezmysly, — opakoval cisár s akýmsi záhadným   prízvukom. — Lenže niekedy to neboli nezmysly, ale celkom obyčajné   poburovanie.
    </tei:p>
    <tei:p>
     — Nebol za svoje činý zodpovedný, — obhajoval Jesenius úbohého   kazateľa.
    </tei:p>
    <tei:p>
     — Boh nech to rozsúdi, — odvetil cisár mierne.
    </tei:p>
    <tei:p>
     — Ak sa smiem spýtať Vašej cisárskej Milosti: čo sa mu stalo?
    </tei:p>
    <tei:p>
     — To by sme aj my chceli vedieť a dúfame, že vaša anatómia vrhne   trochu svetla do tejto záhady.
    </tei:p>
    <tei:p>
     Jesenius sa ďalej nevypytoval. Telo bolo pripravené na pitvu a   cisár už akiste netrpezlivo čakal, kedy začne. Nebolo času na dlhé   úvahy, hoci Jesenius sa nemohol hneď vžiť do svojich povinností   lekára. Smrť bláznivého Simeona dotkla sa ho veľmi hlboko. Hneď pri   prvom pohľade na mŕtveho skrslo mu v duchu podozrenie, že Simeon   neumrel prirodzenou smrťou. Myšlienku na zločin zosilňovala ešte   okolnosť, že mŕtvolu dopravili do palácovej pivnice a že cisár si   želal jej pitvu a chcel byť pri pitve prítomný. A keby šlo len o   prostú pitvu! Ale načo to tajnostkárstvo? Prečo má pitvať v noci pri   sviečkach a sám? Veď by to mohol urobiť vo dne s pomocníkom oveľa   lepšie. Zavraždili ho na cisárov rozkaz? Alebo nejde vôbec o vraždu?   Azda je to srdcová alebo mozgová porážka...
    </tei:p>
    <tei:p>
     Cisár má pravdu: anatómia akiste objasní Simeonovu smrť.
    </tei:p>
    <tei:p>
     Vtom sa mu vyrojil v hlave nový kŕdeľ myšlienok. Keby Simeona boli   zavraždili na cisárov rozkaz, nebol by panovník rozkázal súčasne, aby   mŕtvolu nenápadne pochovali? Ale aj tento predpoklad je vratký. Prečo   by dal cisár zavraždiť úbožiaka, ktorého všetci ľudia pokladali za   blázna? Veď keby mu záležalo na jeho smrti, súd ho mohol veľmi ľahko   odsúdiť na smrť. Že by boli ľudia pokladali taký rozsudok za   nespravodlivý? Čo na tom? Nebol by to prvý nespravodlivý rozsudok v   kráľovstve. Ostatne, prečo by si bol cisár vybral takýto zložitý   spôsob, ako sa zbaviť nepohodlného buriča, keď ho mohol nechať za   živa zhniť v Čiernej veži? Možno umrel Simeon predsa len prirodzenou   smrťou...
    </tei:p>
    <tei:p>
     Takto uvažoval Jesenius medzitým, čo si upravoval oblek a   rozkladal inštrumenty na pitvu.
    </tei:p>
    <tei:p>
     Už je na sekciu pripravený, ale ešte nevie najdôležitejšiu vec:   otázku postupu.
    </tei:p>
    <tei:p>
     — Ráči mať Vaša cisárska Milosť záujem iba o niektorý orgán, alebo   mám postupovať podľa univerzitných regúl? V tom prípade by som však   nebol s anatómiou do rána hotový.
    </tei:p>
    <tei:p>
     — Chceli by sme vidieť, ako vyzerá vnútrajšok človeka. Ukážte nám   len tie najdôležitejšie orgány: žalúdok, srdce, mozog. A postupujte   tak, aby ste do rozbresku dňa boli hotový.
    </tei:p>
    <tei:p>
     — Ako si želá Vaša Milosť.
    </tei:p>
    <tei:p>
     Pripadá si ako vtedy, pred rokmi, keď pitval po prvý raz. Ruka sa   mu trochu trasie. Je to preto, že pitve Simeona, ktorého smrť je   zahalená takou záhadou, alebo preto, že má takého vzácneho diváka?   Alebo je príčinou jeho rozrušenia toto nezvyčajné prostredie,   pripomínajúce kryptu? Akiste všetko dovedna vyvoláva v ňom onen   podivný stav napätia i akejsi ťažko premáhanej úzkosti, akú nezažil   ani pri jednej doterajšej pitve.
    </tei:p>
    <tei:p>
     Cíti zrýchlený cisárov dych. Panovník stojí tesne vedľa neho z   ľavej strany — aby mu nezavádzal pri práci — a skláňa sa nad   mŕtvolou, aby mu nič neuniklo z tohto vzrušujúceho divadla.
    </tei:p>
    <tei:p>
     Jesenius vyňal žalúdok, rozrezal ho a pokúšal sa čuchom zistiť   zápach nejakého jedu. Pritom si však uvedomoval, že je to pochybné   úsilie. Veď je tak málo jedov, ktoré by sa prezrádzali zápachom.   Potom vyprázdnil obsah žalúdka a dôkladne prezrel sliznice stien.   Boli zapálené. Teda otrava nie je vylúčená. Ale môže to byť len   nejaký zápal, choroba, ktorej pôvod netreba hľadať v otrave.
    </tei:p>
    <tei:p>
     Vysvetľuje cisárovi postup svojich úvah, zakončujúc ich   vyhlásením:
    </tei:p>
    <tei:p>
     — Na živom tele dali by sa stopy jedu zistiť ľahšie, lebo lekár   vidí všetky príznaky, ktoré ho môžu priviesť na správnu stopu.
    </tei:p>
    <tei:p>
     — Najmä keď mu chorý povie, čím sa otrávil, však? — poznamenal   cisár posmešne a dodal sklamane: — Slovom, zo žalúdka ste nevyčítali   nič. Podľa toho je teda zbytočné žalúdok secírovať. Ukážte nám   srdce.
    </tei:p>
    <tei:p>
     Jesenius vybral z hrudníka srdce a ukázal ho cisárovi.
    </tei:p>
    <tei:p>
     Cisár vzal srdce do rúk, poťažkal ho, pohladil, stisol a poobracal   zo všetkých strán.
    </tei:p>
    <tei:p>
     — Rozrežte ho a ukážte nám, kde sídli duša, — rozkázal polohlasne.   Posmešný výraz z tváre mu zmizol. Bolo na nej len napätie, spojené s   nedočkavosťou.
    </tei:p>
    <tei:p>
     Jesenius sa uklonil, no pritom povedal:
    </tei:p>
    <tei:p>
     — Vaša cisárska Milosť, učenci nie sú zajedno v mienke, kde je   sídlo duše. Niektorí tvrdia, že je to v pravej polovici srdca,   pretože táto polovica je prázdna, do tej krv nemá prístup. Sem prúdi   len pneuma cez pľúca a pneuma vytláča krv z ľavej polovice srdca do   hlavy a do celého tela. Keď človek vdýchne, prúdi krv zo srdca do   všetkých miest, ktoré sú nižšie než srdce; keď vydýchne, prúdi krv do   vyšších miest, najmä do hlavy. Preto keď človek zadrží na dlhšie   dych, začína mu hučať v hlave a idú na neho mrákoty. Je to spôsobené   nedostatkom krvi v hlave.
    </tei:p>
    <tei:p>
     Cisár počúval veľmi pozorne tento Jeseniov výklad, ktorý bol v   súlade s vtedajšími vedeckými názormi, no pritom nespúšťal z mysle   svoju pôvodnú otázku.
    </tei:p>
    <tei:p>
     — Vy teda neveríte, že sídlom duše je srdce? — spýtal sa   potom.
    </tei:p>
    <tei:p>
     — Nie, Vaša cisárska Milosť. Ja myslím, že duša sídli v hlave, v   mozgu. Aj Galen tvrdí, že sídlom duše je mozog.
    </tei:p>
    <tei:p>
     — A viete, v ktorej časti mozgu duša sídli? — prekvapil ho   panovník novou otázkou.
    </tei:p>
    <tei:p>
     — To, bohužiaľ, nikto nevie, — odvetil Jesenius podľa pravdy. —   Lebo keď hľadáme toto sídlo duše na mŕtvole, nech už by boio v srdci   alebo mozgu, duša je už od tela odlúčená a nezostane po nej nijaká   stopa.
    </tei:p>
    <tei:p>
     Čelo cisára sa zachmúrilo. Zdalo sa, že od pitvy očakával   viacej.
    </tei:p>
    <tei:p>
     — Myslíte, že keby ste secírovali živého človeka, našli by ste   sídlo duše? — spýtal sa potichu a znova sa zahľadel záhadným,   skúmavým pohľadom do Jeseniových očí. Ako bol v astrológii a alchýmii   dôverčivý až do krajnosti, vo vedeckých oblastiach bol nedôverčivý a   pochybovačný.
    </tei:p>
    <tei:p>
     Pri tejto otázke Jesenius znova pocítil na chrbte zimomriavky. Do   srdca sa mu začala vkrádať nejasná obava. Kam to len cisár mieri?
    </tei:p>
    <tei:p>
     — Nemyslím, Vaša cisárska Milosť, — odvetil zdvorile na cisárovu   otázku, — pretože duša je neviditeľná. Nezbadali by sme ju teda ani v   živom tele, keby sme ho otvorili.
    </tei:p>
    <tei:p>
     — Pokúsili ste sa už niekedy presvedčiť sa o tom? — pokračoval   cisár nástojčivo. Jeseniovi sa zdalo, že ho cisár chce zahnať do   slepej uličky.
    </tei:p>
    <tei:p>
     — Živé ľudské telá nemožno secírovať, — pokúšal sa odviesť   nebezpečný rozhovor na iné pole.
    </tei:p>
    <tei:p>
     — Nemožno, alebo neslobodno? — pridržiaval sa cisár neoblomne   svojej myšlienky.
    </tei:p>
    <tei:p>
     — Bola by to vražda, — odvetil Jesenius. — A to by si ani jeden   lekár nevzal na svedomie.
    </tei:p>
    <tei:p>
     Cisárovo čelo sa zachmúrilo.
    </tei:p>
    <tei:p>
     — Zo starých čias sa dochovali zprávy, že v Egypte Herofilos a   Erasistratos secírovali živých odsúdencov a otrokov.
    </tei:p>
    <tei:p>
     — Áno, ale my toto ich počínanie dnes odsudzujeme, — odvetil   Jesenius pevne.
    </tei:p>
    <tei:p>
     Zdalo sa, že doktorova odpoveď cisára sklamala.
    </tei:p>
    <tei:p>
     — Pre lekárov by to mohlo byť veľmi poučné, — pokračoval vo   svojich úvahách, — keby videli, ako to vo vnútri človeka všetko   súvisí. Ako prúdi krv, ako vznikajú ostatné šťavy, žlče a hlieny, ako   sa vzájomne zlučujú a ovplyvňujú...
    </tei:p>
    <tei:p>
     Jesenius sa pri tejto predstave zachvel. Videl už priveľa ľudských   bolestí. Akože by mohol zámerne spôsobovať ľuďom ešte väčšiu bolesť,   len aby ukojil svoju zvedavosť? Človek so zdravým rozumom tak nemôže   uvažovať.
    </tei:p>
    <tei:p>
     Ale cisár akoby bol čítal myšlienky svojho lekára, nadviazal   presne na to, pri čom sa Jesenius zastavil.
    </tei:p>
    <tei:p>
     — Pravdaže, najprv by ste museli pripraviť nejakú tinktúru, ktorá   by človeka zbavila bolestí. Škoda, že doktor Hájek umrel, sľuboval   nám panaceu, ktorá zbavuje bolestí.
    </tei:p>
    <tei:p>
     — Neverím, že by sa doktorovi Hájkovi bolo podarilo pripraviť   prostriedok, po ktorom by človek necítil bolesť. Bolesť možno len   stlmiť. Celkom potlačiť ju nemožno. Bolesť je odveký ľudský údel. A   pre lekára je bolesť najlepším pomocníkom. Veď keby chorý nevedel   povedať, kde ho bolí, ako by ho mohol lekár liečiť? Keby tento blázon   bol mohol povedať, čo ho bolelo, ľahko by som ustálil aj príčinu jeho   smrti.
    </tei:p>
    <tei:p>
     — Teda ani z pitvy srdca sa vám nepodarilo zistiť príčinu jeho   smrti? — opýtal sa cisár teraz už s netajeným výsmechom. — Dalo by sa   zistiť aspoň to, či bol naozaj blázon?
    </tei:p>
    <tei:p>
     — Bláznovstvo sa pozná len podľa činov chorého. V hlave málokedy   vidieť nejaké zmeny.
    </tei:p>
    <tei:p>
     — Bláznovstvo sa teda nedá vyliečiť tak, že by sa vyrezalo kus   mozgu, ono miesto, kde choroba sídli?
    </tei:p>
    <tei:p>
     Hoci v miestnosti bolo chladno, Jesenia začala oblievať horúčosť.   Cítil, že cisár je s pitvou nespokojný. Iste očakával od nej   rozlúštenie najdôležitejších záhad života, vyriešenie problémov,   ktoré ho znepokojovali v bezsenných nociach, keď blúdil prázdnymi   komnatami paláca sťa prízrak, i v tráplivých dňoch, keď sa schovával   pred denným svetlom v stemnetej pracovni alebo celé hodiny vysedával   medzi svojimi zbierkami a zasnene sa díval na najpozoruhodnejšie   spomedzi nich. Odchádzal s neukojenou dušou z dielní alchymistov i   pozorovateľní svojich astrológov a sľuboval si náhradu vo vzrušujúcom   predvedení orgánov ľudského tela, dúfajúc, že ho privedie bližšie k   pochopeniu najväčšej záhady: tajomstva života a smrti.
    </tei:p>
    <tei:p>
     Nič z toho sa neuskutočnilo. Jesenius mu ukázal zložité   ústrojenstvo ľudského tela, ale bolo to len polovičné riešenie; ako   keby mu bol ukázal náramne dômyselnú zámku na dverách, ale kľúč mu od   nej nedal. Nemohol mu ho dať, lebo ho sám nemal.
    </tei:p>
    <tei:p>
     Uzná to cisár? Skloní sa pokorne, pred onou veľkou, dosial   nerozlúštenou záhadou, alebo sa vzbúri? Zmení sa pocit bezmocnosti na   zúrivosť, ktorej terčom stane sa on? Z cisárovej tváre stratila sa   zvyčajná bledosť. Rumenec na nej bol neklamným znakom, že cisár je   vzrušený. Jesenius vedel, že ani pohľad do mozgu nebohého Simeona   nezbaví cisára pochybností, nezaplaší jeho nespokojnosť. Čo potom,   ako sa mu odvďačí?
    </tei:p>
    <tei:p>
     Cisár trochu poodstúpil a obzrel sa okolo seba, akoby niečo   hľadal. Možno ho už boleli nohy a chcel si sadnúť.
    </tei:p>
    <tei:p>
     Jeseniova pozornosť bola napätá do krajnosti. Celou silou vôle   sústreďoval sa na pitvu, ale pritom ukradomky sledoval aj každý pohyb   cisárov. Bol v ustavičnom strehu, akoby pred neznámym, blížiacim sa   nebezpečenstvom.
    </tei:p>
    <tei:p>
     Chcel pripútať cisárovu pozornosť na svoju prácu.
    </tei:p>
    <tei:p>
     — Ak Vaša cisárska Milosť dovolí, otvoril by som teraz hlavu. Keď   cisár prikývol, pokračoval:
    </tei:p>
    <tei:p>
     — Presvedčíme sa, či sú na mozgu nejaké viditeľné stopy   choromyseľnosti.
    </tei:p>
    <tei:p>
     Cisár si pritiahol stoličku a sadol si.
    </tei:p>
    <tei:p>
     Jeseniova vecná pripomienka ho viditeľne znepokojila.
    </tei:p>
    <tei:p>
     — Áno, urobte to. Urobte. A presvedčte sa veľmi dôkladne.
    </tei:p>
    <tei:p>
     Jesenius teraz už vie, že toto je vlastný cieľ tejto zvláštnej   anatómie. Cisár sa chce presvedčiť, či sa dá choromyseľnosť poznať   podľa nejakých zmien na mozgu a prípadne vyliečiť otvorením hlavy.   Azda by sa potom i jeho choroba dala takto vyliečiť.
    </tei:p>
    <tei:p>
     Rez ostrým nožom okolo hlavy... Pokožka s vlasmi je dole. Teraz už   možno pílkou otvoriť lebku.
    </tei:p>
    <tei:p>
     — Povedzte nám, doktor, je nejaký rozdiel medzi mozgom tohto   blázna a medzi mozgom... napríklad cisára?
    </tei:p>
    <tei:p>
     Znelo to ako tichá, úpenlivá prosba. Cisár sa zúfalo chcel   zachytiť nejakej istoty, nejakej opory, lebo sa mu zdalo, že sa mu   pôda pod nohami zosýpa a stŕha ho so sebou do priepasti.
    </tei:p>
    <tei:p>
     To nehovoril cisár k svojmu služobníkovi, ale nešťastný chorý   človek utiekal sa o pomoc ku svojmu lekárovi.
    </tei:p>
    <tei:p>
     A Jesenius mu nemohol pomôcť. Ani len slovnú útechu mu nemohol   poskytnúť. Ostatne, uveril by cisár, keby mu na pochabú otázku dal   rovnako pochabú odpoveď, že mozog cisára je iný ako mozog prostého   človeka?
    </tei:p>
    <tei:p>
     Už-už mal na jazyku triezvu odpoveď: „Niet rozdielu medzi mozgom   cisára a mozgom blázna.” No zavčasu si uvedomil, že takto nemožno   odpovedať cisárovi. Preto svoju odpoveď zovšeobecnil.
    </tei:p>
    <tei:p>
     — Medzi mozgom jednotlivých ľudí niet rozdielu. Aspoň pokiaľ ide o   jeho stavbu a zloženie. Rozdiely sú len vo veľkosti.
    </tei:p>
    <tei:p>
     Obaja pozerajú na šedú hmotu mozgu so znásobenou pozornosťou, ale   nebadať na nej nič, čím by sa odlišovala od mozgu zdravých ľudí.
    </tei:p>
    <tei:p>
     Ostrý nôž Jeseniov vnára sa do mäkkej hmoty, aby doktor i cisár   mohli nazrieť aj do vnútra mozgu, do jeho vrstvenia, ktoré sa podobá   vrstveniu niektorých druhov dúhovca. Ale ani tam nenachodí nič. Ani   výron krvi alebo dačo takého, čo by priviedlo lekára aspoň o krôčik   bližšie k záhade, ktorá bola pre cisára azda dôležitejšia než   postavenie hviezd v hodine jeho narodenia.
    </tei:p>
    <tei:p>
     Jesenius bezmocne pokrčil plecami. Vkladá rozrezaný mozog naspäť   do lebky.
    </tei:p>
    <tei:p>
     —
     <tei:emph>
      Ignoramus et ignorabimus.
     </tei:emph>
     Nevieme a nebudeme   vedieť, — vraví cisár rezignovane, a jeho osobný lekár nemá pre neho   ani slovíčko útechy. Cíti s ním iba ľútosť, akú môže cítiť lekár k   nevyliečiteľne chorému pacientovi, ale ani tú nesmie dať najavo, aby   svojho mocného priaznivca neurazil.
    </tei:p>
    <tei:p>
     Po prvej pitve bol Jesenius hrdý na svoj výkon. Cítil sa mocný ako   obor, ktorý si trúfal odhaliť závoj, zacláňajúci pred smrteľníkmi   záhady života. Vtedy mu bola pitva sama osebe účelom.
    </tei:p>
    <tei:p>
     Teraz mala pitva odhaliť príčinu choroby a smrti človeka. Ani   jedno ani druhé nezistil. Namiesto pýchy, ktorú cítil po prvej pitve,   zmocnila sa ho zatrpknutosť, ba ešte skôr akási nesmierna pokora,   lebo si uvedomil, akými bezmocnými sú ešte vždy aj tí najchýrnejší   lekári proti tajomnej zložitosti prírody.
    </tei:p>
    <tei:p>
     Celou cestou domov hučali mu v ušiach cisárove slová:
    </tei:p>
    <tei:p>
     — Ignoramus et ignorabimus.
    </tei:p>
    <tei:p>
     Cítil sa ako strom, ktorým lomcuje divá víchrica. Celé jeho   sebavedomie sa zosypalo. Zdalo sa mu, že by bolo najlepšie, keby sa   vzdal svojho povolania a venoval sa dačomu inému. Zúfalé pochybnosti   cisárove prešli aj na neho. Kdesi hlboko, priam pri koreňoch bytosti   cítil podivné, znepokojujúce dráždenie. Akoby tam bublal vzmáhajúcou   sa silou prameň pochybností. A to bublanie opakuje ustavične, bez   prerušenia, dve známe, odzbrojujúce slová: „Márnosť nad   márnosť...”
    </tei:p>
    <tei:p>
     Mária si všimla, že ho dačo zašlo, a spýtala sa ho na príčinu.   Zdôveril sa jej so svojím neúspechom pred cisárom i so svojimi   pochybnosťami.
    </tei:p>
    <tei:p>
     — Je to strašné, keď si človek náhle uvedomí svoju bezmocnosť. A   ešte za takýchto okolností! Načo je mi celá moja veda, keď mi nevie   dať odpoveď na takú prostú otázku: na čo umrel bláznivý Simeon?
    </tei:p>
    <tei:p>
     Sadol si za stôl, podoprel si bradu dlaňou a tupo hľadel pred   seba. Vyprchala z neho všetka radosť zo života.
    </tei:p>
    <tei:p>
     Z výšky úspechov, z ktorých ho už-už chytal závrat, klesol zasa až   na spodok.
    </tei:p>
    <tei:p>
     — Azda si zveličuješ starosti s tým mŕtvym, Johanes, — povedala mu   jemne. — Čo by ti osožilo, aj keby si vedel, na čo umrel? Treba   väčšmi obrátiť pozornosť k živým. Tým môžeš pomôcť, ale mŕtvym už   nie. A ešte jedna vec, Johanes. Nesmieš sa dať odradiť hneď prvým   neúspechom. Aj keď ťa mrzí, mal by si si povedať, že všetko zlé je na   niečo dobré a pátrať po príčinách neúspechu. Spravil si to?
    </tei:p>
    <tei:p>
     Priznal sa, že nie.
    </tei:p>
    <tei:p>
     — No tak vidíš. Vieš, v čom vidím ja príčinu tvojho neúspechu? V   tom, že si sa spoliehal viacej na literu kníh ako na vlastné   pozorovania. Malo by to byť naopak. A tento neúspech mal by ťa   povzbudiť ešte k vytrvalejšej činnosti.
    </tei:p>
    <tei:p>
     Tvár sa mu pri týchto Máriiných slovách rozjasnila. V prudkom   duševnom poryve vstal, pristúpil k nej, pobozkal ju na čelo a   povedal:
    </tei:p>
    <tei:p>
     —
     <tei:emph>
      Nescinzus, sed sciemus!
     </tei:emph>
     Nevieme, ale budeme   vedieť!
    </tei:p>
    <tei:p>
     Ak si Mária Jeseniová myslela, že si jediným rozhovorom získala   Barboru Keplerovú natoľko, aby sa hneď vzdala nárokov na Keplerove   príjmy z horoskopov, mýlila sa. Rozhovor s tou zvláštnou ženou   zanechal v Barbore množstvo protichodných dojmov. Ochotne by bola   vyšla svojmu mužovi v ústrety, vynasnažila sa mu vytvoriť čo   najpríjemnejšie pracovné prostredie — keby to nebolo spojené s   toľkými hmotnými obeťami. Ustavične sa jej vracali v spomienkach prvé   mesiace ich tunajšieho pobytu. Aké to bolo trápne, keď museli   doslovne žobrať od Braheho tie niekoľkozlatkové pôžičky, a aké   ponižujúce, keď Brahe odmietol, lebo vraj sám nemá. Trpko na to   spomínať. Teraz má už Kepler riadny plat, lenže mu ho neriadne   vyplácajú. Keby sa človek mohol na to spoľahnúť, dalo by sa vyžiť.   Ale čo, ak Keplerovi zasa niekoľko mesiacov zadržia plat? Keby aspoň   vyplatili potom celú náležitosť naraz. O tom však nemôže byť ani   reči. Dajú len malú splátku, a na zvyšok čakaj, človek biedny, ďalšie   mesiace, ba aj roky. Akože sa potom vzdať jediného spoľahlivého   peňažného zdroja, príjmov za horoskopy? Keby bola Barbora sama,   uskromnila by sa — čo aj nerada — ale ako môže vystavovať biede svoje   deti? Regina prichodí do veku, keď mladé telo prudko rastie a žiada   si veľa výdatnej stravy. Pamätá sa, ako ona v Regininom veku — má   teraz vyše desať — hltávala obedy a večere. Nikdy sa nemohla   dosýtiť... Lenže strava nie je všetko. Kdeže sú šaty, topánky a   ostatné? A to je len jedno dieťa. Výdavky na Zuzanku, hoci je ešte   maličká, nie sú oveľa menšie. Jednostaj treba dačo dokupovať,   nehovoriac už o byte, ktorý tiež chcela mať pekne zariadený a do   ktorého chýba ešte toľko vecí... Jeseniovej sa ľahko hovorí. Detí   nemajú a pritom ich bočné príjmy sú istotne oveľa väčšie než príjmy   Keplerove. A že sa Jeseniová zaujíma o mužovu prácu? Aj to je   pochopiteľné. Veď čože by robila vo voľnom čase, keď je sama? Ale pri   dvoch deťoch je žena ako v jarme. Má pre seba veľmi málo voľných   chvíľ. Ešte šťastie, že Regina tiž pomôže čo-to v domácnosti a možno   sa na ňu spoľahnúť aj so Zuzankon, Keby bolo v domácnosti služobné   dievča, hneď by bolo všetko iné. Predbežne na to nemožno ani   pomyslieť.
    </tei:p>
    <tei:p>
     Takto uvažovala Barbora Keplerová, takto obhajovala sama pred.   sebou svoj odpor voči každej zmene v zavedenom domácom poriadku a   peňažnom hospodárstve.
    </tei:p>
    <tei:p>
     Ale súčasne sa v nej ozýval čoraz nástojčivejšie aj druhý hlas, za   ktorým akoby počula podkúšanie pani Jeseniovej: „Nemôžeš posudzovať   všetko len zo svojho stanoviska. Vži sa aj do Johanovho položenia.   Nepamätáš sa, čo ti povedal pri istej príležitosti o svojej práci?   »Nezáleží mi na tom, čo si myslia o mojich prácach moji súčasníci   alebo či ich budú čítať ľudia hneď po mojej smrti. Ale som pevne   presvedčený, že po sto rokoch ich náležite ocenia a len potom ich   budú čítať s takým záujmom, aký si zaslúžia.« Ak je natoľko   presvedčený o hodnote svojej práce, nemala by si mu v nej prekážať,   nemala by si ho od nej odvádzať pripomienkami o kuchyni. Musíš sa   uskromniť. Bude ti za to vďačný, pomôž mu.”
    </tei:p>
    <tei:p>
     Dlho zápasila Barbora takto sama so sebou. Raz prevažoval v nej   prvý hlas, inokedy hlas druhý. Starostlivá matka svárila sa v nej s   dobrou manželkou. A najhoršie bolo, že sa jej ustavične zdalo, akoby   záujmy jej detí boli v rozpore so záujmami mužovými.
    </tei:p>
    <tei:p>
     Pomaly však jej odpor začal povoľovať. Najväčšmi prispela k tomu   okolnosť, že cisárova pokladnica už niekoľko mesiacov vyplácala   pravidelne plat zamestnancom dvora.
    </tei:p>
    <tei:p>
     Pani Keplerová sa pokúsila vyjsť z platu a prestala spomínať   horoskopy.
    </tei:p>
    <tei:p>
     Kepler sa vrhol do práce so zdvojenou silou.
    </tei:p>
    <tei:p>
     Za jasných nocí chodieval do letohrádku kráľovnej Anny. Tu, vo   velkej dvorane na poschodí, mal cisár observatórium. Sem dal umiestiť   všetky nástroje Tycha Braheho; niektoré z nich — tie najväčšie, ktoré   sa v Braheho byte nezmestili — ešte za života svojho dvorného   astronóma.
    </tei:p>
    <tei:p>
     Jesenius, ak mal práve nočnú službu, stretol sa zavše s Keplerom   na Hrade.
    </tei:p>
    <tei:p>
     — Nechcel by som vás zdržiavať od práce, — riekol raz večer   Keplerovi, — ale dakedy by som vás rád odprevadil do Belvedere. Ešte   som tam nebol. Nebohému Brahemu som niekoľko ráz robil spoločníka pri   jeho nočných pozorovaniach oblohy. Ale neviem, či vám to nebude na   ťarchu...
    </tei:p>
    <tei:p>
     — Ako môžete takto hovoriť? — Kepler sa skoro urazil. — Dobre   viete, ako si cením váš záujem o moju prácu. Budem veľmi rád, keď   pôjdete dakedy so mnou. Hoci aj dnes. Je jasná noc, budeme môcť   nerušene pozorovať hviezdy.
    </tei:p>
    <tei:p>
     Jesenius nechal u komorníka odkaz, kde bude, a vybral sa s   Keplerom do Cisárskej záhrady. Od tých čias, čo bol cisárovým osobným   lekárom, iba raz sa stalo, že ho volali v noci k panovníkovi. Mohol   teda oprávnene predpokladať, že bude mať nerušenú noc. Ostatne,   nemienil sa zdržať v Belvedere celú noc.
    </tei:p>
    <tei:p>
     Mesiac v splne ožaroval Cisársku záhradu jasným belasistým   svetlom. Sladká tíš spočívala na celom kraji. Nehybný vzduch bol   presýtený vôňou ruží, ktoré vrúbili chodníky, vysypané zlatistým   pieskom. Popri chodníkoch boli umnou rukou záhradníka vyčarené   geometrické obrazce — obdĺžniky, kruhy, polkruhy, hviezdice — z   najpestrejších kvetín, medzi ktorými vývodili najvzácnejšie,   tulipány. Až z ďalekého Turecka ich priviezli pred niekoľkými rokmi   ako sultánov dar cisárovi. Prvé tulipány v strednej Európe.
    </tei:p>
    <tei:p>
     V tajomnom šere kríkov jagali sa žiariace svätojánske mušky. Vo   vzduchu sa chvíľami zamihol netopier.
    </tei:p>
    <tei:p>
     Odkiaľsi zdola, z mesta, niesol sa slabý psí brechot. Ináč všade   mĺkvota, tíš taká, že sa človek až ostýchal hlasno hovoriť.
    </tei:p>
    <tei:p>
     Zelenkastá strecha letohrádku týčila sa v tajomnom nočnom   osvetlení ako dno obráteného korába, spočívajúceho na dne priesvitnej   vody. Pološeptom vedený rozhovor a chrapčanie piesku pod nohami boli   jedinými zvukmi, ktoré sa rozplývali okolo chodcov ako kruhy na vode   — a odrazu aj tieto zvuky utíchli. Ostal len jeden zvuk, nový:   zurčanie vody vo vodomete.
    </tei:p>
    <tei:p>
     Chodci zastali a zmĺkli.
    </tei:p>
    <tei:p>
     — Čo to? — zašepkal Jesenius. — V Prahe vyzváňajú? V takú neskorú   hodinu nočnú?
    </tei:p>
    <tei:p>
     Kepler sa usmial, nepovedal slova, ale chytil ho za ruku a   zaviedol k vodometu.
    </tei:p>
    <tei:p>
     — Spievajúca fontána, — vysvetľoval a s potešením sledoval   Jeseniov údiv.
    </tei:p>
    <tei:p>
     — Toto je Spievajúca fontána? — zvolal doktor a započúval sa do   jej prekrásnej melódie. Slýchaval už o vodomete majstra Jaroša, o   tomto vychýrenom diele Cisárskej záhrady pražskej, ale nevedel si   dobre predstaviť, ako by mohla fontána spievať, a najmä, aký je ten   spev.
    </tei:p>
    <tei:p>
     Teraz ho počul na vlastné uši.
    </tei:p>
    <tei:p>
     Do jednotvárneho šumenia vody zaznievalo ako spodný tón vzdialené,   dojímavo lahodné zvonenie. Ako keby sa boli rozozvučali zvony   všetkých pražských kostolov, lenže ich hlas bol stlmený, takže iba   doznieval... ako hudba odkiaľsi zďaleka, sťaby ani nie
     <tei:emph>
      z
     </tei:emph>
     tohto sveta.
    </tei:p>
    <tei:p>
     Očarený počúval Jesenius túto sluchovú lahodu a cítil pritom, ako   mu radosť zapĺňa dušu. Aký zázrak to tu vytvoril pražský majster   podľa návrhu talianskeho umelca! Vedel, že jeho dielo takto ožije,   alebo je to len číra náhoda, zhoda akustických zákonov, že tenkými   stružkami a kosierikmi prúdiaca voda, dopadajúca na kovovú misu   fontány, vydáva taký utešený zvuk? Záleží na tom? Hlavná vec, že   chodec tu zastane v nemom úžase a okúzlený sa započúva do nezvyčajnej   krásy.
    </tei:p>
    <tei:p>
     — Už verím v pravdivosť báje, že v starovekom Egypte Mnemnonove   stĺpy pri východe slnka spievali. Ale neviem, či sa ich spev vyrovnal   spevu tejto fontány.
    </tei:p>
    <tei:p>
     Do letohrádku mali už len niekoľko krokov. Kepler zaviedol Jesenia   dnu a vyzval sluhu, aby im posvietil na cestu.
    </tei:p>
    <tei:p>
     V prázdnom priestranstve veľkej vstupnej dvorany duto sa ozývali   kroky neskorých návštevníkov.
    </tei:p>
    <tei:p>
     Zato observatórium bolo zaplnené toľkými inštrumentmi, že   príchodzí nevedel, čo si skôr všimnúť. Bolo tu aj veľké Koperníkovo   triquetrum, ktoré si Brahe tak cenil. Niekoľko sextantov a kvadrantov   rozličných veľkostí, rôzne menšie nástroje, Jakubova tyčka, kružidlá   a množstvo kníh. Mnohé z týchto vecí poznal ešte z Braheho bytu.
    </tei:p>
    <tei:p>
     Kepler navrhol:
    </tei:p>
    <tei:p>
     — Poďme sa prejsť trochu von.
    </tei:p>
    <tei:p>
     Vyšli na ochodzu vo výške poschodia, ktorá viedla okolo celého   letohrádku. Postúpili kúsok na miesto zaplavené mesačným jasom a   zadívali sa na spiacu Prahu pod sebou.
    </tei:p>
    <tei:p>
     Aký celkom iný pohlad než za dňa z Hradu! Sponad mora čo   najrozličnejších žliabkových striech vypínali sa k čistej, hviezdami   posiatej oblohe desiatky pražských veží. Najvýraznejšie vynikali   blížence — veže Týnskeho chrámu — a hneď naproti nim veža radnice...   trochu ďalej za nimi vysoko vyčnievala strecha kostola Panny Márie   Snežnej... Tamhľa je veža Havelského kostola, vľavo od nej musí byť   Karolinum... a sem, týmto smerom, bližšie k Vltave, je Betlehemská   kaplnka a v jej tôni skryté Loudovo kolégium — Jeseniov dom. Tie domy   akoby boli nakopené na seba bez ladu a skladu — a predsa pri pohľade   na ne neubráni sa divák dojatiu z akejsi jedinečnej, svojskej a   neopakovateľnej krásy.
    </tei:p>
    <tei:p>
     „Takto som ju ešte nevidel,” pomyslel si Jesenius, zahľadený na   nočnú Prahu, a oprel sa o múrik, obrubujúci ochodzu vo výške pŕs.
    </tei:p>
    <tei:p>
     Kepler si stal vedľa neho. Tu vonku bolo príjemnejšie než vo   veľkom chladnom observatóriu.
    </tei:p>
    <tei:p>
     Boli sami. Široko-ďaleko ani živej duše. Tu v tej výške, vysoko   nad stíchnutým mestom, vzdialení od dennej vravy a dvorských intríg,   cítili sa voľne, akoby sa boli odpútali od zeme a vzniesli do   nadzemských výšav.
    </tei:p>
    <tei:p>
     Duša v takejto chvíli túži po dôvernosti, po duši spríbuznenej,   pred ktorou by sa mohla otvoriť ako kvet na slnku. Aj chlapi zatúžia   niekedy po takejto opore. Sú veci, v ktorých si rozumejú len dvaja   chlapi, tak ako zasa iné veci vedia si rozriešiť len dve ženy medzi   sebou.
    </tei:p>
    <tei:p>
     — Chcel som vám dačo povedať, Johanes, — začal Kepler a obrátil sa   tak, že mal mesto za chrbtom a díval sa na Jesenia zboku. Možno chcel   mať pred sebou jeho mesiacom ožiarenú tvár, aby mohol sledovať, ako   priateľ prijme jeho slová. Sám mal tvár spolovice v tôni. Po prvých   slovách stíchol, akoby chcel zistiť, či ho Jesenius mieni s   porozumením vypočuť, potom pokračoval: — Možno sa vám to bude zdať   smiešne, ale pre mňa je to čosi nezvyčajného. Ide totiž o moju ženu,   o Barboru...
    </tei:p>
    <tei:p>
     O rodinných veciach sa Kepler s Jeseniom ešte nikdy nezhováral.   Bola to akoby súkromná svätyňa, do ktorej cudzím ľuďom nazrieť   neslobodno. Trápi ho dačo, že sa rozhodol otvoriť pred ním dvere   tejto svätyne? Nevyzerá utrápený, naopak, zdá sa, že nikdy nebol taký   šťastný ako teraz.
    </tei:p>
    <tei:p>
     — Ak vám budem môcť v dačom poradiť alebo pomôcť —
    </tei:p>
    <tei:p>
     — Nie, nie, tak si to nevysvetľujte, — povedal rýchle Kepler a na   jeho úzkych bledých perách ukázal sa rozpačitý, skoro detský   úsmev.
    </tei:p>
    <tei:p>
     — Neviem, ako by som mal začať... Vy ste dlhšie ženatý a máte takú   rozumnú ženu, vy to budete akiste lepšie chápať... Úprimne povedané,   ja tomu nerozumiem. Ale aby som vás dlho nenaťahoval na škripec: Mám   skvelú ženu.
    </tei:p>
    <tei:p>
     Jesenius nechápal. Prečo mu to hovorí? Prečo ho presviedča, že   Barbora je skvelá žena? Veď on o tom nikdy nepochyboval. Vlastne sa o   to doteraz nezaujímal.
    </tei:p>
    <tei:p>
     — Iba teraz ste na to prišli? — usmial sa zhovievavo.
    </tei:p>
    <tei:p>
     — Iba teraz; po päťročnom manželstve. Len si predstavte! Iste sa   čudujete, prečo vám to hovorím. Nuž preto, lebo pre mňa to má aj   veľký dosah pracovný. Len sa do toho vžite: už od tých čias, ako sme   sa vzali, ma žena nabádala, aby som zostavoval horoskopy a pranostiky   do kalendárov. Povedal som vám, čo si o tom myslím. Uznáte, že to nie   je nič príjemného, keď človek robí dačo z prinútenia, proti svojej   vôli a proti svojmu lepšiemu presvedčeniu. Ale čo som si mal počať?   Kuchyňa je v manželstve veľmi dôležitá miestnosť. Barbora sa nevie   uskromniť. A plat z cisárskej pokladnice je vždy vo hviezdach. Veď to   poznáte.
    </tei:p>
    <tei:p>
     — Bohužiaľ, — vzdychol si Jesenius. — Keby som nemal príjmy za   liečenie iných chorých, neviem, ako by sme vyšli.
    </tei:p>
    <tei:p>
     — No vidíte, — zvolal živo Kepler. — Ja som bol v podobnom   položení. Ba ešte v horšom, lebo liečiť ľudí, a predpovedať im   budúcnosť, to je predsa len rozdiel. Pravda, keby sa Barbora bola   vedela uskromniť, bolo by to celkom iné... Nuž, čo vám mám povedať: v   tejto veci sme si nerozumeli. A teraz odrazu sa stal zázrak: Barbora   sa celkom zmenila. Povedala mi, aby som nemal ohľady na domácnosť, že   sa už dajako pretlčieme, a ak mi je to proti mysli, aby som už   horoskopy nezostavoval. Hneď som začal pokračovať v písaní svojej   rozpravy o základoch astrológie, ktorú som mal už dávnejšie   rozpracovanú, ale pre tie nezhody s Barborou som prácu prerušil. Nuž   len to som vám chcel povedať, že človek niekedy ani vlastnú ženu   nepozná. Myslí si o nej dačo, čo vôbec nezodpovedá pravde. Žijete   vedľa seba päť rokov, uzavretí v akejsi tvrdej škrupine, a potom sa   odrazu čosi stane a vy objavíte v bytosti, s ktorou žijete, črtu   alebo vlastnosť, ktorú ste v nej vôbec nepredpokladali. Človek má   potom výčitky svedomia nielen za to, čo urobil alebo neurobil, ale i   za to, čo si myslel. Že si myslel o tom druhom niečo horšieho, než si   zaslúžil. Chápete ma?
    </tei:p>
    <tei:p>
     — Chápem, pravdaže chápem, — s účasťou odvetil Jesenius a pocítil   pritom výčitku svedomia. Pre Máriu. Koľko záujmu prejavuje o jeho   prácu, ako by mu chcela byť užitočná — ale stojí on o to? Vie to   oceniť?
    </tei:p>
    <tei:p>
     V tejto chvíli to vedel oceniť a umieňoval si, že jej o tom povie.   Ale sám akosi podvedome cítil, že ostane len pri dobrom úmysle. Kým   príde domov, zabudne naň. A keď sa Máriina starostlivosť pri   najbližšej príležitosti znova preukáže, on len ťažko bude skrývať   svoj nesúhlas a nepocíti ani najmenšiu výčitku svedomia, ak jej slová   budú hrachom hádzaným na stenu.
    </tei:p>
    <tei:p>
     — Nehnevajte sa, že sa s vami delím o radosť, ktorú mi dnes   Barbora spôsobila, ale keby ste vedeli, čo to pre mňa znamená! Budem   môcť dokončiť svoje dielo o základoch astrológie a potom pokračovať v   písaní Paralipomen, v ktorých sa budem zapodievať zákonmi optiky.
    </tei:p>
    <tei:p>
     Keď sa Kepler zmienil o svojom diele o astrológii, Jesenius si   spomenul na cisára. Tešila ho čistá radosť Keplerova, ale súčasne ho   mrzelo, že cisársky matematikus pozerá na celú vec len zo svojho   stanoviska. Kepler zabúda na cisára.
    </tei:p>
    <tei:p>
     Má rozvíriť duševnú poľahobu Keplerovu rušivou pripomienkou? Dosť   času, keď mu to neskôr pripomenú iní? Poslúžime priateľovi väčšmi,   keď mu nepríjemné veci zatajíme, než keby sme mu ich povedali? Čo by   urobila v takomto prípade Mária? Iste by neváhala ani chvíľu. Pravda   je dôležitejšia.
    </tei:p>
    <tei:p>
     — Mienite knihu o základoch astrológie aj vydať? — spýtal sa po   chvíli polohlasne.
    </tei:p>
    <tei:p>
     Keplera jeho otázka prekvapila.
    </tei:p>
    <tei:p>
     — Prirodzene. Prečo by som ju ináč písal?
    </tei:p>
    <tei:p>
     — Pomysleli ste na to, ako vaše dielo prijme cisár?
    </tei:p>
    <tei:p>
     — Oznámim mu vopred, čo mienim vydať, a vyžiadam si súhlas, aby   som mu mohol dielo venovať, — povedal Kepler a díval sa pritom tak   dôverčivo na Jesenia, akoby šlo o najprirodzenejšiu vec.
    </tei:p>
    <tei:p>
     Jesenius mimovoľne zvýšil hlas:
    </tei:p>
    <tei:p>
     — Vy chcete dielo proti astrológii venovať cisárovi?
    </tei:p>
    <tei:p>
     — Prečo nie? — odvetil rovnako mierne Kepler, nechápuc Jeseniovo   vzrušenie. — Myslím, že cisárovi je milšia otvorene vyslovená mienka,   odchodná od jeho presvedčenia, než šaľba. Ani vy ste sa nebáli   povedať mu, čo si myslíte, hoci sa to nezrovnávalo s mienkou   cisárovou.
    </tei:p>
    <tei:p>
     — To nemožno porovnávať. V mojom prípade išlo o inú vec. Ale   astrológia je cisárova slabá stránka. Čo ak cisár venovanie neprijme?   Vydáte ju aj v takom prípade?
    </tei:p>
    <tei:p>
     Kepler vážne prikývol.
    </tei:p>
    <tei:p>
     — Previnil by som sa na Barbore a najväčšmi sám na sebe, keby som   nebol dôsledný. Nebudem hovoriť iné, než čo si myslím, ani   cisárovi.
    </tei:p>
    <tei:p>
     — Aj keby vás za to cisár prepustil zo svojich služieb?
    </tei:p>
    <tei:p>
     Ešte s hlbším presvedčením než po prvý raz prisvedčil Kepler aj na   túto otázku Jeseniovu.
    </tei:p>
    <tei:p>
     — Praha nie je jediným miestom, kde sa dá vyžiť. Mohol by som sa   pokúsiť dostať miesto do Würtenbersku, v Sasku, Wittenbergu, Jene,   Lipsku alebo čo ja viem kde. Človek sa nesmie báť priniesť za svoje   presvedčenie aj obete. Počínali by ste si vy na mojom mieste   inak?
    </tei:p>
    <tei:p>
     Jesenius dlho neodpovedal. Díval sa na krásne mesto pod sebou,   ktoré mu tak prirástlo k srdcu, no súčasne cítil, že ono je len   zástenkou pravej pohnútky, prečo by nechcel zmeniť svoje terajšie   miesto.
    </tei:p>
    <tei:p>
     Cítil na sebe Keplerov mäkký pohľad a zdalo sa mu, že z hĺbky jeho   zreníc díva sa na neho pohľad ešte jednej dvojice očú — Máriiných.   Tým akoby sa sila Keplerovho pohľadu bola zdvojnásobila.
    </tei:p>
    <tei:p>
     Jesenius cítil, že z dosahu tejto sily nemožno uniknúť klamom.
    </tei:p>
    <tei:p>
     Preto miesto odpovede sa strhol a povedal zmeneným hlasom:
    </tei:p>
    <tei:p>
     — Poďme už dnu. Začína pofukovať a ja sa budem musieť onedlho   vrátiť.
    </tei:p>
   </tei:div>
   <tei:div type="chapter">
    <tei:head>
     XIII. TRINÁSTA KOMNATA
    </tei:head>
    <tei:p>
     JESENIOVI POSTUPNE pribúdalo práce aj na cisárskom dvore. Doktor   Guarinonius začal chorľavieť a Jesenius ho musel u cisára zastupovať.   Teraz sa dostával s cisárom častejšie do styku.
    </tei:p>
    <tei:p>
     No aj tak zbližovanie s cisárom pokrakračovalo veľmi pomaly, hoci   po pitve bláznivého Simeona nastala i v tomto smere zmena. Aj keď   výsledok pitvy cisára neuspokojil, predvedenie pitvy samo ho   mimoriadne zaujalo, takže od toho času Jesenia uprednostňoval pred   ostatnými svojimi osobnými lekármi. Cisár však bol nedôverčivý aj   voči svojmu najbližšiemu okoliu. Pri audiencii málo hovoril, zato   radšej počúval. Jesenius ako lekár bol by radšej, keby sa cisár   rozhovoril o svojom zdravotnom stave. Rudolf bol presvedčený, že mu   dakto počaril. Nechcel si dať vyhovoriť ani jedným zo svojich   osobných lekárov, že ide o riadnu chorobu. „Nie, nie, nechcite nás   učičíkať lekárskymi floskulami. Naši nepriatelia nám porobili, aby   nás zbavili trónu...” Viacej nepovedal, ale všetci vedeli, koho   myslí. Na prvom mieste vlastného brata arciknieža Matiáša. Lekári   mali s cisárom ťažkú prácu.
    </tei:p>
    <tei:p>
     Jesenius videl, že riadnym postupom, ktorý býva zvyčajný u iných   chorých, nedosiahne u cisára nič. Musí ho zbaviť najprv dojmu, že má   pred sebou lekára. Lebo táto okolnosť vplýva na neho nepriaznivo:   hneď sa uzavrie do seba. Bude treba získať si cisárovu dôveru. Musí   sa zaujímať o to, o čo sa zaujíma cisár. O umenie, astrológiu,   alchýmiu...
    </tei:p>
    <tei:p>
     Cisár čoskoro vybadal z rozhovoru so svojím osobným lekárom, že sa   s ním môže zhovárať aj o umení. A tým sa oblasť rozhovorov značne   rozšírila.
    </tei:p>
    <tei:p>
     Jesenius bol teraz veľmi rád, že za svojich štúdií v Pádui   neobmedzoval sa len na úzky okruh medicíny, ale ako milovník všetkého   pekného zaujímal sa aj o maliarstvo a sochárstvo. V Itálii bolo dosť   príležitosti, aby tento záujem prehlboval a aby sa aj stykom s   významnými maliarmi paduánskymi a benátskymi zdokonalil v hodnotení   umeleckých diel. Neboli to nijaké veľké znalosti odborné, ale vedel   už veľmi dobre rozoznať hodnotnú vec od veci bezcennej a vedel aj   zdôvodniť, prečo sa mu ktorá vec páči. Pozeral na obrazy a sochy okom   znalca.
    </tei:p>
    <tei:p>
     — Vidím, že sa zaujímate aj o umenie, — povedal cisár istého   slnečného jarného dňa Jeseniovi. — Chceli by ste si pozrieť naše   zbierky?
    </tei:p>
    <tei:p>
     Takéto vyznamenanie bolo veľmi zriedkavé. Cisár úzkostlivo strežil   svoje zbierky aj pred všednými a všetečnými pohľadmi, akoby sa   obával, že sa tým zníži ich hodnota. Chcel mať všetky tie poklady len   pre seba. Schovával ich, ako schováva lakomec svoje dukáty. Siene, v   ktorých zhromaždil svoje poklady, boli akoby rozprávkovou trinástou   komnatou, do ktorej nemá nik prístup. Iba významným osobnostiam   zahraničným ukazoval cisár svoje poklady, najmä vyslancom,   zastupujúcim veľké štáty, a to len preto, aby rozprávali o jeho   pokladoch svojim vladárom. A tí aby mu závideli a obdivovali ho.   Privilégium pozrieť si cisárove zbierky dosiahli občas aj niektorí   významní umelci, najmä maliari a sochári. Lenže kým vyslancov a   vysokopostavené osoby sprevádzal cisár osobne, umelcov sprevádzal   niektorý z jeho dvorných maliarov alebo sochárov, najčastejšie   Bartholomäus Spranger alebo Adrien de Vries, prípadne, ak bol práve v   Prahe, správca cisárskych zbierok Oktaviano Strada.
    </tei:p>
    <tei:p>
     Kľúče od sály so zbierkami opatroval cisár v priečinku svojho   písacieho stolíka. Nemohlo sa teda stať, že by bol vošiel niekto do   cisárovej galérie bez jeho vedomia.
    </tei:p>
    <tei:p>
     Keď Jesenius s neskrývanou radosťou poďakoval cisárovi za vzácnu   priazeň, vyzval ho vladár, aby sa prihlásil u neho hneď po   poludňajšom zvonení.
    </tei:p>
    <tei:p>
     „Kto ma bude sprevádzať: Strada, Spranger, von Aachen alebo de   Vries?” hádal Jesenius, ale v podstate mu to bolo jedno; hlavná vec,   že uvidí cisárove zbierky.
    </tei:p>
    <tei:p>
     — Jeho cisárska Milosť je v dielni a nikto ju nesmie vyrušiť z   práce, — povedal hlavný komorník, keď Jesenius prišiel v stanovenom   čase do cisárovej predizby.
    </tei:p>
    <tei:p>
     — Ale mne Jeho Milosť výslovne prikázala, aby som sa prihlásil   hneď po poludňajšom zvonení, — odvetil Jesenius na komorníkovu   námietku.
    </tei:p>
    <tei:p>
     — Ak prichodíte na osobitný príkaz Jeho Milosti, to je potom niečo   iného. Nech sa páči so mnou.
    </tei:p>
    <tei:p>
     Okrem umenia, astrológie a alchýmie mal cisár ešte jednu záľubu:   umeleckú ručnú prácu. Najradšej vyrezával z dreva všelijaké ozdoby,   ale pre zmenu zostrojoval aj hodiny. Inokedy zasa maľoval.
    </tei:p>
    <tei:p>
     Dielňa, kam ho komorník uviedol, líšila sa od všetkých   remeselníckych dielní, aké Jesenius doteraz videl. Kým každá   remeselnícka dielňa už svojím zariadením a nástrojmi, ktoré sú v nej,   prezradí návštevníkovi remeslo, ktorému slúži, cisárova dielňa nemala   takýto jednoznačný výzor. Bola to kombinácia stolárskej, zámočníckej,   hodinárskej a maliarskej dielne. Najrozličnejšie nástroje, rozložené   na dvoch veľkých a niekoľkých malých stoloch, nehodili sa veľmi do   tohto palácového prostredia, do miestnosti s vysokou povalou,   vyzdobenou pozlátenou štukatúrou a freskami talianskych majstrov. Ale   na Rudolfovom dvore bolo toľko prekvapujúcich zvláštností, že napokon   ani tie najpodivnejšie už nikoho neprekvapovali.
    </tei:p>
    <tei:p>
     — Náš doktor je presný, — usmial sa cisár a obrátil sa k svojmu   spoločníkovi, starému stolárskemu majstrovi Krištofovi, ktorý ho   zaúčal do tajov stolárskeho remesla. — Pre dnešok skončíme.
    </tei:p>
    <tei:p>
     Cisár odložil kladivko a dláto a odpásal si zelenú zásteru. Stál   tu teraz len v nohaviciach tehlovej farby a v bielej čipkami   ozdobenej košeli. Majster Krištof sňal z klinca hnedý kožený kabátec   so súkennými prežívanými rukávmi a pomohol cisárovi obliecť si ho. Na   hlave mal cisár nízky klobúčik, podobajúci sa baretu; do dielne   chodieval v takomto pracovnom úbore.
    </tei:p>
    <tei:p>
     Popri zohnutom, klaňajúcom sa majstrovi Krištofovi odchádza cisár   s doktorom Jeseniom do svojej pracovne. Iste tam už čaká Strada alebo   Spranger, aby ukázal hosťovi cisárove zbierky.
    </tei:p>
    <tei:p>
     Ale pracovňa je prázdna. Komorník vymieňa cisárovi kožený kabátec   za vzácnu belasú mentieku s lisnúcou sa žltou hodvábnou   podšívkou.
    </tei:p>
    <tei:p>
     Rudolf vyberá zo stolíka zväzok veľkých klúčov a vraví   Jeseniovi:
    </tei:p>
    <tei:p>
     — Môžeme ísť.
    </tei:p>
    <tei:p>
     Jesenius bol už doteraz vzrušený myšlienkou, že sa mu konečne   splní tajné želanie uvidieť Rudolfove umelecké poklady. Po cisárových   slovách zaliala ho teplá vlna a srdce sa mu rozbúchalo.
    </tei:p>
    <tei:p>
     Cisár Rudolf ho bude osobne sprevádzať.
    </tei:p>
    <tei:p>
     Ešte sa ani nestihol spamätať z veľkého prekvapenia, už stoja pred   cieľom. Cisár odomyká veľké biele dvere Španielskej sály, iba nedávno   vystavanej vlašským staviteľom Horatiom Fontanom de Brussato pre   veľké dvorné slávnosti a plesy. Lenže toto svoje poslanie spĺňala   sála len nakrátko. Cisár rozkázal, aby v nej umiestili časť jeho   zbierok.
    </tei:p>
    <tei:p>
     Keď vstúpili, cisár starostlivo zamkol za sebou dvere a ešte sa   presvedčil, či sú naozaj zamknuté.
    </tei:p>
    <tei:p>
     Toto je teda oná chýrna miestnosť, o ktorej sa hovorilo po celej   Európe s najväčším obdivom.
    </tei:p>
    <tei:p>
     — A teraz si prezerajte, čo chcete a ako chcete.
    </tei:p>
    <tei:p>
     Panovník zašiel doprostred sály a sadol si na čalúnenú   stoličku.
    </tei:p>
    <tei:p>
     Jesenius cítil na sebe jeho pohľad. Vedel, že cisár je zvedavý na   prvý dojem, aký v ňom tieto umelecké poklady vyvolajú, a súčasne ho   iste bude zaujímať aj jeho mienka o jednotlivých dielach. To všetko   pôsobilo na neho rušivo, ba v nerušenom vnímaní hatila ho ešte jedna   nepriaznivá okolnosť: nevedel, koľko času má na prehliadku. Ak sa   bude náhliť, bude to cisár pokladať za nedostatok záujmu alebo za   slabinu v odborných vedomostiach; ak sa zdrží pri každom diele   dlhšie, nebude prehliadka trvať pridlho? Nezneužije cisárovu   trpezlivosť?
    </tei:p>
    <tei:p>
     Rozhodol sa vyjasniť si tieto pochybnosti hneď, lebo ináč by z   prehliadky nemal ozajstný pôžitok.
    </tei:p>
    <tei:p>
     — Smel by som sa spýtať Vašej cisárskej Milosti, koľko času mi   povolí na prehliadku?
    </tei:p>
    <tei:p>
     Na otázku odvetil cisár milostivo:
    </tei:p>
    <tei:p>
     — Presne toľko, koľko budete potrebovať. Na nás sa neobzerajte.   Nám tu nebude dlhá chvíľa.
    </tei:p>
    <tei:p>
     Cisárove slová pôsobili oslobodzujúco. Nemusel sa už v ničom   obmedzovať alebo prispôsobovať svojmu vzácnemu sprievodcovi. Mohol sa   úplne ponoriť do krásy vôkol seba.
    </tei:p>
    <tei:p>
     Ach, ako blahodarne pôsobí na ducha takéto zahĺbenie! Človek   zabudne na všetko. Na všetko nepríjemné i na jestvovanie času, a v   tom náhlom uvoľnení znásobuje sa vnímavosť ducha stonásobne a   potešenie z krásy rozlieva sa celou bytosťou.
    </tei:p>
    <tei:p>
     Takto zapôsobila krása, zhromaždená v tejto sále, aj na Jesenia.   Počínal si ako motýľ, poletujúci z jedného kvetu na druhý. Najprv   prešiel celou sálou, aby sa len tak zbežne zoznámil s vystavenými   dielami, a až potom si začal podrobnejšie prezerať jednotlivé obrazy   a sochy.
    </tei:p>
    <tei:p>
     Nebolo tu ani jediné bezcenné dielo. Každé bolo ozajstným   umeleckým skvostom. Desiatky a desiatky obrazov; malé, prostredné i   velikánske, také, že jeden z nich by zaplnil celú stenu priemernej   izby. Celé rady sôch antických i renesančných talianskych majstrov. A   v susedných miestnostiach množstvo umne zhotovených zlatotepeckých a   ryteckých prác a na samom konci stoly a skrine so všelijakými   čudesnými tvormi a predmetmi.
    </tei:p>
    <tei:p>
     Jesenius obdivuje najprv Dürerove obrazy. Sú hneď na kraji   sály.
    </tei:p>
    <tei:p>
     Madona s belasým závojom. Akým zvláštnym kúzlom pôsobí na človeka!   Čo je na obraze také nezvyčajné? Tá takmer detská tvár matky, nežne   pozerajúcej na svoje buclaté nahé dieťatko, alebo harmonický súlad   farieb, spomedzi ktorých tak vyniká nebovomodrá farba priesvitnej   šatky na hlave matky? Akiste všetko dovedna, celá jemne vyvážená   krása obrazu zapĺňa diváka sladkou clivotou, podfarbenou mimovoľnou   spomienkou na vlastnú matku.
    </tei:p>
    <tei:p>
     Už bol pri inom obraze, pri velkom plátne Dürerovom „Umučenie   desaťtisíc kresťanov za perzského kráľa Sapora”, ale ešte raz sa   vrátil k prvému obrazu. Musel sa takto osviežiť, chcel takto pookriať   po drvivom dojme z obrazu, na ktorom bohatá fantázia umelcova   zachytila všetky mysliteľné druhy popráv. Príšerné divadlo! Jesenius   sa pokúša odpútať myšlienky od námetu a vnímať len jeho výtvarnú   krásu: kompozíciu, kolorit, kresbu. Ale jedno od druhého sa nedá   oddeliť.
    </tei:p>
    <tei:p>
     Cisár odtrhol zrak od Ilionea, krásnej Skopasovej sochy, na ktorú   sa vydržal dívať celé hodiny, a zahľadel sa na Jesenia. V očiach mu   žiari spokojnosť.
    </tei:p>
    <tei:p>
     — Páči sa vám Dürer?
    </tei:p>
    <tei:p>
     Jesenius sa strhol. Celkom zabudol na cisára.
    </tei:p>
    <tei:p>
     — Veľmi, Vaša Milosť.
    </tei:p>
    <tei:p>
     Nemohol sa pretvarovať. Jeho obdiv bol úprimný. Mal rád   talianskych maliarov, vždy si myslel, že sú nedostihnuteľní a   neprekonateľní, ale veľkého Norimberčana si zamiloval z hĺbky   srdca.
    </tei:p>
    <tei:p>
     — Videli ste už „Klaňanie sa troch kráľov” a „Ružencovú   slávnosť?”
    </tei:p>
    <tei:p>
     „Klaňanie sa troch kráľov” už Jesenius videl — v kostole   Všechsvätých vo Wittenbergu. A teraz je obraz tu. Ako je to   možné?
    </tei:p>
    <tei:p>
     — Keď som ho videl po prvý raz, bol ešte vo Wittenbergu. Cisár sa   potmehúdsky usmial.
    </tei:p>
    <tei:p>
     — Je tam ešte aj teraz, — povedal tajnostkársky. — Lenže originál   je tu.
    </tei:p>
    <tei:p>
     — A vo Wittenbergu? — spýtal sa Jesenius prekvapene.
    </tei:p>
    <tei:p>
     — Tam je kópia, — smial sa cisár tichým smiechom človeka, ktorý sa   viacej smeje v sebe než navonok. — Wittenberčania sú hlavatí. A   tamojší mnísi dvojnásobne. Nechceli nám svoj obraz prepustiť za   nijaké poklady sveta. Napokon sa dali prehovoriť, ale len tak, že sme   im dali zhotoviť kópiu, ktorá je na nerozoznanie podobná   originálu.
    </tei:p>
    <tei:p>
     Bledé Rudolfove pery sa znova stiahli do spokojného úsmevu. Tešil   sa tomuto podarenému ťahu, ako sa teší chlapec nejakej vydarenej   nezdobe.
    </tei:p>
    <tei:p>
     Korunou všetkých Dürerových diel bola „Ružencová slávnosť”.
    </tei:p>
    <tei:p>
     —-Krajší obraz od Dürera som dosiaľ nevidel, — zvolal Jesenius,   zabúdajúc na etiketu.
    </tei:p>
    <tei:p>
     Ale cisár sa nad takýmto porušením etikety nepohoršil. Úprimné   nadšenie návštevníkov svojej galérie cenil si vyššie než všetky   zdvorilostné chvály.
    </tei:p>
    <tei:p>
     — A sotva už uvidíte, — poznamenal s prízvukom jemnej   samoľúbosti.
    </tei:p>
    <tei:p>
     Dürer bol jeho obľúbený maliar a „Ružencovú slávnosť” cenil si   spomedzi všetkých majstrových diel najvyššie. Veď preto mu nebolo   ľúto zaplatiť chrámu svätého Bartolomeja v Benátkach za obraz   dvaadvadsaťtisíc toliarov a dať zaň presnú kópiu. A aby sa obraz   cestou nepoškodil, zvinuli ho na drevený valec, zabalili do   nepremokavého koženého vaku a jazdci v sprievode ozbrojenej stráže   dopravili ho cez Alpy až do Prahy. Teraz je stredobodom Rudolfových   zbierok a žiari medzi ostatnými skvostami ako slnce medzi   planétami.
    </tei:p>
    <tei:p>
     Po Dürerovi nasledovali talianski majstri Giotto, Fra Angelico,   Leonardo, Raffael, Correggio, Tizian a celý rad iných.
    </tei:p>
    <tei:p>
     Nikdy ešte nevidel Jesenius toľko krásy pokope.
    </tei:p>
    <tei:p>
     Už je na konci sály a teraz sa vracia. No nevracia sa popri   protiľahlej stene, ale prostriedkom sály, kde stojí na stojanoch rad   obrazov rovnakej veľkosti.
    </tei:p>
    <tei:p>
     Aký to rozdiel medzi obrazmi, ktoré si obzeral doteraz, a týmito   tu! Tam, na druhej strane, akoby sa boli zhromaždili na nejakú   vznešenú slávnosť všetci svätci a svätice neba, obkolesení anjelmi   všetkých druhov. Tu, naproti nim, veselý, kypiaci každodenný život   doma i vonku v prírode. Aké široké zábery, koľko postáv na každom   obraze. A každá žije, dačím sa zapodieva, tvorí s najbližšími susedmi   osobitnú skupinku, ktorá však s celkom nerozlučne súvisí.
    </tei:p>
    <tei:p>
     Dojem, ktorý tieto obrazy vyvolávajú, nedá sa ani porovnať s tým,   čím sa rozozvučala jeho duša pri pohľade na diela Dürerove a   talianskych majstrov. Ako keď človek vyjde z chrámu a hupkom sa   ocitne v najväčšej jarmočnej alebo karnevalovej trme-vrme.
    </tei:p>
    <tei:p>
     Oslava života! Ale s akou živelnou silou podaná!
    </tei:p>
    <tei:p>
     Kto to maľoval? Nikdy sa ešte nestretol s dielami tohto majstra. A   cisár ho má zrejme v obľube, lebo ináč by si nebol zadovážil také   množstvo jeho obrazov.
    </tei:p>
    <tei:p>
     — Smel by som sa spýtať Vašej cisárskej Milosti na meno maliara   týchto obrazov?
    </tei:p>
    <tei:p>
     — Páčia sa vám? Zvláštne obrazy... Ale zato pekné, však? Maľoval   ich Nizozemec Pieter Breughel. Vlastne tieto namaľoval pre nás jeho   syn Ján presne podľa otcových obrazov. Originály sme si nemohli   zadovážiť.
    </tei:p>
    <tei:p>
     — Pieter Breughel, — opakuje si Jesenius meno polohlasne, akoby   chcel, aby sa mu vrylo navždy do pamäti.
    </tei:p>
    <tei:p>
     — Iste ste už ustatý, doktor. Odpočiňte si na chvíľu. Potisnite si   sem stoličku.
    </tei:p>
    <tei:p>
     Druhá stolička stála pod jedným z vysokých oblokov sály. Jesenius   si ju pritisol do cisárovej blízkosti a sadol si trochu bokom, aby mu   cisár videl do tváre.
    </tei:p>
    <tei:p>
     — Čo poviete na tento obraz? — ukázal cisár rukou na jeden z   Breughelových obrazov, oproti ktorému práve sedel.
    </tei:p>
    <tei:p>
     Bolo to „Podobenstvo o slepcoch”. Hoci si ho Jesenius už všimol,   teraz sa naň zahľadel ešte pozornejšie. Díval sa naň uprene a   uvažoval, ako má cisárovi odpovedať. Z obrazu sála strašná   bezútešnosť. Šesť slepcov s hlavami dohora vyvrátenými a s   vytreštenými vyhasnutými očami kráča za sebou v rade, držiac sa za   palice. Prvý, ich vodca, sa zrútil z briežku do potoka... márne   vystiera ruky o pomoc ... Jeho druh, čo šiel za ním, mu nemôže   pomôcť, pretože už aj on sám padá. A podobný osud čaká aj ostatných   štyroch, netušiacich, čo sa deje vpredu.
    </tei:p>
    <tei:p>
     „Ako si maliar mohol zvoliť taký krutý námet?” myslí si Jesenius.   Ale cisárovi takto odpovedať nemôže. Musí mu povedať úprimne, čo   cíti.
    </tei:p>
    <tei:p>
     — Je to náramne silné dielo. Pri pohľade naň človeka až tak   strasie, — odvetil Jesenius pomaly.
    </tei:p>
    <tei:p>
     — Spranger vraví, že je to príšerný obraz. Aj vám sa zdá, že je   mrzký?
    </tei:p>
    <tei:p>
     Cisár sa díva na Jesenia spod prižmúrených viečok, akoby sa chcel   presvedčiť, či je doktorova odpoveď úprimná.
    </tei:p>
    <tei:p>
     — Myslím, že výraz mrzký nie je dosť výstižný. Obraz je úžasne   pravdivý. Človek akoby mal pred sebou kus ozajstného života. A ak   umelec predstaví pravdu v takej presvedčivej sile, ako to urobil   tento maliar, nemožno nazvať jeho dielo mrzkým, aj keby sa   nezrovnávalo s našimi zjemnenými požiadavkami na krásu.
    </tei:p>
    <tei:p>
     — Rozumieme, čo chcete povedať. Krásu netreba hľadať len vo   vyšších sférach, medzi anjelmi, svätcami, ani medzi pohanskými bohmi,   ktorých tak rád maľuje Spranger, ale aj na tomto svete. V skutočnom   živote. Všade okolo seba. Pri takomto pohľade pokladali sme za krásnu   nielen vašu anatómiu, ktorú ste nám nedávno predviedli, ale i tú   mŕtvolu, ktorú ste secírovali. Pripadalo nám to ako pohľad do   ústrojenstva hodiniek, ktoré sa zastavili. Iste uznáte, že pohľad do   zloženia hodín je udivujúci. I keď sa stroj zastaví. Ba aj vtedy, keď   je rozobratý a človek sa díva na každú jeho súčiastku osve. A tak je   to i s človekom... s ľudským telom. Mávate pri tom aj vy taký   pocit?
    </tei:p>
    <tei:p>
     Jesenius ešte nepočul cisára tak dlho hovoriť. Spravidla si   nechával Rudolf takéto úvahy len pre seba. No v galérii, uprostred   svojich pokladov, akoby sa bol celkom zmenil. V tomto zvláštnom   prostredí zhadzoval zo seba pancier svojej vladárskej dôstojnosti a   stával sa iba plachým človekom s dušou vnímavou pre krásu i pre   všetky prosté ľudské city. Azda preto býval v galérii najradšej sám.   Iste sa obával, že v takejto chvíli necítil by sa dostatočne obrnený   proti rozličným útokom radcov i prosebníkov, ktorým inokedy tak   vytrvalo odolával. Krása, ktorá napĺňala celú obrovskú sálu ako vôňa,   zblížila na chvíľu cisára s jeho osobným lekárom v dôvernej   meditácii, aká spája len ľudí rovnakých záujmov.
    </tei:p>
    <tei:p>
     Cisárov lekár si chce pri tomto tichom rozhovore rozriešiť   niektoré znepokojujúce otázky. Je cisár blázon? Rozpráva takto   duševne chorý človek? Nie, to nie sú reči blázna, ale úvahy zúfalo   hľadajúceho človeka, ktorého znepokojujú záhady, cudzie ľuďom jeho   rodu a stavu. Najhoršie je, že jeho postavenie vyžaduje od neho činy,   a on sa činov bojí, vyhýba sa im, uteká pred nimi do fantastickej   ríše snov. Správa krajiny by si vyžadovala rozhodného človeka   skutkov, pevne zakotveného v tvrdej skutočnosti. On žije v druhom   svete a zúfalo sa namáha zotrieť hranicu medzi svojím svetom a   svetom, v ktorom žije jeho okolie. Jeho tragédiou je, že sa nechce   dať presvedčiť o nemožnosti zlúčiť tieto dva svety. A preto sa   bezmocne zmieta medzi oboma úskaliami a spaľuje sa a trpí vlastnou   nespokojnosťou rovnako, ako trpí jeho nespokojnosťou a neukojiteľným   hľadaním celá ríša.
    </tei:p>
    <tei:p>
     Od cisárovej otázky uplynulo iba okamženie. V zlomku času,   potrebnom na sformulovanie odpovede, zavŕšili sa aj Jeseniove úvahy o   cisárovi, ktorý tu sedí vedľa neho, díva sa dôverčivým pohľadom a   čaká na odpoveď ako na liek. Uspokojí ho doktorova odpoveď?
    </tei:p>
    <tei:p>
     — Keď mám pred sebou otvorené ľudské telo, zaujíma ma viacej   súčinnosť jednotlivých orgánov ako ich krása. Vidím ich v duchu živé,   v činnosti, a uvažujem, aká porucha zavinila, že sa ich chod   zastavil. Hľadám aj príčinu, aby som mohol zamedziť takéto poruchy na   telách živých, na orgánoch zdravých.
    </tei:p>
    <tei:p>
     — A smrť... nevyvoláva vo vás nijaké dojmy? Nejaké predstavy na   spôsob tamtoho? — Sotva badateľne pohol rukou smerom k radu obrazov   Albrechta Dürera a talianskych majstrov. — Necítite pri takej   myšlienke strach? Taký nevysloviteľný a nepremožiteľný údes z čohosi   neznámeho — — —
    </tei:p>
    <tei:p>
     Jesenius poznal strach zo smrti nepriamo: z pozorovania ľudí   umierajúcich. Niektorí odchádzajú pokojne, vyrovnane, ba i radostne.   Iní sú duchom už dávno na druhom brehu, ale ich telo sa ešte zvíja v   poslednom zápolení. A napokon tretia skupina kŕčovite lipne na   biednom živote, drží sa ho zubami-nechtami, hoci bol čo ako biedny, a   div nevyjde z rozumu pri strašnej predstave, že prišiel čas všetko tu   zanechať a v krutej osamotenosti vydať sa na cestu do neznáma.
    </tei:p>
    <tei:p>
     Cisár zrejme patrí medzi tých posledných. Čo mu povedať na   útechu?
    </tei:p>
    <tei:p>
     — Snažím sa vždy odosobniť od „prípadu”, ktorý mám práve pred   sebou. Niekedy, keď pitvem napríklad srdce mladého človeka, zamýšľam   sa nad tým, koľko veľkých citov v ňom bolo ešte pred nedávnom. Alebo   keď rozpílim lebku a vniknem nožíkom do mäkkej hmoty mozga, uvažujem   o tom, koľko všelijakých myšlienok a plánov sa tu za života rodilo, a   najčastejšie mi v takýchto prípadoch prichádza na um, čím to je, aké   záhadné uspôsobenie mozgu zaviňuje, že jeden človek je tupec bez   ducha a iný vytvoril diela večnej hodnoty. Závisí to len od   uspôsobenia mozgu, že iba niekoľko smrteľníkov prevýši svojich   súčasníkov i ľudí neskoršie narodených tak, ako ich prevýšili   Alexander Veľký, Homér, Aristoteles, Leonardo da Vinci, Kopernik?   Takéto myšlienky ma občas znepokojujú pri pitve, ale spravidla myslím   na vec len z lekárskeho hľadiska.
    </tei:p>
    <tei:p>
     Rudolf neodpovedal. Díval sa na Jesenia, ale jeho duch už zasa bol   neprítomný. Doktorova odpoveď ho nezbavila pochybností.
    </tei:p>
    <tei:p>
     — Načo sme to všetko tak namáhavo zhromažďovali? Čo z toho ostane   po nás? Poskytne to nášmu nástupcovi aspoň štipku tej radosti, ktorú   z toho máme my? Ak nie, tak načo to tu všetko je? Načo, hm?
    </tei:p>
    <tei:p>
     Cisár nečakal na odpoveď. Hodil rukou, akoby chcel povedať:   Márnosť nad márnosť a všetko je márnosť.
    </tei:p>
    <tei:p>
     Vstal.
    </tei:p>
    <tei:p>
     — Pokračujme v prehliadke, doktor!
    </tei:p>
    <tei:p>
     Cisár ho zaviedol do druhej miestnosti, kde boli poklady iného   druhu: diela cisárových „štajnšnajdrov”, brusičov drahokamov, ktorí   vytvorili pre umeniamilovného cisára výrobky nad všetky pomysly   krásne.
    </tei:p>
    <tei:p>
     Tieto drahokamy, vybrúsené do najrozličnejších geometrických   tvarov, závodili čo do krásy s filigránskymi výrobkami zlatokujcov,   rezbárov, zámočníkov, stolárov, hodinárov, mečiarov, puškárov a   panciernikov.
    </tei:p>
    <tei:p>
     Predmety z peria neznámych cudzokrajných vtákov — privezené   španielskymi konkvistadormi z Novej Indie — stáli v svornom susedstve   s ázijským porcelánom, benátskym sklom a čínskym hodvábom.
    </tei:p>
    <tei:p>
     Dlhým radom miestností prechádzal Jesenius pomalým krokom a jeho   záujem postupne klesal, otupoval sa.
    </tei:p>
    <tei:p>
     Keď prišli do veľkej sály s rozličnými zvláštnosťami, cisár ožil a   začal hosťovi ochotne vysvetľovať, čo tu všetko je. Bolo vidieť, ako   si na týchto predmetoch zakladá. Doktor sa opäť prebral z otupenosti,   ako sa preberie ospanlivec z driemot, keď sa umyje studenou   vodou.
    </tei:p>
    <tei:p>
     Na čestnom mieste uprostred sály stojí na drevenom podstavci   velikánska amfora.
    </tei:p>
    <tei:p>
     — Jeden zo siedmich džbánov, v ktorých náš Spasiteľ premenil na   svadbe v Kane Galilejskej vodu na víno.
    </tei:p>
    <tei:p>
     A hneď vedľa je iná cennosť.
    </tei:p>
    <tei:p>
     Roh jednorožca. Už za malý kúsok rohu jednorožca platili sa veľké   peniaze. A tu je celý roh vyše pol druha lakťa zdĺže.
    </tei:p>
    <tei:p>
     — Viete, ako chytajú takého jednorožca? — spytuje sa cisár   doktora, a keď sa Jesenius priznal, že nevie, vladár mu vysvetľuje: —   Jednorožec je zviera podoby koňa, ale nohy má slonie. Žije v Afrike.   Chytiť ho je náramne ťažká vec, lebo je veľmi plachý. Lovci vybadali   jednu zvláštnosť jeho povahy: má veľkú náklonnosť k mladým pannám.   Túto náklonnosť využívajú tak, že oblečú krásneho mládenca s   dievčenskou tvárou do ženských šiat a zavedú ho na miesto, kde chodí   jednorožec v noci piť. Vonnými masťami natreté telo mládenca privábi   zvera, ktorý sa dá ženskými šatami zmýliť, takže pokladá mládenca za   pannu. Omámený vôňou mastí ľahne si k nohám mládenca a zaspí. Lovci,   ktorí neďaleko striehnu, potom pribehnú, jednorožca sputnajú a   odpília mu roh, ktorý mu vyrastá uprostred čela. Potom ho pustia na   slobodu. Prášok z rohu jednorožca má liečivú moc. Čiaška z takejto   rohoviny má vlastnosť, že otrávený nápoj, ktorý by z nej človek   vypil, stráca svoju škodlivú moc, takže po vypití nespôsobí nijakú   ujmu na zdraví.
    </tei:p>
    <tei:p>
     Jesenius sa v duchu usmieva bájke, ktorej cisár verí, a kráča   ďalej. Lebo roh jednorožca je iba začiatkom v rade iných zvláštností   a cenností. Kožušinou lemovaná čiapka je čiapkou Přemysla Oráča, tie   dva velikánske hrdzavé klince sú z archy Noemovej a ich pravosť   potvrdil jeruzalemský patriarcha. Listina o tom je priložená...
    </tei:p>
    <tei:p>
     Cisár potom otvoril ozdobnú skrinku z vykladaného dreva a   prekvapenému Jeseniovi ukázal dva korene, ktoré mali ľudskú podobu.   Jeden sa ponášal na mužskú postavu, druhý na postavu ženskú. Obidva   korienky boli oblečené do hodvábnych košieľok: jeden do ružovej,   druhý do belasej.
    </tei:p>
    <tei:p>
     — Mandragora, — povedal Rudolf a dal obidve postavičky Jeseniovi   do ruky, aby ich mohol obdivovať zblízka. — Sú to blížence. V belasej   košieľke je on a volá sa Marion; v ružovej košieľke je ona a volá sa   Thrudaicias. Náramne vzácna vec. Stáli niekoľko tisíc zlatých.
    </tei:p>
    <tei:p>
     Jesenius vedel, prečo je mandragora u poverčivých ľudí taká   vzácna. Rastie vraj pod šibenicou zo smrteľného potu obesencov. Keď   ju vyťahujú zo zeme, kvíli a narieka ľudským hlasom tak príšerne, že   človek, ktorý toto kvílenie počuje, od hrôzy umrie. Preto nikto   nemôže mandragoru vytiahnuť zo zeme sám. Najspoľahlivejší spôsob na   to je uviazať na mandragoru motúz a druhý koniec motúza priviazať   psovi na chvost. Potom zo značnej vzdialenosti treba psa naplašiť   trúbením alebo streľbou. Pes beží s vytrhnutou mandragorou, ale   ďaleko nedobehne, lebo od príšerného kvílenia zdochne. Tým mandragora   stratí svoju škodlivú moc a potom už prináša majiteľovi iba veľký   osoh.
    </tei:p>
    <tei:p>
     Spomenul si na nebohého Tadeáša Hájka, ako zatracoval dôverčivosť   ľudí, ktorí veria v zázračnú moc mandragory. Ako prefíkaní podvodníci   upravujú rozličné korienky tak, aby mali podobu ľudskej   postavy...
    </tei:p>
    <tei:p>
     Napokon vedie cisár Jesenia k osobitnej drevenej skrinke s   namaľovanou ľudskou podobou. Tu je cisárov drahocenný poklad:   egyptská múmia. Maľba na vrchnáku skrinky, ktorá má ľudskú podobu, je   dielom egyptského maliara spred niekoľkých tisícročí. Cisár sám   otvára vrchnák a Jesenius pozerá na nabalzamovanú, plátennými pruhmi   ovinutú mŕtvolu Egypťanky, ktorej už chýba kus nohy.
    </tei:p>
    <tei:p>
     — To doktor Pistorius z nej po troške odštibráva, — vysvetľuje   cisár. — Pripravuje sa z toho „tinktúra múmia”. Nedávno si vyprosil   kúsok aj pán najvyšší dvorník Krištof Popel z Lobkovíc. Rozomlel to   na prášok, pomiešal s akýmsi lekvárom a o krátky čas bol zdravý.   Tinktúra múmia je liek veľmi spoľahlivý.
    </tei:p>
    <tei:p>
     Zasa neprejavuje Jesenius svoju mienku slovami. On tinktúru múmiu   nepredpísal ešte ani jednému chorému. Pozná spoľahlivejšie lieky.
    </tei:p>
    <tei:p>
     — A keby nepomohla ani tinktúra múmia, zaručene pomôže tento   obrázok.
    </tei:p>
    <tei:p>
     Cisár vyňal z malej, perleťou zdobenej skrinky akýsi svätý obrázok   a ukázal jeho chrbtovú stranu Jeseniovi. Jesenius si prečítal na rube   obrázka nápis:
    </tei:p>
    <tei:p>
     SATOR
    </tei:p>
    <tei:p>
     AREPO
    </tei:p>
    <tei:p>
     TENET
    </tei:p>
    <tei:p>
     OPERA
    </tei:p>
    <tei:p>
     ROTAS
    </tei:p>
    <tei:p>
     — Môžete to čítať zľava doprava, sprava doľava, zhora nadol i   zdola nahor. Vždy dostanete tie isté slová, ktoré sú v pôvodnom   texte.
    </tei:p>
    <tei:p>
     — SATOR AREPO TENET OPERA ROTAS. Lodivod udržuje svojou prácou   kolesá v pohybe, — opakoval polohlasne Jesenius.
    </tei:p>
    <tei:p>
     — A viete, kto je to ten lodivod? Boh.
    </tei:p>
    <tei:p>
     — Vaša cisárska Milosť pokladá ten obrázok a všetky tie   prostriedky za účinný liek proti chorobám? — spýtal sa Jesenius   zdvorilo.
    </tei:p>
    <tei:p>
     — Iste dobre poznáte Hippokratovu zásadu: Kde nepomôže liek,   pomôže nôž. Kde nepomôže nôž, pomôže oheň. A kde ani oheň nepomôže,   tam ide o chorobu nevyliečiteľnú. Lenže Hippokrates bol pohan. My   kresťania sa nesmieme uspokojiť s jeho troma prostriedkami. Nám vždy   ostáva ešte jeden, posledný a najúčinnejší prostriedok, a to je Boh.   Častým opakovaním slov, čo sú na tomto obrázku, vyprosí si chorý   určite pomoc božiu a vylieči sa...
    </tei:p>
    <tei:p>
     „... alebo umrie,” pomyslel si Jesenius. Ale nahlas svoju   myšlienku nevyslovil.
    </tei:p>
    <tei:p>
     Musel prejsť ešte niekoľkými miestnosťami s najrozličnejšími   predmetmi, kým sa prehliadka cisárových zbierok skončila.
    </tei:p>
    <tei:p>
     Keď sa bol cisárovi čo najponíženejšie poďakoval za preukázanú   milosť, odchádza Jesenius domov s protichodnými dojmami. Prehliadka   umeleckých pokladov cisárových poskytla mu silný zážitok. No súčasne   ho pohľad na cisárove kuriozity naplnil pochybnosťami o pravosti   mnohých predmetov, i ľútosťou, koľko peňazí vymámili šikovní kupci a   klamári za tieto veci od dôverčivého cisára.
    </tei:p>
    <tei:p>
     Na druhý deň spýtal sa Strada, riaditeľ cisárových zbierok,   Jesenia:
    </tei:p>
    <tei:p>
     — Pochodili ste už kus sveta, domine doktor. Povedzte mi úprimne,   videli ste už niekde dačo takého?
    </tei:p>
    <tei:p>
     Očakával, že sa Jesenius začne rozplývať chválou. No on odvetil   zamyslene:
    </tei:p>
    <tei:p>
     — Keď som študoval v Pádui, zaujímal som sa o život a filozofiu   Girolama Savonarolu, florentského kazateľa, Čo ho upálili pre   kacírstvo. Vybral som sa do Florencie, aby som sa tam zoznámil s jeho   životom. A pošťastilo sa mi uvidieť zbierky florentského vladárskeho   rodu Medici. Aj keď nie sú tamojšie zbierky také bohaté ako zbierky   Jeho cisárskej Milosti, myslím, že majú väčšiu cenu...
    </tei:p>
    <tei:p>
     Stráda mu prudko skočil do reči:
    </tei:p>
    <tei:p>
     — Viete si predstaviť, koľko miliónov už cisár vydal za tieto   poklady?
    </tei:p>
    <tei:p>
     Cítil sa aj osobne dotknutý, že sa niekto opovážil podceňovať   hodnotu a význam cisárovej — a do istej miery aj jeho — zbierky.
    </tei:p>
    <tei:p>
     — O tom som už počul, koľko peňazí vydáva cisár za umelecké   predmety a iné vzácne veci. Ale okrem cisára z toho nikto nič nemá.   Medicejské zbierky vo Florencii sú prístupné všetkým umelcom, aby sa   mohli na nich učiť. A najkrajšie diela sú dokonca na miestach   verejných: v chrámoch a palácoch. Bruneleschiho kopula florentského   dómu vývodí nad celým mestom a každý sa môže pokochať jej nesmiernou   krásou. Michelangelov Medicejský náhrobník nie je skrytý ako zakázaná   vec, ale je vystavený na obdiv všetkým návštevníkom Medicejskej   kaplnky. Celliniho Perzeus v Loggíi dei Lanzi je tam pre každého   chodca, ktorý kráča námestím, práve tak Ghibertiho úchvatné reliéfy   na dverách Baptistéria... Prepáčte, že zabieham do takých   podrobností, ale vy ste odborník, iste viete, čo mám na mysli...   Povedzte mi, keby ste neboli v cisárových službách a žili by ste v   Prahe, nebolo by vám lúto, že tu, temer na dosah ruky, je toľko   krásy, ktorá je vám nedostupná? Nie je to večná škoda?
    </tei:p>
    <tei:p>
     Jesenius sa pri týchto slovách tak oduševnil, že celkom strhol aj   Stradu. Ako verný služobník cisárov nemohol Strada hovoriť proti   cisárovi. Ale neodsudzoval ani Jesenia. Povedal zadumane:
    </tei:p>
    <tei:p>
     — Ja na tom nemôžem nič zmeniť. Viete, aký čudák je cisár.   Netrúfal by som si zopakovať mu vaše slová. A vy by ste to tiež   neurobili. Ale vo vašom vlastnom záujme vám radím, aby ste sa s   takýmito myšlienkami radšej nikomu nezdôverovali.
    </tei:p>
   </tei:div>
   <tei:div type="chapter">
    <tei:head>
     XIV. BEÁNIE
    </tei:head>
    <tei:p>
     PO DNI SVÄTÉHO LUKÁŠA, čiže po šestnástom októbri, začínal sa na   univerzite nový semester.
    </tei:p>
    <tei:p>
     Začínal sa beániami.
    </tei:p>
    <tei:p>
     Novozvolený rektor Bacháček napísal kvetnatým štýlom latinské   oznámenie s termínom tejto významnej udalosti. V oznámení bola aj   výzva, aby sa všetci magistri, študenti, a ak je to možné, aj ich   rodičia alebo iní priaznivci akadémie, na beániách zúčastnili. Pedel   vyvesil oznámenie pod bránou Veľkého kolégia a odpis rozniesol po   všetkých pražských školách.
    </tei:p>
    <tei:p>
     V pondelok popoludní o štvrtej hodine na polovici orloja začali sa   vo Veľkom kolégiu zhromažďovať najprv študenti. Prví boli beáni, noví   študenti, ktorí sa mienili dať zapísať do prvého ročníka. Kráčali   nesmelo, placho sa obzerali na všetky strany, akoby hľadali nejakú   známu tvár, z ktorej by bolo možné načrieť povzbudenie v tejto ťažkej   chvíli. Najbezradnejší boli chlapci z vidieka. Títo   štrnásť-pätnásťroční šuhajci podobali sa prestrašeným teliatkam,   ktoré vedú na jatku a ktoré z toho všetkého nič nechápu, iba tušia,   že ich čaká čosi neslýchané a hrozné.
    </tei:p>
    <tei:p>
     Pražskí chlapci mali trochu viacej odvahy. Daktorí z nich sa   tešili na rodičov, ktorí prisľúbili, že na beánie prídu. A to bola   veľká posila! Iní zasa poznali niektorých profesorov, ich rodičia už   boli požiadali toho alebo onoho magistra, aby držal nad ich synčekom   ochrannú ruku, a títo beáni teraz len úzkostlivo pozerali ku dverám,   kedy sa zjaví „ich” profesor-ochranca. Spolu s novými študentmi,   vlastne teraz ešte beánmi, prichodili aj študenti z vyšších ročníkov,   ktorí sa s netajeným pôžitkom tešili z pohľadu na prestrašených   nováčikov. „Počkajte, beáni, dnes si vás podáme. Naučíme vás   študentské môresy! Na tento deň budete pamätať do smrti.” Takto sa im   zastrájali; a úbohí beáni si umieňovali, že budú statoční, silní, že   nepodľahnú slabosti — ale na budúci rok, ej, potom sa tešte, noví   beáni. Potom sa oni vyvŕšia na svojich nástupcoch. Takto sa prenáša   tento starodávny zvyk z jedného študentského pokolenia na druhé.
    </tei:p>
    <tei:p>
     Už prichodia aj prví hostia, rodičia niekoľkých pražských žiakov.   Sadajú si na vyhradené lavice do zadnejších radov, pretože prvé   lavice sú vyhradené pre profesorov. Rektor bude sedieť v osobitnom   kresle.
    </tei:p>
    <tei:p>
     Študenti stoja pri stenách veľkej auly, na jednej strane beáni a   oproti nim študenti z vyšších ročníkov.
    </tei:p>
    <tei:p>
     Vpredu pred prvou lavicou je drevená koza s chrbtom zhlobeným z   dvoch dosák na spôsob strechy s ostrou hranou. To je symbol   beánií.
    </tei:p>
    <tei:p>
     Chvíľu pred oznámeným začiatkom schádzajú sa profesori. Najprv   prichodia tí, čo bývajú vo vzdialenejších kolégiách. Naostatok   prichádzajú domáci, profesori, čo bývajú v dome, vo Veľkom   kolégiu.
    </tei:p>
    <tei:p>
     Jesenius prišiel aj so ženou.
    </tei:p>
    <tei:p>
     Trma-vrma sa po príchode profesorov utíšila. Všetci čakali na   pokyn rektora, ktorý si prezeral zhromaždenie vážnym, dôstojným   pohľadom. Vyčkával, až v miestnosti utíchne aj ten posledný šum,   posledné hniezdenie. Potom kývol na študenta vysokej postavy s dlhými   gaštanovými vlasmi a so skrútenou škartou v ruke. Tento študent bol   obradník, čiže ceremoniár; mal na starosti vedenie beánií.
    </tei:p>
    <tei:p>
     Študent si stal doprostred miestnosti a zvučným, trochu privysokým   hlasom začal čítať svoj prívet. Vo vzletnej, do hexametrov uvitej   latinčine oznamoval prítomným zmysel dnešnej slávnosti.
    </tei:p>
    <tei:p>
     — Do tohto posvätného chrámu vied a umenia prišlo dnes niekoľko   nevzdelancov a neokresancov, ktorí nemajú potuchy o uhladených   mravoch vzdelaných osôb. Sú ešte sprostí ako ovce, ktoré ničomu   nerozumejú a vedia prejavovať svoj vzťah k životu len hlasitým   bľačaním: Bé-bééé. Veď aj ich meno vzniklo z tejto podoby s nemou   tvárou:
     <tei:emph>
      Beanus est animal, nesciens vitam studiosorum,
     </tei:emph>
     čo znamená: beanus je zviera, ktoré nepozná život študujúcich.   Začiatočné písmená citovanej latinskej vety dávajú slovo beanus. Títo   neokresanci a tupci prišli medzi akademických občanov s poníženou   prosbou, aby slávna alma mater vycepovala z nich slušných a   vzdelaných ľudí. Slovom, aby okresala z nich hrubé mravy, lebo to je   základná podmienka pre prijatie na univerzitu. Procedúra, ktorej   budeme svedkami, je už veľmi stará. Prežil ju kedysi aj otec   filozofie Aristoteles, ktorý po príchode do Atén, kde chcel študovať   na tamojšej akadémii, musel podstúpiť všelijaké tortúry, aby sa   zbavil svojich hrubých dedinských mravov. A je nad všetky   pochybnosti, že toto obkresanie hrubých mravov bolo prvým základom   jeho neskoršej veľkej učenosti. A preto aj vy, beáni, vezmite si   príklad zo slávneho Aristotela mudrca a podstúpte dnešný obrad s   odvahou, lebo vám bude na osoh po celý život.
    </tei:p>
    <tei:p>
     Zavolal zo svojho zoznamu meno študenta, ktorý bol prvý v abecede.   Bol to Vavrinec majstra Prokopa. Majster Prokop nazýval sa totiž   priezviskom Adámek, ale toto meno málokto poznal. Používal ho len v   styku s úradmi. Ináč bol známy iba pod svojím krstným menom.
    </tei:p>
    <tei:p>
     Vavrinec vystúpil z radu a trochu nesmelo kráčal doprostred auly k   drevenej koze. Pokúšal sa o úsmev, aby skryl vzrušenie. Keď už stál   pri koze, osmelil sa zdvihnúť zrak a jeho oči sa stretli s   povzbudzujúcim pohľadom otcovým a Jeseniovým. Pozerali na neho   chlapsky priamo, sťaby ho nabádali: Vydrž!
    </tei:p>
    <tei:p>
     Vavrincovi prikázali vyliezť na kozu a dvaja starší študenti mu   vložili na hlavu kuklu z vrecoviny, na ktorej boli nalepené veľké   papierové somárske uši. Áno, tie somárske uši, to je pravý symbol   beána.
    </tei:p>
    <tei:p>
     Ale už k nemu pristupuje študent-obradník s veľkým dreveným mečom   v ruke a zase v klasických veršoch vysvetľuje, že tieto somárske uši   boli by mrzkou ozdobou na učenej hlave a že ich treba odťať.
    </tei:p>
    <tei:p>
     Mocným pohybom sa rozohnal mečom a zaťal do pravého ucha, ktoré   hneď odletelo. Lenže sek bol oveľa mocnejší, než by bolo bývala treba   na papierové ucho, a preto drevený meč riadne sekol úbohého Vavrinca   do pleca, čo, pravdaže, vyvolalo v radoch starších študentov hrubý   smiech. Vavrincovej matke sa však zdalo, akoby ju bol ten dlhý   študent pichol mečom do srdca.
    </tei:p>
    <tei:p>
     Vavrinec sa pohniezdil na drevenej koze, ale čím väčšmi sa   hniezdil, tým väčšmi ho ostré hrany kozy trápili.
    </tei:p>
    <tei:p>
     Obradník mu odsekol rovnakým spôsobom aj druhé ucho. Pri tom mu   pripomínal, že jediným prostriedkom, ako sa zbaviť somárskych uší   navždy, je pilnosť a učenie. Nabádal ho, aby sa učil, učil a zase   učil, lebo len tak si vydobyje miesto medzi ľuďmi vzdelanými, ktorí   sú ozdobou človečenstva.
    </tei:p>
    <tei:p>
     Lenže toto ešte nestačí. Obradník vysvetľuje, že tento tupec   neokrôchaný má okrem somárskych uší ešte aj volské rohy, ktoré mu   treba odrezať. A už je tu študent s drevenou pílkou, ktorou chudákovi   Vavrincovi symbolicky odrezáva rohy. Pravda, tak, aby ho to hodne   bolelo. Teraz mu stŕhajú kuklu z hlavy. Vavrincova tvár sa   vyjasnieva. Myslí si, úbožiačik, že už je koniec trápenia. Ale omyl!   Pri snímaní kukly mu ceremoniár dôkladne rozčuchral vlasy a teraz   pohoršene ukazuje na jeho hlavu a vraví obecenstvu, že tento dedinský   tĺk má preto hlavu ako vranie hniezdo, lebo doma spával v maštali s   volmi. Musia ho teda ostrihať a učesať. Obradník zatlieskal a už   vstupuje „barbier” s veľkými drevenými nožnicami a hrabľami. Začína   mu „strihať” vlasy. Drevenými nožnicami ich kmáše, až Vavrincovi, čo   ako sa premáha, vbehnú slzy do očú. Jeho mať si utiera oči, hoci   majster Prokop ju štuchá do boka a napomína, aby synovi nerobila   hanbu. Vraví, že ľutovať beánov je to isté ako ľutovať hus, že musí   chodiť v zime bosá.
    </tei:p>
    <tei:p>
     Rovnako nemilosrdne potom študent-barbier „češe” Vavrinca   hrabľami.
    </tei:p>
    <tei:p>
     Barbierova práca sa tým však nekončí. Obradník vyhlasuje, že beána   treba aj oholiť, lebo jeho tvár je celá zarastená hustým strniskom.   Pritom ho potľapkáva po tvári, až sa chudákovi Vavrincovi v očiach   iskrí.
    </tei:p>
    <tei:p>
     Nasleduje holenie. Barbier priniesol z dvoch latiek zhotovenú   „britvu” a zároveň štetku na líčenie stien a starú otlčenú hlinenú   misku s mydlovou penou. Štetkou mu cápe mydlovú penu po celej tvári,   takže Vavrincovi zapchal nielen nosné dierky, ale zalepil mu aj oči a   ústa. Chudák Vavrinec prská ako mačka, keď ju nútia privoňať ku   koreniu. Aj profesorom sa tento žart páči. Už dávno zabudli, čo pri   beániách sami vytrpeli... Barbier holí, totiž zhŕňa všetku penu   Vavrincovi za krk. Napokon ho príde ešte barbier-pomocník umyť, a to   tak, že mu do tváre vchrstne za hrniec vody.
    </tei:p>
    <tei:p>
     Chudák Vavrinec, aleže je šťastný! Tvár má od vody takú mokrú, že   vôbec nevidno slzy, ktoré mu cícerkom tečú po lícach. Teraz sa už   usmieva; od radosti, že už má po tom.
    </tei:p>
    <tei:p>
     No vyvrcholenie nastáva len teraz. Ako zliezol z kozy, kolená sa   mu podlomili a pri každom kroku sa mu celé telo zosýpa, akoby v ňom   ani kostí nebolo. Je celý ako dolámaný. Ale práve táto   nenapodobiteľné znetvorená chôdza vyvoláva u všetkých prítomných   prudké výbuchy smiechu. Všetci sa smejú — ba ani Vavrincova matka sa   nemôže zdržať smiechu, hoci pozerá na šuhaja láskyplným pohľadom.
    </tei:p>
    <tei:p>
     Majster Prokop hľadí na Jesenia s rozjasnenou tvárou. Jeho úsmev   akoby hovoril: „Dobre sa držal, však? Bude z neho chlap!”
    </tei:p>
    <tei:p>
     Pri druhom beánovi treba obrad spestriť. Obradník má naporúdzi   celú zásobu najrozličnejších tortúr. Jednému, ktorý musel hádať dačo   so zatvorenými očami, iný študent „nežne” hladil tvár a čelo, aby   „pomohol jeho pamäti”, v skutočnosti ho však začiernil celého   sadzami. Keď mu odviazal šatku z očú, nechápal, prečo sa všetci tak   smejú.
    </tei:p>
    <tei:p>
     Beánus, ktorého posadili na obyčajnú lavicu, iste sa tešil tejto   výhode.No len na chvíľu. Lebo už je pri ňom „felčiar” a zisťuje, či   ho nebolia zuby. Medzitým, čo mu felčiar pozeral do úst, iný študent   sa prikradol zozadu pod lavicu. „Bolí ťa ten zub?” spytuje sa   felčiar. „Nie,” odpovedá beánus. „A tento?” — „Ani ten nie...” — „Hm,   to je čudné, ani jeden boľavý zub.” „A čo tento?” Vtom študent pod   lavicou pichne tenkým klincom beána do mäkkej časti tela. Beánus,   nepripravený na takýto útok, zvýskne a vyskočí. Obecenstvo sa môže   popučiť od smiechu. Len felčiar zachováva vážnu tvár a poznamenáva   vecne: „Tak to je on, čo bolí... Nedá sa nič robiť, musíme ho   vytrhnúť.” Berie do rúk velikánske drevené kliešte, vopchá ich   beánovi do úst a potom, povzbudzovaný hlasitým „hó-ruk” všetkých   starších študentov, víťazoslávne vytiahne kliešťami velikánsky kančí   zub, ktorý nebadane vložil beánovi do úst... A aula sa otriasa   hromovým smiechom.
    </tei:p>
    <tei:p>
     Kým takto vymuštrajú všetkých beánov, uplynú tri hodiny. Napokon   sa skončila tortúra aj posledného beána. Obradník pristupuje k   rektorovi, ukláňa sa a hlási po latinsky, že obrad skúšky   trpezlivosti je skončený.
    </tei:p>
    <tei:p>
     Rektor mu ďakuje a žiada od dekana Campana, aby beánov   deponoval.
    </tei:p>
    <tei:p>
     Campanus vstáva a obracia sa smerom k beánom, ktorí sú teraz už   ako vymenení. Opájajú sa pocitom vlastnej dôležitosti a vlastného   významu.
    </tei:p>
    <tei:p>
     Dekan im v krátkej reči zopakuje, čo bol obradník povedal na   začiatku žartom: poučí ich o symbolickom význame beánií a vyzýva ich,   aby si z tohto obradu odniesli poučenie pre celé štúdium a do celého   ďalšieho života. Napokon ich napomína, aby nikdy neupadli naspäť do   kalu nevedomosti, z ktorej ich táto symbolická očista vyniesla do   spoločnosti ľudí vzdelaných, študentov vysokého učenia. Potom ich   postupne vyvoláva a zapisuje do zoznamu nových študentov, čiže   „deponuje” ich. Tým sa pre študentov beánie končia.
    </tei:p>
    <tei:p>
     Pre profesorov nastáva ešte „konvívium”. Študenti sa zložili na   pohostenie profesorov. Ale oni sami tu už nemajú čo hľadať. Ostávajú   len famulovia, ktorí budú obsluhovať pri stole. Aj rodičia a   priaznivci akadémie odchádzajú domov.
    </tei:p>
    <tei:p>
     A starí študenti?
    </tei:p>
    <tei:p>
     Pre tých sa dnešný deň ešte nekončí. Po coene, to jest po večeri,   vybrali sa do krčmy, aby oslávili dnešný slávny deň. Každý z nich si   priniesol z domova nejaký ten groš, takže teraz si ešte malí za čo   objednávať. Ostatne pre študentov je najdôležitejšie mať na prvú   čašu. Ba niekedy ani to netreba, pretože keď je v krčme rozjarená   spoločnosť mešťanov, vždy sa nájde medzi nimi niektorý dobroprajník,   ktorý veselých školákov prizve ku stolu, aby ho zabávali piesňami a   recitáciami.
    </tei:p>
    <tei:p>
     A tak aj v deň beánií ozýval sa z krčmy „Ku zlatej ruži” až   neskoro do noci spev veselých piesní ľudových, spestrený občas   niektorou piesňou vagantskou. Hlásnik, ktorý kráčal okolo desiatej   popod obloky krčmy, začul zdnuka zborový spev, ktorý aj zatvorenými   oblokmi celkom jasne prenikal do ulice:
    </tei:p>
    <tei:p>
     <tei:emph>
      Víno smutek rozevěje,
     </tei:emph>
    </tei:p>
    <tei:p>
     <tei:emph>
      smutné srdce rozesmeje
     </tei:emph>
     ...
    </tei:p>
    <tei:p>
     Nastali jesenné pľušte a s nimi sa prihrnuli všelijaké   pliagy-choroby, takže doktori mali plné ruky práce.
    </tei:p>
    <tei:p>
     Aj Katarína Stradová ochorela. Doktor Guarinonius ju navštevoval   niekoľko ráz denne, ale nemoc nie a nie zahnať. Na otázky svojich   druhov-doktorov odpovedal nejasne a tajnostkársky. Vraj milostivá   pani Stradová ochorela z toho, že sa nadýchala zemských výparov.   Tieto výpary, tvoriace sa najmä nad vodami, močarinami a teplicami,   spravidla stúpajú priamo dohora, takže luďom nie sú nebezpečné. Hore   na oblohe, vysoko nad zemským povrchom, sa zhlukujú, zhlukovaním sa   rozžeravujú a stávajú sa kométami, ktoré potom narušujú zákony   vesmíru, lebo nemajú pravidelnú dráhu, ale bezhlavo sa rútia   vesmírnou temnotou. V jeseni ostávajú tieto škodlivé pary dlhšie nad   zemou, lebo vlhké povetrie im bráni stúpať priamo nahor. Tak sa s   nimi dostávajú do styku ľudia a z toho vznikajú jesenné choroby,   prejavujúce sa kašľom i horúčkami.
    </tei:p>
    <tei:p>
     Takto vysvetľoval Guarinonius pôvod choroby Kataríny Stradovej a   ostatní učení lekári vážne pokyvovali hlavami.
    </tei:p>
    <tei:p>
     Aj Jesenius uznával Guarinoniovu teóriu v podstate za správnu. Len   s tými kométami sa mu to nepozdávalo. Veď kométy sú takým zriedkavým   zjavom, a podľa toho, čo rozpráva Guarinonius — a jeho náhľady   opierali sa o presvedčenie väčšiny vtedajších hvezdárov — musela by   vzniknúť každý rok najmenej jedna kométa.
    </tei:p>
    <tei:p>
     O tejto otázke bude mu môcť dať lepší vývod Kepler. Umienil si, že   sa s ním o tom pozhovára.
    </tei:p>
    <tei:p>
     Potom ochorel na jesennú nemoc i doktor Guarinonius. Pravdepodobne   sa aj on nadýchal „smradľavého” povetria.
    </tei:p>
    <tei:p>
     Jesenia ani veľmi neprekvapilo, že na druhý deň po Guarinoniovom   ochorení zavolali ho ku Kataríne Stradovej.
    </tei:p>
    <tei:p>
     Už neležala. Sedela teplo oblečená pri podkúrenom kozube a   vyšívala.
    </tei:p>
    <tei:p>
     Privítala ho milým úsmevom a oslovila sípavým hlasom:
    </tei:p>
    <tei:p>
     — Ani štvrťrok neuplynul od nášho posledného stretnutia, a hľa,   ako nepriaznivá sudba zmení človeka v takom krátkom čase.
    </tei:p>
    <tei:p>
     Nanútila si na tvár trpiteľský výraz, ale z jej očú prebleskovala   koketnosť. Aj takto, v chorobe, bola pekná. Jeseniovi sa zdalo, že   vtedy, keď sa s ňou stretol pri onej psej ruvačke, mala tvár plnšiu.   Odvtedy akoby bola pochudla a pobledla. No táto zmena neubrala nič z   jej pôvabu. Naopak, v obrúbení až modrasto sa lisnúcich čiernych   vlasov takáto poblednutá tvár vynikala ešte výraznejšie.
    </tei:p>
    <tei:p>
     Jesenius sa jej povypytoval na všetky príznaky choroby a potom jej   prezrel hrdlo. Bolo zapálené.
    </tei:p>
    <tei:p>
     — Čo vám predpísal doktor Guarinonius?
    </tei:p>
    <tei:p>
     — Aurum potabile.
    </tei:p>
    <tei:p>
     Aurum potabile — tekuté zlato. Liek, ktorý predpisovali lekári   bohatým pacientom.
    </tei:p>
    <tei:p>
     — A nepomáha?
    </tei:p>
    <tei:p>
     — Zdá sa, že nie. Aspoň nie tak, ako sľuboval doktor   Guarinonius.
    </tei:p>
    <tei:p>
     — Skúsime dačo iného.
    </tei:p>
    <tei:p>
     Jesenius nepredpísal vznešenej chorej nijaký drahocenný liek: ani   tinktúru z rozomletých perál, ani zlatý prášok rozmiešaný so sirupom.   Poradil jej liek celkom prostý, ľudový: vdychovať pary z   harmačekového odvaru a vyplakovať hrdlo repíkovým odvarom. A keďže   chcel Stradovej trochu aj ulahodiť, predpísal aj ozajstnú medicínu,   pri ktorej si prišiel na svoje hlavne jazyk: sladký, hustý sirup.
    </tei:p>
    <tei:p>
     — Ak by ani toto nepomohlo, potom by sme museli skúsiť nejaký   účinnejší prostriedok, — zavŕšil svoje rady Jesenius.
    </tei:p>
    <tei:p>
     — Čo by to malo byť, ten účinnejší prostriedok, — ozvala sa v   Stradovej ženská zvedavosť.
    </tei:p>
    <tei:p>
     — Slaná voda, — odvetil Jesenius krátko, ani sa neusmejúc.
    </tei:p>
    <tei:p>
     — Slaná voda. Brrŕ! Ani za svet! — zvolala Stradová a zmŕštila   tvár.
    </tei:p>
    <tei:p>
     Na šťastie k účinnejšiemu prostriedku nebolo treba siahnuť, lebo   vdychovanie voňavých pár a vyplakovanie hrdla výdatne pomáhalo.   Zdravotný stav Kataríny Stradovej sa zo dňa na deň zlepšoval.
    </tei:p>
    <tei:p>
     Keď sa už cítila celkom zdravá, zavolala si Jesenia a ku vďake   pridala ešte meštek toliarov.
    </tei:p>
    <tei:p>
     Bola to doteraz najvyššia Jeseniova odmena za liečenie.
    </tei:p>
    <tei:p>
     O úspešnom liečení vedel, prirodzene, aj cisár.
    </tei:p>
   </tei:div>
   <tei:div type="chapter">
    <tei:head>
     XV. MIRIAM
    </tei:head>
    <tei:p>
     BUDÚCNOSŤ ČRTALA sa pred Jeseniom v najružovejšíeh farbách. Zdalo   sa mu, že cesta k ďalším úspechom je pred ním dokorán otvorená. Div   sa mu z toho všetkého hlava nezakrútila: cisár ho vyznamenával svojou   milosťou, Katarína Stradová si ho obľúbila a bohatí pražskí mešťania   ho uprednostňovali pred všetkými ostatnými lekármi. Ba aj brány   šľachtických domov boli pred ním otvorené. Okrem lekárskeho chýru   dopomohol mu ku vstupu do týchto domov aj jeho erb. Visel vo „veľkej”   izbe na stene medzi oblokmi. Tento erb udelil roku 1562 cisár   Ferdinand I. jeho starému otcovi. Erb sa skladá z troch častí: celkom   dole je zlatý štít s troma vrchmi; z prostredného kopca vyrastá   jaseň; na krajných dvoch kopcoch stojí čierny medveď, ktorému dve   ruky z neba dávajú okolo krku ohlávku. V prostriedku je ozdobná   prilba s nádhernou korunou a spoza koruny vyčnieva polovica druhého   čierneho medveďa, ktorý stojí na zadných labách a v predných drží   vetvu z jaseňa.
    </tei:p>
    <tei:p>
     Na tento erb hľadieval Jesenius často so zaľúbením a predstavoval   si v duchu, ako by sa takýto erb krásne vynímal napríklad na dverách   vlastného koča...
    </tei:p>
    <tei:p>
     Ale Márii sa s takýmito túžbami nepriznal.
    </tei:p>
    <tei:p>
     Jesenius sa v poslednom čase zapodieval skúmaním ľudského oka, aby   mohol Keplerovi podať vývody pre jeho dielo o optike. Od kata Mydlářa   si priniesol oči akéhosi popraveného zločinca a na nich chcel zistiť   podstatu videnia. Zamýšľal sa nad súvislosťou zrenice so sietnicou a   uvažoval, prečo musí svetelný lúč, vnikajúci rohovkou a zrenicou do   oka, prejsť, najprv vrstvou tekutiny, kým sa dostane na sietnicu.   Súvisí nejako zlomený obraz vesla, ponoreného do vody, s uspôsobením   oka? Ide o zrakový klam, zavinený nedokonalosťou oka, alebo o zjav,   ktorý s okom nesúvisí, ale jestvuje sám osebe?
    </tei:p>
    <tei:p>
     Na všetky tieto znepokojujúce otázky nenachodil odpoveď ani v   Hippokratovi ani v Galenovi. Ale nevedel mu ich vysvetliť ani   Kepler.
    </tei:p>
    <tei:p>
     — Aj tu musia byť nejaké zákony, ktoré ešte nepoznáme, — povedal,   mŕštiac čelo od tuhého premýšľania. — Jesto okolo nás ešte úžasne   veľa vecí neprebádaných a človek by musel žiť najmenej sto rokov, aby   aspoň niektorým prišiel na koreň.
    </tei:p>
    <tei:p>
     No aj tak prijímal Kepler výsledky Jeseniových výskumov s   povďačnosťou, lebo mu boli veľmi osožné pri písaní knihy o   optike.
    </tei:p>
    <tei:p>
     Jesenius mal za sebou ťažký deň. Cisárova choroba sa zase   zhoršila. Panovník mal návaly zúrivosti — a vtedy si okrem lekárov   nikto netrúfal prísť mu na oči, lebo v takých chvíľach nebol si istý   životom. Keď ho zúrivosť prešla, upadol do druhej krajnosti. Zmocnila   sa ho hlboká melanchólia a tupá rezignácia. Nechcel nikoho vidieť,   sedel sám v temnej pracovni a vyhasnutým zrakom díval sa kamsi do   diaľky, von, za čalúnené steny kabinetu, za horizont, za hranice   tohto sveta. Akú bludičku tam zazrel, že sa rozhodol ísť za ňou? Aká   sila to premohla jeho hrôzu zo smrti a vtisla mu do ruky ostrý kus   skla, ktorým si chcel prerezať žily? Labyrint myšlienok Rudolfa II.   ostal neprístupný aj jeho najbližším. Nikto nemohol povedať, ako   dospel k svojmu zúfalému rozhodnutiu — videli len jeho dôsledok:   hlbokú reznú ranu na zápästí, z ktorej sa prúdom rinula krv. Žila   prerezaná nebola. Jesenius ranu ošetril, zašil a obviazal Ale kde je   záruka, že cisár dnešný bezúspešný pokus nezopakuje?
    </tei:p>
    <tei:p>
     Deň bol nabitý vzrušením i napätím a Jesenius sa cestou z Hradu   tešil, ako si doma oddýchne. Do zajtrajška bude mať pokoj. Pravda, ak   po neho niekto nepošle.
    </tei:p>
    <tei:p>
     Zastavil sa na Kamennom moste a díval sa najprv na ženy, ktoré na   brehu ostrovčeka Kampy plákali vo Vltave bielizeň, a potom ďalej,   sprostred mosta, sledoval let čajok a počúval ich škrek. Oprel sa o   kamennú ohradu a zahľadel sa na zrúcaniny Vyšehradu uprostred zelene   kopcov, ktoré už dýchali jarou. Bol začiatok apríla a vzduch bol   presýtený vôňou navlhnutej zeme. Popoludní spŕchlo, ale medzitým sa   už mračná roztrhali a teraz sa mláky medzi dlaždicami leskli ako   črepy zrkadla. Zapadajúce slnko vymaľovalo oblohu všetkými odtienkami   žltej a červenej farby.
    </tei:p>
    <tei:p>
     „Zajtra bude pekne,” pomyslel si Jesenius pri pohľade na jasnú   oblohu a tešil sa, že sa pekné počasie udrží aj cez nedeľu.
    </tei:p>
    <tei:p>
     V príjemných predstavách vrátil sa domov. Navečeral sa a potom —   ako obyčajne — dal sa písať.
    </tei:p>
    <tei:p>
     Písal dlho. Medzitým sa už zotmelo. Zažal si kahanec.
    </tei:p>
    <tei:p>
     Vtom zaklopal na dvere akýsi pozdný návštevník. Jesenius vstal od   stola a šiel otvoriť.
    </tei:p>
    <tei:p>
     — Kto je? — opýtal sa vopred opatrne.
    </tei:p>
    <tei:p>
     — Nešťastím stíhaný človek, ktorý vás prišiel prosiť o pomoc, —   odvetil ktosi za dverami.
    </tei:p>
    <tei:p>
     Teda niekto neznámy, pretože známy by bol povedal svoje meno.
    </tei:p>
    <tei:p>
     Jesenius odomkol.
    </tei:p>
    <tei:p>
     Do predizby vkročil človek v dlhom čiernom kaftane, s čiernou   čiapkou na hlave. Aj keby to neboli prezrádzali šedivé pajesy na   sluchách a žlté koliesko na hrudi, výzor jeho tváre neodtajiteľne   hovoril o tom, že návštevník je žid.
    </tei:p>
    <tei:p>
     „Je starý ako patriarcha,” pomyslel si Jesenius pri pohľade na   vysušenú tvár starcovu. Zatvoril dvere a vyzval hosťa, aby s ním šiel   do druhej, menšej izby. Tu sa návštevník predstavil:
    </tei:p>
    <tei:p>
     — Som rabbi Jehuda Löw ben Bezalel.
    </tei:p>
    <tei:p>
     Jesenius sa ani neusiloval skryť údiv, ktorý toto meno v ňom   vyvolalo. Meno pražského rabína Löwa bolo známe nielen každému   obyvateľovi Prahy, ale aj široko-ďaleko za hranicami kráľovstva. Löw   bol najlepší talmudista svojej doby, napísal niekoľko náboženských   kníh, z ktorých sa učili na všetkých židovských vyšších školách. A čo   je najhlavnejšie: meno rabína Löwa sa spomínalo v súvislosti so   všelijakými kabalami a černokňažníckymi kúskami. Ľudia tvrdili, že   zhotovil z hliny obrovského umelého človeka Golema, ktorý vždy ožil,   keď mu vložil do úst tajomný znak, šém, a potom vykonával všetky   práce, ktoré mu rabín prikázal.
    </tei:p>
    <tei:p>
     Aj cisár Rudolf sa zaujímal o rabína Löwa. Najprv si ho zavolal k   sebe na Hrad a zhováral sa s ním za zatvorenými dverami zo dve   hodiny. Nikto sa nikdy nedozvedel obsah tohto rozhovoru. Ale   zasvätenci tvrdili, že cisár prehováral učeného rabína, aby mu   predviedol niečo zo svojho tajomného umenia. Rabín cisárovi vyhovel,   lebo vedel, že tak si vykúpi cisárovu priazeň aj pre svojich   súvercov. Cisár potom zašiel raz večer do rabínovho domu v Židovskom   meste pražskom. Podrobnosti o tejto návšteve dozvedel sa Jesenius od   Tycha Braheho, ktorý cisára sprevádzal do Löwovho domu. A Tycho Brahe   sa zaprisahal, že je svätosvätá pravda, čo hovorí, a že to videl   spolu s cisárom na vlastné oči. Golema im rabín Löw nechcel ukázať.   Božil sa, že nič takého nemá. Že ľudia preceňujú jeho schopnosti.   Jehova nedal nikomu takú moc, aby vedel oživiť mŕtvu hmotu. Zato im   potom predviedol iné čary. Pričaril do svojej izby celé Hradčany,   celý kráľovský hrad, takže bol na dosah ruky, a potom na opätovnú   žiadosť cisára vyvolal podoby starozákonných prorokov. Tajomstvo   tohto umenia neprezradil rabín ani cisárovi.
    </tei:p>
    <tei:p>
     — Čomu môžem vďačiť, že v takú neskorú hodinu vyhľadávate môj   skromný príbytok, ctihodný rabbi? — spýtal sa Jesenius zdvorilo.
    </tei:p>
    <tei:p>
     — Pre milosrdenstvo Jahveho i vášho Boha vás prosím, vysokoučený   doktor, zachráňte moju vnučku! — zvolal rabín bolestne a jeho hlas   preskočil, akoby ho zadúšali slzy.
    </tei:p>
    <tei:p>
     — Vysvetlite mi podrobnejšie, čím by som vám mohol byť na osoh, —   vyzval ho Jesenius, hoci už tušil, že iste ide o nejaký lekársky   zákrok.
    </tei:p>
    <tei:p>
     Rabín zopäl ruky a zvolal úpenlivým hlasom:
    </tei:p>
    <tei:p>
     — Moja jediná vnučka, moja. milovaná Miriam má záchvat. Trpí na   kamene a dnes večer ju to schytilo. Prosím vás pre všetko, čo je vám   drahé, poďte jej pomôcť. Poďte jej vybrať kamene!
    </tei:p>
    <tei:p>
     V prvej chvíli chcel Jesenius odpovedať nevľúdne, aby rabín   pomohol svojej vnučke sám kabalou a svojimi čarami. Ale hneď sa   zahanbil za túto myšlienku. Pohľad na bolesťou rozrytú tvár   nešťastného rabína bol by naozaj dojal aj toho najtvrdšieho   človeka.
    </tei:p>
    <tei:p>
     — Prečo ste prišli požiadať o pomoc práve mňa, rabbi? — spýtal sa   trochu odmerane. — Veď máte svojho doktora Löwa z Löwenšteinu. A   potom, zaiste dobre viete, že kresťanský lekár nesmie liečiť žida,   nehovoriac už o tom, že doktori sa nezapodievajú vyrezávaním kameňov.   To je vec barbierov.
    </tei:p>
    <tei:p>
     Výhradu o kameňoch sám nemyslel vážne. Ale ako výhovorka bola   dobrá, presvedčivá.
    </tei:p>
    <tei:p>
     — Máte pravdu, vysokoučený doktor. Náš doktor Löw z Löwenšteinu   odmietol vybrať kamene Miriam s tým istým odôvodnením, ktoré ste   uviedli aj vy. Že je to práca barbierov. Ale ja nemôžem zveriť život   svojej vnučky, svojho jediného pokladu, rukám felčiara. A ona sama   nechce o felčiarovi ani počuť. Vraví, že by to bola jej smrť...   Doktor Löw sa dal napokon presvedčiť a už by bol býval ochotný   podujať sa na vybratie kameňov, ale medzitým vyšla prvá hviezda...   nastal šábes. Doktor Löw potom odmietol; povedal, že v čase šábesu   nemôže sa podujať na nijakú prácu, bol by to najväčší hriech proti   Jahvemu.
    </tei:p>
    <tei:p>
     Jesenius sa usmial. Löw zbadal jeho úsmev a preto rýchle   pokračoval:
    </tei:p>
    <tei:p>
     — Prehováral som ho, sľuboval som mu prímluvu a modlitby k   Jahvemu, povedal som mu, že vezmem jeho hriech na seba... ale doktor   Löw ostal neoblomný. Vyhlásil, že Jahve chce takto skúšať jeho   pevnosť a stálosť vo viere. Keby ochorel obyčajný žid, neprišiel by   vôbec do pokušenia robiť v deň šábesu nejaký zákrok. Práve preto   zoslal utrpenie na rabínovu vnučku, aby ho vystavil pokušeniu čo   najväčšiemu. A on v tejto skúške obstojí a nepodľahne nijakým prosbám   ani hrozbám. Preto som prišiel za vami, vysokoučený doktor, ako k   poslednej nádeji.
    </tei:p>
    <tei:p>
     — Dajte svojej vnučke nejaký utišujúci nápoj, liek, od ktorého   záchvat prejde alebo sa aspoň zmierni a zajtra večer už sa bude môcť   postarať o ňu doktor Löw...
    </tei:p>
    <tei:p>
     — Nie, nie, nevyhovárajte sa, vysokoučený doktor, — plačlivým   hlasom zvolal Löw. — Do zajtra večera nevydrží. Keby ste vedeli, aká   je slabá, aká je to útla kvetinka, zmilovali by ste sa. A keby ste   videli ako nesmierne trpí, neváhali by ste ani chvíľku. Kameň by sa   zľutoval nad jej utrpením! Preboha vás prosím, doktor, poďte!   Zaplatím vám co budete chcieť... Dám vám celý svoj majetok, len   poďte, len mi zachráňte Miriam, jedinú radosť môjho života.
    </tei:p>
    <tei:p>
     Rabínovi zlyhal hlas od veľkej bolesti.
    </tei:p>
    <tei:p>
     Aj Jesenius pocítil dojatie. Bôľ nešťastného starca bol taký   hlboký, že nemal sily rázne odmietnuť. A rozhodnúť sa hneď nechcel...   nemohol. Veď sa musí poradiť aj s Máriou.
    </tei:p>
    <tei:p>
     Potešil rabína povzbudzujúcim slovom:
    </tei:p>
    <tei:p>
     — Upokojte sa, všetko sa ešte obráti na dobré.
    </tei:p>
    <tei:p>
     — Teda idete? — zvolal rabín radostne. — Ó, vďaka vám,   tisícnásobná vďaka, vysokoučený doktor, ja som vedel, že sa vo vás   nesklamem!
    </tei:p>
    <tei:p>
     Jesenius zaváhal, akoby chcel zavolať Máriu, no potom si to   rozmyslel a povedal:
    </tei:p>
    <tei:p>
     — nemôžem ísť hneď s vami, ctihodný rabbi. Musím si ísť pripraviť   nástroje. Totiž, ešte vám to naisto nemôžem sľúbiť... Ide o vec   privážnu aby som sa mohol tak hneď rozhodnúť. Choďte domov, a ak sa   rozhodnem zákrok urobiť, najneskôr o hodinu budem u vás. Viem, kde   bývate.
    </tei:p>
    <tei:p>
     Rabín upadol zasa do svojho pôvodného zúfalstva.
    </tei:p>
    <tei:p>
     — Nerozmýšľajte! Preboha vás prosím, nerozmýšľate! Neváhajte! Moja   úbohá Miriam na vás čaká. Poďte hneď so mnou. Celý svoj majetok vám   dám.
    </tei:p>
    <tei:p>
     Ale Jesenius ostal neoblomný.
    </tei:p>
    <tei:p>
     — Chápem vaše obavy, ctihodný rabbi. Viem, čo je to, keď sa človek   obava o život najdrahšej bytosti... Ale chápte aj vy moje položenie.   Dajte mi tú hodinku na rozmyslenie. A ak by som neprišiel pokúste sa   nájsť niektorého iného doktora, ktorý nemá takú zodpovednosť ako ja   osobný lekár cisárov. Keby sa to cisár dozvedel...
    </tei:p>
    <tei:p>
     — Živá duša sa o tom nedozvie. Nikomu nepovieme. Môžete sa na mňa   spoľahnúť, vysokoučený doktor. Viem, čo by To pre vás zmenalo, ako by   ste si tým poškodili medzi svojimi súvercami. Zachovám o veci   najhlbšiu tajnosť.
    </tei:p>
    <tei:p>
     — Viacej vám prisľúbiť nemôžem, — povedal Jesenius pevným hlasom,   z ktorého rabín vycítil, že každé ďalšie prehováranie by bolo   zbytočné.
    </tei:p>
    <tei:p>
     — Budem sa celý ten čas modliť k Jahvemu, aby vám vnukol myšlienku   prísť pomôcť mojej vnučke. Nech Jahve vyslyší moje prosby.
    </tei:p>
    <tei:p>
     Keď odišiel, Jesenius vošiel do druhej izby k Márii.
    </tei:p>
    <tei:p>
     — Počula si, Mária? — spýtal sa jej vzrušene.
    </tei:p>
    <tei:p>
     — Počula, — odvetila potichu. — Čo urobíš, Johanes?
    </tei:p>
    <tei:p>
     Niekoľkokrát prešiel vzrušene po izbe a opakoval:
    </tei:p>
    <tei:p>
     — Neviem, neviem... Iný lekár by na mojom mieste povedal: Veď je   to len židovka.
    </tei:p>
    <tei:p>
     — Dúfam, že ty si to nemyslíš, Johanes. Je to človek.
    </tei:p>
    <tei:p>
     — Áno, je to človek. Ide o záchranu človeka. Mám splniť svoju   najzákladnejšiu lekársku povinnosť. A predsa... Uvedomuješ si, Mária,   čo to znamená? Čo to pre nás znamená?
    </tei:p>
    <tei:p>
     Mária pozrela naňho nežným, láskyplným pohľadom a povedala   tíško:
    </tei:p>
    <tei:p>
     — Ja myslím na to, čo to pre ňu znamená, Johanes. Jesenius sa   zastavil a sklonil hlavu. Potom si pritiahol stoličku k jej posteli a   sadol si vedľa nej.
    </tei:p>
    <tei:p>
     — Áno, v tom ťa poznávam, Mária. Nikdy nemyslíš na seba, ale vždy   najprv na druhých. Ale je potrebné, aby si si uvedomila, čo nám môže   tento čin spôsobiť. Nehovorím: spôsobí, ale: môže spôsobiť.
    </tei:p>
    <tei:p>
     — No tak vidíš, obávaš sa nepríjemností, ktoré možno ani   nenastanú. Prečo si taký úzkostlivý?
    </tei:p>
    <tei:p>
     — Nejde len o mňa, ale aj o teba, Mária. Vieš, že kresťanskí   lekári nesmú liečiť židov. To je prvá vec. U mňa je to horšie o to,   že som osobným lekárom cisárovým. Keby sa cisár dozvedel, že rukami,   ktorými sa dotýkam jeho pomazaného tela, dotýkal som sa predtým tela   židovského, pokladal by to za urážku svojho majestátu. Nielen že by   ma zbavil miesta, ale akiste by ma dal aj uväzniť.
    </tei:p>
    <tei:p>
     Zmienka o uväznení zasiahla Máriu hlboko. Na túto možnosť   nemyslela. Vedela, že Johanes nezveličuje.
    </tei:p>
    <tei:p>
     — Lekár, ktorý lieči žida, zneuctí sa týmto svojím činom.
    </tei:p>
    <tei:p>
     — Aj styk s katom zneucťuje, a predsa si strávil v katovni celú   noc, — zašeptala.
    </tei:p>
    <tei:p>
     Jesenius pozeral na ženu ustarosteným pohľadom.
    </tei:p>
    <tei:p>
     — Veď aj keby sa o tom cisár dozvedel, židovské toliare by to   napravili. Alebo stačilo by, keby židia zakúpili pre cisára nejaký   dar na uzmierenie. Nejaký cenný obraz alebo sochu... — povedal   polohlasne v zadumaní, akoby slovami sledoval tok svojich   myšlienok.
    </tei:p>
    <tei:p>
     Mária prudko zdvihla hlavu. Veď Johanes je istotne ochotný ísť,   chápe svoju povinnosť rovnako, ako ju chápe ona, a vypočutím jej   mienky chce sa len posilniť v svojom rozhodnutí. Chce si zaistiť jej   súhlas pre prípad, že by z toho boli v budúcnosti nepríjemnosti,   ktoré by mali vplyv na jeho postavenie. Aby mu potom nevyčítala.
    </tei:p>
    <tei:p>
     Stisla mu ruku.
    </tei:p>
    <tei:p>
     — Áno, Johanes, nesmieme vždy myslieť hneď na to najhoršie. A keby   si mal z toho aj nepríjemnosti, každý statočný človek musí uvážiť, že   si to spravil z pohnútok najušľachtilejších. Musíš to urobiť! Aj keby   ťa to malo stáť postavenie. Nikdy ti to nebudem vyčítať, Johanes,   naopak, budem ťa pre to vždy obdivovať. Zachrániť ľudský život, to je   najvznešenejšia povinnosť lekára. Ak je to spojené s nebezpečenstvom,   je jeho zásluha dvojnásobná. Johanes, choď!
    </tei:p>
    <tei:p>
     — Áno, pôjdem, — povedal Jesenius odhodlane.
    </tei:p>
    <tei:p>
     Asi o hodinu, nedlho pred uzavretím brány Židovského mesta,   prišiel Jesenius pred rabínov dom „U kamenného leva” v Širokej   ulici.
    </tei:p>
    <tei:p>
     Cestou nestretol ani živú dušu. Veď bol Pesach, židovská Veľká   noc, a v každej domácnosti bola teraz slávnostná večera, na ktorej sa   zúčastnili všetci príslušníci rodiny.
    </tei:p>
    <tei:p>
     Klopadlo na dverách malo podobu levskej hlavy. Jesenius tri razy   zaklopal a čakal. Po chvíli sa ozvali za dverami náhlivé kroky a v   zámke zaštrkotal kľúč. Pánty zaškrípali a v poodchýlených dverách   ukázal sa chlapec s kahancom.
    </tei:p>
    <tei:p>
     — Vy ste to, doktor? — spýtal sa natešený a viedol ho tmavou   sklepenou chodbou do izby, kde už na neho čakal rabín Löw.
    </tei:p>
    <tei:p>
     — Buďte nám srdečne vítaný! Nech Jahve sprevádza vaše kroky a   korunuje úspechom všetky vaše počiny v tomto skromnom dome.
    </tei:p>
    <tei:p>
     Jesenius si len teraz všimol rabína dôkladnejšie. Akoby to ani   nebol ten istý človek, ktorý ho pred necelými dvoma hodinami bol   poprosiť o pomoc. Tu už nestojí pred ním zlomený nariekajúci starec.   Tu, v svojej domácnosti, je opäť v svojej pravej podobe. Z celého   jeho správania vidieť, že on je v tomto dome hlavou a že všetci   príslušníci rodiny bez reptania vykonávajú jeho rozkazy.
    </tei:p>
    <tei:p>
     Nie, nepodobá sa čarodejovi ani mágovi, skôr starozákonnému   prorokovi. Jeho vysoká štíhla postava pripomína topoľ, ošľahaný   dažďami, búrkami a povíchricami. Dlhý, až po členky siahajúci kaftan   jeho výšku ešte klamlivo zväčšuje. Tvár mu hrá dvoma farbami: žltou a   bielou. Žltá farba — to je vráskavá, vysušená, akoby bezkrvná   pokožka. Biela — to je niže pása siahajúca šedivá brada, fúzy a husté   obočie, ako utkané z vláken babieho leta.
    </tei:p>
    <tei:p>
     Ale tie oči! Jesenius nemôže od nich odtrhnúť pohľad, hoci vie a   cíti, že teraz by sa nemal zdržiavať skúmaním tváre svojho hostiteľa.   No darmo si to vraví, nemôže odolať, aby sa ešte raz nezahľadel do   tých podivných očú. Celá rabínova tvár — to sú len tieto oči. Aký   dôstojný pohľad, plný vladárskej vznešenosti. Koľko ohňa, koľko   života je v ňom! Kým na celom výzore rabína vidieť pustošivé stopy   času veľmi zreteľne, v očiach mu blčí neuhasiteľný plameň mladistvého   ducha. Teraz sa už Jesenius nečuduje, že poverčivý ľud pripisuje   rabínovi nadprirodzenú moc a predpokladá o ňom, že stvoril   Golema.
    </tei:p>
    <tei:p>
     Pri tichom rozhovore s Jeseniom panovačná sila Löwovho pohľadu je   zmierňovaná spodným tónom prosby a smútku. Jesenius akoby počul jeho   úpenlivé volanie: „Pomôžte, doktor! Zachráňte Miriam!”
    </tei:p>
    <tei:p>
     Jesenius pristúpil k lôžku chorej.
    </tei:p>
    <tei:p>
     Široká posteľ s nebesami dotýkala sa iba užším vrchným koncom   steny, ináč bola zo všetkých strán voľná, takže k nemocnej bol ľahký   prístup z každého boku.
    </tei:p>
    <tei:p>
     Pri posteli sedela Löwova žena Perl a vedľa nej ich zať Izák   Kohen. Ich syn, ten, čo Jeseniovi otvoril, sa kamsi stratil. O chvíľu   sa však vrátil s mrzkou ženou, ktorú oslovoval „mama”. Bola to   Löwovie dcéra Vögle, matka chorej. Vögle — vtáčatko — toto meno jej   dali Löwovci pri narodení a dúfali, že z nej vyrastie krásavica z   druhu tých, o akých hovoria slávne dejiny vyvoleného národa.   Zdrobnené meno Löwovej dcéry stalo sa pre ňu prameňom ešte väčších   múk, než aké jej spôsoboval pohľad do zrkadla. Zmierila sa so svojím   osudom až po vydaji, keď sa nezvratne presvedčila, že jej dcéra   nebude po nej. Hospodin zmenil jej žiaľ na radosť: plným priehrštím   nahradil Miriam to, čoho nadelil tak skúpo matke. Stala sa zrenicou   oka starého rabína, slnečným jasom, ožarujúcim sklon jeho života.   Bola potechou rodičov a predmetom túžob desiatok synov Izraela, ktorí   videli jej krásu alebo počuli o nej a prichodili zďaleka, aby ju   získali. Jej vlasy boli černejšie od ebenu, v očiach sa jej zrkadlil   odblesk oblohy a pery pripomínali dva polmesiačiky rozlúpnutého   pomaranča.
    </tei:p>
    <tei:p>
     A teraz tento kvietok sedemnástich jarí vädol pred ich zrakom a   oni nemohli pomôcť.
    </tei:p>
    <tei:p>
     Pomôže doktor, o ktorom sa toľko rozpráva?
    </tei:p>
    <tei:p>
     Z postele sa ozývali bolestné vzdychy. Chorá mala oči zatvorené a   zdalo sa, že nevníma, čo sa okolo nej deje.
    </tei:p>
    <tei:p>
     — Dali sme jej makový odvar na utíšenie bolestí, — vysvetľoval Löw   a pozeral ustarostene to na Jesenia, to na svoju vnučku.
    </tei:p>
    <tei:p>
     Jesenius si pomyslel, že má pred sebou zvláštny prípad. Veď   kamene, či už močové, obličkové alebo žlčové, mávajú spravidla len   ľudia starší. A tu má pred sebou celkom mladé dievča.
    </tei:p>
    <tei:p>
     Rozhliadol sa po izbe, hľadajúc čosi. Izba bola pomerne malá,   väčšinu priestranstva zaberala veľká posteľ. Pri posteli malý   stolček, na ktorom boli položené hrnčeky s odvarmi a fľaštičky s   liekmi.
    </tei:p>
    <tei:p>
     Najprv chorú vyšetril. Zistil hmatom, že bolesti sú v krajine   pravej obličky. Vögle potvrdila, že jej dcéra často chorela na   obličky a že pravá oblička ju bolievala väčšmi ako ľavá. Medzitým, čo   Jesenius chorú vyšetroval, pochytil ju znova záchvat. Hoci jej už   boli dali vypiť utišujúci liek, úbohé dievča sa zvíjalo od bolesti a   nariekalo, že to bolo žialno počúvať. Jesenius vedel, čo sa   odohrávalo v chorom tele: kameň sa tisne z obličky ďalej, do   močovodu, ale nemôže sa pretisnúť. A to spôsobuje chorej neznesiteľné   bolesti.
    </tei:p>
    <tei:p>
     — Ach, Bože, Bože, prečo ma nechávaš tak trpieť? Pomôžte mi, och,   prosím vás, pomôžte mi, alebo mi dajte volačo, aby som umrela... Len   ma zbavte toho utrpenia!
    </tei:p>
    <tei:p>
     Vyčerpaná zaborila tvár do hlavnice a tíško stonala.
    </tei:p>
    <tei:p>
     Jesenius videl, že zákrok sa nedá odkladať.
    </tei:p>
    <tei:p>
     — Potreboval by som väčší a pevnejší stôl, — povedal polohlasne.   Rabín sa zamyslel.
    </tei:p>
    <tei:p>
     — V susednej izbe máme veľký stôl, ale ten už je prestretý na   slávnostnú večeru... Aj v mojej pracovni je veľký stôl, lenže...
    </tei:p>
    <tei:p>
     Löw sa zarazil a pozrel nerozhodne na svojho zaťa.
    </tei:p>
    <tei:p>
     — Kto nám stôl prenesie?
    </tei:p>
    <tei:p>
     Bola to veľmi vážna otázka. Veď bol predvečer sabbathu, prvá   hviezda už dávno vyšla — bol sviatok. A vo sviatok neslobodno nič   robiť. Práve preto nechcel prísť doktor Löwenštein.
    </tei:p>
    <tei:p>
     Otázka prenesenia stola vyrástla pred rabínom odrazu na prípad   nesmiernej dôležitosti. Jesenius sa vedel vžiť do duševného   rozpoloženia rabína, no sám by si s prácou neporadil. Veď beztak by   potreboval nejakého zacvičeného pomocníka: barbiera alebo kúpeľníka.   Takto mu bude musieť pomáhať niekto z domácich.
    </tei:p>
    <tei:p>
     Upozornil na to rabína.
    </tei:p>
    <tei:p>
     Rabín so zaťom a s vnukom dali hlavy dokopy a začali sa potichu   radiť. Hlavné slovo mal rabín.
    </tei:p>
    <tei:p>
     Hovorili po hebrejsky, možno aj preto, aby ich „gój” nerozumel,   ale akiste hlavne preto, lebo vec, ktorú mali rozhodnúť, bola taká   nesmierne vážna, že rokovať o nej možno len v posvätnej reči   praotcov.
    </tei:p>
    <tei:p>
     — Zať môj i vnuk môj, obidvaja dobre viete, že vždy som vás   najväčšmi nabádal k tomu, aby ste presne zachovávali všetky   prikázania talmudu. Žiadal som vás, aby ste boli pri spĺňaní zákonov   neúprosní voči sebe i voči iným. A teraz vás ja idem prosiť, aby ste   tieto moje napomenutia nezachovali, aby ste naše posvätné zákony   porušili. Nie som si istý, či mám právo žiadať od vás takúto vec.   Otcovské srdce, umdleté bôľom, dostalo sa do rozporu so svedomím,   ktoré sa prihovára za prísne zachovávanie zákona. Nechcem, aby ste   konali niečo na môj rozkaz. Preto vás žiadam, aby ste aj vy povedali   svoju mienku.
    </tei:p>
    <tei:p>
     Obaja mladí dojato počúvali Löwa. Mohol od nich očakávať iné   rozhodnutie, než aké už sám učinil? Veď jeden z nich bol chorej otec   a druhý brat. Löw nečakal nič iného ako súhlas. Súhlas mladších   členov s hlavou rodiny. Ale táto hlava rodiny bola súčasne aj   vykladačom a ochrancom zákonov — veľkým rabínom. A voči velkému   rabínovi boli aj oni len veriacimi, členmi náboženskej obce. Preto si   žiadal od nich odobrenie svojho činu.
    </tei:p>
    <tei:p>
     — Zákon sme prestúpili už tým, že sme pozvali k Miriam gója, —   takmer zašeptal Kohen.
    </tei:p>
    <tei:p>
     Rabín prikývol.
    </tei:p>
    <tei:p>
     — Nech mu Všemocný skráti utrpenie na druhom svete za to, že   prišiel Miriam pomôcť, — zamrmlal Löw. — Máš pravdu, Izák. To je   koreň veci a všetko ostatné z neho vyrastá. Najvyšší nám prikazuje,   aby sme sa starali o zachovanie rodu. Keď zachraňujeme dcéru Izraela,   zachraňujeme udržiavateľku rodu. A preto konáme v súhlase so zákonmi   božími. Daj počuť aj ty svoj hlas, Naftali!
    </tei:p>
    <tei:p>
     — Súhlasím s otcom a so starým otcom, — odvetil pokorne Naftali.   Tým bola zložitá vec vyriešená a rabín Löw oznámil Jeseniovi, že jeho   zať a vnuk prinesú stôl z jeho pracovne.
    </tei:p>
    <tei:p>
     Stôl sa len tak-tak zmestil medzi posteľ a kozub.
    </tei:p>
    <tei:p>
     Jesenius sa mohol pribrať do roboty. Otvoril plochú drevenú   debničku s nástrojmi a vybral z nej dva nože, nožnice, háčiky a ihly.   Do pahreby kozuba dal dve želiezka na vypaľovanie.
    </tei:p>
    <tei:p>
     Chorej dal vypiť účinnejší liek na utíšenie bolesti a ženám   povedal:
    </tei:p>
    <tei:p>
     — Dajte jej ešte nejakej pálenej vody alebo vôbec niečo tuhého,   aby otupela.
    </tei:p>
    <tei:p>
     Obe ženy odišli do kuchyne, aby splnili Jeseniov rozkaz. Jesenius   ostal s Löwom na chvíľu sám.
    </tei:p>
    <tei:p>
     — Musím vás upozorniť, rabbi, že to nebude zákrok ľahký. Miriam si   pri ňom vytrpí hodne a možno... musíme byť pripravení pri takýchto   zákrokoch na všetko... možno, že očakávaný výsledok nedosiahneme. Ja   urobím, čo bude v mojej moci, ale život všetkých nás je v rukách   božích. Nemôžem vám zaručiť úspech. Aby ste mi v prípade nezdaní nič   nevyčítali.
    </tei:p>
    <tei:p>
     — Božechráň, doktor, božechráň! Som presvedčený, že urobíte   všetko, aby ste ju zachránili. A ak sa to nepodarí vám, nepodarilo by   sa to nikomu inému. Nech bude výsledok akýkoľvek, do smrti vám budem   vďačný, že ste sa na tento zákrok podujali.
    </tei:p>
    <tei:p>
     Keď sa ostatní príslušníci rodiny vrátili, Jesenius vysvetlil   každému, v čom bude potrebovať ich pomoc pri práci.
    </tei:p>
    <tei:p>
     Preniesli Miriam z postele na stôl. Jesenius sa presvedčil, či sú   nástroje už rozžeravené.
    </tei:p>
    <tei:p>
     Potom pristúpil ku stolu.
    </tei:p>
    <tei:p>
     — V mene božom začnime, — povedal polohlasne a istou rukou zarezal   žeravým nožíkom do bielej pokožky.
    </tei:p>
    <tei:p>
     Miriam, hoci bola omámená a znecitlivená rozličnými odvarmi a   liehovinami, žalostne zakvílila. Mať jej hladila čelo a čičíkala ju   povzbudzujúcimi slovami. Rabínovi sa triasla brada a drkotali zuby od   rozčúlenia. Keď Kohen podával Jeseniovi rozžeravené želiezko, ktorým   chcel doktor vypáliť krvácajúcu ranu, aby sa zacelili preťaté cievy,   nechtiac sa dotkol želiezkom jeho ruky, takže doktor pocítil pálčivú   bolesť a súčasne aj lútosť s úbohou Miriam, že jej musí spôsobovať   také utrpenie.
    </tei:p>
    <tei:p>
     Izbou sa niesol zápach priškvŕknutého mäsa.
    </tei:p>
    <tei:p>
     Nastával rozhodujúci úsek zákroku: odhaliť obličku, rozrezať   blanku a z panvičky pod obličkou vybrať kamienky.
    </tei:p>
    <tei:p>
     Jesenius pracuje isto. Nie je to jeho prvý zákrok tohto druhu.   Vögle sa díva len na tvár svojej dcéry. Stará Perl odvrátila hlavu od   krvavého divadla, lebo sa jej zdá, že každé vniknutie doktorovho noža   do tela milovanej vnučky zarezáva sa jej priamo do srdca. Zať a vnuk   podávajú doktorovi z pahreby nástroje a po upotrebení ich ta opäť   vkladajú.
    </tei:p>
    <tei:p>
     Iba starý rabín díva sa na priebeh operácie. Utrpenie vnučky ho   nesmierne dojíma. Po zvráskavenej tvári stekajú mu veľké slzy a   strácajú sa v hustej šedivej brade. Pritom sa polohlasne spevavo   modlí:
    </tei:p>
    <tei:p>
     <tei:emph>
      Počuješ, Jahve, čuješ, že volám?
     </tei:emph>
    </tei:p>
    <tei:p>
     <tei:emph>
      Zľutuj sa nado mnou, odpovedz mi.
     </tei:emph>
    </tei:p>
    <tei:p>
     <tei:emph>
      Zrak môj Ťa hľadá, srdce Ti vraví:
     </tei:emph>
    </tei:p>
    <tei:p>
     <tei:emph>
      „Túžim tak, Jahve, po tvári Tvojej!“
     </tei:emph>
    </tei:p>
    <tei:p>
     <tei:emph>
      Neskrývaj svoju tvár predo mnou.
     </tei:emph>
    </tei:p>
    <tei:p>
     <tei:emph>
      Neodkopávaj v hneve otroka;
     </tei:emph>
    </tei:p>
    <tei:p>
     <tei:emph>
      Bol si mi pomocou.
     </tei:emph>
    </tei:p>
    <tei:p>
     <tei:emph>
      Nezavrhuj ma, neopúšťaj ma, Bože mojej spásy!
     </tei:emph>
    </tei:p>
    <tei:p>
     Ako dlho trval celý zákrok? Hodinu? Dve? Jesenius nevie a nevie to   ani nikto z ostatných prítomných. Čas prestal pre nich jestvovať.   Jestvuje len otázka: Podarí sa? Nepodarí? Chceli by už počuť z úst   lekára oslobodzujúce slovo, pozerajú nedočkavo na neho. Ale doktorove   pery sú pevne zaťaté. Vidieť mu na tvári, že celým duchom je   sústredený na prácu. Pokúšajú sa teda vyčítať odpoveď z jeho očú. Keď   sa im podarí zachytiť jeho pohľad, ich nádej navidomoči rastie. Lebo   Jeseniov pohľad je pokojný, ba zavše sa v ňom mihne aj záchvev   spokojnosti.
    </tei:p>
    <tei:p>
     Už zašíva ranu. Ešte ju natrie hojivým olejom a potom obviaže   čistým bielym plátnom.
    </tei:p>
    <tei:p>
     Na čele sa mu perlí drobný pot. Ťažká práca je skončená.
    </tei:p>
    <tei:p>
     Miriam preniesli na lôžko, mať ju obliekla a prikryla perinou.
    </tei:p>
    <tei:p>
     Tvár Miriam je bledá, so stopami úžasnej vyčerpanosti, ale   útrapami rozryté črty začínajú sa už vyrovnávať, mladá tvár nadobúda   svoju prirodzenú hladkosť. Myšlienka, že je už všetko skončené,   vlieva do nej živelnú silu, ktorá jej pomôže vystrábiť sa v pomerne   krátkom čase.
    </tei:p>
    <tei:p>
     Je už hlboká noc. A Jesenius sa cíti veľmi ustatý. Umýva sa   dôkladne v teplej vode, potom sa oblieka a napokon si čistí nástroje.   Rozmýšľa, čo si má počať. Keby chcel ísť teraz domov, bolo by treba   zobudiť židovského majstra alebo židovského richtára a žiadať   povolenie, aby stráž otvorila bránu. Musel by povedať, prečo sa   zdržal po záverečnej hodine v Židovskom meste a zajtra by o tom   čvirikali už aj vrabce na streche.
    </tei:p>
    <tei:p>
     — Chcete ísť teraz uprostred noci domov? — spýtal sa rabín.   Nečakajúc na odpoveď, sám chcel ovplyvniť Jeseniovo rozhodnutie: —   Najlepšie by bolo, keby ste u nás prenocovali.
    </tei:p>
    <tei:p>
     Bolo to v daných okolnostiach naozaj najlepšie riešenie.
    </tei:p>
    <tei:p>
     — Veľmi radi by sme vás pozvali na večeru s nami, ale, bohužiaľ,   nie je to možné. Dnes je Pesach, je to naša Veľká noc, a slávnostná   večera je spojená s obradmi, pri ktorých podľa našich náboženských   predpisov inoverec nemôže byť prítomný. Iste to teda nebudete   pokladať za nedostatok pohostinnosti, že vás nepozveme k spoločnému   stolu. Pripravili sme vám malý zájedok v druhej izbe.
    </tei:p>
    <tei:p>
     Zaviedli ho do menšej izbietky, kde bola pripravená večera pre   jednu osobu. Izba susedila s mazhauzom, lenže z druhej strany. Z   jednej strany bola izbietka, v ktorej ležala Miriam. Aspoň bude   nablízku, keby chorá potrebovala jeho pomoc aj v noci.
    </tei:p>
    <tei:p>
     Keď prechádzal do hosťovskej izbietky, všimol si, že vo „veľkej”   je slávnostne prestretý stôl ako na hostinu. Áno, v dome rabína začne   sa iba teraz pesachová večera. Inde sa začala hneď po vyjdení prvej   hviezdy, tu sa omeškali. A len teraz, keď si všetci vydýchli po   veľkom rozčúlení, zasadnú za stôl, na ktorom popri tanieroch má pred   sebou každý účastník večere štyri poháre. Z každého bude piť pri inej   symbolickej príležitosti. Aj stoličky sú dnes iné ako zvyčajne; majú   operadlá, o ktoré sa budú hodujúci opierať ľavou rukou na znak   vyslobodenia z egyptského otroctva. Len slobodní ludia môžu sedieť   pri jedle pohodlne; otrokom takéto výhody neprislúchajú. Za   vrchstolom je veľké kreslo, vyložené mäkkými hlavnicami. To je miesto   pre hlavu rodiny, pre rabbiho Löwa, ktorý tam bude tróniť v bielom   vlnenom rubáši zvanom sargenes a s bielou, zlatom vyšívanou čiapkou   na hlave. Na tomto čestnom mieste stola sú na tanieri pripravené tri   chlebíky z nekvaseného cesta, macesy, prikryté vyšívanými obrúskami.   Tieto chlebíky rozdelí rabín pri večeri medzi hodujúcich. A tu je aj   sederová misa, keara, so šiestimi pesachovými jedlami, z ktorých   každé má hlboký význam, pripomínajúci dnešnému pokoleniu utrpenie   dávnych predkov.
    </tei:p>
    <tei:p>
     Jesenius sa pokúša zaspať. No hoci je ustatý, zaspať nemôže. Akoby   mu napätie celého večera a pobyt v cudzom, nezvyčajnom prostredí   vyhnali spánok z očú.
    </tei:p>
    <tei:p>
     Škárami zatvorených dverí prebleskujú úzke pásy svetla a prenikajú   hlasy večerajúcich. Hlavné slovo má rabín. Jeden hlas však pri tejto   radostnej oslave chýba: hlas Miriam. Ako najmladší člen rodiny ona   mala začať sederovú večeru otázkou: „Čím sa odlišuje dnešná noc od   všetkých ostatných?” Ale Miriam leží v susednej izbe, spí a nepočuje,   že otázku miesto nej kladie jej brat Naftali.
    </tei:p>
    <tei:p>
     Na otázku odpovedá rabín vážnym hlasom, citujúc tóru.
    </tei:p>
    <tei:p>
     — Bludný Aramejec bol môj otec, a ten sa vybral dolu do Egypta,   pobudol tam s nemnohými luďmi a stali sa tam veľkým, mocným a   početným kmeňom. Ale Egypťania zle s nami zaobchodili, utláčali nás a   ukladali nám ťažkú službu. Volali sme teda k Pánovi, Bohu našich   otcov, a Pán počul náš hlas a videl našu biedu, naše trápenie a našu   tieseň. A Pán nás mocnou rukou a vystretým ramenom, znameniami a   divmi vyviedol z Egypta...
    </tei:p>
    <tei:p>
     To je len úvod k ďalšiemu, široko rozvedenému vyprávaniu zo života   dávnych predkov. Ako vody širokej rieky plynú slová rabbiho. Slová   prestýkané podobenstvami, v ktorých cítiť dych tisícročí, dych   nezdolnej húževnatosti a vôle žiť a boriť sa so životom.
    </tei:p>
    <tei:p>
     Obsah slov začal vypadávať z Jeseniovho vedomia ako z pretrhanej   siete, myseľ vnímala už len zvuk hlasu: tichý, upokojujúci,   strácajúci sa...
    </tei:p>
    <tei:p>
     Jesenius zaspal.
    </tei:p>
    <tei:p>
     Keď sa zobudil, spoza dverí sa ešte vždy svietilo. Rabín ešte   stále vyprával.
    </tei:p>
    <tei:p>
     Jesenius si pomyslel, že by sa mal ísť presvedčiť, ako sa má   chorá.
    </tei:p>
    <tei:p>
     Nahmatal na stolčeku vedia postele kresadlo s práchnom a začal   kresať iskry, aby mohol zažať sviečku.
    </tei:p>
    <tei:p>
     Zvuk kresadla iste počuli aj v susednej izbe, lebo rabín zmĺkol;   potom bolo počuť šramot kresla a približujúce sa kroky.
    </tei:p>
    <tei:p>
     Dvere sa tíško pootvorili a rabín sa polohlasne spýtal:
    </tei:p>
    <tei:p>
     — Potrebujete niečo, doktor?
    </tei:p>
    <tei:p>
     — Ďakujem vám, nie; len sa chcem podívať na chorú.
    </tei:p>
    <tei:p>
     — Veľmi si nás tým zaviažete, — uklonil sa rabín. — Rana ju   náramne bolí.
    </tei:p>
    <tei:p>
     Jesenius sa obliekol a v sprievode rabína zašiel k Miriam.
    </tei:p>
    <tei:p>
     — Kým sa rana nezacelí, bude to ešte hodne bolieť. Ale Miriam je   statočná, vydrží to, však?
    </tei:p>
    <tei:p>
     Povzbudená jeho slovami pokúsila sa o úsmev. No bol to úsmev, pri   ktorom človeku srdce stíska.
    </tei:p>
    <tei:p>
     Ale Jesenia stav chorej neznepokojil. Bol to prirodzený priebeh.   Dal jej na ranu novú masť a povedal pár slov, z ktorých rástla   nádej.
    </tei:p>
    <tei:p>
     — Chcete si ísť zasa ľahnúť? Nevypili by ste si radšej so mnou   pohár vína? — spýtal sa rabín.
    </tei:p>
    <tei:p>
     — Nemienite ísť ešte spať? Nechcel by som vás pripraviť o spánok,   — odvetil Jesenius, ktorý si už bol pospal, takže sa cítil osviežený.   Pohár vína by mu prišiel práve vhod.
    </tei:p>
    <tei:p>
     — My sme zvyknutí pesachovú noc vždy prebdieť. Vyprávame si až do   rána.
    </tei:p>
    <tei:p>
     Rabín dal priniesť do hosťovskej izby, v ktorej spal Jesenius,   krčah vína a dva poháre. Zatvoril dvere, akoby si neželal, aby ich   rozhovor počuli aj ostatní domáci. Sadol si na druhú stranu stolíka   naproti Jeseniovi.
    </tei:p>
    <tei:p>
     — Jahve nám nedožičil stráviť Pesach v bezstarostnej veselosti,   tak ako sa tento sviatok má oslavovať. Je to zaiste napomenutie, že   mu neslúžime tak, ako by sme mali.
    </tei:p>
    <tei:p>
     — Pokiaľ ide o vás, ctihodný rabbi, myslím, že takéto   sebaobvinenie nie je na mieste. Chýr o vašom bohabojnom živote a o   horlivosti, ktorú preukazujete v štúdiu i výklade kníh vašich veľkých   učiteľov, vylučuje i domnienku, že by ste si svoje povinnosti v   daktorom smere zanedbávali.
    </tei:p>
    <tei:p>
     — Dnešný večer ostane pre mňa pamätný a bude mi ešte dlho   poskytovať látku na premýšľanie, — povedal rabín zadumane.
    </tei:p>
    <tei:p>
     — Vyčítate si, že ste ma pozvali? — spýtal sa Jesenius, lebo si   vedel predstaviť, ako ťažko sa musel rabín v tejto veci   rozhodovať.
    </tei:p>
    <tei:p>
     — Nie, nie, — odvetil rýchle rabín, — vám som zaviazaný prevelikou   vďakou, že ste prišli, ale... pre nás.. totiž pre mňa, má vaša   návšteva ešte aj iné dôsledky. Neviem, či ma chápete. Obávam sa, aby   ste si moje slová nevysvetľovali nesprávne... Azda by bolo lepšie   radšej o tom nehovoriť...
    </tei:p>
    <tei:p>
     — Môžete o tom smelo hovoriť, rabbi. Vynasnažím sa vnímať vaše   slová z vášho hľadiska. Nebojte sa, že sa dotknete mojich citov.
    </tei:p>
    <tei:p>
     Rabín ešte chvíľu váhal. Záležalo mu na tom, aby Jesenius   neodišiel z jeho domu so skreslenou predstavou o ňom; na druhej   strane ho zdržala akási ostýchavosť, aby si otvoril srdce pred   inovercom, pred gójom. Obojstranná nevraživosť medzi židmi a   kresťanmi mala už prihlboko zapustené korene, než aby sa mohol   nehatene rozvinúť medzi rabínom a doktorom dôverný rozhovor o   veciach, aké si zverujú len najlepší priatelia. Zhovárali sa po prvý   raz v živote, nuž sa sprvu len akosi ohmatávali, skúmali. Ale   rabínovi viacej než všetky chýry povedala holá skutočnosť: okolnosť,   že Jesenius prišiel. Už samým týmto činom získal si jeho dôveru.   Napokon sa predsa len rozhovoril. Azda preto, aby sa pred Jeseniom   ospravedlnil. No pravdepodobnejšie bolo, že týmto rozhovorom chcel   umlčať a vyvrátiť vlastné pochybnosti.
    </tei:p>
    <tei:p>
     — Veľmi som sa previnil proti svojmu Pánovi tým, že som sa   neuspokojil s Jeho rozhodnutím a hľadal som neprípustné cesty, ako   toto rozhodnutie zmeniť.
    </tei:p>
    <tei:p>
     Oprel si lakte o stôl a tvár si zakryl dlaňami. Chvíľu ostal v   tejto polohe; azda spytoval svedomie.
    </tei:p>
    <tei:p>
     Jesenius ho nevyrušoval z dúm. Trpezlivo čakal.
    </tei:p>
    <tei:p>
     — Podľahol som otcovskej slabosti. Konal som podľa toho, čo mi   šepkala obava starého otca, strachujúceho sa o život svojej vnučky, a   nie podľa toho, čo mi prikazovali povinnosti rabbiho.
    </tei:p>
    <tei:p>
     — Teda predsa len ľutujete, že ste ma zavolali? — spýtal sa   Jesenius dôrazne.
    </tei:p>
    <tei:p>
     — Nie. Ešte raz vám opakujem: nie, — povedal rabín a zadíval sa   zvlhnutým zrakom na Jesenia. Potom pokračoval náruživo: — Neľutujem   ani teraz. Ale práve to je na celom to najstrašnejšie. Podľahol som   sebeckým záujmom. Viem, ako som mal konať, keď doktor Löwenštein   odmietol prísť. Keby bolo išlo o inú osobu, a nie o našu Miriam, bol   by som povedal bez váhania: Je to vôľa Pánova. Neopovážte sa konať   proti nej. Ak Jahve rozhodol, aby žila, vydrží do pozajtra. No ak   rozhodol pozvať si ju k sebe, všetky zákroky sú márne. Ale ja som to   neurobil. Ja som zazlieval doktorovi Löwenšteinovi, že nechcel prísť.   Ja som pozval vás. Ja som dal príkaz, aby všetci členovia mojej   rodiny porušili pokoj sabbathu a zneuctili sviatok telesnou prácou.   To všetko som urobil, a pritom necítim ľútosť nad svojím činom. A to   je strašné! Ľutujem, že necítim ľútosť nad tým, čo som urobil.   Chápete ten paradox?
    </tei:p>
    <tei:p>
     Keby nebolo bývalo rabínovo zúfalstvo také úprimné, jeho bolesť   taká opravdivá, bol by sa musel Jesenius usmiať nad takýmto   sebabičovaním.
    </tei:p>
    <tei:p>
     Začal mu teda vyhovárať jeho obavy.
    </tei:p>
    <tei:p>
     — Pozrite, rabbi, ja by som mohol mať podobné výčitky svedomia, že   som šiel liečiť židovku, hoci to naše predpisy zakazujú. Ale pomyslel   som si, že moje svedomie je v tomto prípade najvyšším zákonom, a   prišiel som. Neuvažoval som o tom, že je to vôľa Pánova, či Miriam má   žiť alebo umrieť. Povinnosťou lekára je zachraňovať životy. Tak isto   je aj povinnosťou rodičov chrániť život svojich detí. Nikto vám teda   nemôže zazlievať, že ste urobili všetko, aby ste zachránili život   svojej vnučky. Náš Boh je milosrdný, on by nám to nepokladal za   hriech. Je váš Jahve taký krutý, že sa obávate jeho hnevu za to, čo   ste urobili podľa svojho svedomia, ktoré vám bolo v tomto prípade   zákonom?
    </tei:p>
    <tei:p>
     Zdalo sa, že rabín pri Jeseniových slovách zabudol na vlastné   pochybnosti. Počúval jeho vývody pozorne až do konca. Po posledných   slovách sa vystrel a povedal dôrazne:
    </tei:p>
    <tei:p>
     — Zákon. Prvý a najdôležitejší zákon je ten, ktorý dal Jahve   Mojžišovi na Hore pre ľud Izraela. Všetko ostatné je až po tom. A v   tomto zákone sa hovorí len o úcte detí voči rodičom. Povinnosti   rodičov voči deťom zákon nespomína. Ak teda poruší niekto z lásky k   svojim deťom alebo deťom svojich detí ostatné zákony, niet pre to   ospravedlnenia: trest Pána ho neminie.
    </tei:p>
    <tei:p>
     Jesenius pozeral pochybovačne na rabína. Jeho argumenty ho   nepresvedčili. No nemal chuť púšťať sa s ním do nejakej bohosloveckej   dišputy. Chýbali mu pre to odborné predpoklady. Pritom ho aj škrelo,   že rabín rozoberá tak dôkladne otázku, ktorá už tým, že prestala byť   len teoretickým námetom dišpút a stala sa nezmeniteľným skutkom,   stratila súčasne aj príťažlivosť úlohy na rozriešenie.
    </tei:p>
    <tei:p>
     — Spomenuli ste zákon, ctihodný rabbi. Ale máte na mysli len   zákon, ktorý dal Stvoriteľ ľuďom. Podľa vás ho dal Jahve Mojžišovi v   podobe Desatora. Ale jestvujú aj iné zákony: tie, ktoré dal Hospodin   ostatným tvorom i veciam neživým. Zákony platné pre celý vesmír. A vy   ste tieto zákony chceli porušiť. Pre to nemáte výčitky svedomia?
    </tei:p>
    <tei:p>
     Jesenius hovoril vážne, vyčítavo. Rabín nechápal, čo má na mysli,   a preto zvolal vysokým hlasom, prechádzajúcim do diskantu:
    </tei:p>
    <tei:p>
     — Ale ja? Ja že som chcel porušiť vesmírny zákon? Prosím vás: ako   a kedy?
    </tei:p>
    <tei:p>
     Doktor sa nedal vyviesť z rovnováhy rabínovou ostrosťou. Zahľadel   sa mu do očí a riekol pomaly:
    </tei:p>
    <tei:p>
     — Tým, že ste si chceli prisvojiť časť moci, ktorá patrí len   Stvoriteľovi. Chceli ste sa mu vyrovnať. Urobili ste hlineného Golema   a chceli ste doň svojím kabalistickým umením vdýchnuť život. Neverím,   že sa vám to podarilo.
    </tei:p>
    <tei:p>
     Rabín prudko zdvihol hlavu a doširoka otvoril oči. Jeho pohľad   prezrádzal najvyšší úžas. Jesenius udrel na citlivú strunu v jeho   duši.
    </tei:p>
    <tei:p>
     No jeho prekvapenie trvalo iba chvíľku. Jeseniovi však neuniklo.   Hneď zatým vrátil sa rabínovi dôstojný pokoj.
    </tei:p>
    <tei:p>
     — Aj vy ste o tom už počuli? — spýtal sa napokon pomaly a v jeho   hlase bolo cítiť ťažko utajovaný výraz spokojnosti. Pod fúzami sa mu   mihol sotva badateľný úsmev. Jeseniova zmienka o Golemovi mu   lichotila. No doktorova pochybovačnosť hneď zaplašila výraz   uspokojenia, ktorý sa mu mihol v očiach. — Vy ste prvý človek, ktorý   v Golema neverí. Všetci ostatní sú presvedčení, že sa mi podarilo   stvoriť Golema a veria, že Golem je v mojom dome ešte aj dnes.   Priznám sa vám, že som sa pokúšal stvoriť Golema. Urobil som ho z   hliny — ale oživiť sa mi ho nepodarilo. Ako ste to vedeli?
    </tei:p>
    <tei:p>
     Rozhovor sa dostal konečne ta, kde si ho Jesenius želal mať. Na   Golema. Čo sa už od svojho príchodu do Prahy napočúval o tejto umelej   bytosti, ktorá žije iba vtedy, keď má v ústach na podnebí tajomný   znak — šém. Takto žije od nedele do piatku večera. Pred príchodom   sabbathu rabín mu šém z úst vyberie a obrovský Golem je len neživou   hlinenou hmotou ľudskej podoby.
    </tei:p>
    <tei:p>
     — Ako ste vedeli, že sa mi nepodarilo oživiť Golema? — opakuje   svoju otázku rabín Löw a pozerá skúmavo na svojho hosťa.
    </tei:p>
    <tei:p>
     — Lebo to odporuje vesmírnym zákonom, o ktorých som hovoril. Koľko   alchymistov si láme hlavu nad tým, aby vyrobili elixír života, ktorý   by zaistil ľuďom večnú mladosť! A márne. Čo myslíte, prečo? Preto,   lebo vesmírny zákon prikazuje, že každý živý tvor musí ísť v ústrety   zániku. Čo sa narodilo, musí umrieť. A kým nastane smrť, prechádza   telo stavom postupného chradnutia, ktorému hovoríme staroba. Alebo   stavom iným, ktorý nazývame chorobou. Zmeniť tento zákon nie je v   ľudskej moci. Preto nie je v ľudskej moci urobiť človeka večne   mladým, čiže nesmrteľným. A práve tak nie je možné nijakým tajným   umením zmeniť mŕtvu hlinu na živé ľudské telo. Vesmírne zákony to   nedovoľujú.
    </tei:p>
    <tei:p>
     Kútiky rabínových úst sa mykali od vzrušenia a v očiach sa mu   rozhorievali hnevlivé ohníky. Už-už chcel Jesenia prerušiť, no   dopočúval jeho úvahy až do konca. Len čo doktor zmĺkol, rabín sa   ozval vyčítavo:
    </tei:p>
    <tei:p>
     — Pochybujete o všemohúcnosti Jahveho. Kto uložil vesmíru zákony,   o ktorých hovoríte? On. A preto On ich môže aj zmeniť. Preňho nie je   nič nemožné. S Jeho pomocou možno aj mŕtvu hlinu oživiť, spraviť z   nej človeka.
    </tei:p>
    <tei:p>
     — Prečo sa vám to teda nepodarilo? — zaskočil Jesenius rabína   otázkou, na ktorú Löw nevedel dať zaraz odpoveď.
    </tei:p>
    <tei:p>
     Hneď sa však vynašiel.
    </tei:p>
    <tei:p>
     — Akiste preto, lebo moja viera nebola dosť pevná, nebol som dosť   horlivý v modlitbách. Alebo som nežil tak, aby som si zaslúžil takú   dôveru Pánovu. A možno i preto, že som ešte nevnikol dosť hlboko do   tajných náuk.
    </tei:p>
    <tei:p>
     — Chcete sa dostať do príbytku tajomstiev prírody zadným, tajným   vchodom, namiesto aby ste šli vchodom predným, verejným. Tak sa nikdy   nedostanete k cieľu.
    </tei:p>
    <tei:p>
     Pochybovačný úsmev rabínov bol pre Jesenia dostatočným dôkazom, že   jeho slová natrafili na hluché uši. Rabínov duch vstrebával do seba   inú múdrosť, než ktorú hlásal tento rojčivý doktor, a preto ich   pokračovanie tohto rozhovoru nezbližovalo, ale odďaľovalo. Názorove   ich odďaľovalo, ale osobne zbližovalo. Obidvaja pochopili, že kráčajú   každý inou cestou, no pritom vzájomne oceňovali ostrie protivníkových   argumentov i formu ich podania. A hľadeli na seba s pocitmi dvoch   skúsených zápasníkov, ktorým je zápolenie skôr prostriedkom na   predvedenie svojej bojovnej zručnosti, než na dosiahnutie   víťazstva.
    </tei:p>
    <tei:p>
     Zastretými oblokmi už nazízalo ráno, keď skončili svoj   vyčerpávajúci slovný zápas nerozhodne. Posvietili si na veľa otázok,   objasnili si mnohé z nich, ale nevyriešili ani jednu.
    </tei:p>
    <tei:p>
     — Dožičíme vyčerpanému telu a ustatému duchu osvieženia aspoň   krátkym spánkom, však? — spýtal sa rabín napokon.
    </tei:p>
    <tei:p>
     Ale Jesenius návrh zamietol.
    </tei:p>
    <tei:p>
     — Je deň. Brána Židovského mesta bude už otvorená. Pôjdem domov,   aby žena nemala o mňa obavy. Prv než odídem, podívam sa ešte na   chorú.
    </tei:p>
    <tei:p>
     — A ja s vami vybavím otázku odmeny. Jesenius mu nedovolil   pokračovať.
    </tei:p>
    <tei:p>
     — O tom nehovorme. No ak by ste chceli pre mňa niečo urobiť...
    </tei:p>
    <tei:p>
     — Všetko, čo je v mojej moci, — zvolal rabín.
    </tei:p>
    <tei:p>
     — Bol by som vám veľmi povďačný, keby ste mi dakedy predviedli   nejaké ukážky svojho záhadného umenia. Dačo z toho, čo ste   predvádzali Jeho cisárskej Milosti a nebohému Tychovi Brahemu. Tešil   by som sa, keby pri tom mohol byť aj môj priateľ Kepler.
    </tei:p>
    <tei:p>
     Rabín nemohol zatajiť nemilé prekvapenie. Zrejme neočakával takúto   prosbu. Ale jeho rozpaky trvali len chvíľu. Potom povedal zľahka:
    </tei:p>
    <tei:p>
     — Veľmi rád, vysokoučený doktor, veľmi rád. Len mi vopred oznámte,   kedy prídete aj so svojím veľacteným priateľom, a ja vám ochotne   predvediem divadlo, ktoré som predviedol Jeho cisárskej Milosti a   Tychovi Brahemu. Neočakávajte však nijaké zázraky. Nič takého, čo by   bolo v rozpore s vesmírnymi zákonmi.
    </tei:p>
    <tei:p>
     Jeseniovi neunikla narážka, skrytá v rabínovýeh posledných   slovách. Prijal ju ako výzvu na nový súboj.
    </tei:p>
   </tei:div>
   <tei:div type="chapter">
    <tei:head>
     XVI. ČARY RABÍNA LÖWA
    </tei:head>
    <tei:p>
     OBAVY A STAROSTI trápili pani Máriu, keď sa zamýšľala nad   vzostupom svojho muža na cisárskom dvore. Často ho upozorňovala, aby   sa na Rudolfovu priazeň veľmi nespoliehal. Jesenia zavše aj mrzeli   Máriine výstrahy. Zazlieval jej, že mu kalí radosť z úspechov a z ich   vonkajších prejavov. Bol trochu poverčivý a obával sa, že mu svojimi   pripomienkami napokon cisárovu nepriazeň privolá. No v každom prípade   ženine výstrahy mali aj dobrú stránku: zabránili Jeseniovi príliš sa   spoľahnúť na svoje šťastie a myslieť, že terajšie jeho postavenie je   už trváce a nezmeniteľné. V duchu bol ustavične pripravený na obrat,   na dajaký zlomyseľný ťah vrtošivej Šťasteny. A tento varovný vnútorný   hlas mal akiste najväčšiu zásluhu na tom, že nespyšnel. Kepler takéto   starosti nemal.
    </tei:p>
    <tei:p>
     Cisárova priazeň ho neoslňovala. Nevykupoval si ju nijakými   uhladenými lichôtkami, nehnal sa za ňou. Nie že by mu na nej   nezáležalo, ale prijímal ju ako súčasť odmeny za svoje služby.   Nepokladal ju za osobitné vyznamenanie, ktoré by si musel človek s   námahou dobývať, ale iba za prejav spokojnosti s jeho prácou. ,Konám   si svoju prácu dobre,’ pomyslel si v takej chvíli, keď pocítil   blahodarnú hrejivosť cisárskej milosti. A keďže bol rozhodnutý   pracovať aj v budúcnosti dobre, čo najlepšie, nemyslel na to, že by   sa mohol cisár od neho odvrátiť. Keď prišiel do Prahy a narážal krok   za krokom na samé ťažkosti a prekážky, vtedy bol rozhodnutý z Prahy   odísť. Ale po Braheho smrti sa všetko zmenilo. Jeho postavenie sa   zlepšilo, Barbore sa v Prahe zapáčilo a pracovné podmienky Keplerove   boli také ako nikdy doteraz. Slovom, Kepler na zmenu nepomýšľal a   nebol na ňu pripravený. A vtedy práve udrelo z jasného neba.
    </tei:p>
    <tei:p>
     Tengnagel sa vrátil z cudziny a domáhal sa dedičstva po Tychovi   Brahem. Do tohto dedičstva patrili aj Braheho záznamy s výsledkami   vyše dvadsaťročného pozorovania Marsa a prirodzene i všetky Braheho   prístroje, uložené v Belvedere.
    </tei:p>
    <tei:p>
     Záznamy i prístroje používal Kepler.
    </tei:p>
    <tei:p>
     Začal sa dlhý spor, ktorý Keplerovi znechucoval prácu a strpčoval   život. Kepler sa odvolával na to, že ako nástupca Tycha Braheho   potrebuje pre výkon svojej služby jeho záznamy i prístroje. A keďže   prístroje sú v cisárskom observatóriu, je prirodzené, že ich cisársky   matematikus používa.
    </tei:p>
    <tei:p>
     Tengnagel mal naporúdzi závažnejší dôvod: Je pravda, že prístroje   sú v cisárovom observatóriu, ale to ešte neznamená, že sú cisárovým   majetkom. Veď Brahemu ich nekúpil cisár; Brahe si ich priniesol ešte   z ostrova Hven. Ak ich cisár chce mať, nech ich odkúpi. Kým vec   nebude vyriešená, nie je Kepler oprávnený používať Braheho prístroje   pri svojej činnosti cisárskeho matematika.
    </tei:p>
    <tei:p>
     Aj najstarší pomocník nebohého Braheho, Longomontanus, ktorého   požiadali o mienku, vyslovil sa v podobnom zmysle.
    </tei:p>
    <tei:p>
     Hoci Keplera celý prípad škrel, nemohol zazlievať Tengnaglovi, že   sa domáha svojho.
    </tei:p>
    <tei:p>
     Ale — bola to veľmi mrzutá prekážka v práci.
    </tei:p>
    <tei:p>
     Vec sa zamotávala a cisár, aby nemusel hneď rozhodnúť definitívne,   rozriešil vec šalamúnsky: kázal prístroje v Belvedere zamknúť a   Keplerovi nedovolil do observatória vstúpiť.
    </tei:p>
    <tei:p>
     — Buď rád, Johan, aspoň nebudeš musieť teraz nič robiť, —   upokojovala ho Barbora. — Nebudeš
     <tei:emph>
      môcť
     </tei:emph>
     nič robiť. Cisár   na to napokon sám príde a bude musieť spraviť s inštrumentami nejaký   poriadok. Nech ťa pre to hlava nebolí.
    </tei:p>
    <tei:p>
     Ale Keplera hlava bolela. Veľmi bolela.
    </tei:p>
    <tei:p>
     — Ako môžeš takto hovoriť, Barbora! Veď ja si prichodím ako   bezruký, ako slepý. Aby som ti to povedal hodne názorne: Predstav si,   že by ti vzali všetky hrnce, panvice, rajnice, a potom by ti   prikázali, aby si varila obed. Čo by si si počala?
    </tei:p>
    <tei:p>
     — Povedala by som, že bez hrnca sa variť nedá, a bolo by. A k tomu   ťa chcem práve doviesť, aby si povedal cisárovi, že bez inštrumentov   sa pracovať nedá, slovom, nemôžeš si spĺňať svoje povinnosti.
    </tei:p>
    <tei:p>
     — A ďalej? Čo ďalej? Povedz, čo ďalej? — zvolal Kepler   netrpezlivo, stupňujúc pri každej otázke hlas. — Potom mám zložiť   ruky do lona a dívať sa nečinne na Mesiac. A podľa toho, či má alebo   nemá dvor, predpovedať, aké bude na druhý deň počasie, čo? Nechápeš,   Barbora, že inštrumenty nepotrebujem natoľko pre cisára, ako pre   seba? Preto je pre mňa celá vec taká strašná.
    </tei:p>
    <tei:p>
     Kepler nezveličoval. Vlastné hvezdárske prístroje nemal. Pred   príchodom do Prahy sa výslovne spytoval Braheho, či si má priniesť aj   inštrumenty — a uviedol skromný zoznam svojich pomôcok. Brahe sa pri   čítaní tohto zoznamu zo srdca zasmial. Čo to bolo proti skvelému   výstroju uranienborskému! Nie, netreba sa prenášať s takou troškou.   Poradil Keplerovi, aby všetko popredal, v Prahe je inštrumentov   dosť.
    </tei:p>
    <tei:p>
     Tak sa stalo, že odrazu sa Kepler díval okolo seba ako vyhorenec   na zbytky svojho niekdajšieho domu. Nemohol sa pohnúť — a nečinnosť   bola preňho najväčším potrestom.
    </tei:p>
    <tei:p>
     Kto tu pomôže?
    </tei:p>
    <tei:p>
     Prišli Jeseniovci a pokúšali sa priviesť ho na iné myšlienky. Ale   bezúspešne. Po niekoľkých všeobecných vetách nevyhnutne sa dostali k   najväčšej Keplerovej starosti: Čo ďalej?
    </tei:p>
    <tei:p>
     — Pokúsim sa nájsť si miesto niekde inde, — povedal Kepler   odhodlane.
    </tei:p>
    <tei:p>
     Jesenius nesúhlasil.
    </tei:p>
    <tei:p>
     — Neprenáhlite sa. Vyčkajte. Cisár je náladový. Môže vás opäť   zahrnúť svojou príazňou.
    </tei:p>
    <tei:p>
     — Inštrumenty potrebujem, a nie priazeň, — vykríkol náruživo   Kepler a blčiacim pohľadom si premeral Jesenia, akoby ho vyzýval na   zápas. Azda potreboval niekoho, s kým by sa mohol poškriepiť, na kom   by si mohol vybúriť srd.
    </tei:p>
    <tei:p>
     — Nesúhlasím s vami, doktor, — ozvala sa po prudkom Keplerovom   výbuchu Barbora, dívajúc sa vyčítavo na svojho muža. — Aké   vyčkávanie! Naozaj by bolo najlepšie odísť. Johan si ľahko nájde   službu aj inde.
    </tei:p>
    <tei:p>
     Kepler, keďže mu neprotirečili, sa upokojil. Odchod z cisárových   služieb zdal sa mu v terajšom položení najlepším východiskom.
    </tei:p>
    <tei:p>
     Jesenius mlčal. Poznal už menlivosť cisárových nálad, a preto bol   presvedčený, že aj otázku Braheho prístrojov čoskoro vyriešia.   Ostatne, bez cisárovho súhlasu Kepler nemôže odísť.
    </tei:p>
    <tei:p>
     Takto uvažoval a pozeral pritom na Máriu.
    </tei:p>
    <tei:p>
     — Ty čo myslíš, Mária? — spýtal sa jej.
    </tei:p>
    <tei:p>
     Mária sa strhla. Zvažovala práve v duchu všetky tri mienky:   Keplerovu, Barborinu a Jeseniovu. — Ale ani k jednej sa   neprikláňala.
    </tei:p>
    <tei:p>
     — Ja myslím, že Kepler by mal ostať v Prahe. No nečakať tu so   založenými rukami na prejav cisárovej priazne, ale bojovať.
    </tei:p>
    <tei:p>
     Slovo „bojovať” vytrhlo ostatných troch zo zadumania. Najväčšmi   Keplera. Počuť uprostred všeobecnej sklesnutostí takéto slovo — z úst   ženy.
    </tei:p>
    <tei:p>
     Ani Jesenius nechápal, čo má jeho žena na mysli. Bojovať — proti   cisárovi? Veď by to bolo šialenstvo.
    </tei:p>
    <tei:p>
     Pani Barbora si pritisla Zuzanku mocnejšie k sebe, akoby sa bála,   že jej hrozí nejaké nebezpečenstvo.
    </tei:p>
    <tei:p>
     — Bojovať? — chytil sa toho povzbudzujúceho a burcujúceho slova   Kepler. — Ako to myslíte, pani Mária?
    </tei:p>
    <tei:p>
     V Máriinom zraku zažiarilo oduševnenie.
    </tei:p>
    <tei:p>
     — Tak, že by ste sa nemali pokladať za porazeného a nečinne   prijímať svoju porážku. Nedajte sa! Bojujte! Ukážte im, že sa   zaobídete aj bez nich. Bez ich inštrumentov. Dajte si spraviť   inštrumenty nové.
    </tei:p>
    <tei:p>
     Vychrlila tieto slová jediným dychom. Tvár jej pritom očervenela   od vzrušenia, ktoré ju celú prejalo, takže mimovoľne hovorila   zvýšeným hlasom. Zbadala sa, len keď skončila. Trochu sa zahanbila,   že sa dala tak strhnúť. Previnilo sklopila zrak a začervenala sa ešte   väčšmi. V tomto zapýrení podobala sa dievčatku, ktoré sa púšťa do   prvého zápasu so svetom za svoju čistú predstavu dobra a krásy. Hoci   nevynikala krásou, v tejto chvíli bola krásna.
    </tei:p>
    <tei:p>
     Kepler sa na ňu díval obdivne i zahanbene. Jej rojčenie ho   dojalo.
    </tei:p>
    <tei:p>
     — Nové inštrumenty? — nadviazal na jej slová. — Viete si   predstaviť, čo by to stálo peňazí? Veď Brahe si ich obstarával   postupne; zhromažďoval ich vyše dvadsať rokov...
    </tei:p>
    <tei:p>
     — Nenavádzam vás, aby ste si zadovážili všetky. Ale aspoň tie   najpotrebnejšie, — dopĺňala Mária svoj návrh.
    </tei:p>
    <tei:p>
     — Aj tak... Kdeže vziať toľko peňazí? Iba že by som opäť začal   vydávať pranostiky a zostavovať horoskopy. Ešte som to nezabudol. —   Zasmial sa a zmeneným, nadneseným hlasom dal sa prednášať akýsi   horoskop: — Keďže v čase narodenia boli Mesiac a Mars spojené dobrým   lúčom, telesné a duševné vlastnosti dieťaťa budú v peknom súlade.   Mars bol práve v znamení Váh, z čoho vyplýva, že dieťa bude učenlivé,   bude mať dobrý úsudok a skvelú výrečnosť. Jeho zamilovanými predmetmi   budú filozofia, matematika a astronómia. Saturnus sa usiluje dieťaťu   škodiť, ale keďže Mars stál k Saturnovi v opozícii, chlapcovi sa   podarí všetky nástrahy Saturnove prekaziť... Tak, a teraz by som si   prosil za taký skvelý horoskop desať zlatých.
    </tei:p>
    <tei:p>
     Keď skončil, obrátil sa na svoju ženu a spýtal sa žartovne:
    </tei:p>
    <tei:p>
     — Tak čo, Barbora, vrátime sa opäť k horoskopom?
    </tei:p>
    <tei:p>
     Pani Keplerová pozrela kútikom očí na Máriu a odvetila vážne:
    </tei:p>
    <tei:p>
     — Hádam to pôjde aj bez horoskopov, Johan. Máš v Prahe veľa   priateľov. Istotne by ti pomohli, keby si ich požiadal o pomoc. Barón   Hofman, Eriksen...
    </tei:p>
    <tei:p>
     — Barón Hofman nám už toľko ráz pomohol, že ho nemôžem molestovať   novou prosbou o pomoc.
    </tei:p>
    <tei:p>
     Pani Mária sa dívala mnohovravným pohľadom na Jesenia.
    </tei:p>
    <tei:p>
     Porozumel.
    </tei:p>
    <tei:p>
     — A nás nepokladáte za svojich priateľov? — spýtal sa Keplera.
    </tei:p>
    <tei:p>
     — Máme doma akúsi hotovizeň. Nuž či to leží doma v truhle alebo či   to budeme mať u vás, nie je to jedno?
    </tei:p>
    <tei:p>
     — Jedno to nie je, — odvetila namiesto svojho muža Barbora, — lebo   keď človek má peniaze v truhlici a potrebuje na dačo, tak si z   truhlice vezme, koľko potrebuje. Ale keď ich má požičané, veru sa   nachodí, kým ich dostane späť.
    </tei:p>
    <tei:p>
     — Nie, nie, tak na to nehľaďte, — poponáhľala sa vyvrátiť jej   obavy pani Jeseniová. — Aj keď vám vypomôžeme, bude to výpomoc taká,   že ju nepocítime; nebude nám to chýbať. Môžete prijať našu pomoc bez   obavy. A boli by sme radi, keby ste prijali. Všakver, Johanes?
    </tei:p>
    <tei:p>
     Keplera ponuka Jeseniovcov povzbudila. Celkom pookrial a začal   hneď snovať plány do budúcnosti.
    </tei:p>
    <tei:p>
     — Cisársky mechanikus Byrgius mi nástroje zhotoví. A nebudem   musieť zaplatiť všetko v hotovosti. Iste mi počká... Aj Eriksen sa mi   ponúkol, že mi požičia daktorý zo svojich inštrumentov... To   najpotrebnejšie by som už teda mal zaistené. S tým sa už dá   pracovať.
    </tei:p>
    <tei:p>
     Tvár sa mu rozžiarila. Akoby bol zabudol, že sú prítomní aj cudzí   ľudia, myslel len na svoju prácu, vžíval sa do nej, odpútaval sa od   zeme a sledoval svoj veľký, vzdialený cieľ. Azda si ani neuvedomil,   že hlasite glosuje svoje myšlienky.
    </tei:p>
    <tei:p>
     — Zasa budem môcť pozorovať dráhu Marsa, tejto znepokojujúcej   planéty. Musí ma priviesť na stopu záhady, ktorú sa márne snažil   rozlúštiť Kopernik. Cítim, že som už blízko... už mi nebude dlho   odolávať. Ale treba ešte bojovať. Áno, bojovať, zápasiť, zhromažďovať   sily na posledný výpad, ktorým prinútim oblohu, aby mi vydala svoje   najväčšie tajomstvo.
    </tei:p>
    <tei:p>
     Vtom sa zháčil.
    </tei:p>
    <tei:p>
     Jesenius mu pomohol z rozpakov otázkou:
    </tei:p>
    <tei:p>
     — Nie je to tak trochu predsudok, že len Mars stojí za bedlivejšie   pozorovanie a že na ostatných planétach nie je nič zaujímavého?
    </tei:p>
    <tei:p>
     — Ba veru sú aj iné planéty zaujímavé. A aké zaujímavé! — zvolal   Kepler a prikročil ku stolu, na ktorom mal rozložené knihy a papiere.   Na kôpke listín bol celkom navrchu list. Kepler ho vzal do ruky a,   ukázal Jeseniovi. — Galilei mi píše. Ale také prečudesné veci,   že.tomu nemôžem skoro ani uveriť. Pamätáte sa na kryptogram, čo mi   bol poslal pred niekoľkými mesiacmi?
    </tei:p>
    <tei:p>
     Jesenius si spomenul, že mu Kepler asi pred pol rokom ukazoval   Galileiho list, v ktorom bol záhadný, nezrozumiteľný nápis. Bolo to   vlastne jediné, cez celý riadok dlhé slovo, zostavené z písmen   priradených vedľa seba bez ladu a skladu. Vyzeralo takto:
     <tei:emph>
      Smaismrmilmepoetalevmibunenugtlaviras.
     </tei:emph>
     Tak oznamovali v   tých časoch vedci svoje objavy. Písmená vety, v ktorej bol zahrnutý   opis objavu, rozhádzali, a takto zostavený skrytý nápis, kryptogram,   poslali svojim známym. Tí sa potom pokúšali záhadu rozlúštiť. Aj   Kepler sa o to pokúsil. Po úmornej, dlhej práci podarilo sa mu   zostaviť z písmen takýto nápis:
     <tei:emph>
      Salve umbistineum geminatum   Martia proles.
     </tei:emph>
     Kepler, sám pohrúžený do pozorovania Marsa,   predpokladal, že aj Galileiho objav týka sa Marsa; preto sa pri   lúštení kryptogramu sústredil len na zostavenie takej vety, v ktorej   by bolo dačo o Marse. Podarilo sa mu to, ale nie celkom, lebo jedno   písmeno mu zvyšovalo. Ale nech, pravdepodobne sa Galilei zmýlil. Veď   sa to časom dozvie, utešoval sa Kepler a čakal.
    </tei:p>
    <tei:p>
     — Bolo to čosi v súvislosti s Marsom, však? Ukazovali ste mi to   vtedy.
    </tei:p>
    <tei:p>
     — Čoby s Marsom! — zvolal Kepler. — Ja som si myslel, že sa to   týka Marsa. No teraz mi Galilei oznámil niečo celkom iného. Viete,   aký je zmysel onoho kryptogramu? Takýto:
     <tei:emph>
      Altissimum planetam   tergeminum observavi.
     </tei:emph>
     Čiže: Spozoroval som, že najvyššie   ležiaca planéta je trojjediná.
    </tei:p>
    <tei:p>
     Jesenius pozeral na Keplera nechápavo.
    </tei:p>
    <tei:p>
     — Najvyššie ležiaca planéta je Saturnus. Ale čo znamená tá   trojjedinosť?
    </tei:p>
    <tei:p>
     — V liste mi vec vysvetľuje podrobnejšie. Vtedy si myslel, že   Saturnus je trojhviezda. Teraz sa akýmsi prístrojom, čo približuje   zraku hviezdy, presvedčil, že Saturnus má okolo seba prstenec. Neviem   si to dosť dobre predstaviť, ale Galilei píše, že je to úžasné. Och,   keby som to mohol vidieť! Ale voľným okom nevidím okolo Saturna nič   pozoruhodného. Keby som mal Galileiho prístroj, iste by sa mi   podarilo nájsť aj dôkazy na potvrdenie Kopernikovej sústavy. Už som   na stope, ale nechcem o tom hovoriť, kým nemám nezvratné dôkazy. A   ide v podstate o takú úžasne prostú vec, že sa to zdá takmer   neuveriteľné. Ale na prírodných zákonoch je krásna práve tá ich   veľkolepá prostota, totiž jednoduchosť a jasnosť základného princípu,   z ktorého potom možno odvodiť aj tie najzložitejšie veci.
    </tei:p>
    <tei:p>
     — Neprezradíte mi, o čo ide? — spýtal sa Jesenius.
    </tei:p>
    <tei:p>
     — Teraz ešte nie. Až si budem celkom istý. Musím ešte zmerať dráhu   niektorých planét a odstrániť daktoré nepresnosti vo výpočtoch. Pri   pozorovaní voľným okom je odchýlka veľmi ľahko možná. Keby sa mi   podarilo zadovážiť si Galileiho správu na pozorovanie hviezd!
    </tei:p>
    <tei:p>
     Jesenius pozeral na svojho, priateľa spýtavým pohľadom. Pamätal sa   ešte z Páduy na tamojšieho mladého profesora, ktorý prednášal o   astronómii, ale keďže sa Jesenius zaujímal o medicínu, na prednášky   Galileiho nechodil. Potom mu toto meno vymizlo z pamäti ako množstvo   iných, ktoré od tých čias nepočul. Nevedel teda nič bližšieho o   Galileim.
    </tei:p>
    <tei:p>
     — Galileimu sa podarilo uskutočniť to, o čom sníval Roger Bacon.   Pamätáte sa, keď Brahe umieral a rozkázal synovi čítať z Bacona?
    </tei:p>
    <tei:p>
     Keď Jesenius prikývol, Kepler pokračoval vzrušene:
    </tei:p>
    <tei:p>
     — „Dômyselnou sústavou skiel podarí sa priblížiť predmety veľmi   vzdialené na dosah ruky, takže bude možné čítať drobné písmená aj z   veľkej vzdialenosti; a týmito sklami budeme si môcť priblížiť aj   vzdialené hviezdy do ľubovoľnej blízkosti...” Tak akosi to bolo,   však? A predstavte si, že Galileimu sa podarilo zhotoviť taký   prístroj s brúsenými sklami, ktorým možno pritiahnuť hviezdy tak   blízko, že ich vidieť nepomerne viacej a lepšie ako voľným okom. Ako   krásne sa takto Galileimu pracuje.
    </tei:p>
    <tei:p>
     — Nemohli by ste si zostrojiť takú správu aj vy?
    </tei:p>
    <tei:p>
     — Neviem si vôbec predstaviť, ako vyzerá. Pokúšal som sa pozerať   na hviezdy rozličnými tabuľkami skla, ale nevidel som ich o nič   lepšie ako voľným okom. Napísal som svojim známym do Itálie, ale   pochybujem, že by to malo nejaký úspech.
    </tei:p>
    <tei:p>
     Kepler si zhlboka vzdychol.
    </tei:p>
    <tei:p>
     — Len aby s tým svojím hviezdozorom nepochodil tak ako Bruno so   svojimi obývanými hviezdnymi svetmi, — povedal pomaly Jesenius.
    </tei:p>
    <tei:p>
     Kepler sa zachmúril. Spomienka na Giordana Bruna schladila jeho   oduševnenie.
    </tei:p>
    <tei:p>
     — Myslíte? Ste priveľmi skeptický, Johanes. Netvrdím, že by ste   nemohli mať v tejto veci pravdu, ale... keby sa mi podaril dôkaz o   správnosti Kopernikovej teórie, potom by mi už bolo jedno, čo sa   stane so mnou alebo s mojím dielom. Ten dôkaz by sa už nedal   umlčať!
    </tei:p>
    <tei:p>
     — Ach, vy rojko! — riekol Jesenius s láskou i obdivom. Aký   búrlivák je Kepler. Neobzerá sa napravo-naľavo a smelo ide za svojím   cieľom.
    </tei:p>
    <tei:p>
     — Videl by som na vlastné oči aj tie štyri mesiace Jupiterove,   ktoré Galilei nedávno objavil a nazval mesiacmi medicejskými, —   povedal Kepler zadumane a zahľadel sa do neurčita. Potom sa však   strhol, pristúpil ku stolu a ukázal Jeseniovi knižku, čo ležala pod   listom Galileiho. — Pozrite.
    </tei:p>
    <tei:p>
     Jesenius vzal do ruky tenkú knižku.
     <tei:emph>
      Francesco Sizzi:   DIANOIA.
     </tei:emph>
     Meno mu bolo celkom neznáme a nehovoril mu nič ani   názov knihy.
    </tei:p>
    <tei:p>
     — Aj to mi poslal Galilei, — vysvetľoval Kepler. — Sizzi je   taliansky šľachtic a v tejto knihe dokazuje, že Jupiterove štyri   mesiace, ktoré Galilei oznámil svetu v diele
     <tei:emph>
      Sidereus   nuntius,
     </tei:emph>
     Nebeský posol, nejestvujú.
    </tei:p>
    <tei:p>
     — Oho, to je smelé tvrdenie, — povedal Jesenius. — A čím   odôvodňuje, že sa Galilei mýlil?
    </tei:p>
    <tei:p>
     — Argumentov má sedem. A nie sú to argumenty hocaké. Len počúvajte   a čudujte sa! — Kepler otrčil pred Jesenia ruku, roztiahol na nej   prsty a chytiac si palec, začal vysvetľovať: — Po prvé: Všetci   hvezdári sveta vždy predpokladali, že planét je sedem, a nie viac. Po   druhé (tu si chytil ukazovák): Sedmička je dokonalé číslo, veď aj   týždeň, stvorený Bohom, má sedem dní. Po tretie... — Kepler si pri   každom argumente chytil ďalší prst, akoby chcel zdôrazniť takto   závažnosť každej Sizziho námietky. — Po tretie: Telesá majú štyri   fyzikálne vlastnosti; zima pochádza od Saturna, sucho od Marsa, teplo   od Jupitera a vlhkosť od Venuše. Ostatné tri planéty tieto vlastnosti   podľa horoskopov usmerňujú. Po štvrté: Možnosť jestvovania nových   planét je v rozpore s učením astrológie. Po piate: Je sedem kovov,   tomu zodpovedá sedem planét, viacej ich nemôže byť. Po šieste: Starý   zákon hovorí o siedmich planétach, tomu zodpovedá aj sedem ramien   židovského svietnika. A posledný, siedmy argument: Giovanni Pico   della Mirandola dokázal vo svojom diele „Heptapho”, že Sväté písmo   pozná len sedem planét, a teda Galileiho tvrdenie, že objavil štyri   nové obežnice, je v rozpore so Svätým písmom.
    </tei:p>
    <tei:p>
     — Čo na to hovorí Galilei?
    </tei:p>
    <tei:p>
     — Nič. Smeje sa. On má argument, ktorý vyvráti všetky Sizziho   námietky: prístroj na pozorovanie hviezd. Každý sa môže o správnosti   jeho tvrdenia presvedčiť na vlastné oči.
    </tei:p>
    <tei:p>
     — Myslíte, že ľudia budú väčšmi veriť svojim očiam ako Sizzimu   alebo Picovi Mirandolovi?
    </tei:p>
    <tei:p>
     — Budú, uvidíte, že budú! — povedal pevne Kepler a odložil Sizziho   knihu.
    </tei:p>
    <tei:p>
     Mária a Barbora počúvali mlčky Keplerovu a Jeseniovu výmenu   náhľadov, lebo sa nesvedčí, aby sa ženy miešali do učených mužských   rozhovorov. No kým pani Barbora za rozhovoru tíško vstala a išla sa   presvedčiť, či Zuzanka spí, pani Mária počúvala so sústredenou   pozornosťou. Pri Keplerových posledných slovách sa už nemohla   ovládnuť a vykríkla oduševnene:
    </tei:p>
    <tei:p>
     — Aká krásna a strhujúca je vaša viera vo víťazstvo ľudskej   myšlienky! Kiež by sa vám dôkazy, ktoré hľadáte, čím skôr   podarili!
    </tei:p>
    <tei:p>
     — Ďakujem vám za povzbudenie, pani Mária, — povedal vrúcne Kepler   a obrátiac sa k Jeseniovi, dodal: — Akí sme šťastní, Johanes, že máme   takéto ženy.
    </tei:p>
    <tei:p>
     Pani Jeseniovej sa mihol v očiach smiešok. Vymenila si opäť pohľad   s pani Barborou, ktorá sa na ňu vďačne usmiala.
    </tei:p>
    <tei:p>
     Jesenius pocítil pri Keplerovej chvále výčitky svedomia. Uvažoval,   či sa správal k Márii vždy tak, ako si zaslúžila. Už neraz sa   presvedčil, že v mnohých veciach ona videla lepšie než on. Ale,   žiaľbohu, spravidla na to prišiel neskoro, keď sa udalosť alebo vec   zavŕšila v jeho neprospech. Máriin rozhovor s Keplerom mu ju zasa   ukázal takou, akú cítil, že jej priznáva tieto prednosti len preto,   lebo ju nevidel, či nechcel vidieť. Zasa jej musel dať za pravdu. No   pritom išlo o druhého. Keby šlo o neho, iste by postavil proti jej   názoru tie najsilnejšie argumenty vlastné. A to všetko len preto, aby   on mal vrch. Aby sa nemusel „poddať” žene.
    </tei:p>
    <tei:p>
     Keď sa vrátili od Keplerovcov domov, povedal trošičku   vyčítavo:
    </tei:p>
    <tei:p>
     — Aj mne by si mohla občas tak poradiť, ako si poradila   Keplerovi.
    </tei:p>
    <tei:p>
     — Johanes, a to mi vravíš ty? Nuž či sa ti dosť nenahudiem a   nenarádzam? Lenže ty si ideš vždy podľa svojho rozumu.
    </tei:p>
    <tei:p>
     — Ale nevrav. Vieš, že o tom vôbec neviem?
    </tei:p>
    <tei:p>
     — To je veľmi smutné, Johanes. Mal by si si to uvedomiť častejšie.   A nebyť takým hlaváčom, vieš? Lebo to s tebou napokon zle vypáli.
    </tei:p>
    <tei:p>
     Nedal jej za pravdu, ale ani jej neodporoval. Usmieval sa pod fúzy   a myslel si: „Keby muž a žena boli bez chýb, zovšedneli by si.”
    </tei:p>
    <tei:p>
     Miriam sa pomaly uzdravovala. Už chodila a keď ju prišiel Jesenius   pozrieť, hlásila sa k nemu ako ku starému známemu.
    </tei:p>
    <tei:p>
     Keď videl, že zdravotný stav rabínovej vnučky už nevzbudzuje   obavy, povedal rabínovi, že ďalšie návštevy by boli zbytočné a   pripomenul Löwovi jeho sľub.
    </tei:p>
    <tei:p>
     — Kedy by som mohol prísť k vám, ctihodný rabbi, so svojím   priateľom Keplerom, aby sme sa presvedčili, o vašej zbehlosti v   tajných náukách?
    </tei:p>
    <tei:p>
     Dohovorili si deň návštevy. Jesenius i Kepler potom hútali, čím   ich rabín Löw prekvapí.
    </tei:p>
    <tei:p>
     Len čo vošli bránou za Staromestským rínkom do Židovského mesta,   našli sa odrazu v celkom inom svete. Ako keby túto časť mesta   nedelila od ostatnej Prahy len táto pevná drevená brána a s ňou   súvisiaca ohrada, ale nejaká obrovská vzdialenosť, ktorej zdolanie si   vyžaduje dlhé putovanie, dlhý čas. Tam vonku za bránou je široký   voľný svet, tam akoby sa všetko rozstupovalo: vnímaš dĺžku ulíc,   priestrannosť rínkov, výšku neba, ktoré sa ti ustavične klenie nad   hlavou. V Židovskom meste máš pocit, akoby ťa oba rady domov v úzkych   uličkách chceli rozdrviť. Ulice sú krivolaké, vidíš iba niekoľko   najbližších domov a nevieš, čo ťa čaká ďalej. Aby obyvatelia geta čo   najúčelnejšie využili obývacie miesto, vyhútali dômyselný spôsob ako   zväčšiť malé, do výšky vyhúknuté domce: rozšírili ich nad zemou, do   stredu ulice, všelijakými výklenkami a prílepkami, ktoré ulicu hore   zužujú tak, že obyvatelia dvoch náprotivných domov môžu si celkom   dobre podať z oblokov ruky. A pritom nielen takéto nadstavovanie   zužuje uličky — veď napokon, keď je to hore, nad hlavami, tak by to   nebolo nikomu tak ďaleko na ujmu — ale ešte väčšmi ich zužujú krámky   kupcov, a najmä starinárov, ktorí majú svoje haraburdy povykladané až   doprostred ulice, jednak pre nedostatok miesta v sklepe, ale hlavne   preto, lebo takto je ich tovar viditeľnejší a nástojčivejšie sa núka   okoloidúcim kupcom. A tých je neúrekom! Kresťania vedia, že v   Židovskom meste možno nakúpiť lacnejšie než inde, a to i taký človek,   ktorý sa nevie jednať. Kto je ozbrojený tvrdosťou proti náreku   starinárov, ktorí sa s hlasitým ajvajkaním prisahajú, že na tento   „kšeft” doplatia alebo že ich privedie úplne na mizinu, kto si dá   skôr odtrhnúť polovicu kabáta, než by sa vrátil prv, ako žid pristúpi   na ponúkanú cenu — ten tu môže nakúpiť až veľmi lacno.
    </tei:p>
    <tei:p>
     Ako keď sa odrazená voda prudko valí náhonom, tak prúdi život v   uličkách Židovského mesta. Je tu toľko národa, že človeku sa zdá, ako   keby kráčal vodou: musí sa ňou prebíjať, rozhŕňať ju pred sebou a   pritom ustavične cíti, že hneď za chrbtom sa za ním prúd   uzaviera.
    </tei:p>
    <tei:p>
     Jesenius s Keplerom kráčajú týmto ľudským riečišťom, vlastne   dávajú sa unášať prúdom. Je podvečer. Úzka škárka oblohy nad ich   hlavami temnie, starinári využívajú poslednú príležitosť, aby ulovili   neskorého kupca. Zhovárať sa sotva môžu, lebo hurhaj okolo nich je   aspoň taký veľký, aký silný je dych týchto ulíc. Áno, úzke uličky   Židovského mesta vydychujú ťažký teplastý pach, v ktorom cítiť vôňu   ovocia a sladkých „špecerajov”, puch surových koží, zápach hnijúcich   kostí, pieseň zvlhnutých šiat, van cibuľou a cesnakom presýteného   dychu a navyše ešte stály zápach ulíc, do ktorých z okien vylievajú   všetky nečistoty.
    </tei:p>
    <tei:p>
     V pestrej zmiešanine tmolia sa tu kresťania so židmi. Bohatí   mešťania vedľa mestských vinohradníckych robotníkov alebo vltavských   plavcov. A pomedzi nich sa predierajú „domáci”, židia so žltým   kolieskom na prsiach, pozdravujúci a zhovárajúci sa po hebrejsky, aby   ich „nečistí” nerozumeli.
    </tei:p>
    <tei:p>
     Obaja priatelia prešli najprv celým getom, aby odvrátili od seba   pozornosť. Kráčajú pomaly, ako keby nemali pred sebou určitý cieľ;   počínajú si ako stovky ostatných návštevníkov, ktorí prišli sem   kupovať alebo len obzerať.
    </tei:p>
    <tei:p>
     Prešli až na koniec Židovského mesta, ta, kde sa cintorín dotýka   hradieb geta, a potom sa pomaly vracali. Keby tu boli sami, možno by   sa boli zamysleli nad večným ľudským údelom — smrťou — a keby ich bol   sprevádzal rabín Löw, iste by im bol povedal aj dačo zaujímavého o   významných mŕtvych, pochovaných na tomto cintoríne.
    </tei:p>
    <tei:p>
     V polohlasnom rozhovore idú popri starých ošarpaných domoch, ktoré   svojím výzorom neprezrádzajú nič o svojich obyvateľoch: býva v nich   chudobný starinár, alebo bohatý kupec, ktorý požičiava cisárovi a   kniežatám? Domy geta boli už toľko ráz postriekané židovskou krvou,   ich strechy rozzúrení inoverci už neraz zapálili a z domov   poodvlacovali všetky cennosti — nuž len „mešuge” by prezrádzal svoje   bohatstvo či už veľkolepým domom alebo drahocenným vnútorným   zariadením.
    </tei:p>
    <tei:p>
     Už sa pred nimi týči staroslávna synagoga, o ktorej vyvolený národ   verí, že je časťou zrúcaného chrámu Šalamúnovho, ktorú preniesli sem   z Jeruzalema anjeli. Pre všetkých židov posvätná budova s prerušeným   gotickým rebrovím — aby sa nepretínalo v podobe kríža — je dnes tichá   a stemnetá. Iba aron hakodeš, stánok boží, osvetľuje malinký   plamienok ner-tamidu, večného svetla. Až zajtra, v predvečer   sabbathu, naplní sa do posledného miestečka mužským pokolením s   hlavami pokrytými, kým ženy — osoby nečisté — budú sledovať   bohoslužby iba z chodby, cez úzke, strielňam podobné oblôčiky. V   celom Židovskom meste bude sviatočný pokoj a kľud, len z domu   Hospodinovho bude sa ozývať kvílivá elégia rabbiho Abigdora Kara,   ktorú napísal pred dvoma storočiami po vypálení Židovského mesta:   „Jahve, deň odplaty nech príde. Prijmi svoj utláčaný národ, urovnaj   mu cestu v tomto zúrivom svete, priblíž ho k oným veselosťou   naplneným dňom, ktoré kedysi Isaia zvestoval, pospiechaj s pomocou a   vysloboď nevinných.”
    </tei:p>
    <tei:p>
     Prešli popri synagoge, do ktorej noha nevercova nesmie vkročiť, a   zastavili sa pred domom „U kamenného leva”.
    </tei:p>
    <tei:p>
     Zdvorilosť vyžadovala, aby sa najprv spýtali rabína na jeho   zdravie. Jesenius vyslovil potom potešenie nad rýchlym uzdravením   Miriam. A až keď sa pozhovárali o veciach, ktoré ich všetkých rovnako   zaujímali, spýtal sa rabín, či už môže začať predvádzať „divadlo”.   Keď prisvedčili, zaviedol ich do malej izbietky, ktorej steny boli   ovešané závesmi z ťažkého červeného aksamietu. Oblokov v izbietke   nebolo. Na stole blikotali sviece v sedmoramennom svietniku   menore.
    </tei:p>
    <tei:p>
     Rabín ich vyzval, aby si sadli. Uprostred miestnosti stáli dve   stolice. Ináč, okrem stolíka so svietnikom, nebolo v izbietke nijaké   zariadenie.
    </tei:p>
    <tei:p>
     — Posúďte sami výsledky môjho skromného umenia, — riekol Löw a   postupne zahasil všetkých sedem sviec. Izbietka sa stratila v úplnej   temnote. Len chvíľočku žiarili ešte sťa červené iskry dohárajúce   knôty sviec. Postupne temneli a napĺňali miestnosť ťažkým,   zadúšajúcim dymom.
    </tei:p>
    <tei:p>
     Kepler, citlivý na pľúca, sa rozkašlal.
    </tei:p>
    <tei:p>
     Skôr tušili než videli siluetu rabína Löwa, ktorý si stal pred   nich a čosi zamrmlal. Znelo to ako nejaký povel.
    </tei:p>
    <tei:p>
     Jesenius cítil až kdesi v korienkoch vlasov nepríjemné zamrazenie.   Mysľou mu preleteli všetky hrôzostrašné historky o rituálnych   vraždách — ale hneď zaplašil túto obavu ako nezmyselnú.
    </tei:p>
    <tei:p>
     Ostatne na dlhé úvahy nebolo času, lebo vtom sa ozval tichý šramot   a čierna stena pred nimi menila sa na sivú, ako keď sa pri rozbresku   dňa stáva odrazu oblok viditeľným.
    </tei:p>
    <tei:p>
     Jesenius si domyslel, že sa rozhrnul pred ním ťažký záves a tá   sivá plocha — to je stena.
    </tei:p>
    <tei:p>
     Vtom začal vystupovať z nádoby, ktorá stála odrazu pred nimi —   bola to vysoká, takmer po pás siahajúca váza so širokým hrdlom —   biely dym, ktorý žiaril vo tme tajomným striebristým prísvitom. Keď   dym zahalil temer celú stenu, Löw vyslovil opäť akési zaklínadlo   alebo rozkaz a z dymu začal sa pomaly vynárať nejasný farbistý obraz.   Sprvu nebolo rozoznať, čo to má byť; ale keď sa dymová clona začala   rozplývať, aj obrysy obrazu sa prečistili. Teraz už obaja návštevníci   rozoznali pred sebou Hradčany. Akoby sa celá stena pred nimi bola   otvorila či stratila, alebo akoby sa bol otvoril pred nimi velikánsky   oblok, ktorým vidieť priamo na Hradčany. Všetko bolo také jasné,   zaliate slnečným jasom, že človek mal dojem, akoby stál na Kamennom   moste a odtiaľ, z Mosteckej veže, díval sa na náprotivnú stranu   Vltavy. Ako živé bolo všetko: tie isté farby ako v skutočnosti, žlté   a biele steny domov, červeň striech, zeleň záhrad a belasosť   oblohy... Iba jedna vec bola pritom nápadná: že nikde nebolo vidieť   ani živej duše, všetko bolo nehybné, akoby vymreté.
    </tei:p>
    <tei:p>
     Ale nemali veľa času na rozmýšľanie, lebo z nádoby už zasa začala   vystupovať para či dym — nemohli presne rozoznať, čo to je — ktorá   obraz zastrela, takže sa pomaly strácal a potom sa v hmle rozplynul   práve tak, ako sa bol zjavil.
    </tei:p>
    <tei:p>
     Hoci Jesenius a Kepler boli už z rozhovorov s nebohým Tychom   Brahem pripravení na tento div, teraz, keď ho videli na vlastné oči,   pocítili ozajstný úžas.
    </tei:p>
    <tei:p>
     Ich údiv sa ešte zväčšil, keď sa o chvíľu zjavil pred nimi iný   obraz. Podľa čudných, nevídaných orientálnych stavieb usudzovali, že   je to nejaké východné mesto.
    </tei:p>
    <tei:p>
     — Jerušálájim, — povedal Löw, keď sa obrysy obrazu vyjasnili,   takže opäť videli pred sebou na dosah ruky všetky podrobnosti tohto   podivného mesta.
    </tei:p>
    <tei:p>
     — Ako je toto možné? — zašeptal Jesenius, nakloniac sa ku   Keplerovi, ktorý pozoroval obraz s mimoriadnou sústredenosťou. Akoby   chcel stoj čo stoj prísť záhade na koreň.
    </tei:p>
    <tei:p>
     — Myslím, že kúsok tajomstva som už odhalil, — tak isto šeptom   odpovedal Kepler. — Potom vám to poviem.
    </tei:p>
    <tei:p>
     Ale záhadné divadlo sa ešte neskončilo. Po mestách nasledovali   osoby. Najprv sa zjavil, vystupujúc z hmly, Mojžiš. Pozeral na nich   prísnym pohľadom a rohy na čele dodávali jeho vzhľadu čosi hrozivého.   Potom sa im ešte ukázal starozákonný kráľ Dávid. Raz sa im zdalo, že   sa trochu aj pohol, akoby chcel pokročiť k nim, takže v tej chvíli   mimovoľne cúvli.
    </tei:p>
    <tei:p>
     Ani tento výjav netrval dlho. Kým stihli rozhliadnuť sa, zjavenie   zmizlo v hustom bielom dyme a potom nastala v celej miestnosti tma.   Löw odišiel potme do vedľajšej izby k ohnisku, vybral z pahreby uhlík   a zapálil ním kúdeľ. Od horiacej kúdele zapálil sviece.
    </tei:p>
    <tei:p>
     Po celom „predstavení” neostalo v izbe ani stopy. Aj veľká nádoba   zmizla za tú chvíľu, čo sedeli potme.
    </tei:p>
    <tei:p>
     — Nezdalo sa vám, že všetko vyzeralo tak, akoby to bolo   namaľované? — spýtal sa Kepler pošepky svojho suseda, medzitým čo Löw   zažíhal sviece.
    </tei:p>
    <tei:p>
     — Vidíte, aj mne sa tak zdalo, — súhlasil Jesenius. — Ale ako by   to bolo možné?
    </tei:p>
    <tei:p>
     — Vyslovujem vám svoje uznanie, ctihodný rabbi, — povedal Kepler —   Bolo to naozaj zaujímavé. Nečudujem sa, že to na Jeho cisársku Milosť   i na Braheho tak zapôsobilo.
    </tei:p>
    <tei:p>
     Löw sa usmieval.
    </tei:p>
    <tei:p>
     — Priveľké uznanie môjmu skromnému umeniu.
    </tei:p>
    <tei:p>
     — Dúfam, že sa na mňa nenahneváte, keď sa pokúsim nájsť pre vaše   umenie prirodzené vysvetlenie? Myslím totiž, že kúsoček tohto vášho   tajomstva podarilo sa mi už odhaliť.
    </tei:p>
    <tei:p>
     — Naozaj? — opýtal sa Löw trochu pochybovačne, akoby neveril, že   tak hneď by mohol niekto nazrieť do tajov, ktoré sa zdali ostatným   ľuďom nepochopiteľné.
    </tei:p>
    <tei:p>
     — Všimol som si veľmi dobre tie vaše zjavenia, — odvetil Kepler   pomaly. — My hvezdári máme dosť vyvinutú pozorovaciu schopnosť.
    </tei:p>
    <tei:p>
     — Aj Tycho Brahe bol hvezdár, — poznamenal Löw.
    </tei:p>
    <tei:p>
     Kepler sa nedal rabínovou námietkou zmiasť.
    </tei:p>
    <tei:p>
     — Áno, lenže my sme boli oproti Brahemu vo výhode. Vedeli sme, čo   nás čaká, čo uvidíme, takže náš úžas nebol taký veľký, aby sme pritom   zabudli mať otvorené oči.
    </tei:p>
    <tei:p>
     — A čo ste zbadali svojimi otvorenými očami? — spýtal sa Löw ešte   vždy s úsmevom.
    </tei:p>
    <tei:p>
     — Zbadali sme, že výjavy, ktoré ste nám predvádzali, neboli   skutočné, ale namaľované.
    </tei:p>
    <tei:p>
     Kepler udrel klinec po hlave. Löw sa prudko strhol a nemohol skryť   prekvapenie. Takúto odpoveď naozaj nečakal.
    </tei:p>
    <tei:p>
     — Obdivujem váš bystrozrak, — povedal uznanlivo. — Doteraz si túto   podrobnosť nikto z mojich návštevníkov nevšimol. Nuž načo tajiť? Boli   to naozaj maľované obrázky.
    </tei:p>
    <tei:p>
     Kepler a Jesenius nechceli sa teraz už uspokojiť len tým, čo sami   odhalili.
    </tei:p>
    <tei:p>
     —Veľmi by ma zaujímalo, kde sú tie obrázky namaľované. Veď stena   je holá a prázdna, — povedal Jesenius. — A predsa sme ich videli na   vlastné oči tu, na tomto mieste.
    </tei:p>
    <tei:p>
     — Laterna magika, — povedal Löw so záhadným úsmevom.
    </tei:p>
    <tei:p>
     Ani toto vysvetlenie im veľa nepovedalo. Slovo, ktoré počuli, malo   veľmi neurčitý obsah.
    </tei:p>
    <tei:p>
     — Nikdy sme laternu magiku nevideli, — poznamenal Kepler. — Boli   by sme vám povďační, keby ste nám vysvetlili, o čo ide, alebo ešte   lepšie: keby ste nám ju ukázali.
    </tei:p>
    <tei:p>
     Rabín chvíľu váhal, no potom sa rozhodol.
    </tei:p>
    <tei:p>
     — Prvú polovicu ste už aj tak uhádli, prečo by ste nemali vedieť   aj druhú? Ibaže, hm, ako vám to povedať? Medzi mojimi súvercami   získali mi tieto pokusy veľkú vážnosť a obdiv. Keby sa teraz   dozvedeli, čo sa chcete dozvedieť vy, uškodilo by to mojej   povesti.
    </tei:p>
    <tei:p>
     — Môžete byť pokojný, ctihodný rabbi. Necháme si toto tajomstvo   len pre seba. Dávame vám na to svoje slovo.
    </tei:p>
    <tei:p>
     — Som presvedčený, že sa môžem na vaše slovo spoľahnúť. Rabín   potom zašiel do susednej komôrky a priniesol stadiaľ čiernu debničku,   na ktorej bola vpredu pripevnená akási trubica. Položil zariadenie na   stôl a dal sa vysvetľovať.
    </tei:p>
    <tei:p>
     — Toto je laterna magika. Obyčajná debnička, ibaže vpredu je   zväčšovacie sklo, šošovka. Pred šošovku vloží sa na skle maľovaný   malý obrážtek, zozadu prudko osvetlený. Obrázok sa musí vložiť   obrátene, hore nohami. Pozrite, tu je.
    </tei:p>
    <tei:p>
     Rabín držal medzi dvoma prstami maličký na skle maľovaný obrázok,   na ktorom proti svetlu sviec videli zmenšené to, čo predtým videli vo   veľkých rozmeroch na stene.
    </tei:p>
    <tei:p>
     — Tento maličký obrázok ste natoľko zväčšili? Na tento obrázok sme   sa dívali? — zvolal Kepler vzrušene. — Vravíte, že tento obrázok   možno zväčšiť na takú veľkosť sklom?
    </tei:p>
    <tei:p>
     — Áno, — vravel pokojne rabín, ktorý nechápal pravú príčinu   Keplerovho vzrušenia.
    </tei:p>
    <tei:p>
     Ale vec vzrušila aj Jesenia. Veď toto je vlastne uskutočnenie   proroctva Rogera Bacona, o ktorom s Keplerom len nedávno   hovorili.
    </tei:p>
    <tei:p>
     — Aké sklo to tam máte?
    </tei:p>
    <tei:p>
     — Do šošovky zabrúsené sklo.
    </tei:p>
    <tei:p>
     — Do šošovky zabrúsené, — opakoval zamyslene Kepler. — A dali by   sa tým pozorovať aj hviezdy?
    </tei:p>
    <tei:p>
     — Týmto skielkom sotva. Aspoň ja som sa o to nepokúšal. Ale môžeme   sa o tom presvedčiť.
    </tei:p>
    <tei:p>
     Odpojil z magickej laterny šošovku.
    </tei:p>
    <tei:p>
     Noc bola jasná, posiata hviezdami. Mesiac práve začínal prechádzať   do poslednej štvrte. Löw otvoril oblok v tú stranu, kde žiaril   Mesiac, a namieril na jasné nebeské teleso šošovku. Kepler ho   pozoroval so sústredeným výzorom. Ale rabín sa zatváril sklamane.
    </tei:p>
    <tei:p>
     Podal šošovku Keplerovi.
    </tei:p>
    <tei:p>
     — Nič, — povedal.
    </tei:p>
    <tei:p>
     Kepler pozrel šošovkou na oblohu len zbežne. Nebolo badať na ňom   sklamanie. V jeho duchu sa už zrodil zárodok veľkej myšlienky. Už   vedel, že šošovka sama osebe nestačí. To je mylná cesta, ktorou sa   pokúšal ísť už aj sám. No rozhovor s Löwom priviedol ho na správnu   cestu. Šošovku treba spojiť ešte s dačím... Túto myšlienku bude treba   sledovať, touto cestou sa uberať.
    </tei:p>
    <tei:p>
     Cestou domov bol roztržitý a sotva odpovedal na Jeseniove   otázky.
    </tei:p>
    <tei:p>
     Týždeň sa Kepler neukazoval. Na Hrad odkázal, že sa necíti dobre.   No keď sa Jesenius vybral za ním do bytu, nestretol sa s ním. Pani   Barbora mu dôverne pošepla, že jej muž sa naozaj necíti dobre, lež   nie pre chorobu, ale od vyčerpanosti. Celý deň je zatvorený s   cisárskyai mechanikom Byrgiom a brusiarom skla Paumgartnerom vo   svojej pracovni a čosi tam majstrujú. Tí dvaja hostia vychádzajú   stadiaľ až neskoro v noci a tvária sa ako sprisahanci. Nech sa teda   doktor Jesenius nehnevá, že ani jeho nemôže vpustiť.
    </tei:p>
    <tei:p>
     Jesenius sa vrátil domov sklamaný.
    </tei:p>
    <tei:p>
     Ale v nedeľu popoludní Kepler prišiel za Jeseniom a vyzval ho, aby   šiel bezodkladne s ním.
    </tei:p>
    <tei:p>
     — Kam? — nedôverčivo sa spýtal Jesenius.
    </tei:p>
    <tei:p>
     — Všetko vám vysvetlím... potom. Teraz len poďte so mnou, lebo je   to veľmi súrne.
    </tei:p>
    <tei:p>
     Hovoril vzrušeným hlasom a jeho oči, zvýrazňované čiernymi   podočnicami, horeli horúčkovitým leskom.
    </tei:p>
    <tei:p>
     — Mám si vziať aj inštrumenty? — spýtal sa pre istotu   Jesenius.
    </tei:p>
    <tei:p>
     — Netreba, — mávol rukou Kepler. — Všetko, čo potrebujeme, mám tu.   — A pritom potľapkal podlhovasté drevené puzdro, čo držal pod   pazuchou.
    </tei:p>
    <tei:p>
     Jesenius sa už nevypytoval.
    </tei:p>
    <tei:p>
     Obaja priatelia vykročili smerom na Staromestský rínok. Stadiaľ   prešli do Týnskeho chrámu.
    </tei:p>
    <tei:p>
     „Aha, vedie ma k Braheho náhrobníku,” mihlo sa Jeseniovi mysľou.   Často ta chodievali a preto na veci nebolo nič zvláštneho.
    </tei:p>
    <tei:p>
     Lež čo to? Kepler nevchádza do hlavnej lode chrámovej, ale bočnými   dverami, vľavo od hlavného vchodu, do veže. A vystupuje po úzkych   točitých schodoch nahor. Je to sama osebe namáhavá cesta. No teraz je   o to namáhavejšia, že Kepler berie aj dva schody naraz, ponáhľa sa,   akoby na veži horelo. O chvíľu cíti Jesenius v sluchách prudký tep   srdca, no nechce zaostať za svojím priatelom, lebo je zvedavý, aké   prekvapenie to preňho chystá.
    </tei:p>
    <tei:p>
     Konečne sú na ochodze, spojujúcej obidve veže.
    </tei:p>
    <tei:p>
     Otvára sa pred nimi utešený pohľad. Hlboko, hlboko dolu pod nimi   Staré mesto so svojimi škridlovými a šindľovými strechami, trochu   obďaleč Nové mesto a naproti za Vltavou majestátny obraz   Hradčian.
    </tei:p>
    <tei:p>
     Obidvaja hlasne oddychujú, ale Kepler nemá trpezlivosť vyčkať, kým   si trochu odpočinú, lež otvára svoju drevenú skrinku a vyťahuje z nej   akýsi valcovitý inštrument... Vyzerá to na krátky a široký   klarinet.
    </tei:p>
    <tei:p>
     — Len sa podívam, či dobre ukazuje, — vraví Kepler a prikladá si   trubicu k pravému oku, pričom ľavé oko zažmuruje.
    </tei:p>
    <tei:p>
     — Podívajte sa aj vy, — vraví s akýmsi napätým výrazom očakávania   v tvári a podáva trúbkovitý predmet Jeseniovi. Prv, ako Jesenius   stihne vysloviť svoju otázku, vypovie Kepler jediné slovo, ktoré   vysvetlí všetko: — Hviezdohľad.
    </tei:p>
    <tei:p>
     Jesenius si priložil hviezdohľad k oku a namieril ho dolu na   rínok. Ale v tej istej chvíli ho odtrhol od oka, akoby ho záhadný   predmet popálil.
    </tei:p>
    <tei:p>
     Kepler sa zasmial radostným, detsky čistým smiechom.
    </tei:p>
    <tei:p>
     — No, ako sa vám páči môj hviezdohľad?
    </tei:p>
    <tei:p>
     — Úžasné! — vraví Jesenius celý uveličený a znova si prikladá   ďalekohľad — podľa Keplera hviezdohľad — k oku.
    </tei:p>
    <tei:p>
     Teraz si všíma obraz, čo cezeň vidí, dôkladnejšie. Ľudia, ktorí sa   voľným okom zdali malí ako chrobáčiky, sú v bezprostrednej blízkosti,   takže by ich mohol rukou dočiahnuť, a všetko, všetko je tak úžasne   blízko, že je to na neuverenie. Zo zvislej polohy dvíha ďalekohľad do   polohy vodorovnej a jeho údiv sa nezmenšuje: Hradčany má pred sebou   na pár krokov a vidí jasne aj ľudí na priestranstve pred Hradom a   všade, kam len ďalekohľad zamieri.
    </tei:p>
    <tei:p>
     Pozerá obdivne na Keplera a šepce dojatý:
    </tei:p>
    <tei:p>
     — Johan, vy vari ani neviete, čo ste zostrojili!
    </tei:p>
    <tei:p>
     — Ja to viem, — usmieva sa šťastne Kepler, — a večer to budete   vedieť aj vy. Lebo to, čo vidíte teraz, je nič proti tomu, čo uvidíte   večer. Len aby bolo jasno!
    </tei:p>
    <tei:p>
     Odchádzali domov roztržití, každú chvíľu sa zastavovali a pritom   sa usmievali ako dvaja sprisahanci, ktorých viaže spoločné   tajomstvo.
    </tei:p>
    <tei:p>
     Jesenius sa nemohol dočkať večera a východu Mesiaca. Každú chvíľu   podišiel k obloku a skúmavo pozeral na oblohu, či sa nezaťahuje.
    </tei:p>
    <tei:p>
     Zdalo sa, že večer bude jasný.
    </tei:p>
    <tei:p>
     Hneď po súmraku zašiel ku Keplerovi. Len čo vyšiel Mesiac,   zaviedol Kepler hosťa do malej drevenej vežičky, pristavenej na   streche domu.
    </tei:p>
    <tei:p>
     Mesiac bol práve v splne a obloha bola čistá a jasná.
    </tei:p>
    <tei:p>
     Kepler podal Jeseniovi ďalekohľad.
    </tei:p>
    <tei:p>
     Jesenius zamieril prístroj na Mesiac.
    </tei:p>
    <tei:p>
     Dosial nepoznané vzrušenie zmiešané s radosťou zaplavuje mu   dušu.
    </tei:p>
    <tei:p>
     Chvíľu sa díval mlčky, ako očarený. Vôbec si neuvedomoval, že   Kepler s tichým vnútorným zadosťučinením sleduje každý záchvev jeho   tváre.
    </tei:p>
    <tei:p>
     — Bože nebeský, to je zázrak! — zvolal priduseným hlasom.
    </tei:p>
    <tei:p>
     Čo sa zjavilo jeho zraku v okrúhlej ploche ďalekohľadu,   prevyšovalo všetko, čo doteraz v živote videl. Keď po prvý raz   rozrezal ľudské telo a pozoroval všetky jeho orgány, nebol taký   vzrušený ako teraz, keď videl Mesiac tak, ako ho videlo dosiaľ len   málo ľudí na svete.
    </tei:p>
    <tei:p>
     Vesmír sa pred ním roztvoril ako kniha, z ktorej poznal doteraz   iba prvé stránky.
    </tei:p>
    <tei:p>
     Odložil ďalekohľad od oka len na chvíľu, aby sa rozdelil o svoju   radosť a nadšenie s verným priateľom, a potom sa znova zahĺbil zrakom   do nebeských záhad.
    </tei:p>
    <tei:p>
     Odrazu vykríkol vzrušene. V jeho hlase bolo už čosi viac ako   oduševnenie — z jeho slov zaznievala hrôza:
    </tei:p>
    <tei:p>
     — Johan, mám veriť vlastnému zraku? Je to možné? Veď na Mesiaci sú   hory a doliny. Akési krátery... Alebo je to len klam tohto   hviezdohľadu?
    </tei:p>
    <tei:p>
     Odložil ďalekohľad, aby sa z výrazu Keplerovej tváre presvedčil,   či môže veriť vlastnému zraku.
    </tei:p>
    <tei:p>
     Ale Keplerov pohľad bol povzbudzujúci. Nezmohol sa v tejto veľkej   chvíli na slovo, iba prikývol a usmieval sa na priateľa mnohovravným   úsmevom. Dosiaľ len on sám chápal obrovský dosah, ktorý ďalekohľad má   pre neho i pre celé hvezdárstvo.
    </tei:p>
    <tei:p>
     —Všimnite si aj planéty, — nabádal Jesenia. — Tamhľa je   Saturnus.
    </tei:p>
    <tei:p>
     V kruhu ďalekohľadu zažiaril Saturnus so svojím farbistým   prstencom.
    </tei:p>
    <tei:p>
     — Johan, —oslovil Jesenius Keplera, — viete si predstaviť, koľko   záhad bude musieť vesmír pred nami odhaliť?
    </tei:p>
    <tei:p>
     — Úžasne veľa, a pritom to bude v porovnaní so všetkými jeho   záhadami iba nepatrná štipka. V koľkých prípadoch budeme si musieť   zmeniť svoje doterajšie predstavy! Napríklad hneď Mesiac. Teraz je už   nad všetky pochybnosti jasné, že na Mesiaci sú velikánske hory a   krátery. A my sme si mysleli, že Mesiac má povrch hladký ako zrkadlo   a že čierne škvrny na ňom spôsobuje nerovnomerné zloženie jeho   hmoty.
    </tei:p>
    <tei:p>
     Kepler rozvádzal svoje vidiny, pohrúžený do seba, a sprvu   nezbadal, že aj Jesenius sa nad čímsi zamyslel.
    </tei:p>
    <tei:p>
     — Vy ma nepočúvate, Johanes, — povedal vyčítavo. — Nad čím ste sa   tak zamysleli?
    </tei:p>
    <tei:p>
     Jesenius sa strhol, zamyslene pozrel na Keplera a riekol:
    </tei:p>
    <tei:p>
     — Premýšľal som, či by sa nedali zostrojiť také sklá, ktorými by   sa stali viditeľnými aj najmenšie veci. Také, ktoré sú okom   nepostihnuteľné. Na jednej strane obrovské veľkosti a nesmierne   vzdialenosti — a na druhej strane nepredstaviteľne malé rozmery. Ja   si myslím, že to nejako vzájomne súvisí... Ale netrúfam si tieto   myšlienky ďalej rozvádzať. Je to také... také veľkolepé, že sa toho   skoro bojím.
    </tei:p>
    <tei:p>
     — Neslobodno sa báť, Johanes. Treba ísť smelo ďalej, vpred! Kepler   tieto slová len zašeptal. Azda i jeho ohromili nesmierne perspektívy,   ktoré sa pred nimi otvárali.
    </tei:p>
    <tei:p>
     Kepler sa znova vrátil k pravému cieľu svojho objavu.
    </tei:p>
    <tei:p>
     — Toto je len začiatok, Johanes. Nedokonalý prvý výrobok. Som   presvedčený, že vhodnou zostavou skiel podarí sa mi zostrojiť   hviezdohľad oveľa mocnejší, ktorým prenikne náš zrak až do   najvzdialenejších sfér vesmírnych. A potom sa mi akiste podarí   dokázať správnosť Koperníkovej náuky. Som presvedčený, že sa mi to   podarí.
    </tei:p>
    <tei:p>
     Priložil si ďalekohľad k oku a zadíval sa znova na oblohu. Potom   povedal zasnene:
    </tei:p>
    <tei:p>
     — Keď si človek predstaví nesmiernosť hviezdnych svetov a začlení   do ich systému našu maličkú planétu Zem, rozplynú sa všetky jeho   velikášske predstavy o sebe. Iba potom si uvedomí, akým nesmierne   maličkým tvorom je človek...
    </tei:p>
    <tei:p>
     Jesenius mlčky prikyvoval, lebo nechcel pridávať ku Keplerovým   slovám nijaký komentár. Bolo v nich cítiť čistý cveng pravdy.
    </tei:p>
    <tei:p>
     — Ale keď uvážime, aké zázračné veci duch tohto maličkého tvora   vykonal a ešte vykoná, rozšíri sa nám hruď radostným sebavedomím a   ústa zašepcú s obdivom: Aký veľký a krásny tvor je človek.
    </tei:p>
    <tei:p>
     Kepler vyslovil tieto slová takým precíteným hlasom, že jeho   dojatie prešlo aj na Jesenia.
    </tei:p>
    <tei:p>
     Objal svojho priateľa a povedal vrúcne:
    </tei:p>
    <tei:p>
     — Kiež by sme túto vieru vo veľkosť a krásu človeka nikdy   nestratili!
    </tei:p>
   </tei:div>
   <tei:div type="chapter">
    <tei:head>
     XVII. ČIERNA SMRŤ
    </tei:head>
    <tei:p>
     EJ, EJ, DOKTOR, zle je na vás. Čo ste to mali s rabínom Löwom? —   spýtal sa raz pred obedom pán Krištof Harant z Polžíc, cisárov   stolník. On naberal cisárovi jedlo z mís, on musel vždy uhádnuť, na   čo to má cisár chuť, a musel vopred odhadnúť, z ktorého jedla zje   cisár veľa a z ktorého málo, lebo čudácky panovník mu v tomto smere   nedával nijaké úpravy. Pán Harant robieval cisárovi pri obede   spoločníka. Preto vedel mnohé veci, o ktorých sa ostatní zamestnanci   dvora dozvedeli až neskôr — ak sa o nich vôbec dozvedeli.
    </tei:p>
    <tei:p>
     Jesenius sa pri Harantovej otázke strhol. Myslel si, že jeho   návšteva v dome veľkého rabína ostala utajená.
    </tei:p>
    <tei:p>
     — O čom to hovoríte? — spýtal sa naoko nechápavo.
    </tei:p>
    <tei:p>
     Harant sa poobzeral — stretli sa na chodbe pred cisárovými   súkromnými komnatami — a zatiahol Jesenia do obločného výklenku.
    </tei:p>
    <tei:p>
     — Predo mnou nemusíte nič tajiť, — povedal zníženým hlasom, z   ktorého Jesenius vycítil priateľské pochopenie. — Ja byť na vašom   mieste, urobil by som to isté. Ale cisár. Veď viete...
    </tei:p>
    <tei:p>
     — Odkiaľ sa to dozvedel? — spýtal sa Jesenius potichu a srdce sa   mu zovrelo.
    </tei:p>
    <tei:p>
     — Chá! Dá sa tu niečo utajiť? Cisárovi špehovia vedia o každom   našom kroku. A ešte lepšie správy než cisár má hlavný komorník Lang.   V jeho rukách sa zbiehajú nitky všetkých intríg na Hrade. Akiste on   podal o vás cisárovi správu. Koľko ste mu zaplatili?
    </tei:p>
    <tei:p>
     — Za čo? — nechápal Jesenius.
    </tei:p>
    <tei:p>
     — Za nič. Len tak, aby ste mali u neho dobré oko. Aby vás   nespomínal po zlom. Všetci doktori a umelci na cisárovom dvore mu   platia, vlastne zavďačujú sa mu cennými darčekmi. Od vás ešte nepýtal   nič? Totiž nie priamo on, ale dakto v jeho mene.
    </tei:p>
    <tei:p>
     Jesenius sa priznal, že bol za ním akýsi Langov dôverník a   naznačoval mu, že by si mohol získať priazeň pána hlavného komorníka   nejakým darčekom. Ale Jesenius sa najprv tváril, akoby nerozumel, a   potom, keď posol začal hovoriť otvorene, aj on otvorene odmietol.
    </tei:p>
    <tei:p>
     — Ej, ej, ej, to nebolo od vás múdre. Lang bude teraz využívať   každú zámienku proti vám. Bude sa pokúšať vyhrýzť vás
     <tei:emph>
      z
     </tei:emph>
     miesta alebo vám ho aspoň riadne strpčiť. Zdá sa, že toto je jeho   prvý ťah. Myslím, že si vás dá Jeho cisárska Milosť zavolať.   Pripravte sa na obranu.
    </tei:p>
    <tei:p>
     Jesenius bol Harantovi povďačný, že ho upozornil na intrigy proti   nemu. Aspoň si mohol vopred premyslieť obhajobu.
    </tei:p>
    <tei:p>
     Prešlo niekoľko dní, prešiel týždeň i druhý, a nič sa nedialo.   Možno cisár na celú vec zabudol. Možno z toho nič nebude... No ak   zabudol cisár, nezabudol Filip Lang. Iste vec cisárovi v pravý čas   pripomenie.
    </tei:p>
    <tei:p>
     Preto Jesenia ani veľmi neprekvapilo, keď ho raz zavolali do   cisárovej pracovne.
    </tei:p>
    <tei:p>
     Tentoraz sa cisár nezapodieval ani stolárstvom ani hodinárstvom,   ale sedel nad hŕbou listín a horlivo ich študoval.
    </tei:p>
    <tei:p>
     — Ach, náš doktor, — povedal po chvíli, aby príchodziemu naznačil,   že o ňom vie. No hneď zas pokračoval v čítaní spisov.
    </tei:p>
    <tei:p>
     Odrazu odložil listinu, ktorú práve držal v ruke, zdvihol hlavu,   zahľadel sa na Jesenia a povedal výsmešne:
    </tei:p>
    <tei:p>
     — Vlastne ani nevieme, či môžeme ešte hovoriť o
     <tei:emph>
      našom
     </tei:emph>
     doktorovi, keď ho aj v Židovskom meste pokladajú za svojho.
    </tei:p>
    <tei:p>
     Jesenius cítil zrýchlený tlkot svojho srdca i páľu, ktorá mu   zaplavovala líca a vystupovala na čelo.
    </tei:p>
    <tei:p>
     Ale mlčal — čakal na priamu výzvu cisárovu.
    </tei:p>
    <tei:p>
     — No tak: čo môžete povedať na svoje ospravedlnenie? Iba teraz sa   Jeseniovi rozviazal jazyk.
    </tei:p>
    <tei:p>
     Neospravedlňuje sa. Iba mocne vzrušený výprava cisárovi celý   prípad. Príchod rabína Löwa, svoje váhanie, myšlienku na sľub   cisárovi, predstavu možných následkov — všetko, všetko rozpráva   cisárovi a zamlčuje len jedinú vec: podiel Márie na tejto veci. Berie   všetko na seba. Ak bude treba trpieť, nech trpí sám.
    </tei:p>
    <tei:p>
     Cisár počúva svojho osobného lekára pozorne, ale jeho tvár   neprezrádza, čo si myslí. Iba občas prikývne hlavou. To je   všetko.
    </tei:p>
    <tei:p>
     Jesenius to pokladá za povzbudenie a pokračuje vo vyprávaní.
    </tei:p>
    <tei:p>
     Nasleduje druhá, vzrušujúcejšia časť príbehu. Opis chirurgického   zákroku.
    </tei:p>
    <tei:p>
     Ľahostajnosť z cisárovej tváre zmizla. Vystriedal ju neskrývaný   záujem. Už prerušil rozprávača aj prvou otázkou:
    </tei:p>
    <tei:p>
     — Je tá mladá židovka pekná?
    </tei:p>
    <tei:p>
     Jesenia sa nemilo dotkla cisárova otázka. Zdala sa mu znevážením   jeho lekárskej práce, jeho úspešného zákroku. Ale panovníkovi nemôže   predpisovať ani zabraňovať otázky. Nuž využíva nevhodné vyrušenie v   svoj prospech: chce podchytiť záujem cisára tým, voči čomu je Rudolf   najcitlivejší — krásou. S básnickou vervou opisuje pôvaby rabínovej   vnučky, prirovnávajúc ju ku všetkému peknému, čo mu práve prišlo na   um. Nepociťuje ani najmenšie výčitky svedomia, že si vypomáha   parafrázovaním Piesne piesní. V mysli mu cvendžia tie sýte slová,   zaváňajúce cudzokrajnými kvetinami a majúce sladkú príchuť ťažkých   južných vín. Neopakuje Šalamúna doslovne; prisvojuje si len niektoré   jeho obrazy a výrazy. A je rád, že dosahuje želaný účinok. Cisárova   myseľ je už cele zaujatá rabínovou vnučkou.
    </tei:p>
    <tei:p>
     — Miriam, — zašeptal tak ticho, že Jesenius zachytil to meno z   jeho perí viacej zrakom ako sluchom.
    </tei:p>
    <tei:p>
     Potom sa spýtal:
    </tei:p>
    <tei:p>
     — Myslíte, že jej váš zákrok pomohol?
    </tei:p>
    <tei:p>
     Jesenius povedal cisárovi, že sa Miriam po jeho zákroku krásne   zotavila a cíti sa veľmi dobre.
    </tei:p>
    <tei:p>
     — Veľmi dobre, — zašeptal opäť cisár a Jesenius nevedel, či je to   len ozvena jeho posledných slov alebo cisárova pochvala.
    </tei:p>
    <tei:p>
     Azda cisár zbadal výraz úľavy na tvári svojho lekára, lebo hneď   dodal ustarosteným hlasom:
    </tei:p>
    <tei:p>
     — Ale pre vás je to zle, lebo ste urazili náš majestát. Musíme vás   potrestať.
    </tei:p>
    <tei:p>
     Jesenius sa uklonil a odvetil pokorne:
    </tei:p>
    <tei:p>
     — Verím v spravodlivosť rozsudku Vašej cisárskej Milosti.
    </tei:p>
    <tei:p>
     — Nepreceňujte našu dobrotivosť, — povedal cisár prísne.
    </tei:p>
    <tei:p>
     Chvíľu o čomsi rozmýšľal, potom pokračoval trochu namosúrene:
    </tei:p>
    <tei:p>
     — Keby sme videli u vás aspoň náznak ľútosti! Zdá sa však, že vás   toto hrubé porušenie povinností vôbec nemrzí... Neľutujete, že ste to   urobili?
    </tei:p>
    <tei:p>
     Zasa taká otázka ako vtedy, pri prvom rozhovore s cisárom. Od   odpovede na ňu možno závisí celý jeho ďalší osud. Keby si pokorne   kľakol na jedno koleno a skrúšene oľutoval svoj čin, azda by odvrátil   od seba panovníkov hnev. Ale v Jeseniovi prevládol zasa vzdor.   Vlastne vzdor to ani nebol, iba akési dozvuky celého tohto prípadu.   Predstavil si pred sebou Máriu, rozhovor s ňou pred svojím odchodom   do domu rabína — a znova pocítil v nervoch onen pocit úľavy, ktorý ho   prehrial vtedy, keď sa rozhodol. A ktorý sa ešte zväčšil po úspešnom   diele. Svedomie mu vravelo: „Dobre si spravil. Dobre si spravil.”   Doteraz ešte svoju pomoc rabínovej vnučke neoľutoval. Keby povedal   cisárovi niečo iného, skalil by krištáľovú čistotu tohto zvláštneho   prípadu. Ako by sa potom mohol podívať Márii do očú?
    </tei:p>
    <tei:p>
     Preto odvetil pravdivo:
    </tei:p>
    <tei:p>
     — Nie, Vaša cisárska Milosť.
    </tei:p>
    <tei:p>
     Zdalo sa, že cisára Jeseniova odpoveď neprekvapila. Iná odpoveď by   ho bola možno sklamala.
    </tei:p>
    <tei:p>
     — Trest vám vymeriame dodatočne, až zvážime všetky okolnosti,   súvisiace s týmto prípadom... — Cisár mal ešte dačo na mysli, lebo   nedal Jeseniovi znak, že rozhovor je skončený. Jesenius čakal. A   cisár zakončil audienciu prekvapujúcim výrokom: — Presvedčíme sa   sami, či zodpovedá všetko pravde, čo ste nám tu rozprávali. Spýtame   sa na to Löwa i Miriam...
    </tei:p>
    <tei:p>
     Keď vyšiel z cisárovej pracovne, musel prejsť popri hlavnom   komorníkovi Filipovi Langovi. Zbadal, že Lang sa škodoradostne   usmieva a pritom sa usiluje vyčítať z jeho tváre, ako pochodil u   cisára. Jesenius neodchádzal od cisára zronený, len ustarostený. Keď   zbadal skúmavý pohľad Langov, náročky si vylúdil na tvár veselý,   bezstarostný úsmev.
    </tei:p>
    <tei:p>
     V myšlienkach sa Jesenius ustavične vracal k cisárovým záhadným   slovám o rabínovi a jeho vnučke. Pokiaľ išlo o rabína, nemohlo byť   pochybnosti, čo cisár sledoval: chcel si dať odpustenie riadne   zaplatiť. Lebo cisárova pokladnica bola ustavične prázdna. Len pred   nedávnom museli židia hlboko siahnuť do svojich mešcov, aby oddialili   vykonanie cisárskeho nariadenia, že všetci židia sa musia z Prahy   vysťahovať, lebo sú v spojení s úhlavným nepriateľom ríše: Turkom.   Mešce zlatých toliarov nezmenili cisárovo rozhodnutie, nariadenie   ostalo v platnosti — ale o jeho uskutočnenie sa nikto nestaral. A tak   ostalo všetko pri starom: židia sa nemuseli vysťahovať a cisár mal   poruke účinný prostriedok na vynútenie nedobrovoľnej štedrosti. Teraz   k tomu pribudol ešte prípad s Miriam. Možno cisárovi ani tak nepôjde   o peniaze. Ktovie? Azda bude chcieť, aby ho rabín zasvätil do tajov   kabaly alebo iných hermetických náuk.
    </tei:p>
    <tei:p>
     Tu nemožno nič robiť.
    </tei:p>
    <tei:p>
     Ale čo má cisár za luhom s Miriam?
    </tei:p>
    <tei:p>
     Chce si ju dať predvolať spolu s jej dedom, alebo osobitne?
    </tei:p>
    <tei:p>
     Je cisárov záujem o krásnu židovku takého istého druhu, ako keď sa   dozvie o nejakom peknom umeleckom diele? Alebo hrozí Miriam   nebezpečenstvo?
    </tei:p>
    <tei:p>
     Toľko otázok, a nemožno ani na jednu odpovedať s úplnou istotou.   Cisárove činy sú nevyspytateľné. A keby šlo len o cisára! Jesenius   vedel, aký neblahý vplyv má na Rudolfa hlavný komorník Lang. Ochotne   mu pomáha pri všetkých pochybných zámeroch a obohacuje sa na jeho   účet. Nielenže berie úplatky a ponecháva si časť darov, určených pre   cisára, ale zneužíva cisárovu dôveru aj verejne. Dáva si platiť   náklady na svoju kuchyňu z cisárovej pokladnice. Ľahko mu potom   usporadovať hostiny, na ktorých býva až sto ľudí. A od tých čias, čo   sa komorník dal prekrstiť, zdiera a využíva svojich niekdajších   súvercov, ako len môže.
    </tei:p>
    <tei:p>
     Čo robiť? Možno tu vôbec niečo robiť? Keby Jesenius zašiel k   rabínovi, Lang by sa to ešte v ten deň dozvedel. Istotne by sa   dozvedel, aj po čo tam bol. A potom by už cisár svojmu osobnému   lekárovi ťažko odpustil.
    </tei:p>
    <tei:p>
     Dlho sa Jesenius umáral takýmito úvahami.
    </tei:p>
    <tei:p>
     Napokon — po porade s Máriou — našiel riešenie: zašiel za   Katarínou Stradovou. Len tak medzi rečou jej spomenul rabínovu vnučku   a cisárov záujem o ňu.
    </tei:p>
    <tei:p>
     V očiach krásnej Kataríny zablysli sa zlovestné plamienky.   Nepovedala nič, len veľmi srdečne ďakovala Jeseniovi za návštevu.
    </tei:p>
    <tei:p>
     Keď rabín Löw prišiel na cisárovo pozvanie na Hrad, vznešený   milovník krásy Rudolf sa od neho dozvedel na svoje nemilé   prekvapenie, že Miriam sa pred niekoľkými dňami vydala za akéhosi   učeného talmudistu z Krakova a že je už na ceste do svojho nového   domova.
    </tei:p>
    <tei:p>
     Ak mal cisár v úmysle dať Löwovi možnosť, aby sa vykúpil darčekom   alebo dajakými novými ukážkami hermetického umenia, po správe o   výdaji Miriam sa cisárova blahovôľa zmenila na ťažko skrývaný hnev.   Rabín bol rád, že sa z toho dostal mešcom toliarov, ktorých bolo   prinajmenej toľko ako tých, čo dostal ženích jeho vnučky ako veno   svojej mladej ženy.
    </tei:p>
    <tei:p>
     Jesenius potom napäto čakal, kedy sa búrka cisárovho hnevu znesie   na jeho hlavu.
    </tei:p>
    <tei:p>
     No iná, oveľa významnejšia udalosť odvrátila cisárovu pozornosť od   osudov rabína Löwa a jeho rodiny.
    </tei:p>
    <tei:p>
     V lete roku 1606 navštívil Prahu strašlivý hosť:
     <tei:emph>
      mor.
     </tei:emph>
     Čierna smrť zjavila sa medzi mestskými múrmi takmer nebadane. Ktosi   kráčal po ulici a odrazu sa začal tackať. Okoloidúci si mysleli, že   si trochu viacej vypil a nevšímali si ho.
    </tei:p>
    <tei:p>
     Tackajúci sa človek však vôbec nepil. Vyšiel z domu ráno zdravý, a   odrazu, z ničoho nič, pocítil závrat, srdce mu akosi zmľandravelo a   začalo búšiť rýchle, ako srdce ustráchaného lapeného vtáka. Sotva sa   dovliekol domov. Doma si ľahol — a už nevstal.
    </tei:p>
    <tei:p>
     Potom sa začali zjavovať takíto tackajúci sa ľudia na pražských   uliciach častejšie. Každý sa im náhlivo vyhýbal. Bolo už o nich   známe, že sú nakazení morom.
    </tei:p>
    <tei:p>
     Hrôza zachvátila obyvateľov Prahy. Čierna smrť žiadala si čoraz   viacej obetí. Kto mal rodinu alebo známeho na vidieku, utekal zo   zamoreného mesta ta, kde je zdravé, neskazené povetrie. Utekali najmä   bohatí, ktorí si mohli platiť dočasný lozument, čiže ubytovanie v   zdravých mestách alebo dedinách.
    </tei:p>
    <tei:p>
     Väčšina ľudí však musela ostať v Prahe.
    </tei:p>
    <tei:p>
     Nuž usilovali sa zabrániť chorobe prístup do domu aspoň tak, že   zadebnili okná a dvere a podľa možnosti vôbec nevychádzali na ulicu.   Lebo ulice boli zaplnené morovým povetrím. Lenže povetriu nezabránia   prístup do bytu ani najmocnejšie okenice — a tak smrť vyberala si s   neúprosnou pravidelnosťou desiatky obetí.
    </tei:p>
    <tei:p>
     Česká kancelária vydala v cisárovom mene mandát o ochrane proti   moru, v ktorom sa hovorilo: „Vedomosť máte, ako Boh pre výstupky naše   kráľovstvo nakazením morovým navštíviť ráčil. I majúc my nad tým   žalostivú ľútosť, k Jeho svätej milosti tej celej nádeje byť ráčime,   keď jeden každý od hriechov svojich prestane, že milostivý Boh hnev   svoj ukrotiť a od nás odňať ráči... Aby snáď skrze neopatrnosť a   nečistotu v šatách ložných a chodiacich, ako sa to na mnohých   miestach stávalo, také morové nakazenie zasa sa rozmáhať nemohlo,   preto najmä richtárom a konšelom miest našich týmto listom otvoreným   rozkazovať ráčime, aby pri ľuďoch poddaných nijaké samopašnosti   neodpúšťali...” Potom nasledovalo aj niekoľko zdravotných opatrení,   ktorými bolo možné nákaze čeliť. Najdôležitejším takýmto nariadením   bolo časté pranie bielizne a šatstva, vymývanie obydlí a umývanie   tela octom. Súčasne sa Pražanom prikazovalo, aby na rínkoch, na   uliciach a na všetkých voľných priestranstvách zapaľovali čo   najčastejšie veľké ohne, lebo suché povetrie a dym sú najväčšími   nepriateľmi moru.
    </tei:p>
    <tei:p>
     A tak v celom meste bolo cítiť kyslastý pach octový a štipľavý   zápach dymu.
    </tei:p>
    <tei:p>
     Najviac práce mali lekári a barbieri. Hoci inokedy si navzájom —   lekári lekárom a barbieri barbierom — závideli počet chorých, teraz   by mali všetci plné ruky práce, aj keby ich bolo tri razy toľko.
    </tei:p>
    <tei:p>
     Aj doktor Jesenius vytiahol z ťažkej dubovej truhly na povale   svoje lekárske morové rúcho. Obul si čižmy s vysokými až po stehná   siahajúcimi sárami, obliekol si kožený habit, zakrývajúci telo od   krku po päty, na hlavu si založil koženú kuklu s otvormi pre oči a   ústa a s výčnelkom pre nos. Výčnelok pre nos na kapucní podobal sa   vtáčiemu zobáku. Na kuklu si založil širák so širokou strieškou.   Napokon, keď si do výčnelku pre nos vložil špongiu namočenú v octe,   natiahol si na ruky dlhé kožené rukavice a stiahol si ich pri lakťoch   remienkami. Takto vystrojený chodil potom po uliciach bez obavy, že   morové povetrie zasiahne aj jeho.
    </tei:p>
    <tei:p>
     Liečil len príslušníkov šľachtického stavu. Veď odmeny doktorom   boli také vysoké, že mešťania si pozývali radšej barbierov. A   chudobní — tí nemali ani na barbiera.
    </tei:p>
    <tei:p>
     Doktor Jesenius bol medzi pražskými doktormi osobitne vychytený.   Osobný lekár cisárov bol pre pražskú šľachtu veľkým vábidlom. Takého   doktora treba platiť zlatom. Okrem toho sa o ňom rozchýrilo, že   chorým, ktorých zachvátil mor, nedáva užívať len všelijaké teriaky a   odvary a nespokojí sa ani seknutím žily alebo predpísaním klystíra —   ako to robili všetci ostatní lekári a barbieri — ale že morové   pľuzgiere reže nožom rozpáleným v ohni. Keď sa hnis z týchto   pľuzgierov, tvoriacich sa najmä pod pazuchami a pod kolenami,   prevalí, nedostane sa do krvi a chorý sa môže uzdraviť. Rozprávali sa   celé legendy, koľko ľudí z panského stavu už takto vykuríroval. Je   síce pravda, že aj barbieri mali spôsob na odstránenie hnisu a   pľuzgierov, lenže nebol vždy účinný: pritisli na pľuzgier zobák   živého kohúta a nútili úbohého operenca, aby hnis vstrebal. Niektorý   kohút radšej zdochol, než by to bol urobil. Takému chorému potom   nebolo pomoci. Iný kohút si dal povedať, hnis vstrebal — a otrávil sa   od neho. Ale hlavná vec, že v mnohých prípadoch to pacientovi   pomohlo.
    </tei:p>
    <tei:p>
     V tie časy Jesenius svoju ženu takmer nevidel. Vlastne sa k nej   nechcel veľmi približovať, aby sa aj ona nenakazila. Bývala v druhej   izbe a on sa s ňou zhováral len cez zatvorené dvere.
    </tei:p>
    <tei:p>
     — Mária, mala by si aj ty odísť na vidiek, — povedal jej raz   večer, keď prišiel z domu vicekancelára Bohuslava z Michalovíc. — Aj   vicekancelár mieni poslať rodinu na vidiek.
    </tei:p>
    <tei:p>
     Vtedy už celý cisársky dvor bol v Brandýse. Cisár, čo ako sa   zatváral a skrýval pred ľuďmi, nebol si istý, či by sa skryl aj pred   morom. A keďže sa o život veľmi bál, poslúchol radu svojich lekárov a   presťahoval sa s Katarínou Stradovou, jej deťmi, s dvorským   služobníctvom a najvyššími ríšskymi hodnostármi do Brandýsa. Aj   Kepler odišiel na cisársky rozkaz i s rodinou do Brandýsa. Jeseniovi   dali na výber, či chce ísť s cisárskym dvorom, alebo ostať v Prahe.   Rozhodol sa pre Prahu.
    </tei:p>
    <tei:p>
     Ale starosť o Máriu ho ustavične znepokojovala.
    </tei:p>
    <tei:p>
     — Nie, nie, Johanes, — odvetila živo spoza dverí Mária Felsia. —   Na také dačo nemôžem ani pomyslieť. Veď keby som ti nebola nablízku,   každý deň by som mrela obavou, čo je s tebou, či sa ti dačo nestalo,   či si neochorel alebo neumrel.
    </tei:p>
    <tei:p>
     Trochu ho potešili jej obavy, ale súčasne zväčšili aj jeho   výrečnosť, aby ju nakriatol na odchod z Prahy.
    </tei:p>
    <tei:p>
     — Uznaj, Mária, že mi nijako neuľahčíš položenie, keď tu ostaneš.   Pomôcť v práci mi nepomôžeš. S ľuďmi sa stýkať ti nedovolím, musela   by si byť teda celý čas zatvorená medzi štyrmi stenami. Vieš si   predstaviť, aké by to bolo otupné? A pritom by som sa o teba   ustavične strachoval. Načo sa vystavovať zbytočne nebezpečenstvu? Len   sa ty pekne vyber s Michalovicovcami, a až morové povetrie pominie,   prídem si po teba.
    </tei:p>
    <tei:p>
     Napokon sa dala presvedčiť.
    </tei:p>
    <tei:p>
     Jesenius ostal v Prahe sám.
    </tei:p>
    <tei:p>
     Iba teraz sa vrhol všetkými svojimi silami do práce. Chodil do   morového špitála, kde ležali chudobní, aby nenakazili ostatných   členov rodiny, s ktorými bývali doma pokope v jednej kutici. V   takýchto domácnostiach nebola možnosť oddeliť chorého od zdravých v   osobitnej miestnosti, a preto títo úbožiaci, ak vládali ešte chodiť,   vzali si do ruky rapkáč a takto — rapkajúc cestou, aby sa im každý   vyhol — odišli do špitála. Kto už nevládal stáť na nohách, toho   naložili špitálnici a protimoroví strážnici na káru a odviezli. Aj   oni varovali chodcov rapkáčom, aby im vyhli z cesty.
    </tei:p>
    <tei:p>
     Ulice mesta boli ako vymreté. Kto nemusel, nevychádzal von. A   málokto si trúfal vojsť do cudzieho domu, aj keď nebol označený   vápnom namaľovaným bielym krížom, znakom, že dom je zamorený.
    </tei:p>
    <tei:p>
     Jesenius nenavštevoval ani svojich známych, ak ho nevolali. Ešte   pomerne najčastejšie sa stretával s majstrom Prokopom. Verejné kúpele   v čase morovej nákazy zatvorili, a tak sa mohol majster kúpeľník   venovať protimorovej službe. Chodieval s doktorom Jeseniom do špitála   a priúčal sa u neho ako najúčinnejšie bojovať proti nákaze.
    </tei:p>
    <tei:p>
     Raz Jesenia zaviedla lekárska povinnosť na cintorín. Radniční páni   ho vyzvali, aby sa presvedčil, či je dosť hlboký spoločný hrob, do   ktorého pochovávali mŕtvoly chudobných hromadne, bez rakiev.
    </tei:p>
    <tei:p>
     Jesenius si hrob prezrel, presvedčil sa o jeho rozmeroch,   pozhováral sa s hrobármi, ktorým prikázal, aby zasypali hroby veľkým   množstvom vápna — a potom sa pobral k východu.
    </tei:p>
    <tei:p>
     Vtom zbadal akúsi chatrne odetú chudorľavú ženu kráčať pomaly   pomedzi hroby. Obzerala sa, akoby niečo hľadala.
    </tei:p>
    <tei:p>
     Na rukách niesla akési bremeno, prikryté bielou šatkou. Skúsené   oko Jeseniovo hneď zistilo, že pod plachetkou sa črtajú obrysy   detského tela.
    </tei:p>
    <tei:p>
     Zastavila sa niekoľko krokov pred Jeseniom. Položila mŕtvolku na   zem a šla si po lopatu, čo stála opretá o strom pri neďalekom   spoločnom hrobe.
    </tei:p>
    <tei:p>
     Potom začala na malom voľnom priestranstve kopať hrobček pre svoje   dieťa.
    </tei:p>
    <tei:p>
     Jesenius k nej pristúpil.
    </tei:p>
    <tei:p>
     — To je vaše dieťa? — opýtal sa jej krátko, lebo jeho znalosti   češtiny ešte neboli také, aby si mohol trúfať hovoriť bezchybne v   zložitejších vetách. Spod kukly znel jeho hlas zastreto.
    </tei:p>
    <tei:p>
     — Áno. Už druhé. Obe umreli na mor, — odvetila žena. — Najprv muž,   potom Vašek a teraz Anička. Ešte mám dve doma. Ale neviem...
    </tei:p>
    <tei:p>
     Nedopovedala, ale Jesenius pochopil.
    </tei:p>
    <tei:p>
     — A prečo ste ju nedali aspoň do rakvičky?
    </tei:p>
    <tei:p>
     Pozrela na neho hlbokým, nesmierne smutným pohladom. Jej oči boli   bez lesku ako vyhasnutá pahreba.
    </tei:p>
    <tei:p>
     — Nemám za čo kúpiť chleba tým dvom živým.
    </tei:p>
    <tei:p>
     Jesenius sa zachvel. Je možné, aby ľudia nemali ani na rakvičku   pre svoje mŕtve dieťa? A na chlieb pre deti živé?
    </tei:p>
    <tei:p>
     Pristúpil k žene, vzal jej lopatu z rúk a začal kopať hrobček.
    </tei:p>
    <tei:p>
     Keď zmeravené telo dievčatka pochovali, žena mu poďakovala a   chcela odísť. No on kráčal popri nej. Cítil, že ju nemôže nechať len   tak odísť.
    </tei:p>
    <tei:p>
     — Kto liečil vášho muža a deti? — spýtal sa jej po chvíli.   Podívala sa naňho začudovaným pohladom. Nerozumela.
    </tei:p>
    <tei:p>
     — Ktorý doktor bol u vás? — opravil sa.
    </tei:p>
    <tei:p>
     — Doktor? — spýtala sa žena prekvapene. — Kdeže by sa k nám dostal   doktor? Doktora si môžu zavolať len páni alebo bohatí mešťania. My   nemáme ani na barbiera.
    </tei:p>
    <tei:p>
     Znovu pocítil Jesenius čosi ako výčitku. Tentoraz oveľa mocnejšie   ako predtým.
    </tei:p>
    <tei:p>
     — Pôjdem s vami, — povedal odrazu. — Podívať sa na vaše deti. Som   doktor.
    </tei:p>
    <tei:p>
     Žena sa strhla.
    </tei:p>
    <tei:p>
     — Nie, nie! Kdeže by sme my mohli zaplatiť doktora!
    </tei:p>
    <tei:p>
     Jesenius sa zháčil. Slová, ktoré mimovolne vyleteli z úst úbohej   ženy, boli strašnou obžalobou všetkých doktorov. Aj jeho.
    </tei:p>
    <tei:p>
     — Nežiadam nijakú odmenu, — povedal žene trochu ostýchavo. — Chcem   vám pomôcť. Poďte. Veďte ma.
    </tei:p>
    <tei:p>
     Zaviedla ho do svojho bytu.
    </tei:p>
    <tei:p>
     Bola to špinavá kutica; slúžila súčasne za izbu i kuchyňu. V kúte   izby opierala sa o vlhkú stenu posteľ a na zemi boli dva slamníky.   Jeden prázdny, na druhom ležali dve deti. To väčšie mohlo byť asi   štvorročné, menšie dvojročné. Obidve spali.
    </tei:p>
    <tei:p>
     — Dala som im odvaru z makovíc, — vysvetľovala žena, — lebo ináč   by robili šanty alebo by vybehli von a chytili by tú pliagu aj   ony.
    </tei:p>
    <tei:p>
     Prezrel deti a potom vyšetril aj ženu. Nenašiel na nich ešte stopy   moru. Lenže keď sa rozhliadol po izbe, tvár sa mu zachmúrila. V tomto   parenisku špiny a vlhkosti musia ochorieť aj ostatní obyvatelia   izby.
    </tei:p>
    <tei:p>
     — Musíte si nábytok i steny poumývať octom a potom vykúriť izbicu   tymiánom, — povedal prísne.
    </tei:p>
    <tei:p>
     — Viete, koľko octu by bolo na to treba? — zvolala žena. — Aj za   päť grošov. A kdeže ich vezmem? A tymián? Cha! To by som musela byť   kostolníkovou ženou.
    </tei:p>
    <tei:p>
     Jeseniovi bolo pri týchto slovách otupno. Nemohol sa vôbec vžiť do   spôsobu rozmýšlania tejto ženy.
    </tei:p>
    <tei:p>
     „Panebože,” myslel si, „koľko biedy je na svete, a človek o nej   vôbec nevie.”
    </tei:p>
    <tei:p>
     Vyňal z vrecka mešec s peniazmi a dal žene za hrsť grošov.
    </tei:p>
    <tei:p>
     — Kúpte, čo som vám povedal.
    </tei:p>
    <tei:p>
     Žena mu chcela z vďačnosti pobozkať ruku, ale Jesenius si založil   ruky za chrbát a spýtal sa:
    </tei:p>
    <tei:p>
     — A teraz mi povedzte, v ktorom dome sú tu ešte chorí. Keď už som   tu, pôjdem sa aj na nich pozrieť.
    </tei:p>
    <tei:p>
     Pocit uspokojenia, ktorý ho ovládol pri darovaní peňazí, trval iba   chvíľočku. Hneď vonku sa rozplynul. Uvedomil si, že toto nie je   dostatočná zbraň proti moru a biede.
    </tei:p>
    <tei:p>
     Ináč by bolo treba pomôcť.
    </tei:p>
    <tei:p>
     Lenže ako?
    </tei:p>
    <tei:p>
     A predsa mu nešťastná žena neschodila z mysle. Napokon sa vybral   do lekárne doktora Zalužanského a zdôveril sa mu so svojimi   starosťami.
    </tei:p>
    <tei:p>
     — Poraďte, amice, čo by sa tu dalo robiť?
    </tei:p>
    <tei:p>
     Doktor Zalužanský prestal na chvílu drviť v medenom mažiariku   akési cudzokrajné tvrdé zrnká a ukážuc tĺčikom pred seba, riekol:
    </tei:p>
    <tei:p>
     — To nie je naša starosť. My robíme, čo môžeme. Liečime. O ostatné   nech sa starajú na rathauze alebo na Hrade. My máme dosť svojich   starostí.
    </tei:p>
    <tei:p>
     Ale Jesenius pociťoval ešte veľmi živo dozvuky stretnutia so ženou   na cintoríne, ustavične sa mu vynáral v mysli obraz kutice s dvoma   spiacimi deťmi a sťa vlna vracala sa mu chvíľami dobiedzavá   myšlienka, že by bolo treba niečo urobiť.
    </tei:p>
    <tei:p>
     — Mali by sme aspoň upozorniť na to, s čím sa pri svojej službe   stretáme. Možno o tom ani nevedia...
    </tei:p>
    <tei:p>
     Zalužanský sa zasmial.
    </tei:p>
    <tei:p>
     — Čo by nevedeli! Ale čo z toho? Veď vždy boli na svete chudobní a   bohatí. A bohatí sa mali vždy dobre a chudobní vždy zle. Taký je už   beh sveta, a my ho nezmeníme. Len si predstavte, čo by sa stalo, keby   ste zašli za mestským alebo cisárskym richtárom i konšelmi a takto im   zahrmeli do duše: „Hej, richtár i konšelia, máte nepriateľa uprostred   mestských hradieb, a vy proti nemu nič nepodnikáte. A pritom je to   nepriateľ sverepejší od Turka, od toho machometa pohanského. Dajte   vytrúbiť lermo a zvolajte pohotovosť! Zvolajte do pohotovosti   všetkých pražských lekárov, barbierov i felčiarov! Lebo darmo sa budú   páni, rytieri a mešťania schovávať v zadebnených izbách, darmo sa   budú okiadzať tymiánom, smrti prístup nezabránia. Tá má pevné hradby   v kuticiach mestskej chudoby. A preto musíme dobyť najprv tieto   hradby. Treba nákazu vyhnať predovšetkým z príbytkov chudoby. Potom   si už s ňou ľahko poradíme.” Viete, čo by sa stalo, keby ste prišli s   takýmto návrhom? Pochodili by ste ako ten úbožiak Simeon. V najlepšom   prípade by vám povedali: „Švec, drž sa svojho kopyta.” Ostaňme teda   len pri svojom kopyte, robme len to, čo nám prikazuje naša stavovská   česť.
    </tei:p>
    <tei:p>
     Jediným osožným činom, ktorý sa zrodil z Jeseniovho oduševnenia,   bol spisok o more. Pred rokmi, ešte vo Wittenbergu, bol napísal   rozpravu o čiernej smrti. Vybral z nej teraz tie najdôležitejšie rady   a dal ich vytlačiť. Každému chorému dal po jednom výtlačku. V úvode   uvádzal za hlavnú príčinu morovej nákazy hnilobné povetrie, pričom   však nevylučoval ani vplyv hviezd. Odvolával sa aj na Fernelia, ktorý   proti mienke o hnilobnom povetrí postavil argument, že pri takomto   pôvode choroby museli by ochorieť aj zvieratá... Pri more je   najdôležitejšie šanovať srdce, a preto odporúčal svojim chorým   duševnú poľahobu, veselosť, harmonickú hudbu, príjemné rozhovory a   vlažné kúpele.
    </tei:p>
    <tei:p>
     Možno si pritom ani neuvedomil, že píše svoje rady nie pre tých   ľudí, ktorým chcel pôvodne pomôcť, ale pre svojich pravidelných   pacientov — pre zámožných mešťanov a šľachticov. Na ženu z cintorína   medzitým už zabudol.
    </tei:p>
    <tei:p>
     V to morové leto často sadal na pražské strechy červený kohút. Či   to súviselo s menšou opatrnosťou ľudí, alebo sa zväčšil počet   podpaľačov — dosť na tom, Pražania často počúvali zlovestné   „šturmovanie.”
    </tei:p>
    <tei:p>
     V takýchto okolnostiach sa Jeseniovi niekedy zacnelo aj po   spoločnosti. Takúto túžbu istotne nepocítil on sám. Lebo zavše ho   vyhľadal i Bacháček, ktorý bol v tom čase rektorom univerzity.
    </tei:p>
    <tei:p>
     — Takú tieseň cítim doma, akoby sa mala zrútiť na mňa povala, —   povedal pri jednej takejto príležitosti Bacháček, keď bol chvíľu   posedel u Jesenia. — Strašne mi chýbajú ľudia. Niekedy sa mi zdá,   akoby som bol vo väzení. Profesori i študenti sa zväčša rozutekali a   ja neraz neviem, čím zaplniť tú strašnú samotu. Ale, ako vidím, u vás   to nie je oveľa veselšie... Nemali by sme si ísť niekam vypiť?
    </tei:p>
    <tei:p>
     O Bacháčkovi bolo známe, že si rád vypije. No dnes bolo zrejmé, že   mu nejde ani tak o pijatiku ako o ľudí. Jesenius ho veľmi dobre   chápal a preto s návrhom súhlasil. Iba sa začudoval, že sa aj teraz   ešte možno dakde zabaviť. No Bacháček poznal pražské pomery   lepšie.
    </tei:p>
    <tei:p>
     Slnko už zapadlo a na uliciach nebolo živej duše. Domy so   zadebnenými oblokmi a dverami boli ako krypty, v blízkosti ktorých   človeka nevdojak prejímal strach.
    </tei:p>
    <tei:p>
     Bacháček šiel naisto. Hostinec „U slnca” sa krypte nepodobal.   Spoza oblokov rozlieval sa do ulice mnohohlasý spev zabávajúcich sa   ľudí.
    </tei:p>
    <tei:p>
     Vstúpili do sporo osvetlených miestností s vydýchaným vzduchom —   lebo sa tu nevetralo: krčmár i hostia úzkostlivo dbali o to, aby   zatarasila nákaze všetky cesty, ktorými by sa mohla dostať dnu.   Obloky neotvárali vôbec a dvere iba vtedy, keď niekto vchádzal alebo   vychádzal.
    </tei:p>
    <tei:p>
     V krčme hlava na hlave. Ani jediný stôl prázdny, ani jediná   stolica voľná. Hostí oveľa viacej než inokedy, lebo mnoho krčiem bolo   zatvorených. A okrem toho v týchto strašných časoch pilo sa nepomerne   viacej než predtým. Krčmár, ktorý sa odhodlal mať krčmu otvorenú,   premenil si ju v morových časoch na zlatú baňu.
    </tei:p>
    <tei:p>
     Keď hostinský zbadal vzácnych návštevníkov, priniesol stolček a   dve stolice z kuchyne. Urobil im miesto pri dverách, spájajúcich   krčmu s krčmárovým príbytkom.
    </tei:p>
    <tei:p>
     Jesenius sa iba teraz dôkladnejšie rozhliadol.
    </tei:p>
    <tei:p>
     Bože, aká to spoločnosť! Podľa oblečenia napospol ľudia štvrtého   stavu, chudobní, ktorí nemali možnosť vyjsť z mesta, ako to urobili   bohatí. Najprv skúšali odvrátiť od seba chorobu pokáním a bohabojným   životom, ako im to odporúčal kráľovský dekrét. Ale keď videli, že   modlitby ani účasť na kajúcnych procesiách nepomáhajú, upadli do   druhej krajnosti. Začali piť.
    </tei:p>
    <tei:p>
     Kto z nás vie, či sa dožije zajtrajšieho dňa? Preto užime dnešok   čo najpríjemnejšie!
    </tei:p>
    <tei:p>
     A ľudia, ktorí si inokedy veľmi rozvážili, či majú vydať pár   grošov za čašu vína alebo korbeľ piva, teraz bezstarostne vyhadzovali   peniaze, zadovážené predajom obnosených vecí starinárovi alebo   vypožičané od zámožnejších susedov. Budúcnosť prestala jestvovať.   Nikto sa nestaral, čo bude zajtra, čo bude o týždeň, o mesiac. S   ľahkým srdcom predal svoje jediné čižmy, lebo v lete mohol chodiť   bosý — a ktože by už dnes myslel na zimu? Iný tak predal teplú   kabanicu alebo perinu.
    </tei:p>
    <tei:p>
     Pilo sa, spievalo a tancovalo.
    </tei:p>
    <tei:p>
     Boli to akési príšerné fašiangy, ktorých hlavnou tanečnicou a   kráľovnou bola smrť.
    </tei:p>
    <tei:p>
     Jesenius si spomenul na všetky tie obrazy s námetom „Tanec smrti”,   na všetky rytiny, znázorňujúce „Tanec mŕtvych” a s akýmsi nepríjemným   pocitom odháňal od seba myšlienku, že aj toto tu je tanec mŕtvych.   Nie mŕtvych, ale odsúdencov na smrť, z ktorých podaktorí dostanú   milosť, ale ostatní si tu odtancúvajú svoju poslednú radosť na tomto   svete.
    </tei:p>
    <tei:p>
     Hoci nálada v krčme bola veľmi rušná, príchod rektora univerzity a   známeho doktora zapôsobil na prítomných rušivo. Ako keby v zborovom   speve zaznel odrazu falošný tón. Hurhaj na chvíľu stíchol a pohľady   sa upreli na nevítaných návštevníkov. Z polohlasných poznámok   príchodzí ľahko vybadali, že sa hovorí o nich. Ale zabávajúci sa   hostia mali už pridobrú vôľu, než aby si dali pokaziť zábavu na celý   večer. Stačilo pozrieť ešte raz na, dno krčaha, a rozjarenosť sa   vrátila. Zábava plynula potom nerušeným tokom.
    </tei:p>
    <tei:p>
     Jesenius zhováral sa s Bacháčkom polohlasne. Bol to rozhovor   neveselý. Život každého človeka visel v tých časoch naozaj na vlásku.   Smrť mala svoju veľkú žatvu.
    </tei:p>
    <tei:p>
     Obaja priatelia zmĺkli a zadumane sa dívali na hmýrenie a   trmu-vrmu. Prišli sem, aby sa rozptýlili. Aby zhodili zo seba tieseň   a starosti a oddali sa uvolnenej veselosti, akú vlieva do mysle víno   alebo pálené. Ale — zaujímavá vec — v tomto prostredí kypiacej   veselosti obidvaja zosmutneli. To, čo videli a počuli okolo seba,   nebola radostná bezstarostnosť, ale zúfalá veselosť, čosi ako smiech   so slzami, ako kvílenie zatratencov, ktorých utrpenie je také veľké,   že plač nemá toľko stupníc, aby sa dali ním vyjadriť všetky jeho   odtienky; nuž prechádza potom do neprirodzeného násilného   smiechu.
    </tei:p>
    <tei:p>
     Jesenius i Bacháček boli by už azda odišli, keby ich nebol zaujal   rozhovor pri susednom stole. Sedelo tam šesť chlapov. Hlavné slovo   mal chlap ozrutánskej postavy so štrbavými zubami. Mal oblečený   kožený kabátec neurčitej farby.
    </tei:p>
    <tei:p>
     — A ja vám vravím, že morovú nákazu k nám privolali židia. Nijaké   morové povetrie, a tobôž nie naše hriechy.
    </tei:p>
    <tei:p>
     — Vašek má pravdu, — pridal sa na stranu štrbáňa jeho sused,   územčistý chlap, s dlhými ryšavými vlasmi. — Rabín Löw je v spojení   so zlými mocnosťami, pozná kadejaké čary a kúzla, sami židia sa tým   pýšia. Nuž verte Vaškovi, že to rabín privolal na mesto túto   pliagu.
    </tei:p>
    <tei:p>
     Jeden z popíjajúcich chlapov namietol, že v takom prípade by na   židov mor nešiel. Ale ako všetci vedia, v Židovskom meste hynú ľudia   práve tak ako v ostatných častiach mesta...
    </tei:p>
    <tei:p>
     — Never tomu, Michal, — odporoval Vašek. — To židia len tak   rozchyrujú, aby odvrátili od seba podozrenie. Pravdaže, musia   obetovať aj niekoľkých svojich, ale čo je to v porovnaní s tým, koľko   umiera našich...
    </tei:p>
    <tei:p>
     Štrbáň hovoril tak hlasno, že ho počuli aj pri susedných stoloch.   A voči takým rečiam sluch ľudí nezostane hluchý. Pomaly sa začal   hovor pri ostatných stoloch pretŕhať a niektorí hostia, aby lepšie   počuli, vstávali od stolov a pristupovali bližšie ku skupinke, ktorej   vyvodil štrbavý obor.
    </tei:p>
    <tei:p>
     — Ja vám vravím, susedia, že by sme to nemali tak nechať, —   prihrával svojmu mocnému susedovi tučný ryšavec.
    </tei:p>
    <tei:p>
     — Židia chcú vykántriť všetkých kresťanov, — zakričal obor Vašek.   — A my to prijmeme ako sprosté barany? Čo vy na to, susedia?
    </tei:p>
    <tei:p>
     Jeho otázka účinkovala ako výzva do boja. Ako keby bol hodil   tlejúce práchno do súdka s pušným prachom.
    </tei:p>
    <tei:p>
     — Na židov! Poďme na židov!
    </tei:p>
    <tei:p>
     Celá krčma sa zmenila na rozbúrené osie hniezdo.
    </tei:p>
    <tei:p>
     Už nevydržal sedieť ani jeden z prítomných. Všetci skočili na nohy   a v tesnom kruhu obstali stôl, za ktorým sedel Vašek so svojimi   spoločníkmi.
    </tei:p>
    <tei:p>
     Vašek sa odrazu stal vodcom. Všetci boli ochotní podvoliť sa jeho   rozkazom a nasledovať ho, nech ich vedie kamkoľvek. Vedeli, že to   môže byť len jeden smer — do Židovského mesta.
    </tei:p>
    <tei:p>
     Ale Vašek takýto povel nevydal. Azda sa sám zľakol ohlasu, aký   jeho reč vyvolala. No cúvnuť už nemohol, lebo zo všetkých strán   ozývali sa vzrušené výkriky.
    </tei:p>
    <tei:p>
     — Na židov! Vašek, veď nás na židov!
    </tei:p>
    <tei:p>
     Vašek prv, než by prevzal vedenie dobrodružného podujatia,   predniesol ešte jednu závažnú námietku:
    </tei:p>
    <tei:p>
     — Je nás trochu málo. Keď vylomíme bránu do Židovského mesta,   budeme v prevahe len chvíľu, kým sa židia nespamätajú. Ale potom, keď   sa na nás vrhnú, pohlušia nás.
    </tei:p>
    <tei:p>
     Rozdivení chlapi sa na chvíľu zarazili. Aj tí najprudší, ktorí už   mali na jazyku pre Vaška posmešnú prezývku „baba”, museli uznať, že   jeho námietka je rozumná a hodno o nej pouvažovať.
    </tei:p>
    <tei:p>
     „Úvahy netrvali dlho.
    </tei:p>
    <tei:p>
     — Zastavme sa v krčme „U zlatého hrozna”, aj tam je plno ľudí;   zavolajme ich, aby šli s nami, — navrhol ktosi a všetci si tento   návrh razom osvojili.
    </tei:p>
    <tei:p>
     — Ku „Zlatému hroznu”! Poďme ku „Zlatému hroznu!” Štrbáň ešte   doplnil rozkaz dôležitým dodatkom:
    </tei:p>
    <tei:p>
     — A kto býva nablízku, nech sa zastaví doma a vezme si so sebou   topor, mlatok, cepy alebo halapartňu.
    </tei:p>
    <tei:p>
     Krčmár darmo prosil, darmo nadával, aby najprv zaplatili. Odbyli   ho poznámkou, že sa onedlho vrátia a prinesú so sebou toľko zlata,   striebra a peňazí, že mu vypijú celú pivnicu.
    </tei:p>
    <tei:p>
     Vyvalili sa z krčmy ako povodeň, ktorá trhá hate a berie so sebou   všetko, čo je v ceste.
    </tei:p>
    <tei:p>
     Jesenius a Bacháček sedeli na stoliciach ako prikovaní. Kým sa   okolo nich tiesnil rozzúrený dav, iba mlčky počúvali. Keď sa chlapi z   krčmy vyvalili, pozreli na seba, akoby sa boli prebrali z ťažkého   sna.
    </tei:p>
    <tei:p>
     — To je strašné! — zašeptal Jesenius.
    </tei:p>
    <tei:p>
     — Čo robiť? — povedal ustarostene Bacháček. — Mali by sme varovať   rabína Löwa.
    </tei:p>
    <tei:p>
     — Najprv by bolo treba upozorniť staromestského richtára, aby   vyslal drábov ku bránam Židovského mesta, — uvažoval Jesenius.
    </tei:p>
    <tei:p>
     — Pôjdeme obaja?
    </tei:p>
    <tei:p>
     — Nie, — zamietol Bacháčkov návrh Jesenius. — Choďte len vy sám.   Ja pôjdem ku „Zlatému hroznu” a pokúsim sa ľuďom vyhovoriť ten   šialený úmysel. Vysvetlím im, že nie je možné čarami privolať   mor.
    </tei:p>
    <tei:p>
     — Ja by som to na vašom mieste nerobil, — povedal Bacháček   ustarostene. — Nič tým nedosiahnete, nepresvedčíte ich ani   neodvrátite od ich úmyslu.
    </tei:p>
    <tei:p>
     — Možno máte pravdu, ale pokúsiť sa o to musím. Tak, ako sa musím   pokúsiť aj o záchranu človeka, o ktorom viem, že jeho stav je   beznádejný. Je to moja povinnosť.
    </tei:p>
    <tei:p>
     Bacháček stisol plecami. Nebolo času na dlhé presviedčanie.   Dohovorili sa ešte, že sa stretnú „U zlatého hrozna”, a potom sa   rozišli.
    </tei:p>
    <tei:p>
     Keď prišiel Jesenius do krčmy „U zlatého hrozna”, nálada bola tam   rovnako rušná ako predtým „U slnca”. Hostí nebolo treba dlho   presviedčať. Heslo „Poďme na židov!” našlo veľmi vďačný ohlas.
    </tei:p>
    <tei:p>
     Jesenius videl, že nemôže strácať čas. Stal si doprostred výčapnej   miestnosti a zvýšeným hlasom, aby prekričal vravu a strhol na seba   pozornosť, zvolal:
    </tei:p>
    <tei:p>
     — Počúvajte ma, dobrí ludia! Som doktor lekárstva Jesenius a chcem   vám niečo povedať. Chcete ísť na židov, lebo si myslíte, že oni   privolali na naše mesto morovú nákazu. Pre Boha vás prosím, nerobte   to! V tejto veci sú židia naozaj nevinní. Ako lekár vám vravím: Mor   nemožno privolať čarami. Prežil som už niekoľko morových pádov,   zapodieval som sa touto nákazou veľmi podrobne a vravím vám na svoju   česť a na svoje svedomie, že mor sa prenáša len chorými osobami.   Verte mi, židia — — —
    </tei:p>
    <tei:p>
     Nedokončil. Nemohol dokončiť vetu, lebo ľudia, na chvíľu   prekvapení jeho vystúpením, dali sa strhnúť novým výbuchom nenávisti   — tentoraz proti nemu, keď vyrozumeli, že sa židov zastáva.
    </tei:p>
    <tei:p>
     — Nepočúvajte ho a neverte mu, susedia, — zvolal tučný ryšavec, čo   bol najprv v krčme „U slnca”. — Je podplatený židmi.
    </tei:p>
    <tei:p>
     — To je ten doktor, co kuríruje židov. Mali by sme mu dať príučné!   Položenie stávalo sa hrozivým. Jesenius videl zaťaté päste v   nebezpečnej blízkosti svojej tváre.
    </tei:p>
    <tei:p>
     Keď sa už-už zdalo, že sa naňho vrhnú, zakročil v jeho prospech   krčmár, ktorý ho poznal.
    </tei:p>
    <tei:p>
     — Majte rozum, susedia! Veď je to cisárov osobný lekár. Už aspoň   kvôli mne ho ušanujte. Ja by som mal vytriasačky, keby sa mu dačo   stalo v mojej krčme.
    </tei:p>
    <tei:p>
     Potom sa obrátil k Jeseniovi, ktorý sa niekoľko ráz pokúsil   prekričať hurhaj okolo seba, pravda, vždy bezúspešne — a riekol   dobrácky:
    </tei:p>
    <tei:p>
     — Ste učený človek, ale tu so svojou učenosťou nepochodíte.   Najrozumnejšie bude, keď si poviete: múdrejší ustúpi, a nebudete si   páliť prsty za druhých.
    </tei:p>
    <tei:p>
     Krčmárove slová mali bezprostredný účinok. Ľudia sa so šomraním   odvrátili od Jesenia a začali sa chystať na odchod.
    </tei:p>
    <tei:p>
     — Ktorou bránou vtrhneme do Židovského mesta? — spýtal sa   ktosi.
    </tei:p>
    <tei:p>
     — Mikulášskou. Tú máme najbližšie, — odvetil vodca davu.
    </tei:p>
    <tei:p>
     — Poďme teda! — zvolalo niekoľko hlasov odrazu.
    </tei:p>
    <tei:p>
     Jesenius, uvedomujúc si, aké neblahé následky môže mať toto   nerozvážne podujatie, urobil posledný pokus, aby ho prekazil. Stal si   do dverí a roztiahol ruky, dotýkajúc sa nimi podvojí.
    </tei:p>
    <tei:p>
     — Počkajte! Majte rozum! Chcete spáchať bezprávie! Zločin! Márne   úsilie.
    </tei:p>
    <tei:p>
     Už ho zovreli čiesi mocné ruky a stisli mu plece ako železnými   kliešťami. Prudkým myknutím ho odtrhli od dverí a šmarili ku stene...   Ako keby ľudia i celé zariadenie krčmy letelo popri ňom prudkým   letom. Potom pocítil na hlave tupý úder — a zatmelo sa mu v   očiach.
    </tei:p>
    <tei:p>
     Keď sa prebral, zbadal nad sebou skloneného Bacháčka. Za ním stála   krčmárka s misou studenej vody.
    </tei:p>
    <tei:p>
     — Chvalabohu, už sa prebral!
    </tei:p>
    <tei:p>
     Jesenius sa namáhavo rozpamätával, kde je a čo sa s ním porobilo.   Ležal v posteli, ale cudzej. Na hlave mal studený obklad. Na zátylí   cítil pálčivú bolesť. V hlave mu hučalo ako v mlynici.
    </tei:p>
    <tei:p>
     — Ako ste pochodili vy, magnificencia? — spýtal sa slabým hlasom.   Otázku dal Bacháčkovi po latinsky, takže Bacháček mohol odpovedať bez   obavy, že by ho krčmár a krčmárka mohli rozumieť.
    </tei:p>
    <tei:p>
     — Dobre. Richtár vyslal na obranu Židovského mesta všetkých drábov   a upozornil na nebezpečenstvo aj židovského majstra, takže keď dav   prišiel, našiel pri bránach geta silne ozbrojené ochranné oddiely.   Rebelanti, keď videli, že sú v nevýhode, sa sklamane rozišli a   hromžili na zradcu, ktorý ich plán prezradil.
    </tei:p>
    <tei:p>
     Bacháček sa významne usmial a Jesenius si uľahčene vydýchol —   Ďakujem Bohu, že sa nám aspoň pre tento raz podarilo zabrániť veľkému   zločinu.
    </tei:p>
    <tei:p>
     Pomaly sa zviechal z postele a s pomocou Bacháčka dobadkal sa   domov.
    </tei:p>
   </tei:div>
   <tei:div type="chapter">
    <tei:head>
     XVIII. BUDOVEC
    </tei:head>
    <tei:p>
     OBYVATELIA PRAHY si uľahčene vydýchli, keď s príchodom jesene   morová nákaza začala slabnúť a počet mŕtvych sa denne zmenšoval.   Jeseniovi ubúdalo práce. Vtedy začal ešte väčšmi pociťovať svoju   osamotenosť. Iba teraz si uvedomil, čo preňho znamená Mária, akým   neúplným človekom je bez nej... Ako sa tešil, že sa zase vráti, že sa   onedlho uvidia!
    </tei:p>
    <tei:p>
     V druhej polovici októbra sa Mária vrátila. Akí si boli vzácni po   takom dlhom rozlúčení! Už sa vrátil aj cisársky dvor z Brandýsa a   Jeseniov život dostal sa do bežných koľají. Iba že tejto jesene bol o   niečo rušnejší ako v ine roky. Súviselo to s morovou nákazou.   Šľachta, ktorá sa vracala z vidieka, bola lačná po veľkomestských   zábavách a radovánkach, ktorých sa musela na niekoľko mesiacov   zriecť, a vyhľadávala teraz každú príležitosť, aby si zameškané   vynahradila. A niekedy zámienka na zábavu bola naozaj veľmi chatrná.   Ale ktože by sa o to staral! Hlavná vec, že sa naskytla príležitosť   uchvátiť si štipku z radostí života.
    </tei:p>
    <tei:p>
     Aj Jesenius sa dostal do stredu spoločenského života. Okruh jeho   známych v Prahe vzrastal. Prostredníctvom univerzitných profesorov   zoznámil sa so všetkými významnejšími lekármi a učencami pražskými.   Na Hrade sa spriatelil s umelcami, ktorí pracovali pre cisára. Do   bližšieho styku dostal sa s nimi buď ako lekár, keď sa k nemu   utiekali o pomoc pri nejakej chorobe, alebo ako milovník, umenia,   ktorý sa zaujímal aj o výrobky cisárových umelcov. A veru každému z   nich dobre padlo pochvalné slovo známeho doktora, ktorý pochodil už   kus sveta a mohol porovnávať ich diela s dielami cudzích majstrov.   Dvorní maliari Spranger, Aachen a Stevens cenili si jeho mienku, lebo   ho pokladali za znalca obrazov. Najväčšmi však obdivoval prekrásne   rytiny Egidia Sadelera. Na širokánskych papieroch, skrútených do   svitkov, mal divák pred sebou celú Prahu ako na dlani. Ako keby sa na   ňu díval z Petřína, pričom umelec presne zachytil každú podrobnosť.   Koľko veží, koľko domov — aká pestrosť! Dlho, veľmi dlho pozeral   Jesenius na tento div presnej a úžasne jemnej práce, nachádzajúc na   nej nové a nové podrobnosti, hodné obdivu. Keď Sadeler videl, s akým   radostným záujmom sleduje hosť jeho prácu, zavďačil sa mu jednou   rytinou, ktorú si Jesenius pripevnil na stenu svojej izby. Ale v   blízkosti cisára žili aj iní umelci, nielen maliari a rytci. V dielni   „šlajfiara a rezača kameňov” majstra Miseroniho sledoval s napätou   pozornosťou jemnú prácu na brúse, kde drahé kamene dostávali   prekrásne geometrické tvary. Stačilo by len chvíľku dlhšie tisnúť   kameň na brús, a celá práca by vyšla nazmar. No majstrova ruka je   istá: vychádza z nej dielo dokonalej krásy. Od hrán rozety — do tohto   tvaru vybrúsil vzácny diamant z cisárových zbierok — odráža sa svetlo   oslepujúcim trbletom. A celkom iné dojmy vyvoláva v divákovi pohlad   na výtvory „Instrumentenmacherov”, nástrojárov Erasma Habermehla a   Justusa Byrgia, ktorí vyrábajú pre cisárovu hvezdáreň astronomické   nástroje. Týmto výrobkom sa najväčšmi teší Kepler, ktorý býva u oboch   majstrov častým hosťom. Cisára viacej zaujíma, ako pokračujú   Habermehlove práce na onom prístroji, ktorý zhotovuje na jeho rozkaz.   Bude to večný samohyb, perpetuum mobile...
    </tei:p>
    <tei:p>
     Ako cisárov osobný lekár mal Jesenius príležitosť dostať sa do   styku s príslušníkmi panského a rytierskeho stavu, spomedzi ktorých   mnohí sa uchádzali o jeho lekársku pomoc. Zavolať si osobného lekára   cisárovho, keď je človek chorý, to sa počítalo v šľachtických kruhoch   za vec dobrej povesti, patrilo to k dobrým mravom práve tak ako   chodiť sa loptovať do loptárne na Hrade alebo dať si ušiť nové šaty u   krajčíra Zuloagu, Španiela, na Malej strane. V lete, za moru, cítil   až nepríjemne bremä takéhoto chýru. Slovom, Jesenius sa stal módnym   lekárom vyšších vrstiev pražských. Neraz to ani neboli ťažké prípady:   niektorú pani šľachticmi bolela hlava, a hneď poslala po Jesenia.   Sprvoti sa hneval, že ho volajú pre malichernosti, na ktoré vôbec   netreba lekára — ale neskôr sa s tým zmieril a osvojil si potrebnú   dávku pretvárky na to, aby ani takýmto pacientom nepovedal otvorene,   čo si o nich myslí; trpezlivo vypočul všetky ich ponosy, chorého   dôkladne prezrel a predpísal zložitú medicínu, lebo sa presvedčil, že   čím viacej súčiastok napočíta chorý na recepte, tým je spokojnejší a   tým väčšia je jeho dôvera k lekárovi.
    </tei:p>
    <tei:p>
     Jeseniove príjmy sa zväčšovali nielen úmerne so vzrastom počtu   chorých, ale aj neúmerne s ľahkosťou zárobku. Sprvu sa v ňom ešte   aspoň slabo ozývalo svedomie, keď si zapýtal slušnú odmenu za nič, za   ľahkú radu zdravému nemocnému, ale neskôr tento posledný výstražný   hlas tíchol, zaspával. Zo sladkého opojenia ho už vytrhol občas len   triezvy hlas Márie. Keby sa bola hnevala, škriepila, bol by sa   pokúšal keď už nie presvedčiť ju, aspoň umlčať prudkosťou. Ale Mária   hovorila mierne, matersky dovrávavo, s prídychom ľútosti v hlase —   ako hovorieva dobrotivá matka s neposlušným dieťaťom.
    </tei:p>
    <tei:p>
     Chcel si ju udobriť vzácnym darom, kúpil jej zlatú retiazku s   briliantovou ozdobou. Poďakovala mu, ale — nepotešila sa. Ani si   nezavesila retiazku na krk.
    </tei:p>
    <tei:p>
     — Nepáči sa ti môj dar? — spýtal sa jej sklamane. Pritom pocítil   už prvé stopy obavy z rozhovoru, ktorý bude nasledovať. V jej zraku   žiaril jas, ktorý činil jej oči akoby priehľadnými. Ako keby si sa   díval na dno čistého prameňa.
    </tei:p>
    <tei:p>
     — Páčiť sa mi páči. Je prekrásna. Ale — — —
    </tei:p>
    <tei:p>
     Odmlčala sa a pozerala na neho nežne-láskavo, ako keby jej bolo   ľúto skaliť mu radosť.
    </tei:p>
    <tei:p>
     — Ale? Želala by si si azda niečo iného? Môžeš mať.
    </tei:p>
    <tei:p>
     Odložila šitie na stôl, pomkla sa trochu so stoličkou a vyzvala   svojho muža:
    </tei:p>
    <tei:p>
     — Poď, Johanes, sadni si na chvíľu sem ku mne. Pozhovárame sa   trochu.
    </tei:p>
    <tei:p>
     Hovorila mierne, potichu, no v ňom práve táto miernosť vyvolala   opačný účinok. Zovrel v ňom srd. Len s námahou sa premohol natoľko,   aby jeho otázka nevyznela priostro.
    </tei:p>
    <tei:p>
     — Čo zas máš, Mária? Večne si nespokojná.
    </tei:p>
    <tei:p>
     Neodpovedala, len sa na neho uprene dívala. V jej pohľade nebolo   hnevu, bola v ňom len jej pravda, proti ktorej sa bránil. Nevydržal   jej pohľad. Sklopil zrak a dodal miernejšie:
    </tei:p>
    <tei:p>
     — So mnou nespokojná. Tak som to myslel.
    </tei:p>
    <tei:p>
     — Nemusíš nič vysvetľovať a dopĺňať, viem, ako si to myslel.   Hlavná vec, že ty si so sebou spokojný, Johanes.
    </tei:p>
    <tei:p>
     Ani teraz nezvýšila hlas, ale jemu sa zdalo, že mu tie slová   zakričala priam do ucha.
    </tei:p>
    <tei:p>
     — Pamätáš sa, Johanes, čo si mi povedal vtedy, pred rokmi, keď sme   sa raz vrátili z návštevy od Keplerovcov? Vraj prečo aj tebe tak   néporadím, ako som poradila Keplerovi. Vidíš, Kepler si z mojej rady   dačo vybral. Dal si zhotoviť inštrumenty a mohol pokračovať v   práci.
    </tei:p>
    <tei:p>
     — Keby bol niekoľko mesiacov počkal, mohol si usporiť zbytočné   výdavky. Hneď som mu povedal, že cisár vybaví tú tengnaglovskú   záležitosť. A nemýlil som sa. Odkúpil Braheho inštrumenty a záznamy   za dvadsaťtisíc zlatých a pridelil ich Keplerovi.
    </tei:p>
    <tei:p>
     Tentoraz jej pohľad sprísnel a hlas sa jej zvlnil vzrušením.
    </tei:p>
    <tei:p>
     — Och, Johanes, ako môžeš takto rozprávať. Veď dobre vieš, že   vyriešenie tengnaglovskej záležitosti už nie je podstatné. Koreň veci   je v inom. V tom, že Kepler sa zaobišiel bez cisárových inštrumentov;   že sa nedal podlomiť v práci; že sa uskromnil v jedle, odtŕhal si od   úst, len aby mohol pokračovať v svojich pokusoch. On pre svoju prácu   žije a mrie, nevidí v nej len zdroj príjmov. Nepracuje len pre   peniaze. Posledná veta Máriina zasiahla do živého.
    </tei:p>
    <tei:p>
     — Ani ja nepracujem len pre peniaze. V čase moru som tu ostal a   liečil som aj zadarmo. Ba i zo svojich peňazí som dával, ak bolo   treba.
    </tei:p>
    <tei:p>
     — Nech je ti to na česť, Johanes. Ja ti budem za to vždy vďačná.   Škoda, že tá morová príhoda nezanechala v tebe trvácejšie stopy. Bola   to len taká chvíľková dobročinnosť, ktorou si človek občas vykupuje   pokoj svedomia... Teraz ide zasa všetko po starom. Môžeš si to   zrovnať so svojím svedomím? Nebúri sa pritom tvoja lekárska hrdosť a   česť?
    </tei:p>
    <tei:p>
     — Preboha, Mária, čo to vravíš? Dohováraš mi, akoby som mal na   svedomí ktovie aký zločin. Nie som si vedomý ničoho nečestného alebo   nesprávneho. Nie som o nič horší než ostatní tunajší doktori.
    </tei:p>
    <tei:p>
     — Horší nie si, to je pravda. A pokial ide o vedomosti a   skúsenosti, si lepší, prevyšuješ ich. Ja by som však chcela, aby si   bol lepší nielen rozumom, ale aj srdcom. Preto sa mi niektoré tvoje   praktiky nepozdávajú.
    </tei:p>
    <tei:p>
     — Aké praktiky, prosím ťa?
    </tei:p>
    <tei:p>
     — Spôsob tvojho liečenia... v niektorých prípadoch. Pre ľahkú a   výdatnú odmenu konáš proti svojmu lekárskemu presvedčeniu. Nepovieš   precitliveným paničkám, namýšľajúcim si kadejaké choroby, že sú   zdravé, ale podporuješ ich v tom, predpisuješ im drahé lieky a pýtaš   vysoké odmeny.
    </tei:p>
    <tei:p>
     — Zadarmo ani kura nehrabe. A keby som liečil za babku, dali by si   ma volať aj ľudia, ktorým ináč stačí barbier. Som už v Prahe natoľko   známy, že si môžem zapýtať toľko, koľko si pýtajú ostatní cisárovi   doktori.
    </tei:p>
    <tei:p>
     Rozhovor už dostával prudší spád, najmä Jesenius sa čoraz väčšmi   vzrušoval. Práve preto, že musel väčšinu Máriiných výhrad v duchu   uznať za správne, navonok sa proti nim húževnaté bránil. Ktože by   ochotne uznával svoje chyby?
    </tei:p>
    <tei:p>
     Mária si zhlboka vydýchla a prihladila si prstami vlasy na   sluchách. Možno chcela týmto mimovoľným pohybom zakryť hlboké   vnútorné dojatie. Alebo chcela tou malou odmlkou dať aj jemu možnosť   trochu sa upokojiť.
    </tei:p>
    <tei:p>
     — Áno, si známy, Johanes, — povedala skoro šeptom. — Si slávny. A   slávu si treba dať zaplatiť, však?
    </tei:p>
    <tei:p>
     Prudko sa strhol. Možno jej chcel zase protirečiť. Ale potom si to   rozmyslel, vzdorne stisol pery a odvetil chladne:
    </tei:p>
    <tei:p>
     — Tak je, slávu si treba dať zaplatiť. Napokon je to výsledok   mojej šesťročnej usilovnej práce v Prahe. A keď k tomu pridám ešte   desať rokov wittenberských, tak uznáš, že to nie je úspech   nezaslúžený.
    </tei:p>
    <tei:p>
     — Sláva je ako mušt: je sladká, ale i zradná. Myslíš si: som   chlap, niečo znesiem, mne taká sladká vodička nemôže uškodiť.   Popíjaš, popíjaš — a napokon zbadáš, že ti to vstúpilo do hlavy.   Strácaš triezvy úsudok, nevidíš čisto okolo seba a ak veľmi   preberieš, si na posmech alebo na poľutovanie.
    </tei:p>
    <tei:p>
     — A ja ku ktorej skupine opojených patrím: k tým, čo sú na   posmech, alebo na poľutovanie?
    </tei:p>
    <tei:p>
     Mária si vzdychla.
    </tei:p>
    <tei:p>
     — Ako ti je dobre, Johanes, že máš chuť o týchto veciach žartovať.   Ale aby som ti odpovedala na otázku. Nepatríš ešte ani k jednej   skupine. Doteraz ti len závidia. Aj tí, ktorí sa ti do očí líškajú. A   práve oni sa budú tešiť najväčšmi, ak upadneš do nešťastia.
    </tei:p>
    <tei:p>
     — Ach, už zasa spomínaš nešťastie! — zvolal netrpezlivo.
    </tei:p>
    <tei:p>
     — Najväčšou chybou ľudí je, že v šťastí nemyslia na nešťastie. Na   možnosť obratu.
    </tei:p>
    <tei:p>
     — Ako vidím, moja sláva ti kole oči, — povedal vyčítavo.
    </tei:p>
    <tei:p>
     — Zle si ma rozumel, Johanes. Som rada, že máš úspechy, veď úspech   je krajšia odmena než peniaze. Ale bojím sa, že ti sláva vstúpi do   hlavy, že stratíš vrúcny, ušľachtilý vzťah k práci, staneš sa   povrchným a chamtivým. Budeš svoju slávu pokladať za baňu, „z ktorej   možno ustavične dolovať len zlato. Čiže stratíš spred očí ten vyšší   cieľ, za ktorým si do Prahy prišiel. Pamätáš sa ešte, ako si sa naň   vo Wittenbergu odvolával. Ruku na srdce, Johanes: nestratil si ho už?   Alebo... — Odmlčala sa, azda sa zľakla myšlienky, ktorá v nej odrazu   skrsla? Spýtavo sa zahľadela na muža a riekla pomaly: — Alebo si ho   už azda dosiahol?
    </tei:p>
    <tei:p>
     — Nie, — takmer vykríkol. Možno chcel tým výkrikom prekričať   vlastné svedomie. Znova sa v ňom ozvalo, zakvílilo sťa dieťa   prebudené zo spánku. Jeho srd sa rozplynul v lučavke výčitiek, ktoré   sa v ňom ozvali neobvykle mocne. Čas strhol ho prudko do minulosti a   ukázal mu ju zoči-voči s prítomnosťou. Videl sa v nej ako v zrkadle.   Som toto ja, niekdajší wittenberský rektor? Som to ešte ja, onen   sprievodca Braheho za návštevy u cisára? Takto som si predstavoval   seba samého cestou za oným vyšším cieľom? Nie! opakovalo svedomie   ešte dôraznejšie, čo už vyslovili pery.
    </tei:p>
    <tei:p>
     — Teda predsa som sa v tebe nemýlila, Johanes, — zvolala Mária   radostne. — Sám uznávaš, že si sa dostal na bludnú cestu, ktorá k   onomu vyššiemu cieľu nevedie. Treba ho hľadať inde. Pritakal a chytil   ju nežne za ruky.
    </tei:p>
    <tei:p>
     — Povedz mi, Mária, máš ty jasnú predstavu o tom, čo je to ten   vyšší cieľ? Ja som voľakedy takú predstavu mal, ale teraz sa mi zdá,   že som ju stratil. Nevidím ten cieľ zreteľne pred sebou. Ako by som   ti to povedal? Niekedy si myslím, že je to žiarivé svetlo, ktoré   človeku ukazuje cestu, takže sa cíti bezpečným... Ale čo, ak je to   len bludička, ktorá napokon zavedie človeka do záhuby? Čo je teda,   podľa tvojich predstáv, ten vyšší cieľ?
    </tei:p>
    <tei:p>
     — Sám si to už povedal, Johanes: je to svetlo, za ktorým človek   musí ísť. Je to niečo, za čo je človek ochotný obetovať život... čo   dáva životu zmysel... čo posväcuje aj najväčšie utrpenie... slovom,   je to onen vrcholný bod v živote, ktorý chce človek dosiahnuť, a keď   ho dosiahne, alebo keď aspoň urobil všetko, aby ho dosiahol — môže si   na sklonku svojich dní povedať: Hodno bolo žiť. Máš takýto cieľ pred   sebou, Johanes?
    </tei:p>
    <tei:p>
     Zasa jej blčí zrak oným čistým oduševnením, ktoré u nej tak   obdivuje a ktoré jej trochu aj závidí. Hlas sa jej zachvieva   prekypujúcim citom, ktorý nevdojak prechádza aj na neho. Aj on   podľahol teraz sile onoho citu.
    </tei:p>
    <tei:p>
     Už nie sú jeho slová v rozpore s myšlienkami. Odpovedá jej teda   tak, ako mu svedomie káže.
    </tei:p>
    <tei:p>
     — Neviem. Vlastne, áno, mám, ale nemožno ho tak presne označiť.   Neviem ešte, čo by som chcel... Chcel by som vykonať niečo veľkého...   alebo aspoň bojovať za niečo takého. Ale...
    </tei:p>
    <tei:p>
     — Nevieš, ktorou cestou sa dať, však? Vidíš pred sebou veľa ciest,   a nemôžeš sa rozhodnúť ani pre jednu, lebo nevieš, ktorá vedie k   cieľu. Ale neboj sa, nájdeš ju, len treba chcieť. A hlavná vec:   vrátiť sa z tej cesty, o ktorej vieš, že k cieľu nevedie. Vieš, ktorá   je to, však?
    </tei:p>
    <tei:p>
     Prikývol. Díval sa na ňu s hlbokým porozumením.
    </tei:p>
    <tei:p>
     — Tá, ktorou som kráčal doteraz, — odvetil ticho, pristúpil k nej   a pobozkal ju na vlasy.
    </tei:p>
    <tei:p>
     Potom šiel k stolu a pribral sa do práce. Ale myšlienky mu blúdili   bohviekade. Dlho takto sedel nad prázdnym papierom, s brkom v ruke, a   zamyslene hľadel pred seba. Ani nezbadal, že medzitým sa už zotmelo a   zvodca súmrak odviedol mu myšlienky na prácu úplne.
    </tei:p>
    <tei:p>
     Keď prišla Mária a spýtala sa ho, či má zažať, prikývol a odvetil   otázkou, ktorá ho celý čas znepokojovala:
    </tei:p>
    <tei:p>
     — A myslíš, že Kepler má taký cieľ pred sebou?
    </tei:p>
    <tei:p>
     — Má. Celkom iste má. A uvidíš, že ho čoskoro aj dosiahne.
    </tei:p>
    <tei:p>
     Neodpovedal. Len zrak mu potemnel, ako keby bol vpil do seba   všetok súmrak, ktorý zaplavoval izbu.
    </tei:p>
    <tei:p>
     V novembri oslavovával vicekancelár pán Bohuslav z Michalovíc   narodeniny. Oslava mena v auguste bývala síce vždy veľkolepejšia, ale   tohto roku augustová oslava pre morovú nákazu vystala. Chystali sa   teda Michalovicovci spojiť obidve slávnostné príležitosti a   usporiadať veľkú oslavu v novembri.
    </tei:p>
    <tei:p>
     Pani Michalovicová veľmi kládla mužovi na srdce, aby nezabudol   pozvať aj Jeseniovcov. Veď od tých čias, čo lieči jej lámku tento   cisárov osobný lekár, cíti sa zdravotne oveľa lepšie.
    </tei:p>
    <tei:p>
     A tak v stanovený deň vybrali sa i Jeseniovci do veľkého domu   Michalovicovho v Celetnej ulici.
    </tei:p>
    <tei:p>
     — Som zaviazaná vášmu mužovi nesmiernou vďakou, — prihovárala sa   pani Michalovicová Márii, keď ju bola srdečne privítala.
    </tei:p>
    <tei:p>
     — Veľa pekného mi o vás rozprával, — odvetila pani Jeseniová   dvorne.
    </tei:p>
    <tei:p>
     Predstavili ich ostatným hosťom, ktorí tu stáli — vo veľkej   komnate na prvom poschodí — v malých skupinkách a zhovárali sa.   Nábytku bolo v tejto izbe málo. Veľký stôl akiste preniesli do   mazhauzu, kde už bolo prestreté na dvoch dlhých stoloch. Bolo zrejmé,   že v tejto prvej izbe majú sa všetci hostia len zhromaždiť a až budú   pokope, prejdú do mazhauzu večerať.
    </tei:p>
    <tei:p>
     Jesenius bol u Michalovicovcov už niekoľko ráz. Poznal ich krásne   bydlo dosť podrobne, takže teraz si nevšímal umelecky vyrezávané   almárie ani dreveným „táflovaním” vykladané steny, na ktorých viselo   niekoľko obrazov talianskych majstrov. Všímal si ľudí.
    </tei:p>
    <tei:p>
     Bolo ich tu zo dva tucty. Chlapi oblečení zväčša podľa španielskej   módy, vo farbistých kabaničkách s prešívanými vydutými rukávmi a   naškrobeným čipkovým okružím, v krátkych bubnovitých nohaviciach,   ktoré siahali len do polovice stehien, kde sa dotýkali bielych, tesne   priliehajúcich pančúch. Iba niekoľko hostí malo obyčajné súkenné   nohavice „poctivice” — poctiví, po cudzom sa neopičiaci Česi nosili   ich od starodávna — zastoknuté pod kolenami za sáry čižiem. Práve tak   bol viditeľný dvojaký spôsob obliekania aj na ženách. Prevládalo   oblečenie šité podľa cudzej módy, ktoré sa líšilo od domáceho najmä   nákladnosťou a pestrosťou; domáce oblečenie bolo triezvejšie, vo   farbách nenápadnejšie a v ozdobách skromnejšie.
    </tei:p>
    <tei:p>
     Pani Jeseniová sa tešila, že svojimi novými šatami, ktoré si dala   po návrate z vidieka ušiť u krajčírky Španielky, vyrovnala sa   ostatným paniam. Šaty boli z belasého aksamietu, mentieka z červeného   atlasu. Sukňa široká, v bokoch vystužená obručou, pritom pás a hruď   boli stiahnuté živôtikom tak, že úzka vrchná časť tela sa ostro   odlišovala od časti spodnej. Valcovité prešívané rukávy z hodvábu   svietili slnečnou žltou farbou; v zápästí boli zapäté drahocennými   gombičkami. Príramky ušila krajčírka zo vzácnych francúzskych čipiek.   Želiezkami nakučeravené vlasy mali krásne pozadie vo vysokom   naberanom okruží — nie nepodobnom okružiu mužskému — taktiež z   najjemnejších čipiek. Čierny baret na hlave, pod ktorým hodvábna   sieťka udržiavala vlasy v umne upravenom účese, tento čierny baret   mal veľmi vkusný farebný doplnok v dvoch širokých čiernych zamatových   pásoch, obrubujúcich spodok belasej sukne.
    </tei:p>
    <tei:p>
     Pani Mária cítila na sebe pohľady ostatných žien a hoci bola   prísna voči sebe, neodohnala od seba onen príjemný pocit spokojnosti,   radosti a márnivosti, ktorý cíti každá žena, keď ju obdivujú. No   najväčšmi ju tešilo, že aj jej muž sa na ňu díval so zrejmou   úľubou.
    </tei:p>
    <tei:p>
     — Salve, domine doktor, — prihovoril sa im vtom človek v čiernej   magisterskej suknici, dekan artistickej fakulty vysokého učenia   pražského Ján Campanus Vodňanský. V ruke držal do svitku skrútený   pergamen.
    </tei:p>
    <tei:p>
     — Ach, aká šťastná náhoda! — potešil sa Jesenius a srdečne sa s   dekanom zvítal. — Príde ešte dakto z akadémie?
    </tei:p>
    <tei:p>
     — Ako viem, okrem mňa je pozvaný len Bacháček. Myslel som, že už   je tu. Ja som mal do poslednej chvíľky prácu: prepisoval som načisto   svoju zdravicu.
    </tei:p>
    <tei:p>
     Pritom podvihol ruku s pergamenom.
    </tei:p>
    <tei:p>
     Jesenius poznamenal zdvorilo:
    </tei:p>
    <tei:p>
     — Okrem zmyslov bude mať teda aj duch symposion. Úžitok z účasti   na dnešnom večierku bude dvojnásobný.
    </tei:p>
    <tei:p>
     Campanus prijal poklonu vážne, ako samozrejmosť. Bol si vedomý   svojho významu. Pokladali ho v Prahe za najlepšieho súčasného básnika   a jeho pozdravné a oslavné básne si vysoko cenili nielen ľudia,   ktorých ospevoval, ale aj odborní znalci. Jeho sláva vzrástla najmä   od tých čias, čo najvyšší kancelár Lobkovic zakázal univerzitným   študentom predvádzať jeho latinskú veršovanú divadelnú hru „Břetislav   a Jitka”. A nielen to: kancelár prinútil autora, aby hru pred jeho   zrakom roztrhal a hodil do ohňa, lebo vraj uráža nemeckého cisára.   Ktovie, či by sa bolo o hre toľko rozprávalo, keby ju boli   predvádzali...
    </tei:p>
    <tei:p>
     Noví hostia už neprichodili, a jednako domáci pán ešte nedával   znak, aby prešli do jedálne. Zrejme mal ešte dakto prísť.   Vicekancelár sa polohlasne dohováral o čomsi so ženou. Akiste o tom,   či majú na oneskorenca čakať, alebo už podávať večeru.
    </tei:p>
    <tei:p>
     Vtom sa prihrnul ako veľká voda Bacháček. Prišiel zadychčaný a   dlaňou si stieral pot z čela. V súkennej červenej sukni a krátkej   šube sa pri rýchlej chôdzi zohrial.
    </tei:p>
    <tei:p>
     Prerývaným hlasom, hlasno odfukujúc, ospravedlňoval sa domácemu   pánovi:
    </tei:p>
    <tei:p>
     — Odpusťte mi, že ste na mňa museli čakať... Nie, nič vážneho ma   nezdržalo. Taká taľafatka... Vravím si, Matej, dnes pôjdeš spať až   zajtra, a preto bude najlepšie, keď si trochu pospíš ešte teraz.   Myslel som si, že ma Campanus zobudí... A tak si spokojne   pochrapkávam a neviem nič o božom svete, iba keď tu príde famulus s   džbánom piva a čuduje sa, že som nikam nešiel. Lebo som mu povedal,   že večer odídem. Predstavte si: to pivo si niesol pre seba. Taký   lapaj! Bohvie, kto mu dáva taký zlý príklad... Nuž rýchle som sa   napil na cestu a bežím ozlomkrky, aby som neprišiel neskoro. Je to   naozaj hanba: človek býva za rohom, a príde posledný.
    </tei:p>
    <tei:p>
     S úsmevom počúvali hostitelia i najbližšie stojaci hostia   Bacháčkovo ospravedlnenie, ktoré vyznelo ešte žartovnejšie, že bolo   prednesené so smiešnym trpiteľským výrazom.
    </tei:p>
    <tei:p>
     Na výzvu domáceho pána prešli hostia do jedálne. Dva stoly oproti   sebe, pri každom dva rady stolíc s vysokými operadlami.
    </tei:p>
    <tei:p>
     Pri dverách stoja čeľadníčkovia s džbánom, misou a uterákom. Hosť,   ktorý si umyl ruky, ide si sadnúť za stôl, z jednej strany stola   mužskí, z druhej ženy. Uprostred medzi vrchnými koncami oboch stolov   je malý stôl pre dve osoby: tam bude sedieť vicekancelár Michalovic a   jeho žena Uršula. Takto uvidia všetkých hostí a všetci hostia uvidia   ich.
    </tei:p>
    <tei:p>
     Jesenius sedí medzi Bacháčkom a Campanom. Naproti nemu pani Mária.   Usmievajú sa na seba a rozumejú si aj bez slov.
    </tei:p>
    <tei:p>
     Iba žena vie oceniť všetko, čo s takouto hostinou súvisí. Chlap si   všimne nanajvýš množstvo a druh jedál, odborne ocení akosť piva a   vína, ale všetko ostatné unikne jeho pozornosti. Ženskému zraku   neunikne nič.
    </tei:p>
    <tei:p>
     Hostiteľka s tým počítala a preto sa postarala, aby bolo všetko   bezchybné. Lebo rovnako dôležité ako druh a príprava jedál je aj ich   podávanie. Časť pokladov, ktoré má každá domáca pani vyložené na   troch policiach príborníka, je už na stole, ostatok je v kuchyni.   Pred každým hosťom strieborný tanier a pri ňom lyžica a nôž. Vedľa   taniera dve veľké sklené čaše zasadené do striebornej stopky. Na   čašiach je namaľovaný michalovicovský erb. Ženy majú pred sebou času   oveľa menšiu — na pivo — a okrem nej maličký pohárik na víno. Sedem   osemramenných svietnikov, na veľkých stoloch po troch a jeden na   stole hostiteľov, rozlievalo mäkké svetlo po celej tej nádhere.   Girlandy zo zimozelene na okrajoch obrusov, misy kopcom naplnené   ovocím, usporiadanie tanierov a jedáceho náčinia, nič z toho neušlo   pozornosti pani Márie. Najväčší obdiv všetkých hostí si však   vyslúžili dva veľkolepé cukrárske výrobky: na jednom stole bola z   marcipánov a všelijakých farbistých poliev zhotovená Staromestská   radnica, na druhom Týnsky chrám.
    </tei:p>
    <tei:p>
     Ešte si Mária dôkladne všetko ani nepoprezerala, už prichodili   sluhovia s misami polievky. Len čo boli misy na stole, domáci pán   vstal, po ňom všetci ostatní — a doterajšiu živú vravu vystriedala   hlasitá modlitba.
    </tei:p>
    <tei:p>
     Keď si opäť posadali a začali jesť, štyria hudci na drevenom   výstupku v rohu jedálne chytili svoje inštrumenty — boli to dvaja   huslisti a dvaja pištci — a začali spríjemňovať hostinu hudbou.
    </tei:p>
    <tei:p>
     — Viete, prečo býva pri takýchto hostinách hudba? — spýtal sa   Bacháček potichu Jesenia. Keď Jesenius odvetil, že nevie,   vysvetľoval: — Preto, aby si pri hostine prišli na svoje všetky   zmysly. Chuť obíde pri tom vždy najlepšie. Ale aj zrak sa má čím   kochať. A čuch veru tiež neostane v hanbe, najmä pri mäsách.
    </tei:p>
    <tei:p>
     — A čo hmat? — usmial sa Jesenius.
    </tei:p>
    <tei:p>
     — Ojej, ten tu bude mať hody. Iste poznáte pôžitok, ktorý človek   cíti, keď vezme do ruky také dočervena vypečené husacie stehno alebo   keď potľapkáva bruško takejto plnej čaše. — A Bacháček ukázal na čašu   pred sebou. — Iba sluch, chudáčik, by ostal bez krásneho vnemu. Preto   býva zvykom pri hostinách muzicírovať, aby všetky zmysly boli účastné   pôžitku.
    </tei:p>
    <tei:p>
     Po hovädzej polievke prišla na rad druhá polievka, rybacia.
    </tei:p>
    <tei:p>
     Pri prvom mäse — bol to moriak s hrachom — upozornil Bacháček   Jesenia:
    </tei:p>
    <tei:p>
     — Dúfam, že už poznáte tunajšie zvyky: toho mäsa bude ešte   všakového. Berte si len z toho, na čo si chutíte, a len toľko, aby   ste mohli jesť aj z nasledujúceho.
    </tei:p>
    <tei:p>
     Bola to pripomienka veľmi užitočná, lebo po moriakovi priniesli   múčnik a potom druhé mäso: bravčové s chrenom. A zasa múčnik —   Bacháček so smiechom poznamenal, že to preto, aby sa tie zvieratá v   žalúdku nepobili. Ďalším chodom bola pečená kačica, potom hovädzie   mäso s petržlenom.
    </tei:p>
    <tei:p>
     Pani Jeseniová odložila príbor a povedala mužovi, že už nevládze.   Aj Jesenius bol už sýty, ale keď priniesli jeho obľúbené jedlo,   zajaca s ovocnou plnkou, neodolal a vzal si kúsok. Ale to už bol   posledný nápor na jeho žalúdok. Keď mu núkali hus s aspikom, už sa na   tú dobrotu len ľútostivo díval: a baraninu na octe si už ani   nevšimol. Napokon, keď sluha priniesol rybu s kapustnou šťavou, dal   si na Bacháčkovu radu trochu naložiť, lebo kapustná šťava vraj pomáha   pri trávení. — Zo všetkých jedál si naberal vari len Bacháček.
    </tei:p>
    <tei:p>
     Štyri hodiny trvala táto hostina. Lebo medzi jednotlivými jedlami   boli prestávky, v ktorých odzneli oslavné reči. Prvú zdravicu povedal   pán Václav Budovec z Budova, zvaný Kozia briadka. Velebil hostiteľove   zásluhy najmä pri obhajovaní viery proti jej nepriateľom. Po ňom   pozdravil vicekancelára po nemecky gróf Joachym Ondrej Šlik. On   vyzdvihoval Michalovicove zásluhy pri „fedrovaní”, zastavaní sa   stavovských záujmov v kráľovstve Českom. Potom vstal Campanus a   prečítal svoju latinskú oslavnú báseň. Bola dlhá, no práve preto   mohol v nej ovenčiť oslávenca toľkou chválou, že by to stačilo aj na   oslavu mŕtveho.
    </tei:p>
    <tei:p>
     Vicekancelár jednotlivým rečníkom stisol srdečne ruku a s každým   si osobitne pripil.
    </tei:p>
    <tei:p>
     — A teraz, vzácne panstvo, kto má chuť si zatancovať, nech sa mu   páči prejsť vedľa.
    </tei:p>
    <tei:p>
     Hudci sa presťahovali do susednej izby a tam spustili do tanca.   Pani Michalovicová sa ospravedlnila, že pre lámku v nohách tancovať   nemôže.
    </tei:p>
    <tei:p>
     Aj Jeseniovci prešli medzi tancujúcich. Podľa zvyku poprosil muž o   tanec najprv svoju ženu a keď dostal súhlas, pobozkal jej ruku.   Odviedol si ju doprostred komnaty, kde páry už čakali na zoradenie.   Bolo to ako pestrá reťaz: dlhý, cez celú miestnosť siahajúci rad   tanečných dvojíc — tanečník, vedľa neho tanečnica, zasa tanečník,   tanečnica a tak ďalej. Bude sa tancovať galliarda, tanec, ktorý je   práve vo veľkej obľube. Tanečník sa pokloní svojej dáme a pravicou ju   vezme za ľavú ruku. Podľa taktu hudby vykročia ľavou nohou, pravda,   nie obyčajným krokom, ale nohu, zohnutú v kolene, pôvabne zdvihnú.   Druhý krok, pravou nohou, je taký istý. Potom ešte dva také kroky — a   namiesto piateho kroku výskok do výšky a návrat na pôvodné miesto.   Och, človek by neveril, koľkorakým spôsobom možno takúto základnú   figúru striedať a spestriť. Podľa umenia vynachádzať nové a nové   varianty a doplnky poznať ozajstného tanečníka. Dívať sa vzájomne do   očú, usmievať sa, pohybovať telom v nepatrných štvrťobratoch pri   každom kroku, to je celá stupnica možností, pre dobrého tanečníka   takmer nevyčerpateľná. Ale Jesenius cíti, že on nie je ideálnym   tanečníkom; nikdy sa nevenoval tomuto umeniu s ozajstným záujmom a   tobôž nie s náruživosťou. Preto pri nasledujúcom tanci ochotne   prepustil svoju ženu inému, lepšiemu tanečníkovi, a nepocítil ani   trochu žiarlivosti, hoci tancovali takzvaný nemecký tanec: tanečník   objal tanečnicu pravicou v páse, ľavou rukou ju chytil za pravicu a   tvár si pritisol k jej tvári tak, aby sa dotýkali vzájomne bradami.   Žiarliví manželia nedovoľovali svojim ženám tancovať tento tanec s   inými.
    </tei:p>
    <tei:p>
     Jesenius sa vrátil medzi mužských. A tu sa mu prihovoril pán   Budovec, ktorého doteraz osobne nepoznal.
    </tei:p>
    <tei:p>
     Bol to starec úctyhodného výzoru, ktorého si musel v spoločnosti   povšimnúť každý aj vtedy, keď mlčal. Keď sa rozhovoril, strhol na   seba všetku pozornosť. Ach, aký to bol orátor! Radosť počúvať! Nie   div, že roku 1603, keď po prvý raz vystúpil na sneme na obranu viery,   svojím ohnivým prejavom tak dojal všetkých prítomných, že sa mnohí   rozplakali.
    </tei:p>
    <tei:p>
     Pravda, znepriatelil si tým cisára, ktorý ho vzal na záväzok, že   sa kedykoľvek príde na súd zodpovedať za svoju činnosť. Ale toto   prenasledovanie len zvýšilo úctu a lásku ostatných pánov voči   Budovcovi, aj keď sa potom dlhší čas vyhýbal verejnej činnosti.
    </tei:p>
    <tei:p>
     Keď oslovil Jesenia, nepovedal nijakú zdvorilôstku, ani sa na neho   priateľsky neusmial, ako to býva pri takýchto príležitostiach zvykom,   ale zagánil na neho nepriateľsky.
    </tei:p>
    <tei:p>
     — Tak to ste vy ten Arián? Ten vyznavač ohňa?
    </tei:p>
    <tei:p>
     Jesenius sa usmial, lebo pokladal slová starého pána za žart.   Vedel, odkiaľ fúka vietor. To pre „Zoroastra”. Trochu mu aj   lichotilo, že Budovec pozná jeho filozofické dielo.
    </tei:p>
    <tei:p>
     — Hej, ja som to. Lenže k tomu Ariánovi sa nepriznávam.
    </tei:p>
    <tei:p>
     — Chcel by som sa o veci s vami pozhovárať, — povedal Budovec a   sadol si vedľa Jesenia. Naproti nim sedel pán Krištof Harant z   Polžíc. Haranta a Budovca často bolo vídať spolu. Mali spoločný   záujem, spoločnú látku na nekonečné rozhovory: Turecko. Obidvaja tam   pobudli dlhší čas. Pán Budovec až sedem rokov ako hofmajster   cisárskeho posolstva, vedeného pánom Joachymom Sinzendorfom. Naučil   sa tam po turecky aj po arabsky a veľmi bedlivo sa zaujímal o tamojší   život, najmä o život náboženský. Harant tam síce nebol tak dlho, ale   zato sa dostal ďalej ako Budovec. Až do Svätej zeme a do Egypta. A   obidvaja písali o „svojich skúsenostiach knihu. Lenže kým prísny a   pobožný Budovec písal veľké polemické dielo proti mohamedánskemu   náboženstvu a proti posvätnej knihe tohto scestného náboženstva „Al   Koránu” (veď preto sa jeho dielo bude nazývať „Antialkorán”), Harant   písal cestopis, v ktorom chcel zachytiť všetky pamätihodnosti miest,   kade chodili a čo tam skúsili.
    </tei:p>
    <tei:p>
     Keď sa títo dvaja ľudia rozhovorili o svojich cestovných   skúsenostiach, o chvíľu mali okolo seba kruh pozorných   poslucháčov.
    </tei:p>
    <tei:p>
     — Vy sa teda k ariánstvu nepriznávate? — nadviazal pretrhnutú niť   rozhovoru Budovec. — Ale veď Zoroaster je hlavným predstaviteľom   ariánskeho náboženstva. A vy ste mu venovali celú knihu.
    </tei:p>
    <tei:p>
     — Áno, napísal som o Zoroastrovi knihu, ale nie je to práca celkom   pôvodná. Pridržiaval som sa Patrizziho, — vysvetľoval Jesenius,   trochu prekvapený odsudzujúcim postojom starca voči tomuto jeho   dielu. Až doteraz počúval o Zoroastrovi všade len chválu.
    </tei:p>
    <tei:p>
     — Na tom nezáleží, či je zoroastrovská filozofia, ktorú v svojom   diele hlásate, pôvodná alebo prebratá. V každom prípade je to náuka   škodlivá, priečiaca sa zásadám kresťanského náboženstva.
    </tei:p>
    <tei:p>
     Budovec pozeral na Jesenia prísnym, hnevlivým pohľadom. Jeho   rozhorčenie bolo úprimné. V otázkach náboženských bol neúprosný.
    </tei:p>
    <tei:p>
     — Usiloval som sa dať učenie Zoroastrovo do súladu s kresťanstvom,   — odvetil Jesenius pokojne, lebo sa z úcty k bielovlasému starcovi   nechcel dať strhnúť do prudkejšej výmeny názorov. No zato bol   odhodlaný pevne obhajovať svoje zásady.
    </tei:p>
    <tei:p>
     — Nemožno zlúčiť oheň s vodou, — riekol prudko Budovec. — Nemôže   byť v súlade s kresťanským náboženstvom nič, čo nie je v biblii. A   ukážte mi v biblii miesto, kde sa hovorí o dajakom ohnivom svete.   Alebo o tom, že naša Zem bola pôvodne tekutá a ohnivá a že len   postupne chladla a tuhla. A v útrobách Zeme že sú ešte aj dnes zvyšky   tohto ohňa... Tak to tvrdíte v Zoroastrovi, však áno?
    </tei:p>
    <tei:p>
     — Áno, a o pravdivosti posledného tvrdenia, že totiž stred Zeme je   ešte aj dnes žeravý, možno sa ľahko presvedčiť zo zpráv o výbuchoch   sopiek. Keď som študoval v Pádui, mal som niekoľkých spolužiakov z   Neapola, a tí mi rozprávali o častých výbuchoch sopky Vezuv.
    </tei:p>
    <tei:p>
     — Ja som videl dymiaci Vezuv na vlastné oči, — povedal dôrazne   Budovec. — Ale činnosť sopiek vôbec nepotvrdzuje váš náhľad o tekutom   jadre Zeme; je iba dôkazom jestvovania pekla. Veď aj Dante v „Božskej   komédii” píše, že kdesi v blízkosti Vezuvu zostúpil s Vergiliom do   podsvetia.
    </tei:p>
    <tei:p>
     Boli to závažné argumenty. Ale nevyvracali Jeseniov náhľad o   žeravom jadre Zeme. Keď na to upozornil Budovca, starý obranca viery   mal hneď naporúdzi inú námietku.
    </tei:p>
    <tei:p>
     — Ak aj pripustíme, že vaše sopky možno stotožňovať s bránami   pekelnými, ako sa zrovnáva zoroastrovská, čiže vaša predstava o   posmrtnom živote s kresťanstvom? Hovorí sa v Písme svätom o nejakej   Daene, deve, ktorá je zosobnením svedomia zomretého a u dobrých ľudí   je to mladá krásavica a u zlých stará baba? Spomína biblia niekde   most Cinvat, ktorý vedie ponad peklo do raja a ktorý je pre   spravodlivých široký a pohodlný a pre zlých úzky ako ostrie britvy? A   všetky ostatné taľafatky, ktoré prikazuje Zoroaster veriť svojim   prívržencom, ha?
    </tei:p>
    <tei:p>
     Jesenius videl, že Budovca nepresvedčí. Darmo mu dokazoval, že do   svojho diela nepojal celú náuku Zoroastrovu, ale len niektoré jej   časti, Budovec ho vždy zaskočil nejakou vetou, vytrhnutou z   Jeseniovho diela, a chcel pritisnúť pôvodcu ku stene dôkazom, že jeho   tvrdenie sa ne-zrovnáva s bibliou a že je teda protikresťanské.
    </tei:p>
    <tei:p>
     — Domysleli ste si dosah svojho výroku, že na Mesiaci žijú ludia,   zvieratá a rastliny? A že sú tam ľudia dokonalejší, než sme my?
    </tei:p>
    <tei:p>
     — Ak sa dobre pamätám, výslovne som naznačil, že ide iba o dohad.   Teda netvrdím, že tam žijú naozaj.
    </tei:p>
    <tei:p>
     — Na podstate veci sa tým nič nemení, — zvolal zvýšeným hlasom   starec a naklonil sa celkom k Jeseniovi, akoby sa bál, aby z jeho   slov doktorovi niečo neuniklo. — Či žijú alebo nežijú, to je v danom   prípade jedno. Ide o toto: keď pripúšťate možnosť takéhoto života,   možnosť jestvovania živých bytostí na Mesiaci, pochybujete o   bezvýhradnej pravdivosti Písma. Veď v knihe Genezis sa výslovne   hovorí o tom, že Boh stvoril človeka len ako obyvateľa tejto Zeme. A   tak isto aj všetky zvieratá a rastliny. Ako by sa boli teda dostali   ľudia — potomkovia Adama a Evy — na Mesiac? Sú to kacírske myšlienky,   doktor! Máte šťastie, že nežijete v Itálii alebo v Španielsku. Tam by   vás dala Svätá inkvizícia upáliť ako kacíra. Tak, ako dala upáliť   Savonarolu alebo Giordana Bruna.
    </tei:p>
    <tei:p>
     Budovec hovoril tak hlasno, že aj hostia od druhého stola začali   sa dívať k ich stolu. Ba niektorí pristúpili bližšie a zvedavo   počúvali rozhovor, v ktorom prevládal — aj keď nie silou argumentov,   ale aspoň neústupčivosťou a silou hlasu — Budovec.
    </tei:p>
    <tei:p>
     Vicekancelár si všimol, ako sa rozvíja Budovcov rozhovor s   Jeseniom a obávajúc sa, aby sa v jeho dome nestrhla škriepka,   poponáhľal sa zakročiť.
    </tei:p>
    <tei:p>
     — Mohli by ste ten zaujímavý rozhovor na chvílu prerušiť? — spýtal   sa s úsmevom ozajstného diplomata. — Pána Budovca by sme potrebovali   aj v našej skupine.
    </tei:p>
    <tei:p>
     — Čože? O čo ide? —- spýtal sa Budovec trochu namrzene, že musí v   najlepšom prerušiť rozhovor, ktorý mu bol tak po chuti.
    </tei:p>
    <tei:p>
     — Mali by sme sa poradiť o spoločnom postupe na najbližšom   sneme...
    </tei:p>
    <tei:p>
     Oj, najbližší snem! Budovcovi nebolo treba viacej hovoriť — hneď   vstal a odišiel s Michalovicom ku skupine pánov, ktorí na neho už   netrpezlivo čakali.
    </tei:p>
    <tei:p>
     Jesenius si vydýchol. Nebál sa vedeckých dišpút, ale voči   Budovcovi bol v nevýhode: jediným Budovcovým argumentom bolo   náboženstvo, Písmo, a proti takému štítu Jesenius nemohol ani nechcel   útočiť. Veď sám bol človek hlboko veriaci, no pritom neváhal   zapodievať sa aj náukami, ktoré boli v niektorých podrobnostiach v   rozpore s Písmom. Touto svojou blahovoľnosťou líšil sa od Budovca i   od väčšiny svojich známych, ktorí sa nechceli odchýliť od Písma ani o   vlások.
    </tei:p>
    <tei:p>
     Chcel vstať a trochu si vystrieť kosti. No zabránila mu v tom   Harantova poznámka:
    </tei:p>
    <tei:p>
     — Starého pána Václava treba poznať. Je to šľachetný človek. A   mocný stĺp českobratskej viery. Jeho tvrdé rozhorčenie vychádzalo zo   zlatého srdca.
    </tei:p>
    <tei:p>
     Prekvapený Jesenius odpovedal ironicky:
    </tei:p>
    <tei:p>
     — Ale ctiť si mienku iných, alebo aspoň pokúsiť sa ju pochopiť,   zrejme nepatrí medzi jeho hlavné cnosti.
    </tei:p>
    <tei:p>
     — Azda je to len prvý dojem. Až sa s ním lepšie spoznáte, istotne   si opravíte mienku o ňom.
    </tei:p>
    <tei:p>
     Okolo vicekancelára Michalovica utvorila sa skupina, v ktorej boli   okrem Budovca ešte staručký Kašpar Kaplíř zo Sulevíc, gróf Matiáš   Thurn, gróf Joachym Šlik a ešte niektorí iní páni.
    </tei:p>
    <tei:p>
     — Neprisadnete si aj vy medzi nás? — prišiel Ich o chvílu pozvať   Michalovic.
    </tei:p>
    <tei:p>
     Jesenius cítil, že Michalovicovo pozvanie je prejavom najvyššej   dôvery. Pokladajú ho už za svojho, keď sa neboja hovoriť pred ním ani   o najdôvernejších politických veciach — hoci je cisárovým osobným   lekárom. Ostatne pán Krištof Harant si mohol myslieť to isté, pretože   on jediný z celej spoločnosti bol „jednuška”, katolík. Ale bol   naklonený protestantom a povrávalo sa, že mieni prestúpiť.
    </tei:p>
    <tei:p>
     Začalo sa hovoriť o politike.
    </tei:p>
    <tei:p>
     Jesenius pozorne počúval. Len teraz začínal chápať velkú zložitosť   politického života v Čechách. Celý rozhovor sa krútil okolo nadvlády   katolíckej menšiny nad protestantskou väčšinou v kráľovstve. A všetci   uvažovali o tom, ako sa postarať o nápravu.
    </tei:p>
    <tei:p>
     Keď sa neskoro večer hostia rozchádzali, Budovec stisol Jeseniovi   ruku obzvlášť tuho a povedal srdečne:
    </tei:p>
    <tei:p>
     — Som rád, že ste sa zúčastnili na našom rozhovore, hoci len ako   mlčanlivý poslucháč. Aspoň viete, čo nás bolí. Pre nás je dôležité aj   to, aby ľudia našej viery, ktorí sú v blízkosti cisára, videli   správne do spleti verejného života v našom kráľovstve. Ak aj nie ste   ešte medzi nami, hlavná vec, že nie ste proti nám. Môžeme vás pozvať   aj na budúce takéto posedenie?
    </tei:p>
    <tei:p>
     Jesenius bol prívetivosťou starého pána Budovca taký prekvapený,   že si nestihol odpoveď ani riadne rozvážiť. Odvetil teda bez   rozmýšľania:
    </tei:p>
    <tei:p>
     — Budem sa cítiť takýmto pozvaním poctený. Veď ide o našu spoločnú   vec.
    </tei:p>
    <tei:p>
     Asi o mesiac po oslave u vicekancelára prišiel raz popoludní za   Jeseniom na Hrad sluha španielskeho vyslanca Guilléna de San Clemente   s úctivou prosbou svojho pána, aby ho slovutný doktor ráčil   navštíviť, lebo Jeho Milosť pána vyslanca veľmi trápi lámka. Nech si   doktor Jesenius láskave určí čas, kedy ho má čakať koč Jeho Milosti,   ak nemôže prísť hneď.
    </tei:p>
    <tei:p>
     Žiadosť bola prednesená tak kvetnato a tak zdvorilo, že inému   človeku by to bolo prichodilo nepravdepodobne zveličené a neúprimné.   No Jesenius poznal španielsku etiketu, a preto v zdôraznenej   zdvorilosti sluhu nevidel nič iného iba snahu vyslanca San Clemente,   aby Jesenius neodmietol prísť k nemu. Takáto obava nebola   neopodstatnená, veď San Clemente sa netajil svojou nenávisťou voči   „kacírom”. A Jesenius si po nedávnom rozhovore s Máriou začal   pacientov vyberať. Už odmietal liečiť taľafaťky a navštevoval len   chorých, ktorí jeho pomoc naozaj potrebovali.
    </tei:p>
    <tei:p>
     „Musí byť naozaj veľmi chorý, keď sa odhodlal zavolať si práve   mňa,” pomyslel si Jesenius a rozhodol sa pozvaniu vyhovieť.
    </tei:p>
    <tei:p>
     Povedal sluhovi, kedy sa bude môcť zo služby uvoľniť, a potom   rozmýšľal, aký liek bude najlepšie predpísať na lámku Jeho   Milosti.
    </tei:p>
    <tei:p>
     Keď Jesenius vyšiel na nádvorie Hradu, popŕchalo. Nad Prahou   visela celkom nízko — akoby podopieraná ihlicami veží pražských   kostolov — veľká, chmúrna opacha, z ktorej sa onedlho akiste začne   liať ako z krhly. Ešte dobre, že vyslanec poslal koč. Dúfajme, že sa   jeho dobrosrdečnosť nezmenší ani po návšteve a že koč požičia aj na   cestu domov... Pravda, treba sa pripraviť na to, že medzi   zdvorilosťou sluhu a jeho pána bude citeľný rozdiel.
    </tei:p>
    <tei:p>
     Ale vyslancova zdvorilosť prevýšila ešte aj zdvorilosť   sluhovu.
    </tei:p>
    <tei:p>
     Pri Jeseniovom príchode do veľkolepého paláca na Malej Strane   sedel vyslanec španielskeho kráľa San Clemente vo veľkom kresle a   čítal. Hoci bolo popoludnie, ťažké aksamietové záclony červenej farby   na veľkých oblokoch boli zatiahnuté, lebo mrákava zaclonila nebo tak,   že izba stemnela a bolo treba zažať sviece. Vyslanec mal pred sebou   na stole veľký strieborný svietnik s vybíjanými ozdobami, na ktorých   pohľad znalca a milovníka krásy spočinul s úľubou.
    </tei:p>
    <tei:p>
     Keď doktor vstúpil, San Clemente vstal a vykročil mu v ústrety. Na   pravú nohu trochu napádal, pričom sa mu tvár bolestne mŕštila; no   vyslanec sa usiloval zakryť tento výraz prívetivým úsmevom. Vyzeralo   to tak, akoby sa hanbil za svoju slabosť; na Jesenia toto pacientovo   úsilie zapôsobilo nepresvedčivo.
    </tei:p>
    <tei:p>
     — Vitajte, doktor, buďte mi čo najsrdečnejšie vítaný, — rozplýval   sa vyslanec a ponúkol hosťovi kreslo hneď vedľa svojho. Potom   pokračoval: — Lámka ma morí... Tu, v ľavom kolene ako keby mi   nebožiecom vŕtali...
    </tei:p>
    <tei:p>
     — V ľavom kolene? — začudoval sa Jesenius, lebo si bol pri   príchode povšimol, že vyslanec kríval na pravú nohu.
    </tei:p>
    <tei:p>
     — Áno, áno, v ľavom kolene, — uisťoval San Clemente a hlasno   zaosŕkal, keď sa mu Jesenius, po vyhrnutí nohavice, dotkol kolena,   aby sa presvedčil, či je opuchnuté.
    </tei:p>
    <tei:p>
     Nezistil na kolene nič podozrivého. Zato vyslancovo správanie   prebudilo v ňom ostražitosť. Ale nedal na sebe nič znať. Predpísal   akúsi masť a na noc vrecúško s teplým popolom.
    </tei:p>
    <tei:p>
     — Najlepšie by bolo, keby si Vaša Milosť mohla zájsť do Karlových   Varov. Tamojšia teplica účinkuje na lámku veľmi blahodarne. Manželka   vicekancelára Michalovica vrátila sa stadiaľ po mesiaci takmer   uzdravená.
    </tei:p>
    <tei:p>
     San Clemente poďakoval Jeseniovi za radu a pozval ho potom na malé   občerstvenie.
    </tei:p>
    <tei:p>
     To, čo nazval vyslanec „malým občerstvením”, bola v skutočnosti   veľká hostina. Rozličné studené mäsa obložené všelijakými dobrôtkami,   pri ktorých sa človeku zbiehali sliny na jazyku, šťavnaté pomaranče a   figy, strapce hrozna s bobuľkami veľkými ako pol palca, hŕba sladkého   pečiva — a potom niekoľko fliaš s najlepším španielskym vínom.
    </tei:p>
    <tei:p>
     Jeseniovi chutilo, ale znepokojovala ho myšlienka, čo od neho   vyslanec chce.
    </tei:p>
    <tei:p>
     Dozvedel sa čoskoro.
    </tei:p>
    <tei:p>
     San Clemente sa rozhovoril o zdravotnom stave Jeho cisárskej   Milosti. Veď aký iný rozhovor by bol prirodzenejší pri stretnutí sa   zástupcu cudzieho panovníka s osobným lekárom vladára, ku ktorému je   pridelený?
    </tei:p>
    <tei:p>
     Rozhovor napokon vyznel v priamej otázke, či by Jesenius nemyslel,   že by bolo v záujme cisárovho zdravia, keby sa Jeho cisárska Milosť   zbavila svojich vladárskych povinností v prospech svojho   nástupcu.
    </tei:p>
    <tei:p>
     Jesenius odvetil opatrne, že jeho mienka o takejto významnej veci   nemôže prichádzať do úvahy a že by bolo účelnejšie spýtať sa na to   činiteľov politických: vari najvyššieho kancelára.
    </tei:p>
    <tei:p>
     San Clemente si vysvetlil túto vyhýbavú odpoveď po svojom.
    </tei:p>
    <tei:p>
     — Milý doktor, azda podceňujete svoj vplyv, keď si myslíte, že by   vaše slovo u Jeho cisárskej Milosti nezavážilo, — povedal milo a   znovu zdvihol pohárik s perlivým vínom. Keď sa obaja napili,   pokračoval: — Neviem, či ste už premýšľali o osobe možného nástupcu   cisára. Protestantské stavy si najviac sľubujú od arcikniežaťa   Matiáša. Predpokladám, že aj vy sa prikláňate k tomuto postoju. No ja   by som chcel obrátiť vašu pozornosť na inú osobu...
    </tei:p>
    <tei:p>
     Vyslanec sa vyčkávajúco odmlčal, ale Jesenius vedel, čo príde.   Dramatická prestávka, ktorá mala zväčšiť napätie, minula sa účinkom.   Medzi dvorskými činiteľmi sa už dávno povrávalo, že Rudolfov trón   chcel by španielsky kráľ Filip III. zaistiť pre svojho švagra,   arciknieža Albrechta, Rudolfovho mladšieho brata. Albrechtovo   manželstvo s Filipovou sestrou Izabelou je bezdetné, a tak Filip   dúfal, že Rudolfove ríše dostali by sa prostredníctvom Albrechta   napokon pod španielsku korunu. Neboli to zlé počty. A španielska   politika na cisárovom dvore mala mocných prívržencov. Hlavnú zásluhu   na tom mal San Clemente a jeho nevyčerpateľný mešec. Jesenius už o   tom čo-to počul, a preto ho ani veľmi neprekvapilo, keď San Clemente   vyslovil Albrechtovo meno.
    </tei:p>
    <tei:p>
     — Ak sa protestantské stavy obávajú o slobodu svojej viery, môžem   vás ubezpečiť, že arciknieža Albrecht je ochotný dať také isté   zábezpeky, aké by im dal arciknieža Matiáš. Ba môj pán a veliteľ,   španielsky kráľ, šiel by vo svojej veľkomyselnosti ešte ďalej a   nezatváral by svoju štedrú dlaň pred ľuďmi, ktorí by sa o prijatie   jeho švagra za nástupcu Rudolfovho akýmkoľvek spôsobom zaslúžili.
    </tei:p>
    <tei:p>
     „Tak o to teda ide?” usmial sa v duchu Jesenius. San Clemente   čakal na jeho odpoveď.
    </tei:p>
    <tei:p>
     — Vysoká politika nepatrí do oblasti môjho bezprostredného záujmu,   — odvetil Jesenius zdvorilo, ale pevne. — Ja osobne sa radostne   podriadim akémukoľvek rozhodnutiu Jeho cisárskej Milosti. Moje   postavenie na cisárskom dvore, i keď si ho veľmi cením, nedáva mi   možnosť vplývať nejako na vývin politických pomerov.
    </tei:p>
    <tei:p>
     — Nežiadame od vás nič nemožného. Stačilo by vo vhodnej chvíli   povedať pred Jeho cisárskou Milosťou prajné slovko o arcikniežati   Albrechtovi. Alebo, ak by vám tento spôsob nebol po vôli, mohli by   ste pouvažovať o spôsobe inom: nadštrknúť občas pred protestantskými   stavmi českými Albrechtovo meno. Aby potom ony, české stavy, prišli s   takýmto návrhom pred Jeho cisársku Milosť. Ako som povedal, dlaň   kráľova bude doširoka otvorená...
    </tei:p>
    <tei:p>
     Bola to otvorená ponuka, ktorá Jesenia takmer k ničomu   nezaväzovala. Ale on jednako odmietol.
    </tei:p>
    <tei:p>
     — Nech sa Vaša Milosť na mňa nehnevá, ale musím na vaše láskavé   slová odpovedať rozhodným nie. Kým budem v službách Jeho cisárskej   Milosti, pokladal by som za nezlučiteľné so svojím postavením i
     <tei:emph>
      zo
     </tei:emph>
     svojou cťou mať účasť na niečom, čo by bolo namierené   proti Jeho cisárskej Milosti alebo čo by si Jeho cisárska Milosť   mohla takto vysvetľovať.
    </tei:p>
    <tei:p>
     Jeseniov hlas bol pevný, bolo z neho cítiť neochvejné   rozhodnutie.
    </tei:p>
    <tei:p>
     San Clemente urobil ešte posledný pokus:
    </tei:p>
    <tei:p>
     — Hádam by bolo lepšie, keby ste sa s odpoveďou neprenáhlili.   Nemusíte sa rozhodnúť hneď...
    </tei:p>
    <tei:p>
     — Ale ja som sa už rozhodol a pri svojom rozhodnutí zotrvám.   Vyslanec ešte raz pripil Jeseniovi na zdravie a s ozajstnou   diplomatickou umnosťou zakrýval sklamanie.
    </tei:p>
    <tei:p>
     Jesenius sa zdvorile odporúčal.
    </tei:p>
    <tei:p>
     Na druhý deň mu tajomník vyslanectva priniesol v čiernom puzdre   krásnu dýku s ozdobnou rukoväťou. Vzácna umelecká práca. Bola to   odmena za jeho lekársku návštevu. No mohol to pokladať aj za darček   pozorného hostiteľa. Darček mu mal pripomenúť, že vyslancova ponuka   ostáva aj naďalej v platnosti.
    </tei:p>
    <tei:p>
     Jesenius pochopil význam vyslancovho gesta. Usmial sa a založil   dýku do priečinku písacieho stola. Nikdy ju nenosil.
    </tei:p>
   </tei:div>
   <tei:div type="chapter">
    <tei:head>
     XIX. SILA POCHYBNOSTÍ
    </tei:head>
    <tei:p>
     VEĽA DNÍ I NOCÍ strávil Jesenius premýšľaním o návšteve u   španielskeho vyslanca a hľadaním súvislosti medzi onou návštevou a   rozhovorom o politických veciach v dome vicekancelára Michalovica.   Bola to len náhoda, že obe udalosti nasledovali v takom krátkom čase   za sebou, alebo sa španielsky vyslanec dozvedel, že protestantské   stavy sa pokúšajú získať cisárovho osobného lekára pre svoje   politické ciele? Ale veď Budovec mu vlastne ešte nič nepovedal,   Jesenius sa skôr len domýšľal, že aj Budovcovi, Michalovicovi a   ostatným pôjde akiste o to, aby sa pokúsil využiť svoj vplyv u cisára   na podporu ich zámerov.
    </tei:p>
    <tei:p>
     Jesenia takýto náhly záujem o jeho osobu tešil, ale súčasne aj   znepokojoval. Bol to bezpochybný dôsledok jeho zlepšujúceho sa   postavenia na cisárskom dvore.
    </tei:p>
    <tei:p>
     Je pravda, že od smrti Guarinoniovej mu pribudlo práce. Počet   osobných lekárov cisárových sa síce nezmenšil, lebo po Guarinoniovi   prijali Mateja Rulanda, ale hlavná časť starostí o cisárovo zdravie   pripadla Jeseniovi. Kým za života Guarinoniovho nevidel cisára   niekedy celé týždne, teraz sa s ním stretával takmer každý deň. Cisár   si obľúbil tohto doktora, ktorý sa okrem lekárstva vyznal aj v umení   a zapodieval sa trochu aj astrológiou. Ba prejavoval záujem aj o   alchýmiu, hoci jej, zdá sa, veľmi nedôveroval. Ale tým lepšie.   Nesadne hneď na lep hocijakým mámičom. A je úprimný. Keď mu však   cisár ponúkal funkciu nebohého Tadeáša Hájka z Hájku, totiž aby   skúšal všetkých alchymistov, ktorí sa uchádzali o miesto na cisárskom   dvore, veľmi zdvorilo, ale jednako rozhodne odoprel. Odôvodnil to   tým, že sa alchýmiou nezapodieval natoľko, aby mohol posúdiť znalosti   iných v tomto smere. Čiže od prvého rozhovoru s cisárom nezmenil   svoje stanovisko. Alchýmia ho zaujímala iba pre nesmierne, ešte   neobjavené možnosti, ktoré skytala opravdivým záujemcom pri zlučovaní   a rozlučovaní najrozličnejších látok. Koľko takýchto nových látok   videl Jesenius na vlastné oči pri alchymistických pokusoch, či už   vlastných alebo v dielňach uznávaných alchymistov-majstrov. Keby si   tak niekto dal prácu a vyskúmal všetky vlastnosti látok, ktoré v   krivuliach nad plameňom alchymistických pecí žiarili farbami celej   dúhovej stupnice, blbotali, vyparovali sa, zrážali sa v pestré   kryštalčeky, zázračne menili pri vzájomnom styku farbu, až oči   prechádzali! Ba tí najväčší majstri uvádzali divákov do úžasu i   takými záhadnými kúskami, že zmiešali červenú a modrú tekutinu a hľa,   v krivuli sa zjavila tekutina číra, priezračná sťa voda horskej   bystriny.
    </tei:p>
    <tei:p>
     Ale všetky tieto látky samy osebe nikoho nezaujímali. Neboli   cieľom, ale len prostriedkom na dosiahnutie tajomného „kameňa   mudrcov” alebo „elixíru života”, ktoré majú zázračnú moc premieňať   kovy na zlato alebo zachovať večnú mladosť a vrátiť zdravie.
    </tei:p>
    <tei:p>
     Nuž preto Jeseniov záujem o alchýmiu bol podstatne iný ako záujem   cisárov.
    </tei:p>
    <tei:p>
     Do pravidelného toku Jeseniovho života zasiahla zdanlivo   bezvýznamná príhoda.
    </tei:p>
    <tei:p>
     Vavrinec občas posluhoval aj u pani Jeseniovej. Pokladali ho   takmer za rodinného príslušníka. Jesenius si chlapca všímal, pomáhal   mu pri učení a občas sa pokúšal zaviesť rozhovor na také oblasti, z   ktorých by mohol posúdiť, aké záujmy, chlapec má, a podľa toho   usmerňovať aj jeho ďalší vývin.
    </tei:p>
    <tei:p>
     Vavrinec cítil k Jeseniovi dôveru a obracal sa na neho so všetkými   svojimi ťažkosťami a pochybnosťami. Boli to zväčša malichernosti,   starosti, pri ktorých sa musel Jesenius v duchu usmievať. No   nepodceňoval ich, ale pomáhal ich riešiť mladému študentovi s plnou   zodpovednosťou za jeho výchovu.
    </tei:p>
    <tei:p>
     Od svojich druhov líšil sa Vavrinec väčšou vážnosťou a veľkým   hladom po čítaní. Azda táto posledná vlastnosť bola jednou z príčin,   prečo Vavrinec tak rád chodieval k Jeseniovcom. Doktor mu požičiaval   zo svojej knižnice diela, o ktorých predpokladal, že by mohli   študenta zaujímať a že mu budú svojím obsahom a štýlom   zrozumiteľné.
    </tei:p>
    <tei:p>
     Ináč sa šuhaj zúčastňoval na všetkých študentských podujatiach a   nezdobách, ktoré mali neraz aj všelijaké nepríjemné následky. Ako   napríklad vtedy v Židovskom meste... Chlapci sa rozhodli presvedčiť   sa, či rabín Löw naozaj má Golema. Cez sabbath bezduchý Golem leží   vraj na povale synagogy. Nuž čo si študenti nevymysleli: v noci z   piatku na sobotu preliezli niekoľkí po rebríku do Židovského mesta a   týmto rebríkom sa dostali nepozorovane aj na povalu synagogy. Lenže   Golema tam nenašli... Sklamaní mládenci zabudli na opatrnosť a v   predpoklade, že synagoga je prázdna, zhovárali sa na povale   polohlasne, hoci obozretnosť by im bola prikazovala zhovárať sa len   pošepky. Slovom, pri zostupovaní z povaly začul ich šames, chrámový   sluha. Urobil poplach a o chvíľu sa pred synagógou zhromaždil celý   húf rozčúlených, zo spánku vytrhnutých židov. Boli napajedení ako   sršne a len chlapcov zabiť a zabiť. Vraj sú to zlodeji, ktorí chceli   vylomiť aron hakodeš a ukradnúť obradné predmety. Len zásluhou   rozvážnosti rabína Löwa uspokojili sa natoľko, že sa vzdali svojho   úmyslu potrestať svätokrádežníkov na mieste smrťou. Uznali, že by to   malo nedohľadné následky pre celú náboženskú obec: protižidovské   výtržnosti, akých Praha bola už neraz svedkom. A iste by začali   prísne uskutočňovať aj cisárske nariadenie o povinnom vysťahovaní sa   všetkých židov z Prahy a z celého Českého kráľovstva. Rozčúlený dav   uspokojil sa teda zadržaním páchateľov a uistením rabína, že ich   odovzdá na druhý deň staromestskému richtárovi na potrestanie.
    </tei:p>
    <tei:p>
     Chlapci si ani neuvedomili, do akého nebezpečného položenia sa   dostali. Na šťastie správy o zlodejoch v synagoge prenikli aj von z   geta a ráno sa o nich dozvedel aj Bacháček.
    </tei:p>
    <tei:p>
     Rektor pokladal za svoju povinnosť zakročiť v prospech študentov.   Veď potrestať študentov patrilo len jeho právomoci. No rabín bol   neústupný. Hoci sa s Bacháčkom poznal osobne, nevyhovel mu, lebo   pokladal previnenie študentov za priveľké, než aby sa dalo zmyť   rektorským potrestaním. Napokon zakročil Jesenius. A jemu rabín   nemohol nevyhovieť. S ťažkým srdcom vydal študentov, keď si bol   vopred vyžiadal od rektora sľub, že ich prísne potresce.
    </tei:p>
    <tei:p>
     A tak Vavrinca a jeho druhov čakal najprísnejší trest na   univerzite: zátvor v ornitobosku, v kuríne.
    </tei:p>
    <tei:p>
     Aj pokiaľ ide o dievčatá, nelíšil sa Vavrinec od svojich druhov.   Posmieval sa im a ťahal ich za vrkoč. Pokladal za znak mužnosti   hovoriť o dievčatách pohŕdavo a spievať o ženách posmešné,   znevažujúce vagantské piesne.
    </tei:p>
    <tei:p>
     Iba voči jednej bol iný. Keď sa stretol s plavovlasou, štíhlou   Zuzankou Zalužanskou, strácal istotu, červenal sa a nevedel, čo si má   počať s rukami, ktoré mu odrazu náramne prekážali.
    </tei:p>
    <tei:p>
     Jeho priatelia sa mu preto posmievali, no Jesenius sa nedotýkal   tohto skrytého miesta v jeho srdci. Myslel si: nech veci dozrejú, a   potom uvidíme. Obaja sú ešte primladí, aby sa dalo hovoriť o nejakej   známosti... No v každom prípade sa Jeseniovcom páčilo, že to bola   práve Zuzanka, ktorá vo Vavrincovom srdci prebúdzala nežné city.
    </tei:p>
    <tei:p>
     Raz prišiel Vavrinec do izby celý ustarostený.
    </tei:p>
    <tei:p>
     Jesenius písal a Vavrinec si ho netrúfal vyrušiť. No motkal sa po   izbe tak dlho, že si ho Jesenius musel všimnúť.
    </tei:p>
    <tei:p>
     Odložil brko, posýpal napísaný text práškom a oslovil famula:
    </tei:p>
    <tei:p>
     — Čo je, Vavrík? Čo si taký utrápený?
    </tei:p>
    <tei:p>
     Vavrinec pozrel na Jesenia dôverčivým pohľadom a už-už mu chcel   otvoriť svoje srdce, ale potom sa zháčil a akoby previnilo sklonil   hlavu.
    </tei:p>
    <tei:p>
     — No, len sa neokúňaj. Von s tým, čo máš na srdci!
    </tei:p>
    <tei:p>
     — A nenahneváte sa na mňa, aj keď to bude o... o profesorovi   Bacháčkovi?
    </tei:p>
    <tei:p>
     Jesenius od prekvapenia tíško zahvizdol.
    </tei:p>
    <tei:p>
     — O profesorovi Bacháčkovi? A čože máš s ním? Vavrinec sa   začervenal.
    </tei:p>
    <tei:p>
     — Neprezradíte ma, keď vám to poviem? Keď sa vás na niečo   spýtam?
    </tei:p>
    <tei:p>
     — Len hovor, Vavrík: dôveru za dôveru. Vavrinec sa teraz už   uspokojil. Spýtal sa:
    </tei:p>
    <tei:p>
     — Je to všetko pravda, čo nám prednáša profesor Bacháček na   hodinách kozmografie?
    </tei:p>
    <tei:p>
     Jeseniovi bolo známe, že Bacháček prednáša „Kozmografiu”   Sebastiana Münstera, a to po česky, pretože už pred polstoročím vyšla   táto svetoznáma učebná pomôcka v českom preklade. Ale čo prednášal,   ako prednášal, o to sa nestaral.
    </tei:p>
    <tei:p>
     — Ako si prišiel na túto otázku, Vavrík? Podľa čoho súdiš, že by   profesor Bacháček nehovoril pravdu?
    </tei:p>
    <tei:p>
     Vavrinec sa opäť začervenal a odvetil zajakavo:
    </tei:p>
    <tei:p>
     — Nie že by profesor Bacháček nehovoril pravdu... Tak som to   nemyslel. On nám len číta z Münsterovej „Kozmografie”. Ale je pravda   všetko, o čom sa v tej „Kozmografii” píše?
    </tei:p>
    <tei:p>
     Otázka bola presne položená a žiadala si presnú odpoveď. Lenže   Jesenius doteraz vôbec neuvažoval o pravdivosti Münsterovej   „Kozmografie”. Úprimne povedané, on sám sa v tejto takmer   dvetisícstránkovej velikánskej knihe doteraz len prehŕňal. Keby mu   takúto otázku položil niektorý z profesorov, mohol by odpovedať podľa   svojho najlepšieho vedomia a svedomia. Tu však ide aj o dobré meno   profesora Bacháčka. Vyhol sa teda bezprostrednej odpovedi a spýtal sa   Vavrinca na podrobnosti. Čo vyvoláva v ňom pochybnosti?
    </tei:p>
    <tei:p>
     — Je to pravda, že v krajine, kráľa Jána žijú velikánski obri,   ktorí majú len jedno oko uprostred čela?
    </tei:p>
    <tei:p>
     — A čo ešte, Vavrík?
    </tei:p>
    <tei:p>
     — Že na iných miestach žijú ľudia, ktorí majú takú dlhú spodnú   peru, že si ňou v noci, keď spia, prikryjú tvár? A že sú tam aj ľudia   bez hlavy, ktorí majú oči na pleciach a ústa na prsiach? Alebo čo je   pravdy na tom, že na ostrove Doden žijú ľudia s jednou nohou, ktorá   je taká veľká ako lopata, a že s touto nohou skáču veľmi rýchle,   takže ich ani kôň nedohoní?
    </tei:p>
    <tei:p>
     — Na svete je ešte veľa neprebádaných vecí, Vavrík. A jesto i veľa   nepreskúmaných krajín, v ktorých môžu byť a aj sú mnohé veci odlišné   od tých, na ktoré sme my navyknutí. Správy o takých čudách, o akých   píše Münster, sú naozaj podivné a ťažko uveriteľné. Ale môžem ti ja   vyhlásiť, že to nie je pravda, keď som tam nebol a nemohol som sa   presvedčiť o opaku?
    </tei:p>
    <tei:p>
     Vavrinca Jeseniova odpoveď neuspokojila.
    </tei:p>
    <tei:p>
     — Ale mnohí ludia tam už boli a nič takého nevideli. Pán Krištof   Harant bol vo Svätej zemi a v Egypte. Aj Martin Kabátnik tam bol — a   nevideli nič z toho, o čom píše Münster. Bol Münster v tých   krajinách, o ktorých píše?
    </tei:p>
    <tei:p>
     Jesenius nevychádzal z údivu. Tento šestnásťročný študent húta o   veciach, nad ktorými sa ešte ani on nezamyslel.
    </tei:p>
    <tei:p>
     — Münster zostavil svoju „Kozmografiu” podľa Mandevillovho   cestopisu a podľa správ iných spisovateľov a cestovateľov.
    </tei:p>
    <tei:p>
     — A Mandevilla tam bol?
    </tei:p>
    <tei:p>
     Vavrinec je neodbytný, nechce sa dať uspokojiť polovičnou,   nejasnou odpoveďou. A Jesenius mu priamo odpovedať nemôže, lebo sám   nemá túto otázku vyriešenú.
    </tei:p>
    <tei:p>
     — Myslím, že by bolo najlepšie, Vavrík, keby si čítal spisy takých   cestovateľov, o ktorých bezpečne vieme, že boli v krajinách, o   ktorých píšu, a potom by si sám porovnával a sám by si si utvoril   úsudok. Napríklad „Milión” benátskeho cestovateľa Marca Pola, zápisy   o plavbách Christobala Colóna, Hernanda Corteza a podobne.
    </tei:p>
    <tei:p>
     — Keby som sa mohol dostať k takýmto knižkám, — povedal túžobne   Vavrinec.
    </tei:p>
    <tei:p>
     — Obstarám ti nejaké. Onedlho budem posielať rukopis svojho nového   diela do Wittenbergu. Napíšem impresorovi, aby mi poslal nejaké nové   cestopisy. Dobre?
    </tei:p>
    <tei:p>
     Študent radostne prikývol. Zasa sa pred ním otvorí kus sveta!
    </tei:p>
    <tei:p>
     Vavrinec odišiel, ale Jesenius sa už nemohol sústrediť na prácu.   Študentove otázky začali ho čoraz väčšmi znepokojovať. A v súvislosti   s nimi vynorilo sa mu množstvo myšlienok. Pochybnosti, ktoré trápili   študenta Vavrinca, prešli teraz aj na neho.
    </tei:p>
    <tei:p>
     „Je to správne,” myslí si Jesenius, „že pokladáme všetko, čo nám   zanechali starí, za nepochybné? Že sa neusilujeme obohatiť túto sumu   vedomostí vlastnými poznatkami? Je to správne, že veríme v   jestvovanie bezhlavých ľudí alebo ľudí jednookých? Že pripúšťame   jestvovanie stromov, ktorých plody chovajú vo svojom vnútri živé   zvieratá? Je to slabosť, alebo pohodlnosť, z ktorej nás musí vyrušiť   sila Vavríncových pochybností?”
    </tei:p>
    <tei:p>
     Nie, nie, také zlé to nie je! Veď Jesenius sám upozornil pri pitve   na nezmyselnosť predstavy, že by mužskí mali o jedno rebro menej ako   ženy. A v koľkých iných veciach už zistil, že vlastné pozorovanie je   v rozpore s tým, čo tvrdili starí a čo všetci jeho súčasníci   pokladali za zákon. Áno, lenže to bolo iba v jednej oblasti. V   oblasti medicíny. O kozmografiu sa však Jesenius nestaral. To je   odbor Bacháčkov.
    </tei:p>
    <tei:p>
     Bacháček je najvychýrenejší profesor pražskej univerzity. V   hvezdárstve je skoro roveň Keplerovi. Verí v kopernikovský   heliocentrický systém. Neverí, že by kométy vznikali zo zemských pár   a že by znamenali vojny a nešťastia. Tu sa otvorene postavil proti   všeobecnej mienke ostatných učencov. Lebo ku svojim náhľadom dospel   vlastným pozorovaním. Ale v kozmografii verí v jestvovanie divov, o   ktorých píše Münster? Jesenius bol presvedčený, že bezvýhradne im   neverí — ale, žiaľ, nemá nič na ich vyvrátenie. Už vyše polstoročia   je Münster alfou a omegou v kozmografii. Nikto ho ešte nevyvrátil. A   nové cestopisy opisujú vždy len malú časť sveta, takže nemožno podľa   nich ešte zostaviť celkom novú kozmografiu.
    </tei:p>
    <tei:p>
     V každom prípade musí sa o veci pozhovárať s Bacháčkom. Nespomenie   Vavrinca, musí dodržať slovo, ktoré mu dal. Ale nemôže o prípade   pomlčať.
    </tei:p>
    <tei:p>
     Podvečer sa teda vybral za Bacháčkom do Veľkého kolégia. Našiel ho   doma, práve spisoval akúsi príležitostnú báseň na svadbu bohatého   pražského mešťana.
    </tei:p>
    <tei:p>
     — Ach, vzácna návšteva, — zvolal Bacháček natešený. Ponúkol   hosťovi miesto a priniesol z komory fľašu vína.
    </tei:p>
    <tei:p>
     Po krátkom úvode Jesenius vyrozprával Bacháčkovi prípad s   Vavrincom, pravda, bez uvedenia mena, a spýtal sa ho, čo by on   študentovi odpovedal.
    </tei:p>
    <tei:p>
     — Od tých čias, čo Colón objavil nový svetadiel a čo sa Magelhaes   oboplavil okolo sveta, nadobudlo ľudstvo veľa nových poznatkov o   svete. Zo správ týchto cestovateľov sa presviedčame, že na svete   jesto veľa vecí náramne podivuhodných a takmer nepochopiteľných. Nuž   prečo by nemohli jestvovať aj také tvory, o akých hovorí Mandevilla   alebo píše Münster vo svojej „Kozmografii”?
    </tei:p>
    <tei:p>
     — Veď to som si myslel aj ja, — pripúšťal Jesenius. — Ale keď som   si spomenul, čo som v týchto nových cestopisoch čítal a čo som počul   od účastníkov takýchto ciest, nenašiel som v pamäti ani jedinú   zmienku o ľuďoch, ktorých telo by bolo ináč uspôsobené ako telo naše.   Líšia sa len farbou, postavou a vonkajším výzorom. A myslím, že toto   je dôležité, z toho treba vychádzať. Veď v biblii sa hovorí, že Boh   stvoril človeka na svoj obraz. Nuž ako zrovnať obraz takých potvor, o   akých píše Münster, s obrazom Tvorcu? Už len pomyslenie na takúto   možnosť bolo by rúhaním... Pokiaľ ide o zvieratá, tu pripúšťam, že na   svete jesto veľa zvierat, o ktorých sa nám ani nesnívalo. Napríklad v   cisárovom zverinci sú pštrosy. Keby sme ich neboli videli na vlastné   oči, neverili by sme, že dačo také jestvuje. Mysleli by sme, že sú to   práve také vymysleniny ako vták samolet čiže fénix a iné ohavné   tvory. Alebo ten vypchatý krokodíl v cisárskych zbierkach...
    </tei:p>
    <tei:p>
     Bacháček hľadel na svojho priateľa zachmúrene. Uznával, že v   podstate má pravdu, ale —
    </tei:p>
    <tei:p>
     — Ak budeme pristupovať ku každému náučnému dielu s pochybnosťami,   či potom nepohýbeme v základoch stĺpy, na ktorých spočíva súhrn   všetkých ľudských vedomostí? Zbavíme sa najmocnejšej svojej opory.   Ostatne v tomto prípade by nám pochybnosti len vytrhli pôdu spod nôh   a dali by nám nazrieť do priepasti, ktorú ešte nie sme schopní   preklenúť mostom. Čo tým dosiahneme?
    </tei:p>
    <tei:p>
     — Priblížime sa k pravde, — odvetil Jesenius rozhodne. Bacháček   prudko vstal a začal sa prechádzať po habitácii. Rozhovor s Jeseniom   ho vzrušoval, takže nemohol obsedieť na mieste. Pre bádavého ducha   kopilo sa tu primnoho otázok, na ktoré nebolo odpovede.
    </tei:p>
    <tei:p>
     — Mohol by som vám na to odpovedať otázkou: Čo je pravda? Je to   nejaká stála, nemenná hodnota? Nie. Každá doba má a vyznáva svoje   pravdy. Starí prisahali na Ptolemaia, Hippokrata, Galena, lebo oni   boli stelesnením vedeckej pravdy. My dnes prisaháme na Kopernika,   Vesalia a čo ja viem na koho ešte, lebo oni sú predstaviteľmi   vedeckej pravdy nášho veku. Môžeme vedieť, za čiu pravdu sa budú biť   pokolenia, ktoré prídu po nás? Načo rúcať mocnú stavbu, ktorá nám   všetkým doteraz vyhovuje?
    </tei:p>
    <tei:p>
     Bacháček sa zastavil pred Jeseniom a pozeral mu uprene do očú,   akoby ho chcel prinútiť, aby sa vzdal protiargumentov. No Jesenius mu   odpovedal trochu ironicky:
    </tei:p>
    <tei:p>
     — Azda by bolo správnejšie hovoriť v minulom čase: stavba, ktorá   nám doteraz vyhovovala. Ale dnes už všetkým nevyhovuje. Napríklad   študentovi, o ktorom som vravel. On už pochybuje. A v jeho   pochybnostiach je tvorivá sila, ktorá musí prejsť aj na nás.
    </tei:p>
    <tei:p>
     — Preboha, tak čo mám robiť? — zvolal Bacháček prudko.
    </tei:p>
    <tei:p>
     — Myslím, že bude potrebné, aby sme všetku látku žiakom   komentovali. Tak ako komentujeme Hippokrata, Galena, Rhazesa a   Avicennu v medicíne, Aristotela vo filozofii, tak isto budeme musieť   postupovať aj pri inej učebnej látke. Rastie nám nová mládež, ktorá   má hĺbavejšieho ducha, než sme mali my, a ktorá sa neuspokojí s tým,   čo stačilo nám.
    </tei:p>
    <tei:p>
     — Čiže máme kapitulovať pred neúctou mladých k večným   hodnotám?
    </tei:p>
    <tei:p>
     — Vraciam sa k tomu, čo som povedal pred chvíľou. Ja by som to   nenazval neúctou, ale silou pochybností. Nezatvárajme oči pred touto   obrodzujúcou silou, lebo aj nám môže priniesť ešte veľa úžitku.
    </tei:p>
    <tei:p>
     — A čo autorita univerzity? Úcta študentov k profesorom? Jesenius   pozrel spriama na Bacháčka a povedal pomaly:
    </tei:p>
    <tei:p>
     — Autorita univerzity je tým väčšia, čím viacej nového ducha   vlieva do myslí svojich študentov. A v tomto smere, nehnevajte sa na   mňa za úprimné slová, naša univerzita v tomto čase nie je na prvom   mieste. A úcta študentov k profesorom? Dôležité je množstvo   vedomostí, ktoré si môžu od nás osvojiť. Podľa toho bude úmerná aj   ich úcta voči nám. Nechcime byť kamennými idolmi. Buďme ľuďmi, ktorým   nie sú cudzie prosté ľudské vlastnosti. A neuzatvárajme sa ani pred   pochybnosťami, ktoré sa už začínajú zmocňovať našich študentov.   Pouvažujte o tom, amice. Potom sa nám, možno, podarí presvedčiť aj   ostatných profesorov. A verte mi, že to univerzite nebude na   škodu.
    </tei:p>
    <tei:p>
     Zimný večer.
    </tei:p>
    <tei:p>
     Jesenius si pritisol stôl ku kozubu, lebo tam, kde bolo jeho   riadne miesto, medzi oblokmi, prefukovalo. Blkotajúci plameň v   začadenom kozube nemal toľko vlády, aby vyhrial celú miestnosť. Steny   vydychovali chlad.
    </tei:p>
    <tei:p>
     Na stole má rozložené slávne dielo Andreasa Vesalia, osobného   lekára cisára Karola V. a španielskeho kráľa Filipa II.,
     <tei:emph>
      De   corporis humani fabrica libri septem
     </tei:emph>
     — Sedmoro kníh o stavbe   ľudského tela. Prehŕňal listy v knihe a zastavoval sa pohľadom na   jednotlivých obrázkoch, kreslených Calcarom, žiakom veľkého   benátskeho maliara Tiziana. Doteraz ešte nikto neukázal ľudské telo   tak názorne a dôkladne úzkemu kruhu odborníkov i širokej verejnosti   ako práve toto dielo. Pri jeho tvorbe spojili sa dvaja majstri:   vynikajúci chirurg a veľmi dobrý maliar. Vesalius pitval a Calcar   kreslil. Presne zachytil každú podrobnosť, dôkladne odpozorovanú na   mŕtvom modele. A lekári, ktorí pozerali potom na obrázky v diele De   corporis humani fabrica, neverili vlastným očiam: veď Calcarove   kresby sa v nejednej podrobnosti odchyľovali od bežnej predstavy,   opierajúcej sa o náhľady starovekých autorít. Detail, že ľudská pečeň   má len dva laloky a nie päť, ako učil Galenos, je iba jednou z týchto   odchýlok. Alebo že dolná čeľusť je len jedna kosť, kosť nepárna, a   nie dve kosti, ako to tvrdili starí. A nejde veru o maliarov omyl.   Vesalius na tieto nezrovnalosti upozorňuje aj v texte. Nie je ich   málo: iba čosi vyše dvesto. Och, aké to rúhačstvo, aká bezbožnosť   rúcať takto staré modly, vyvracať pevné, tisícročie pretrvavšie   fundamenty. Mladé pokolenie sa oduševňovalo za Vesalia, zbožňovalo ho   — ale starí učenci chrlili na neho síru a oheň. Ký div, že slávny   profesor Sorbonny, Vesaliov učitel Jacques Dubois napísal o ňom, že   je „vesanus” — šialený.
    </tei:p>
    <tei:p>
     Kniha leží pred Jeseniom otvorená, ale jeho zrak sa odtrhol od   obrázkov a zablúdil na náprotivnú stenu, na ktorej sa mihajú od   blikotajúcej sviece jasné škvrny svetla i fantastické tiene.
    </tei:p>
    <tei:p>
     Jesenius uvažuje o Vesaliovi. Bolo by treba znova vydať jeho   „Skúmanie anatomických pozorovaní Fallopiových”. Fallopio, Vesaliov   žiak, napísal knihu, ktorú jeho učiteľ veľmi prísne zhodnotil a   upozornil na jej omyly v osobitnom diele, ktoré možno vlastne   pokladať za učebnicu anatómie. Pre žiakov, študujúcich medicínu, je   toto posledné Vesaliovo dielo výbornou študijnou pomôckou. Lenže čo z   toho, keď knižka je dávno rozobraná a nedostaneš ju nikde, aj keby si   ju platil zlatom. Áno, treba ju vydať znova. A keďže Vesalius je už   vyše pol storočia mŕtvy, musí sa jeho diela niekto ujať. Jesenius sa   rozhoduje, že sa na túto prácu podoberie. Pravdaže, nemôže ju vydať   len tak, ako vyšla po prvý raz. Jej pôvodca, velký Vesalius, si   zaslúži, aby čitateľ poznal aj jeho život. Aspoň takouto pozornosťou   je mu vydavateľ povinný. A Jesenius to urobí.
    </tei:p>
    <tei:p>
     Píše životopis Andreasa Vesalia. Sleduje slávneho anatóma od jeho   detských rokov bruselských cez parížske a lovanské štúdiá až do   Páduy, kde sa dvaadvadsaťročný doktor Vesalius po skončených štúdiách   stáva profesorom chirurgie a anatómie. A na celej tej pestrej   životnej púti vidí Jesenius samé mŕtvoly. Najprv mŕtvoly myší, žiab,   mačiek a psov, zdochliny, ktorých sa bruselskí chlapci štítia, ale   ktoré ich druh Andreas nosí domov a tam ich ostrým nožíkom rozrezáva   a pitve. Jeho okrúhle čierne oči sa pritom lesknú od vzrušenia. A   otec Andreasov, doktor Vesalius, po neúspešnom pokuse zabrániť mu v   tom, zmieruje sa napokon so synovou záľubou a rozhoduje, že bude teda   aj on lekárom. V Paríži, Lovani, a najmä v Pádui kamaráti sa s katmi   a zneužíva toto priateľstvo na nekresťanské veci: zavše si vypýta od   nich mŕtvolu zločinca, ktorý nemá príbuzných, čo by ho po kresťansky   pochovali, a potom doma, vo svojej študentskej komôrke, zneucťuje   mŕtvolu tým, že ju rozreže... Ak mu nedajú mŕtvolu dobrovoľne,   ukradne ju zo šibenice alebo vykope na cintoríne. Ej, keby ho pri tom   prichytili mestskí drábi, veru by aj on odvisol na šibenici.
    </tei:p>
    <tei:p>
     Jesenius si veľmi živo vie predstaviť, čo pri tom Vesalius cítil,   veď aj on si takto tajne obstarával mŕtvoly, aj keď ich nekradol.   Popri tiesnivom pocite, ktorý sa zmocňuje anatóma pri prvých pitvách,   kým si na takúto činnosť nenavykne, je tu ešte dráždivé a vzrušujúce   vedomie zakázaného.
    </tei:p>
    <tei:p>
     A potom aj v ďalšom osude Vesaliovom koľko spoločného je s jeho   osudom! Bol osobným lekárom cisára a kráľa, tak isto ako Jesenius.   Spríbuznení sú aj vedeckou prácou, hoci obsah a náplň Vesaliovho   diela prevyšuje dielo Jeseniovo. Veď „De corporis humani fabrica”   znamená v lekárskej vede v podstate to isté, čo znamená Koperníkovo   „De orbium coelestium revolutionibus” v astronómii. Aká to náhoda, že   obidve diela vyšli v tom istom roku. V roku 1543.
    </tei:p>
    <tei:p>
     Len ten strašný koniec Vesaliov dotýka sa Jesenia nepríjemne. Ak   mu závidí jeho slávu, jeho posledné roky života mu nezávidí.
    </tei:p>
    <tei:p>
     Vesalius pitval mŕtvolu šľachtica; so súhlasom a za účasti   príbuzných. Keď vyrezal srdce a ukázal ho zhromaždeným divákom, srdce   sa pohlo. Zmŕštilo sa a opäť sa vrátilo do pôvodnej polohy.
    </tei:p>
    <tei:p>
     Vesalia obvinili z vraždy. Šľachtic bol vraj len zdanlivo mŕtvy, a   on ho zabil.
    </tei:p>
    <tei:p>
     Darmo dokazoval, že šľachtic už bol mŕtvy, že by sa už nebol   prebral, keby srdce bolo ostalo v hrudi netknuté.
    </tei:p>
    <tei:p>
     Nebyť kráľovskej priazne, boli by ho popravili ako zločinca. Na   zákrok kráľa zmenili mu trest tak, že sa mal vybrať ako pútnik do   Svätej zeme a tam sa kajať za svoj hriech.
    </tei:p>
    <tei:p>
     Prijal trest pokorne a vybral sa v zrebnej košeli a s pútnickou   palicou v ruke, ako posledný z posledných, na ďalekú púť, z ktorej sa   už nevrátil. Umrel na ostrove Zante.
    </tei:p>
    <tei:p>
     Tak sa skončil bohatý, pestrý, plodný i útrapný život Andreasa   Vesalia.
    </tei:p>
    <tei:p>
     Jesenius sa v týchto týždňoch tak zblížil so svojím veľkým   predchodcom, že sa nemohol zbaviť myšlienky na neho. Aj v noci sa mu   o ňom snívalo... Osud Vesaliov zaľahol mu na dušu ako veľké bremeno.   Chcel sa ho zbaviť tak, že začal písať Vesaliov životopis.
    </tei:p>
    <tei:p>
     Ale sotva napísal niekoľko strán, vyrušilo ho z práce prudké,   netrpezlivé zabúchanie na oblok.
    </tei:p>
    <tei:p>
     — Kto je? — zakričal, nevstanúc od stola. „Koho to tak neskoro   čerti nesú?”
    </tei:p>
    <tei:p>
     — To som ja, Kepler. Otvorte, Johanes!
    </tei:p>
    <tei:p>
     Kepler sa vovalil dnu celý zadychčaný.
    </tei:p>
    <tei:p>
     — Už to mám, Johanes! — volal ešte vo dverách. — Podarilo sa mi   to!
    </tei:p>
    <tei:p>
     Jesenius nechápal, o čom Kepler hovorí.
    </tei:p>
    <tei:p>
     Ale Kepler si nevšímal tvár svojho priateľa, kráčal pred ním do   izby a keď si sadol, zadíval sa na Jesenia rozjasneným zrakom a   opakoval vzrušene:
    </tei:p>
    <tei:p>
     — Podarilo sa mi to! Neviete si predstaviť, aký som šťastný!
    </tei:p>
    <tei:p>
     — Čo sa vám podarilo, Johanes?
    </tei:p>
    <tei:p>
     Kepler si iba teraz uvedomil, že Jesenius nevie o príčine jeho   radosti,
    </tei:p>
    <tei:p>
     — Podarilo sa mi nájsť dôkaz na potvrdenie Kopernikovej   teórie!
    </tei:p>
    <tei:p>
     Vzrušenie prešlo aj na Jesenia. Vedel, že sa Kepler pokúša nájsť   tento chýbajúci dôkaz už od smrti Tycha Braheho. Sedem rokov! Aký to   musí byť krásny pocit, keď po toľkých rokoch námahy a blúdenia   dosiahne človek cieľ.
    </tei:p>
    <tei:p>
     — Rozprávajte. Hovorte. Som strašne zvedavý.
    </tei:p>
    <tei:p>
     — V podstate je to také prosté, že som nechcel sprvu ani veriť v   správnosť svojho objavu.
     <tei:emph>
      Planéty sa pohybujú v elipsách, pričom   v jednom ohnisku elipsy je Slnko.
     </tei:emph>
    </tei:p>
    <tei:p>
     Čakal na účinok svojich slov. On už chápal ich nesmierny dosah.   Pochopí ho aj Jesenius?
    </tei:p>
    <tei:p>
     Pochopil.
    </tei:p>
    <tei:p>
     V prvej chvíli takmer onemel od úžasu, potom vydýchol:
    </tei:p>
    <tei:p>
     — V elipsách? Teda nie v kruhoch, ako predpokladal Kopernik?
    </tei:p>
    <tei:p>
     — Áno, v elipsách, podobných trochu pretiahnutému kruhu. Tým   odpadajú všetky tie zložité výpočty epicyklov a deferentov, ktoré   doteraz našu prácu sťažovali. A prišiel som ešte na jednu dôležitú   vec.
     <tei:emph>
      Čím bližšie je planéta k Slnku, tým rýchlejšie sa   pohybuje.
     </tei:emph>
     Čiže spojnice planét so Slncom opisujú v rovnakých   časoch rovnaké plochy.
    </tei:p>
    <tei:p>
     — Týmito vašimi dvoma poučkami je teda úplne vyriešená otázka   heliocentrickej sústavy Kopernikovej.
    </tei:p>
    <tei:p>
     Kepler zvážnel. Veľká úloha, ktorú si predsavzal, ešte nie je   celkom rozriešená.
    </tei:p>
    <tei:p>
     — Chýba mi ešte jedno ohnivko. Zistiť rýchlosti, ktorými sa   planéty pohybujú okolo Slnka, objaviť zákonitosť medzi obehmi   jednotlivých planét. Ale verím, že aj to sa mi podarí. Teraz, keď mám   základy, bude sa mi už ľahšie pracovať...
    </tei:p>
    <tei:p>
     Jesenius náhle vstal a pokynom ruky zastavil Keplera v reči.
    </tei:p>
    <tei:p>
     — Prepáčte, Johan, že vás prerušujem. Ale čo mi tu rozprávate, je   také krásne, že musím na to zobudiť aj Máriu.
    </tei:p>
    <tei:p>
     Kepler ho chcel zadržať — ale Jesenius už bol v druhej izbe.   Strávil tam iba chvíľu.
    </tei:p>
    <tei:p>
     — Hneď tu bude, len čo sa oblečie.
    </tei:p>
    <tei:p>
     — Škoda bolo vyrušovať ju zo spánku, — bránil sa Kepler.
    </tei:p>
    <tei:p>
     Jesenius opäť zastavil pohybom ruky jeho námietky.
    </tei:p>
    <tei:p>
     — Neodpustila by mi, keby sa ráno dozvedela, že ste tu boli, že   ste mi oznámili takú veľkú novinu, a ona nebola pri tom.
    </tei:p>
    <tei:p>
     Prišla. V očiach mala ešte zvyšky prvého spánku, ktorý jej zapálil   na lícach rumenec. Ale na tvári nebolo ani stopy po nevôli z takéhoto   neskorého vyrušenia. Jej úsmev nebol vynútený; bol úprimným obrazom   jej duševného rozpoloženia.
    </tei:p>
    <tei:p>
     — Veľmi, veľmi sa teším, že ste s tou veľkou novinou prišli najprv   k nám. Ani neviete, ako si vážime takýto prejav dôvery.
    </tei:p>
    <tei:p>
     — Myslel som si, či sa nenahneváte, keď vás vyruším v takú neskorú   hodinu... ale nemohol som doma vydržať. Keby ste vedeli, ako sa   cítim! Je to ešte oveľa mocnejšie ako vtedy, Johanes, keď sme sa   dívali po prvý raz ďalekohľadom na Mesiac. Ako by som to povedal...   myslím, že tento môj objav má väčší význam.
    </tei:p>
    <tei:p>
     Ešte raz zopakoval pani Márii svoje dve poučky a vysvetlil jej, v   čom narážali Kopernikovi prívrženci doteraz na najväčšiu   prekážku.
    </tei:p>
    <tei:p>
     — Najväčšmi som sa zapodieval Marsom. Johanes vie, akým úskalím   bol pre hvezdárov výpočet dráhy tejto planéty. Pri predpoklade, že   dráha Marsu je kruhovitá, museli sme si vymyslieť pomocné veličiny,   ktorými sme sa pokúsili vysvetliť rozdiely medzi teoretickými   výpočtami a praktickými pozorovaniami. Vymysleli sme si epicykly. —   Kepler si nebol istý, či pani Jeseniová vie, čo sú to epicykly, a   preto aj bez opýtania dal sa vysvetľovať tento zložitý astronomický   problém. — Keďže podľa výpočtov čas, potrebný na opísanie kruhovitej   dráhy Marsu okolo Slnka, bol kratší než skutočný čas tohto obehu,   vyhútali sme si spätné pohyby planéty. Predstavte si to tak, že   planéta sa pohybuje po obvode kruhu, lež nie rovnomerne, priamo, ale   vždy po kuse cesty urobí malý zvrat, kruhovitým pohybom sa vráti   kúsok naspäť a potom zasa pokračuje v svojej dráhe. Tieto menšie   kruhy na obvode veľkého kruhu sú epicykly. A kde nám výpočet ani tak   nesúhlasil so skutočnosťou, pridali sme si ešte deferenty, ďalšie   odchýlky. A všetko to bolo mylné, pochybené. Pri elipsovitej dráhe   planét výpočty sa krásne zhodujú so skutočnosťou. Je to také prosté a   pritom také veľkolepé!
    </tei:p>
    <tei:p>
     Počúvali ho s obdivom. Jesenius vedel oceniť dosah Keplerovho   objavu. Tešil sa, že mnohoročné úsilie jeho práce bolo korunované   úspechom, ale súčasne v ňom klíčil aj iný pocit. Podobal sa ľútosti.   Ľútosti nad sebou samým — že sa aj jemu dosiaľ nepodarilo niečo   takého veľkého. V čom je príčina? V tom, že ešte vždy chodí po   bludných cestách? Že ešte nenašiel svoju pravú cestu?
    </tei:p>
    <tei:p>
     Mária nechápala v plnosti veľkosť Keplerovho objavu. Nevedela, že   od hmlistých čias dávnovekých, čo sa človek osmelil všetečným, zrakom   nazrieť do záhad vesmíru a pokúsil sa odhaliť jeho nesmierne   dômyselnú mechaniku, tento počerný, pokašlávajúci človek bledej tváre   prvý vyslovil myšlienku, na ktorú od vzniku sveta ešte nikto   neprišiel. Necítila mrazivú veľkosť chvíle, v ktorej sa oni dvaja —   Johanes a ona — stali účastníkmi nesmiernej radosti Keplerovej.   Nevedela ešte, že ich priateľ svojimi dvoma poučkami vyviedol   astronómiu z chaosu falošných teórií a ukázal jej jasnú cestu, zákon,   ktorý od vzniku sveta až do jeho skonania určuje a bude určovať dráhu   planét. Mária cítila len ľudsky úprimnú radosť z úspechu ich   priateľa, prežívala odblesk z uspokojenia, ktoré po toľkých márnych   námahách dvojnásobne prudko prehrieva dušu, a neuvedomele vnímala aj   zintenzívnenie tejto poľahoby z myšlienky, že Kepler sa prišiel práve   s nimi podeliť o svoju radosť.
    </tei:p>
    <tei:p>
     Dlho sedeli v družnom rozhovore, pri ktorom hlavné slovo mal   Kepler. Do neskorej noci spriadal pred nimi sny o dôsledkoch svojho   objavu. Napokon zbadal, ako čas už pokročil, a náhlivo sa s nimi   rozlúčil.
    </tei:p>
    <tei:p>
     — Mal by som ísť ešte za Bacháčkom, — povedal pri odchode. — Už sa   teším, ako bude otvárať oči a ako si bude od radosti tľapkať po   stehnách. Ale už je neskoro. Pôjdem za ním hneď ráno. Dobrú noc.
    </tei:p>
    <tei:p>
     — Dobrú noc, Johan. Nech sa vám snívajú po dnešnom veľkom dni   príjemné sny, — povedal Jesenius, potriasajúc priateľovi ruku.
    </tei:p>
    <tei:p>
     — Nech dnešný krásny deň nie je osamotený. Želám vám ešte veľa   takých úspechov, — riekla vrúcne Mária.
    </tei:p>
    <tei:p>
     Čakali v bráne, kým nezašiel za roh ulice.
    </tei:p>
    <tei:p>
     — Šťastný človek! — zašeptala a stisla svojmu mužovi ruku. — Už   veríš, Johanes, že Kepler má pred sebou jasný cieľ?
    </tei:p>
    <tei:p>
     Neodpovedal. Iba opätoval jej stisk.
    </tei:p>
    <tei:p>
     Na jar presťahovali sa Jeseniovci do nového bytu. Pani Márii   splnilo sa želanie. Bývala v peknom svetlom bydle na poschodí, takže   z oblokov mala krásny výhľad nielen na trhovisko, ale z jednej strany   na veže a strechy Starého mesta a zo strany druhej na zelené stráne   kráľovských vinohradov. Nadovšetko ju tešilo, že do izieb sa tu   nechodilo cez kuchyňu, ale z predsiene. A že v izbách neboli ozrutné,   málo výhrevné kozuby, ale veľké bruchaté kachle črepové, z ktorých   sálalo teplo ešte dlho potom, keď už drevo v nich zhorelo.
    </tei:p>
    <tei:p>
     Teraz už mohla radostne prijímať návštevy. Oj, aleže sa tešila na   svojich prvých hostí v novom byte. Celý týždeň predtým už bola   rozrušená. Veď sa prisľúbili aj vicekancelárovci. Okrem nich pozvali   Keplerovcov, Zalužanskovcov a všetkých profesorov univerzity na čele   s rektorom Bacháčkom.
    </tei:p>
    <tei:p>
     V nedeľu po službách božích prišli do Jeseniov najprv všetci   profesori. Deväť ľudí v magisterskom úbore vzbudzovalo aj na ulici   pozornosť. Vpredu kráčal dôstojne tučný rektor Bacháček a po jeho   ľavici vysoký štíhly dekan Campanus, obaja v šarlátovej reverende. Za   nimi ostatní profesori v tmavomodrých alebo čiernych reverendách,   všetci s červenými baretmi na hlavách. Magister Troilus   Hagiochoranus, ktorý prednášal Aristotelovu Etiku, kráčal zahĺbený v   živom rozhovore s magistrom Vavrincom Benediktim, Slovákom z Nedožier   v Uhorsku. A za nimi šli potom vedno ešte profesor Albertus z   Kaménka, veľký znalec a milovník hebrejčiny, magister Skála, nadšený   vykladač českej histórie, magister Paeonius, ktorý prednášal žiakom   Aristotelovu Politiku, profesor Vratislavský, milovník a vykladač   Cicera, a napokon Matej zo Sudet, profesor práva.
    </tei:p>
    <tei:p>
     Sotva sa s nimi od ohniska rozpálená pani Mária zvítala, už prišli   aj Zalužanskovci a hneď po nich zahrkotal pred oblokmi koč, ktorým sa   priviezli Michalovicovci.
    </tei:p>
    <tei:p>
     Poslední boli Keplerovci; oni bývali najďalej.
    </tei:p>
    <tei:p>
     Keď boli hostia pokope, zaplnili celú izbu.
    </tei:p>
    <tei:p>
     Napokon, po prvotnej trme-vrme, každý hosť si našiel miesto, takže   mohli začať podávať obed.
    </tei:p>
    <tei:p>
     Pani Mária sa nedala zahanbiť. Aj keď obed nebol taký bohatý ako   večera u Michalovicovcov, všetkého bolo dosť a bolo to tak chutne   pripravené, že chvála išla hosťom naozaj z úprimného srdca.
    </tei:p>
    <tei:p>
     Tentoraz prekvapil hostiteľov i hostí oslavnou básňou Bacháček.   Vzal si za námet svojej básne meno hostiteľa, Jaseň, a želal mu, aby   sa jeho život v tomto novom domove rozkošatil a zelenal, ako sa   zelená zdravý, z kyprej pôdy vyrastajúci jaseň.
    </tei:p>
    <tei:p>
     Po obede, keď niekoľkoraké mäsa a tuho korenené prívarky bolo   treba zapíjať výdatnými glgmi vína, rozviazali sa i jazyky ostatných   hostí. No hoci bolo pri stole deväť profesorov, rozhovor sa nezvrtol   na veci súvisiace s univerzitou, ale dostal sa na širšie pole — na   politiku. Veď Čechy sa podobali zavretému kotlu s vriacou vodou. Syčí   to v ňom, bublá, zurčí, hukoce, kotol sa pod tlakom pary zachvieva, a   nikto nevie, ako dlho ten tlak ešte vydrží. Vypustiť paru, prestať už   podkladať na oheň — alebo ponechať kotol svojmu osudu, nech ho   vnútorný tlak rozhodí?
    </tei:p>
    <tei:p>
     Cisár už veľmi ostarel a jeho stav sa natoľko zhoršil, že chvíľami   býval celkom nepríčetný. Vladárske povinnosti úplne zanedbával, na   zasadnutiach tajnej rady sa už nezúčastňoval a nepripúšťal k sebe ani   lekárov. Všetok čas trávil medzi svojimi zbierkami alebo v dielňach   svojich alchymistov. Mesiace a mesiace trvalo, kým podpísal nejakú   dôležitá štátnu listinu, a tak nie div, že pomery v kráľovstve boli   veľmi rozhárané. Nespokojnosť s vládou Rudolfovou v krajine   rástla.
    </tei:p>
    <tei:p>
     Napokon sa proti cisárovi vzbúril aj jeho vlastný brat arciknieža   Matiáš.
    </tei:p>
    <tei:p>
     — Je to pravda, že arciknieža Matiáš pochoduje do Čiech s   dvadsiatimi tisícami vojakov? — spýtal sa Zalužanský vicekancelára,   využívajúc jeho prítomnosť na to, aby sa všetci dozvedeli niečo o   najnovších politických udalostiach, o ktorých Michalovic musel vedieť   oveľa viacej než oni.
    </tei:p>
    <tei:p>
     — Bohužiaľ je, — odvetil Michalovic vážne a z jeho hlasu dalo sa   vycítiť, aký veľký význam pripisuje tejto udalosti.
    </tei:p>
    <tei:p>
     — A my s kým pôjdeme? S cisárom, alebo s Matiášom?
    </tei:p>
    <tei:p>
     To Bacháček nastolil takúto otázku. Ten plurál týkal sa   univerzity, ale v širšom význame slova aj českých stavov, ich   protestantskej časti, lebo vysoké učenie Karolovo správalo sa želaním   protestantských stavov, aj keď im nebolo priamo podriadené.
    </tei:p>
    <tei:p>
     Michalovic otázku chápal takto:
    </tei:p>
    <tei:p>
     — Naše stavy sú teraz medzi dvoma mlynskými kameňmi. Z jednej   strany nám pán Žerotín sľubuje v Matiášovom mene hory-doly, len aby   sme vypovedali cisárovi poslušnosť a prešli k Matiášovi. Na druhej   strane cisár, teraz keď je v tvŕdzi, bude ústupčivejší a náklonnejší   potvrdiť nám náboženské slobody. Pravda, ak mu to najvyšší kancelár a   jeho španielska skupina nevyhovoria. Uvidíme, na čom sa dohodne   snem.
    </tei:p>
    <tei:p>
     — Načo také dlhé okolky! — zvolal prudko Bacháček. — Mali by sme   nasledovať príklad Moravanov a pripojiť sa k Matiášovi. No, čo   myslíte? — Obrátil sa na ostatných hostí, chcejúc si tak vynútiť ich   súhlas.
    </tei:p>
    <tei:p>
     No oni mlčali a čakali na odpoveď pána Michalovica.
    </tei:p>
    <tei:p>
     — Neslobodno striasať slivky zo stromu, kým nedozreli, — ozval sa   Michalovic. — V takých nesmierne významných veciach nemožno sa   rozhodnúť bez náležitej úvahy. To, čo podnikli Uhri, Rakúšania a   Moravania, je vzbura proti právoplatnému panovníkovi. Prečo by sme si   mali vydobýjať protizákonne niečo, čo môžeme dosiahnuť prípadne aj   zákonitou cestou?
    </tei:p>
    <tei:p>
     — Myslíte, že Rudolf bude povoľný? — spýtal sa opäť   Zalužanský.
    </tei:p>
    <tei:p>
     — Okolnosti ho prinútia rozhodnúť sa pre jednu z dvoch možností:   alebo povoliť Matiášovi, alebo našim stavom. A myslím, že to, čím by   uspokojil stavy, bude preňho menším zlom než to, čo by bolo treba na   uspokojenie Matiáša. Na jednej strane udelenie náboženských slobôd,   na druhej strane strata niektorých krajín. Cisár si vyberie akiste   menšie zlo. Totiž menšie pre svoju osobu. Zdalo by sa, že udelením   náboženskej slobody osobne nič nestratí. Ale je to zdanie klamlivé.   Ktovie, či Lobkovicova strana nebude pokladať stratu niektorých   Rudolfových krajín za menšie zlo, než keby musela učiniť rozsiahle   ústupky protestantom. Kancelár bude cisára riadne spracúvať.
    </tei:p>
    <tei:p>
     — Mal by ho spracúvať aj niekto z našich, —- vybuchol opäť   Bacháček.
    </tei:p>
    <tei:p>
     — Ale kto? Keď všetky hlavné úrady majú v rukách „jednušky” a my   sa k cisárovi len veľmi ťažko dostaneme? Iba že by nám Kepler   pomohol.
    </tei:p>
    <tei:p>
     — Ja sa o politiku nestarám. Nijaké pozemské dianie ma nezaujíma,   mňa zaujíma len to, čo sa deje na nebi, — ohradzoval sa Kepler.
    </tei:p>
    <tei:p>
     Zalužanský zasiahol do rozhovoru svojím návrhom.
    </tei:p>
    <tei:p>
     — Z Keplera by veľký osoh nebol. Ale azda by mohol pomôcť toť   doktor Jesenius.
    </tei:p>
    <tei:p>
     — Úprimne povedané, moje lekárske povolanie i súkromná vedecká   činnosť zaberajú všetok môj voľný čas natoľko, že nemám kedy venovať   rovnakú starostlivosť aj udalostiam politickým. A potom, nepokladal   by som za zrovnateľné so svojou cťou, aby som sa zúčastnil v dačom,   čo by bolo namierené proti cisárovi.
    </tei:p>
    <tei:p>
     Michalovic sa poponáhľal rozptýliť jeho obavy.
    </tei:p>
    <tei:p>
     — Na nič takého nikto z nás nepomýšľa. Išlo by len o to, aby   niektorá, našej veci oddaná osoba v blízkosti cisára pomáhala nám pri   uplatňovaní našich požiadaviek. Pozrite, ja mám významné postavenie,   ale k cisárovi sa dostanem len veľmi zriedka. Ale keby ste vy,   doktor, chceli poslúžiť našej veci a prihovoriť sa u cisára, vykonali   by ste pre nás veľa. Že nežiadam od vás nič takého, čo by bolo v   rozpore s vašimi povinnosťami a s našou vernosťou voči cisárovi,   môžete vidieť už aj z toho, že hovorím o veci verejne a nie medzi   štyrmi očami. Tak čo, môžeme počítať s vašou pomocou?
    </tei:p>
    <tei:p>
     Jesenius neodvetil hneď. Toto bola ponuka iného druhu ako návrh   španielskeho vyslanca. Teraz išlo o vec, ktorá bola blízka i jeho   srdcu. Veď už sa tu, v tomto kráľovstve, v tomto krásnom meste   necítil cudzincom. Už by stadiaľto neodchádzal s ľahkým srdcom. Azda   má Michalovic pravdu, že aspoň to málo, čo od neho žiada, je povinný   vykonať. Veď nežiadajú od neho nič takého, čo by bolo proti jeho   svedomiu.
    </tei:p>
    <tei:p>
     Ešte sa pohľadom dorozumel s Máriou. Aj ona súhlasila.
    </tei:p>
    <tei:p>
     Jesenius teda odpovedá vicekancelárovi:
    </tei:p>
    <tei:p>
     — Pokladám vašu vec i za vec svoju. Ak budem mať možnosť niečo pre   vás urobiť, ochotne to urobím. Ale naisto vám nič nemôžem   prisľúbiť.
    </tei:p>
    <tei:p>
     V cisárovej pracovni je od rána rušno. Cisárov tajomník Hannewald   i tajní radcovia presviedčajú svojho pána, aby nečakal na Matiáša,   ale aby zavčasu z Prahy ušiel. Dakde do Nemecka, lebo aj keď sa   všetci proti nemu sprisahali — Uhri, Rakúšania i Moravania — Nemci mu   ostanú verní, oni svojho cisára neopustia.
    </tei:p>
    <tei:p>
     — Škoda každej hodiny, Vaša cisárska Milosť. Ak budete dlho   otáľať, dostanete sa do rúk svojho vznešeného brata, arcikniežaťa   Matiáša, a potom...
    </tei:p>
    <tei:p>
     V mnohoznačnej pomlčke za touto radou cisár akoby videl celý svoj   ďalší osud: príchod Matiáša s obrovským vojskom pred hlavné mesto,   obliehanie Prahy, krvipreliatie na uliciach, dobytie Hradu, zajatie   cisára, uväznenie v tmavom väzení... Brrr, hrôza čo i len pomyslieť   na to!
    </tei:p>
    <tei:p>
     A najstrašnejšie na veci je, že Matiáš by to bol schopný učiniť.   Od mladi v ňom blčí neskrotná ctižiadosť, ktorá sa neľaká nijakých   prekážok, ktorá necúvne pred ničím, ani pred pokrvným zväzkom, ani   pred cisárskym majestátom. Och, keby mal toľko peňazí, aby mohol   vystrojiť proti nemu riadnu armádu! Ale pokladnica je zasa prázdna. S   ťažkým srdcom už dal tristotisíc zlatých zo svojej súkromnej   pokladnice. Ale čo je to na odvrátenie hroziaceho nebezpečenstva? Za   to možno zverbovať najviac päť — alebo šesťtisíc žoldnierov. A Matiáš   ich má vraj vyše dvadsaťtisíc.
    </tei:p>
    <tei:p>
     Och, radcovia majú zaiste pravdu: najlepšie bude ujsť. Čo   najďalej, kde by už nevďačného brata ani nevidel Ujsť čo najskôr.   Škoda každej hodiny. Ale —
    </tei:p>
    <tei:p>
     — Čo bude s našimi zbierkami?
    </tei:p>
    <tei:p>
     — Život Vašej cisárskej Milosti je dôležitejší než všetky zbierky.   Najcennejšie veci naložíme na vozy a zbierky odvezieme, kam Vaša   cisárska Milosť rozkáže. Naložíme päťdesiat, sto alebo aj dvesto   vozov...
    </tei:p>
    <tei:p>
     Radcovia sú netrpezliví. Pôda im horí pod nohami, najradšej by už   boli niekde za hranicami, kde by sa už nemuseli obávať divého   Matiáša. A kým nebudú za hranicami, nebudú sa cítiť bezpečnými, lebo   cisár je vrtkavý. Darmo sľúbil, že z Prahy ujde, darmo je teraz   rozhodnutý — v najbližšej chvíli môže svoj úmysel zmeniť. Potom nech   je nám Boh milostivý!
    </tei:p>
    <tei:p>
     Preto treba čím skôr vynútiť od cisára rozkaz, aby sa začali   pripravovať na cestu.
    </tei:p>
    <tei:p>
     Ale cisár váha. Hoci sa už v zásade rozhodol odísť, vlastne ujsť z   Prahy, spečatiť toto rozhodnutie patričným rozkazom si ešte netrúfa.   Znova sa v ňom ozval démon pochybností. Je správne, že chce z Prahy   odísť? Možno by sa dal Matiáš nejakými ďalšími slubmi zastaviť. Alebo   sa môže stať niečo nepredvídaného, čo Matiášove úmysly zvráti. Cesty   Prozreteľnosti sú nevyspytateľné. Och, keby sa dala Prozreteľnosť   nejak ovplyvniť! Keby tak žil Tycho Brahe, ten by mu iste dobre   poradil. Vyčítal by z konštelácie hviezd, ako sa Matiášovo zločinné   podujatie skončí. Možno by mu predpovedal, že nejakým úspešným   zákrokom sa mu podarí Matiáša pokoriť, zajať ho...
    </tei:p>
    <tei:p>
     A cisár sa už aj vžíva do príjemnej predstavy, že má pred sebou   zajatého Matiáša, ktorý teraz čaká na svoj osud z jeho rúk. Oj,   dočkáš sa osudu, aký si zaslúžiš! Smrť! Smrť! Aj keď v ňom prúdi tá   istá krv čo v Rudolfovi, nezaslúži si iný údel. Cisárova vzrušená   obrazotvornosť ďalej snuje pradivo príjemných predstáv. Matiáš sa   hádže pred ním na kolená a prosí o milosť, modliká, aby cisár ušetril   jeho život. Aká sladká to chvíľa, môcť takto vychutnávať svoje   víťazstvo. V cisárovi sa ozýva hlas krvi. Azda stačí spupnému a   odbojnému bratovi takéto pokorenie. Neodplatí mu za zlé zlým.   Veľkomyseľne rozhoduje, aby trest smrti zmenili na doživotné   vyhnanstvo na niektorom z kráľovských zámkov.
    </tei:p>
    <tei:p>
     Medzitým, čo sa cisár opája takýmito marivami, radcovia čakajú na   pokonné rozhodnutie.
    </tei:p>
    <tei:p>
     Nedočkajú sa ho, lebo Rudolf odrazu rozkáže:
    </tei:p>
    <tei:p>
     — Zavolajte najvyššieho kancelára!
    </tei:p>
    <tei:p>
     Ovisli tváre cisárových radcov, zachmúrili sa čelá najvyšších   ríšskych úradníkov. Cítia, že cisár sa im zasa vyšmykol z rúk ako   úhor.
    </tei:p>
    <tei:p>
     Náhlivo ťapkajú po kamenných schodoch kroky tajomníka, bežiaceho   po najvyššieho kancelára pána Zdeňka Popela z Lobkovíc.
    </tei:p>
    <tei:p>
     A najvyšší kráľovský úradník nedáva na seba dlho čakať. Vo vzduchu   visia veľké udalosti a kancelár sotva všetko ustrežie.
    </tei:p>
    <tei:p>
     V cisárovej pracovni našiel Lobkovic radcov Hannewalda a Attemsa.   Cisár ich zdržal u seba, aby ho podporovali proti najvyššiemu   kancelárovi, keby sa pokúšal zvrátiť jeho rozhodnutie. Lebo   rozhodnutie ujsť z Prahy ostalo nezmenené, cisár sa len nemohol   odhodlať premeniť úmysel na skutok.
    </tei:p>
    <tei:p>
     — Zavolali sme si vás, aby sme vám oznámili, že sme sa rozhodli   odísť z nášho sídelného mesta, — povedal cisár trochu neisto a hľadel   kútikom očú na svojich radcov, ktorí ho na takéto rozhodnutie   nakriatli.
    </tei:p>
    <tei:p>
     — Kam mieni ísť Vaša cisárska Milosť v týchto rozháraných časoch?   — spýtal sa kancelár užasnutý.
    </tei:p>
    <tei:p>
     — Ešte presne nevieme... azda k nášmu synovcovi Leopoldovi do   Pasova. Chceli sme sa uchýliť ku kurfirstovi saskému, ale odkázal   nám, že nie je na náš príchod pripravený.
    </tei:p>
    <tei:p>
     — Ale prečo chce Vaša cisárska Milosť odísť z Prahy? — zvolal   Lobkovic a pozrel vyčítavo na oboch radcov, lebo dobre vedel, odkiaľ   vietor fúka.
    </tei:p>
    <tei:p>
     — Náš odbojný brat Matiáš blíži sa k Prahe s veľkou vojenskou   presilou. Nemôžeme sa mu vydať na milosť a nemilosť... Hrozí nám tu   nebezpečenstvo.
    </tei:p>
    <tei:p>
     Lobkovic pristúpil k cisárovi, kľakol si pred ním na jedno koleno   a zvolal vášnivo:
    </tei:p>
    <tei:p>
     — Vaša cisárska Milosť to nemôže urobiť! Opustiť kráľovstvo teraz,   v čase najväčšieho nebezpečenstva? Všetci vaši verní poddaní čakajú,   že sa im postavíte v čelo a budete brániť svoje sväté práva, svoju   korunu. Cisárska Milosť, nemôžete odísť z Prahy! Nemôžete opustiť   toto kráľovstvo! Bola by to zrada...
    </tei:p>
    <tei:p>
     Cisár sa naklonil z kresla ku kancelárovi, akoby mu chcel pomôcť   vstať. No zmohol sa len na povzbudzujúce gesto.
    </tei:p>
    <tei:p>
     Radca Attems nevydržal už mlčky počúvať kancelárovo náruživé   prehováranie cisára a nestarajúc sa o etiketu, povedal najvyššiemu   kancelárovi v cisárovej prítomnosti podráždene:
    </tei:p>
    <tei:p>
     — Zradu na Jeho cisárskej Milosti chcú spáchať tí jeho radcovia,   ktorí pred ním zastierajú pravý stav vecí, zmenšujú význam hroziaceho   nebezpečenstva a nedbajú o jeho bezpečnosť. Vaša cisárska Milosť,   nedožičte sluchu takýmto radám.
    </tei:p>
    <tei:p>
     Lobkovicovi sa zaiskrilo v očiach. Ozvalo sa v ňom svedomie   zodpovedného úradníka Českého kráľovstva, ktorý cíti povinnosť brániť   záujmy tohto kráľovstva proti záujmom ríšskym. Hannewald i Attems   boli Nemci, im záujmy kráľovstva neležali tak na srdci. Pre nich bol   Rudolf II. rímsky cisár, pre Lobkovica a ostatných najvyšších   kráľovských úradníkov bol Rudolf predovšetkým český kráľ. Preto   Lobkovic hovoril z úprimného srdca, keď pristúpil až k cisárovi,   akoby ho chcel brániť proti zlým radcom, a povedal hrdo:
    </tei:p>
    <tei:p>
     — Jeden z predchodcov Vašej Milosti na kráľovskom tróne českom,   Ján Lucemburský, riekol: „To bohdá nebude, aby český kráľ z boja   utekal!” Naše kráľovstvo sa pripravuje na boj. Vaša cisárska Milosť   sa nemôže vyhnúť tomuto boju.
    </tei:p>
    <tei:p>
     Rudolf, ktorý veľmi nerád počúval nepríjemné veci, odvrátil   bolestne skrivenú tvár a zakryl si uši rukami.
    </tei:p>
    <tei:p>
     Hannewald si myslel, že cisár už nechce najvyššieho kancelára   počúvať, a pokladal chvíľu za príhodnú pre seba.
    </tei:p>
    <tei:p>
     — Vaša cisárska Milosť, z pána Lobkovica hovorí len úradník   kráľovstva, ktorý sa nestará o širšie súvislosti udalostí. Keď bude   Vaša Milosť v bezpečnosti, môže si vyžiadať pomoc ríšskych   kurfirstov, lebo tu ide o odboj proti rímskemu cisárovi a nielen   proti českému kráľovi, slovom, s pomocou kurfirstov môže potom Vaša   Milosť vtrhnúť do Čiech a votrelca vyhnať.
    </tei:p>
    <tei:p>
     Cisár sa díval bezradne to na svojich radcov, to na kancelára.   Jeho prvotný úmysel začal sa lámať. Slová najvyššieho kancelára na   neho hlboko zapôsobili. A Lobkovic kul železo, kým bolo žeravé.
    </tei:p>
    <tei:p>
     — Vám ide len o vlastnú kožu. Osud tohto kráľovstva je vám   ľahostajný. Som zvedavý, či by ste tak hovorili, keby nepriateľ   napadol a pustošil vašu domovinu. Pochabí, či nechápete, že je oveľa   výhodnejšie brániť územie do poslednej kvapky krvi, ako vydať ho   nepriateľovi bez boja a potom ho s krvavými stratami dobývať? — Potom   sa obrátil k cisárovi a povedal presvedčivo: — Vaša cisárska Milosť,   ak opustíte Prahu, stratíte všetko, možno i cisársku korunu. Ak   ostanete, môžete ešte veľa zachrániť.
    </tei:p>
    <tei:p>
     Attems podišiel k Lobkovicovi a povedal úsečné:
    </tei:p>
    <tei:p>
     — Ste pridobrý politik na to, aby ste nevideli, aké úskalie skrýva   vaša rada Jeho cisárskej Milosti. Ak sa bude chcieť Jeho cisárska   Milosť postaviť na odpor Matiášovi, môže tak urobiť len za cenu   ústupkov českým stavom. Totiž protestantským stavom. Myslím, že je   vám to jasné. Ja však nechápem, ako si zodpoviete pred svojím   svedomím, ako verný syn Cirkvi, takéto prihrávanie luteránom a   pikhartom.
    </tei:p>
    <tei:p>
     — Attems má pravdu, — zastenal cisár, ktorý bezradne počúval túto   prudkú výmenu názorov. — Aj pápežský nuncius aj španielsky vyslanec   nám radia nepovoľovať protestantom ďalšie ústupky. I vy, pán   kancelár, ste s tým doteraz súhlasili. Nevieme si preto vysvetliť tú   náhlu zmenu vo vašich názoroch. Aj vy ste nás zradili?
    </tei:p>
    <tei:p>
     Kancelár si znova kľakol, chytil cisárovu pravicu a pobozkal   ju.
    </tei:p>
    <tei:p>
     — Ako si môže Vaša cisárska Milosť dačo takého o mne myslieť! Som   ochotný kedykoľvek položiť za vás život.
    </tei:p>
    <tei:p>
     Cisár mu dal zasa rukou znak, aby vstal. Potom sa spýtal:
    </tei:p>
    <tei:p>
     — Až dosiaľ ste nás len prehovárali, aby sme neodišli z Prahy. Ale   ako sa chcete postarať o našu bezpečnosť? Čo nám teda radíte   urobiť?
    </tei:p>
    <tei:p>
     Attems a Hannewald zbystrili pozornosť.
    </tei:p>
    <tei:p>
     Cisár sa díval na najvyššieho kancelára ustato, apaticky. Nevidel   už nikde záchranu. Či sa rozhodne tak, alebo onak, za všetko bude   musieť zaplatiť privysokú cenu. Všetko sa proti nemu sprisahalo — čo   mu môže poradiť Lobkovic?
    </tei:p>
    <tei:p>
     — Vaša cisárska Milosť by sa mala pokonať so svojím bratom   arcikniežaťom Matiášom.
    </tei:p>
    <tei:p>
     Rudolf bol pripravený počuť z úst najvyššieho kancelára nepríjemnú   radu. No jeho návrh prijal ako bodnutie dýkou. Zasa odvrátil bolesťou   skrivenú tvár, zasa si zapchal rukami uši.
    </tei:p>
    <tei:p>
     Lobkovic čakal. Ešte nebol hotový. To hlavné sa len chystal   povedať.
    </tei:p>
    <tei:p>
     — Nijakú lepšiu radu nám dať neviete? — zroneným hlasom sa spýtal   cisár.
    </tei:p>
    <tei:p>
     — Nie, Vaša cisárska Milosť, toto je jediná možnosť záchrany. Ak   si chcete zachrániť pre seba Čechy a Moravu, musíte Matiášovi dať   Uhorsko a Rakúsko. A okrem toho zaistiť mu nástupníctvo v Čechách.   Prirodzene, že mu treba slúbiť aj úplné odpustenie. A jeho   prívržencom a vojsku tiež.
    </tei:p>
    <tei:p>
     Cisár si vzdychol a neodvetil.
    </tei:p>
    <tei:p>
     Och, kdeže sú krásne sny o pomste, ktorými sa ešte pred chvíľou   opájal! Je v takom položení, že napokon ešte aby azda on prosil.   Prosiť Matiáša, aby prijal kráľovskú korunu! Aby sa uspokojil s   väčšou polovicou krajca a jemu aby milostivo ponechal polovicu   menšiu. Och, aké poníženie, aká potupa!
    </tei:p>
    <tei:p>
     Nemohol sa odhodlať vysloviť hneď súhlas s kancelárovým   návrhom.
    </tei:p>
    <tei:p>
     — Pošleme za arcikniežaťom kardinála Dietrichsteina, aby uzavrel   čo najvýhodnejšiu pokonávku... — Cisár sa odmlčal a zamyslene hľadel   pred seba. Och, len nie nejaké pevné rozhodnutie! Oddialiť ho...   čakať... nechať čakať... až čas sám prinesie nejaké riešenie. — S   nástupníctvom by sme mohli predbežne počkať...
    </tei:p>
    <tei:p>
     — Bez toho nepristúpi arciknieža na nijakú dohodu, — povedal trpko   kancelár.
    </tei:p>
    <tei:p>
     — Pokúsime sa bez nástupníctva, — zanovite opakoval cisár. — Ak by   arciknieža nesúhlasil, potom môžeme pridať aj nástupníctvo.
    </tei:p>
    <tei:p>
     Lobkovic si nanucoval doteraz trpezlivosť a z nepríjemností, ktoré   sa mu tisli na jazyk, chcel povedať cisárovi len tie   najnevyhnutnejšie. Ale keď videl, že zatajovaním ťažkostí cisár si   svoje položenie zľahčuje, rozhodol sa hovoriť otvorene. Poprosil   cisára úctivo síce, ale pevne, aby si nezastieral skutočnosť a aby sa   nepokúšal uniknúť dôsledkom vlastných chýb.
    </tei:p>
    <tei:p>
     A potom mu začal vypočítavať všetky chyby, ktorých sa v ostatných   rokoch dopustil a ktoré zavinili najprv povstanie Bocskayho v Uhrách   a neskôr vystúpenie Matiáša proti cisárovi. Bolo toho veľa. Cisárovi   prichodilo, akoby mu horiacu síru sypali na hlavu. Ale nemal dosť   sily kancelára prerušiť a upraviť ho do medzí povinnej úcty voči   svojmu panovníkovi.
    </tei:p>
    <tei:p>
     Počúval so zvesenou hlavou a možno, že mnohé veci iba teraz videl   v správnom svetle.
    </tei:p>
    <tei:p>
     Keď najvyšší kancelár skončil, cisár prikývol. Vyzeralo to tak,   ako keby podriemkaval a pritom akoby mu bola hlava odkväcla. Ale   cisár nespal, pozorne vypočul svojho kancelára, no bolo toho odrazu   toľko, že sa zdalo, akoby sa bol zhrbil pod ťarchou týchto   výčitiek.
    </tei:p>
    <tei:p>
     Zdvihol hlavu a povedal stiesnene:
    </tei:p>
    <tei:p>
     — Dobre teda: ponúknite mu aj nástupníctvo. A teraz nás nechajte   osamote. Veľmi nás tento rozhovor vyčerpal.
    </tei:p>
    <tei:p>
     Dlho sedel takto cisár vo vysokom kresle, podopierajúc si bradu   päsťou. Lakeť mu pritom spočíval na operadle kresla.
    </tei:p>
    <tei:p>
     Po chvíli vstúpil potichu komorník a spýtal sa zdvorile, či jeho   cisárska Milosť niečo nepotrebuje.
    </tei:p>
    <tei:p>
     — Nie, nič, nevyrušuj nás z rozmýšľania... Totiž, počkať!   Odprevadíš nás do Španielskej sály.
    </tei:p>
    <tei:p>
     Komorník, zvyknutý na cisárove rozmary, sa tomuto rozkazu vôbec   nečudoval. Dal cisárovi do rúk rovnú dlhú palicu s hlavicou zo   slonoviny, prehodil mu cez plecia mentieku a sprevádzal ho k   Španielskej sále.
    </tei:p>
    <tei:p>
     — Tu na nás čakaj a nikoho nevpúšťaj dnu.
    </tei:p>
    <tei:p>
     Do neskorého večera čakal komorník pred vchodom do Španielskej   sály.
    </tei:p>
    <tei:p>
     Cisár sedel pred mramorovým Ilioneom a znova, ako už toľko ráz   predtým, kochal sa v jeho kráse. Hodiny a hodiny vydržal takto meravo   sedieť a uprene sa dívať na obľúbenú sochu pred sebou, ktorá žiarila   belobou svojho mramoru, ako keby z nej sálal svieži jas.
    </tei:p>
    <tei:p>
     Blahý pocit úplného uvoľnenia, ktorý mával pri pozorovaní tejto   sochy, vystriedal dnes akýsi neznámy, nový výraz. Nesmierny smútok   zračil sa na tejto strhanej tvári. Tu sa nemusel pretvárať, tu   nemusel skrývať svoje city. Pred Ilioneom sa nemusí ostýchať za svoj   žiaľ. Možno kamenný héros rozumel jeho ťažkým duševným útrapám lepšie   než ľudia, ktorí ho nútia robiť mrzké veci, čo mu tak strpčujú život.   Najkrajšie chvíle v živote strávil tu, v nemom rozhovore s ním,   Ilioneom.
    </tei:p>
    <tei:p>
     Keď cisár skončil svoj mĺkvy monológ, vstal, pristúpil k soche,   pohladil ju po chladných údoch a zašeptal smutne:
    </tei:p>
    <tei:p>
     — Vďaka ti, Ilioneus, vďaka ti za všetku tú krásu.
    </tei:p>
    <tei:p>
     Potom sa ešte raz rozhliadol po svojich zbierkach, smutne sa   usmial a vyšiel.
    </tei:p>
    <tei:p>
     V noci sa cisár pokúsil vziať si život už po druhý raz. Rozbehol   sa s holou hruďou proti jelením parohom, zaveseným nízko na stene.   Ale nepodarilo sa mu prebodnúť si srdce. Spôsobil si len ľahšie   zranenie.
    </tei:p>
    <tei:p>
     A nenávidený i ľutovaný cisár musel niesť ďalej bremä svojho   podivného osudu.
    </tei:p>
   </tei:div>
   <tei:div type="chapter">
    <tei:head>
     XX. MAJESTÁT RUDOLFA II.
    </tei:head>
    <tei:p>
     UDALOSTI VALILI sa potom ako povodeň. Arciknieža Matiáš nedal sa   zastaviť na svojom pochode k Prahe Rudolfovými vykrúcačkami a sľubmi.   Mierom libenským musel cisár Matiášovi odstúpiť Uhorsko, Rakúsko a   Moravu. Pre seba si ponechal len Čechy, Sliezsko a Lužicu. Súčasne   uznal Matiáša za svojho nástupcu, čiže za čakatela na českú korunu.   Ale aj sľub, ktorý dal stavom za pomoc proti Matiášovi, bolo treba   splniť. A nešlo o nič menšieho ako o zabezpečenie náboženských   slobôd.
    </tei:p>
    <tei:p>
     Pri Rudolfovej odďalovacej taktike trvalo to síce takmer celý rok,   kým sa odhodlal k rozhodujúcemu kroku — ale napokon náboženské   slobody predsa len povolil. Keď stavy siahli k poslednému   prostriedku, k brannej obhajobe náboženstva, keď zvolili zo svojich   radov tridsať defenzorov a začali najímať vojsko, musel aj cisár   uznať, že riešenie už ďalej odkladať nemožno.
    </tei:p>
    <tei:p>
     A tak desiateho júla roku 1609 podpísal listinu, známu pod menom   Majestát Rudolfa II., ktorá dávala možnosť pokojného vývinu   náboženského života v Čechách na dlhý čas. Pravda, keby ju boli cisár   a jeho radcovia dodržiavali.
    </tei:p>
    <tei:p>
     Večer v deň vyhlásenia Majestátu bolo v mazhauze Karolovho kolégia   velké konvívium. Veď profesori mali čo zapíjať. Univerzita dostala sa   v zmysle Majestátu pod správu defenzorov, obrancov protestantskej   viery. Iba oni mali právo prijímať a prepúšťať profesorov.
    </tei:p>
    <tei:p>
     Rektor Bacháček pozval na konvívium aj niektorých spomedzi   tridsiatich direktorov. Z pozvaných prišli traja: Václav Budovec,   gróf Joachym Ondrej Šlik a Bohuslav z Michalovíc. Prišli aj   priaznivci univerzity doktori Zalužanský a Jesenius.
    </tei:p>
    <tei:p>
     Jesenius vedel, že najväčšiu zásluhu o vydanie Majestátu má   Budovec. Kým Šlik bol dušou českých stavov pri snemových rokovaniach   s cisárom pred rokom — a vlastne jemu mohol cisár ďakovať za to, že   sa české stavy nepripojili k Matiášovi, ale vydržali pri cisárovi —   pri rokovaniach o Majestát mal hlavné slovo Budovec.
    </tei:p>
    <tei:p>
     — Je to víťazstvo, veľké víťazstvo, ktoré sme s pomocou božou   dosiahli, — povedal Budovec s rozjasnenou tvárou. — Naša vytrvalosť   priniesla ovocie. Po dlhom zápase sa naša viera zrovnoprávnila s   vierou pod jedným spôsobom.
    </tei:p>
    <tei:p>
     Profesori boli zvedaví na podrobnosti Majestátu.
    </tei:p>
    <tei:p>
     — Bude mať Majestát platnosť, keď ho najvyšší kancelár odmietol   podpísať? — obával sa Zalužanský.
    </tei:p>
    <tei:p>
     Ale Šlik zľahčujúco mávol rukou.
    </tei:p>
    <tei:p>
     — Namiesto najvyššieho kancelára podpísal listinu Adam zo   Šternberka, pražský nádvorník, ktorého cisár na to splnomocnil, —   vysvetľoval gróf. — Najdôležitejší je podpis Jeho cisárskej Milosti.   Ten je záväzný aj pre najvyššieho kancelára. A ak by na to Lobkovic   zabudol, máme prostriedky, aby sme mu to pripomenuli.
    </tei:p>
    <tei:p>
     Všetci vedeli, na čo Šlik myslí. Na krajinskú pohotovosť, ktorú na   rozkaz direktorov on zverboval a ktorou stavy držali cisára v   šachu.
    </tei:p>
    <tei:p>
     — Keď som viedol včera na Hrad dvanásťčlenné vyslanstvo, aby sme   odovzdali Jeho cisárskej Milosti poďakovací spis, — povedal Budovec,   — cisár sa obsahu tohto spisu asi veľmi nepotešil. Myslel si, že po   vydaní Majestátu hneď sa vzdáme defenzie a rozpustíme krajinskú   pohotovosť — a tým sa cisárovi, a najmä najvyššiemu kancelárovi,   vydáme na milosť a nemilosť, — prerušil ho Šlik rýchle a   povzbudzujúco si obzrel zhromaždených profesorov, ubezpečujúc ich   tak, že direktori nesadnú tak ľahko na lep chytačkám cisárskych   radcov.
    </tei:p>
    <tei:p>
     Aj vicekancelár Michalovic prispel do rozhovoru zaujímavou   podrobnosťou:
    </tei:p>
    <tei:p>
     — Kým nebude Majestát vložený do krajinských dosák a kým sa stavy   nezídu na najbližšom sneme, krajinská pohotovosť rozpustená nebude.   Napokon to musel uznať aj cisár, čo ako sa proti tomu pôvodne bránil.   No hlavná vec, že Majestát je už hotovou vecou.
    </tei:p>
    <tei:p>
     — Pričom velmi dôležitá je okolnosť, — dodal Budovec, — že   Majestát sa nevzťahuje len na vieru luteránsku, ale aj na utrakvistov   a českých bratov, ba i na kalvínov. Slovom, je to úplná sloboda   náboženského vyznania. A pritom netýka sa len príslušníkov stavov,   ale aj ľudí poddaných zemepánom.
    </tei:p>
    <tei:p>
     — Máme tomu rozumieť tak, že Majestát zavrhuje zásadu: Cius regio,   eius religio, čia krajina, toho náboženstvo? — spýtal sa Jesenius. —   Už nebude musieť poddaný vyznávať náboženstvo svojho pána?
    </tei:p>
    <tei:p>
     — Tak, — odvetil dôrazne Budovec. — V Majestáte sa výslovne   hovorí, že každý poddaný má právo zvoliť si náboženstvo podľa svojho   presvedčenia. Preto vravím, že to znamená pre nás veľké   víťazstvo,
    </tei:p>
    <tei:p>
     — Lenže aj v jezuitskom kolégiu v Klementíne oslavujú víťazstvo,   zvolal z druhého konca Nedožerský.
    </tei:p>
    <tei:p>
     Budovec nepokladal túto poznámku za žart. Odpovedal na ňu   vážne:
    </tei:p>
    <tei:p>
     — Myslím, že práve to je najväčšia prednosť Majestátu: nevzbudzuje   u katolíkov trpkosť, akoby naše víťazstvo išlo na ich ujmu. Majestát   neznamená ani pre katolíkov porážku, pretože nič nestratili, všetky   ich výdobytky sú potvrdené. Podrobnosti pojaté budú do „Porovnania”,   ktoré vyjde súčasne s Majestátom.
    </tei:p>
    <tei:p>
     — Pokiaľ ide o nás, o našu akadémiu, naše položenie sa iste   zlepší, — poznamenal Bacháček, ktorý mal na zreteli vždy na prvom   mieste záujmy univerzity.
    </tei:p>
    <tei:p>
     — Defenzori sú ľudia rozumní a rozhľadení, dobre vedia, čo pre náš   život znamená akadémia. Nuž iste budú prejavovať porozumenie pre jej   potreby.
    </tei:p>
    <tei:p>
     Budovec sa odmlčal a rozjasnený si obzrel zhromaždenie profesorov.   V jeho úsmeve akoby sa skrývalo skryté konštatovanie: „S vami,   priatelia, aj akadémia splní svoje poslanie v národe.”
    </tei:p>
    <tei:p>
     — Teraz už azda nebude treba získavať záujem o vysoké učenie   verejnými anatómiami, — pridal sa do rozhovoru Jesenius, spomínajúc   si na ťažkosti so svojou prvou pitvou v Prahe.
    </tei:p>
    <tei:p>
     Budovec nadviazal na jeho slová:
    </tei:p>
    <tei:p>
     — Vynaložíme všetok svoj vplyv na to, aby pýcha nášho kráľovstva,   slávna vysoká škola Karolova, netrpela v nijakom smere nedostatok. Ak   by defenzori nemali pochopenie pre vaše potreby, môžete sa obrátiť   vždy priamo na mňa. V prospech našej akadémie vždy ochotne zakročím,   nakoľko to len bude v mojej moci.
    </tei:p>
    <tei:p>
     — Ďakujem vám za láskavý prísľub, — odvetil v mene všetkých   Bacháček. — Budeme využívať vašu vzácnu podporu len pre blaho našej   akadémie.
    </tei:p>
    <tei:p>
     — Na to by sme si mali vypiť, — navrhol Campanus.
    </tei:p>
    <tei:p>
     Cínové čaše zaštrngalí a chladné víno zvlažilo hrdlá.
    </tei:p>
    <tei:p>
     — Ako hľadíte do budúcnosti, Vaša Milosť? — nadviazal opäť   rozhovor o náboženských otázkach Bacháček, obrátiac sa na Šlika.
    </tei:p>
    <tei:p>
     Šlikova tvár zvážnela. Stiahol obočie a povedal ustarosteným   hlasom:
    </tei:p>
    <tei:p>
     — Ak bude cisár zachovávať výsady Majestátu, bude v krajine   náboženský mier. Ale... Nechcel by som byť kuvikom, no okolnosť, že   najvyšší kancelár Zdeněk Lobkovic odoprel Majestát podpísať, nedáva   nám do budúcnosti veľké nádeje. Nasvedčovali by tomu aj poučenia z   doterajšej cisárovej politiky.
    </tei:p>
    <tei:p>
     — Myslíte teda, že cisár Majestát zruší? — opýtal sa s obavou   Bacháček.
    </tei:p>
    <tei:p>
     Šlik sa podíval na Budovca, akoby ho vyzýval, aby na túto pálčivú   otázku odpovedal On.
    </tei:p>
    <tei:p>
     — Hádam ani nezruší, — odvetil Budovec pomaly, akoby sa usiloval   čítať udalosti, zapísané v knihe budúcnosti. — Stačí, keď on a jeho   radcovia budú si počínať tak, akoby Majestát nejestvoval. To sa môže   ľahko stať, lebo cisár istotne už zajtra bude ľutovať, že Majestát   podpísal, a bude sa ospravedlňovať sám pred sebou i pred svetom, že   sme ho na ňom vynútili.
    </tei:p>
    <tei:p>
     V miestnosti zavládlo na chvíľu ticho. Radostná nálada, v ktorej   sa schôdzka začala, vyparila sa pod dojmom takýchto chmúrnych úvah a   na tvárach črtala sa nevyslovená otázka: A čo potom?
    </tei:p>
    <tei:p>
     Budovec akiste vycítil túto ich obavu, preto odpovedal:
    </tei:p>
    <tei:p>
     — Iste si všetci kladieme otázku, Čo bude potom? Ustúpiť nemôžemel   Budeme sa za svoje práva biť, a to nielen na sneme, ale keď bude   treba, aj so zbraňou v ruke. Dúfam, že v boji, ktorý nás ešte čaká,   budeme sa môcť na akadémiu plne spoľahnúť.
    </tei:p>
    <tei:p>
     Sústredené ticho prerušil po tejto výzve hlasitý šum. Profesori   jeden cez druhého ubezpečovali, že na nich sa môžu stavy a defenzori   spoľahnúť vždy a za každých okolností.
    </tei:p>
    <tei:p>
     — Ďakujem vám, priatelia, za tento váš prísľub. Verme, že si   udalosti nevyžiadajú takéto riešenie, ale pripravení musíme byť na   všetko. A teraz ma ospravedlňte, že dlhšie už nemôžem ostať vo vašej   vzácnej spoločnosti; čaká ma ešte gróf Thurn.
    </tei:p>
    <tei:p>
     Profesori si ešte chvíľu posedeli, ale bezstarostná nálada zo   začiatku večera sa už nevrátila. Pomaly sa aj oni rozišli.
    </tei:p>
    <tei:p>
     Benedikti sa ponúkol, že Jesenia na kúsku odprevadí.
    </tei:p>
    <tei:p>
     — Zdá sa, že aj vy sa budete musieť rozhodnúť, Jesenius, —   povedal, keď kráčali stíchnutými ulicami Starého mesta pražského.
    </tei:p>
    <tei:p>
     — Ako rozhodnúť? V čom? — spýtal sa Jesenius, hoci tušil, na čo   Benedikti myslí.
    </tei:p>
    <tei:p>
     — Veď ste počuli, čo hovoril Budovec. Ak cisár bude pokračovať v   svojej starej politike, nevyhnutne sa dostane do sporu so stavmi. A   dúfam, že sľub, ktorý sme dali Budovcovi, pokladáte aj pre seba za   záväzný?
    </tei:p>
    <tei:p>
     Jesenius mlčky prikývol.
    </tei:p>
    <tei:p>
     — Ak sa stavy dostanú do sporu s cisárom, — rozvádzal Benedikti   ďalej svoju myšlienku, — akadémia bude na strane stavov, čiže proti   cisárovi.
    </tei:p>
    <tei:p>
     Zastavil sa a chytil Jesenia za ruku.
    </tei:p>
    <tei:p>
     — Myslím, že otázku, ktorú vám predkladám, máte pre seba už dávno   rozriešenú. A nepochybujem ani najmenej, ako. My vás všetci pokladáme   už celkom za svojho. Pokladáte sa aj vy za nášho? Pôjdete s nami,   alebo proti nám?
    </tei:p>
    <tei:p>
     Jesenius cítil, že na túto otázku nemôže dať vyhýbavú odpoveď.   Benedikti a s ním všetci ostatní profesori univerzity majú právo   poznať jeho pravé zmýšľanie. Veď ho pokladajú za príslušníka   univerzity, vidia v ňom svojho priateľa, nemajú pred ním nijaké   tajnosti.
    </tei:p>
    <tei:p>
     — Ako si môžete ľo len na chvíľku myslieť o mne, že by som šiel   proti vám? — povedal vrúcne s nádychom výčitky v hlase. — Môžete so   mnou počítať vo všetkom.
    </tei:p>
    <tei:p>
     Tuho si stisli ruky.
    </tei:p>
    <tei:p>
     Jeseniovo rozhodnutie nebolo náhle. Dlho už rozmýšľal, či má žiť   utiahnutý ako Kepler, nestarajúc sa okrem svojej vedy o nič iného,   alebo sa má zapojiť do prúdu, ktorý unášal takmer všetkých jeho   známych. Môže ostať bokom, keď vedúci činitelia kráľovstva chcú   oslabiť náboženstvo, ktoré aj on vyznáva? Každý zásah proti   náboženstvu pokladal súčasne za krok proti sebe. Náboženstvo, to bola   preňho najsvätejšia vec na svete. Nuž pokladal sa popri tom, že je   lekár, aj za vojaka viery. Myslel si, že je jeho kresťanskou   povinnosťou zúčastniť sa v bojoch proti utláčaniu náboženstva.
    </tei:p>
    <tei:p>
     Pravda, teraz, po vydaní Majestátu, akiste nebude príležitosť   vyslúžiť si ostrohy v takomto boji. Ale tým lepšie! Aspoň nebude   treba zmeniť doterajší spôsob života.
    </tei:p>
    <tei:p>
     Hoci trochu vzrušenia by zavše nezaškodilo.
    </tei:p>
    <tei:p>
     Smrť rabína Löwa vyvolala v Jeseniovej myslí celý roj spomienok.   Zoznámenie s týmto nevšedným človekom zanechalo v ňom hlboké stopy.   Aj on je už na pravde božej. Ktovie, aké tajomstvo odniesol so sebou   do hrobu.
    </tei:p>
    <tei:p>
     — Čo poviete na to, že rabín Löw umrel? — prihovoril sa Jesenius   Keplerovi pri najbližšom stretnutí. Stretli sa u Bacháčka v   kolégiu.
    </tei:p>
    <tei:p>
     — Všetci ta raz musíme, — odvetil Kepler. — Ostatne rabín už bol   taký starý, že skôr by nás mal uvádzať do údivu jeho dlhý život ako   jeho smrť. Ale predsa takáto zvesť na človeka vždy zapôsobí. Keď si   pomyslím, že len nedávno som ešte bol u neho...
    </tei:p>
    <tei:p>
     — Vy ste boli u neho? — začudoval sa Jesenius.
    </tei:p>
    <tei:p>
     — Vari ste mu nešli opravovať Golema? — poznamenal Bacháček — Ale   na to by si bol zavolal skôr Byrgia alebo niektorého iného   mechanika.
    </tei:p>
    <tei:p>
     Kepler sa rozhovoril, ako ktorýsi deň predošlého týždňa prišiel za   ním vnuk rabína Löwa s odkazom od svojho deda, vlastne s veľkou   prosbou, aby ho navštívil. Vraj dedo je veľmi chorý a chcel by sa   ešte pozhovárať s profesorom Keplerom o niečom veľmi dôležitom.
    </tei:p>
    <tei:p>
     — Bol som zvedavý, čo odo mňa rabín chce, — pokračoval Kepler, — a   vybral som sa do jeho domu na Širokej ulici. Rabín sedel pri kozube v   kresle a nohy mal položené na horúcich tehlách. Povedal mi, že mu   odumierajú nohy; najprv ich mal ľadové len po členky, teraz ich už má   meravé po kolená a potom to bude postupovať vyššie a vyššie — stehná,   útroby a napokon srdce. To vraj bude koniec. Ale nezdalo sa, že by ho   to bolo nejak trudilo. Potom sme prešli na to hlavné: Čítal moju   „Astronomiu nuovu” a veľmi sa zaujímal o tie dve poučky, čo som v   knihe vyslovil. Chcel k nim ešte nejaké vysvetlivky.
    </tei:p>
    <tei:p>
     — Čudné, že človek na smrteľnej posteli má takéto záujmy, —   poznamenal Bacháček.
    </tei:p>
    <tei:p>
     — Vlastne to bol len úvod k tomu, čo mi chcel rabín povedať.   Viete, čo sa ma spýtal? Prečo som vraj prezradil svoj objav, že   planéty sa pohybujú v elipsách, a nie v kruhoch. Aj druhú poučku, o   zväčšujúcej a zmenšujúcej sa rýchlosti dráh planét podľa ich   vzdialenosti od Slnka. Nechápal som zmysel jeho otázky. Rabín mi   odvetil, že takéto veľké tajomstvá nemali by sa dávať napospas   nezasväteným. Že vraj tým zmenšujem úctu, ktorú požívajú učenci v   očiach ľudu. A naopak, ľudu tým dávam do rúk nebezpečnú zbraň, ktorou   si môže ublížiť. On by vraj takýto objav vzal so sebou do hrobu.   Alebo by svoje tajomstvo zveril len niekoľkým najspoľahlivejším   osobám, aby ostalo hermeticky uzavreté v kruhu takýchto zasvätených   učencov.
    </tei:p>
    <tei:p>
     — A vy čo ste mu odvetili, Johan?
    </tei:p>
    <tei:p>
     Jesenius visel pohľadom na Keplerových ústach, hoci vlastne vedel,   ako Kepler musel rabínovi odpovedať.
    </tei:p>
    <tei:p>
     — Iste viete, čo som mu odpovedal: že pri svojej práci opieram sa   o výsledky bádania množstva iných učencov. Je to reťaz, ktorá siaha   až do ďalekej minulosti, do čias Ptolemaiových. Každý z nás je len   jedným ohnivkom tejto reťaze. A keďže som staval na tom, čo tu už   bolo, nie som oprávnený ponechať si pre seba ani tú trošku, ktorou   som sám prispel. Chcel som mu vyvrátiť aj mienku o vede ako   nebezpečnej zbrani v rukách nezasvätených, čiže neškolených ľudí. Ale   neviem, či sa mi to podarilo... Neviem, či rabín uznal, že je rozdiel   medzi kabalou a astronómiou.
    </tei:p>
    <tei:p>
     — Iste to uznal, veď aj sám sa zapodieval astronómiou, — nadhodil   Bacháček.
    </tei:p>
    <tei:p>
     — Dlho sme sa zhovárali, ale neviem, či výsledok rabína uspokojil.   Mne priniesol tento rozhovor veľké ponaučenie.
    </tei:p>
    <tei:p>
     — Dúfame, že si ho nechcete nechať len pre seba? — usmial sa   Jesenius.
    </tei:p>
    <tei:p>
     — Je to ponaučenie veľmi prosté: treba kráčať ďalej cestou, ktorú   sme nastúpili. A treba vytŕhať aj s koreňmi mylný náhľad o takzvanej   hermeticnosti vedy. Veda sa musí podobať lesnému pramienku, z ktorého   sa môže napiť každý smädný, bez ohľadu na to, či je to vznešený pán s   veľkým sprievodom alebo obyčajný pocestný, ktorý nemá ani nádobky a   musí si naberať vodu do dlaní. Súhlasíte so mnou, amici?
    </tei:p>
    <tei:p>
     — Súhlasíme, súhlasíme, — ubezpečoval Bacháček aj za Jesenia.
    </tei:p>
    <tei:p>
     Kancelár Lobkovic Majestát nepodpísal. Ale cisár nevyvodil z tejto   jeho „vzbury” dôsledky. Ponechal ho aj naďalej v úrade. Predvídaví   ľudia z toho správne vyvodzovali, že náboženský život v Čechách   nemožno pokladať za ustálený. Kancelár sa necíti Majestátom viazaný.   Podnikne teda — prirodzene, s pomocou mocnej „španielskej. strany” —   všetko, aby záväzky z Majestátu zoslabil, aby čo najväčšmi obmedzil   slobody, ktoré nekatolíckym vierovyznaniam z Majestátu vyplývali.   Hoci sa Jesenius s kancelárom súkromne nestýkal a úradné styky   obmedzovali sa na najmenšiu mieru, Zdeněk Popel z Lobkovic si na   svojho bývalého spolužiaka občas spomenul.
    </tei:p>
    <tei:p>
     Členovia Societas Jesu pripravovali v pražskom Klementíne veľkú   spoločenskú udalosť: nacvičovali divadelnú hru. Žiaci jezuitského   kolégia sa už niekoľko týždňov horlivo pripravovali na predstavenie.   V tom čase ich oslobodili od všetkých iných povinností: nemuseli sa   učiť školské úlohy, ani sa zúčastňovať na dišputáciách.
    </tei:p>
    <tei:p>
     Najlepší pražskí remeselníci pripravovali veľkolepé javisko s   rozličnými divmi, ktoré zhotovoval cisársky mechanik. Krajčíri šili   prekrásne rúcha podľa návrhu cisárskeho dvorného maliara Sprangera. O   všetkých týchto veciach šírili sa po Prahe tajomné a zveličené   zprávy. Predstavenie má prevýšiť všetky doterajšie takéto   podujatia.
    </tei:p>
    <tei:p>
     Aj na Hrad sa dostali zvesti o chystanom predstavení.
    </tei:p>
    <tei:p>
     Jesenius sa o tieto veci nezaujímal. Nech si jezuiti robia, čo sa   im zapáči, jeho väčšmi zaujímali udalosti súvisiace s   univerzitou.
    </tei:p>
    <tei:p>
     Od Kvetnej nedele bola Praha v znamení veľkého teatrum, ktoré sa   malo uskutočniť na Zelený štvrtok.
    </tei:p>
    <tei:p>
     V stredu predpoludním prišiel za Jeseniom pisár z českej   kancelárie a odovzdal mu skrútenú škartu.
    </tei:p>
    <tei:p>
     — Jeho Milosť pán najvyšší kancelár Lobkovic vám posiela toto   pozvanie a vyslovuje súčasne úfnosť, že pozvaniu ráčite vyhovieť.
    </tei:p>
    <tei:p>
     Jesenius rozvinul škartu. Bolo to pekne vytlačené pozvanie, ktorým   Societas Jesu v Prahe pokladá si za česť pozvať urodzeného pána, pána   doktora medicinae Johanesa Jesenia de Magna Jesen a jeho ctihodnú   manželku (mená boli dopísané rukou) na predstavenie hry „Cenodoxus”,   ktorú napísal P. Bidermann, S. J. Predvedú ju chovanci kolégia   Klementínum na Zelený štvrtok v popoludňajších hodinách...
    </tei:p>
    <tei:p>
     Pisár z českej kancelárie už dávno odišiel a Jesenius ešte vždy   držal pozvanie v ruke a rozmýšľal, čo urobiť.
    </tei:p>
    <tei:p>
     Je zrejmé, čo kancelár sleduje: prítomnosťou niektorých známejších   protestanov na tomto predstavení chce dokázať, že ľudia, ktorí sú v   cisárskych službách, musia držať s cisárskou stranou.
    </tei:p>
    <tei:p>
     Má na výber len dve riešenia: alebo sa zaprieť a ísť, alebo   odmietnuť, nejsť, ale potom niesť dôsledky takéhoto rozhodnutia.   Vedel, čo znamená uvaliť na seba hnev najmocnejšieho činiteľa v   kráľovstve. A najhoršie je, že ani u cisára nemôže hľadať záštitu —   cisár bude v tejto veci určite s kancelárom zajedno.
    </tei:p>
    <tei:p>
     Čo robiť?
    </tei:p>
    <tei:p>
     Vtom si spomenul na Keplera. Keď dostal pozvanie on, Jesenius,   akiste podobne „poctili” aj Keplera.
    </tei:p>
    <tei:p>
     Vybral sa za ním priamo z Hradu.
    </tei:p>
    <tei:p>
     No Kepler o ničom nevedel.
    </tei:p>
    <tei:p>
     — Možno aj dačo prišlo, ale žena akiste nedovolila, aby ma   vyrušili z práce, a pozvanie prevzala sama. Hneď sa o tom   presvedčím...
    </tei:p>
    <tei:p>
     Nie, ani pani Keplerová nič neprevzala.
    </tei:p>
    <tei:p>
     — Môže to prísť ešte zajtra, — odvetil Kepler a vyzval hosťa, aby   si sadol. — Keby človek posudzoval takúto vec len sub specie   aeternitatis, musel by sa náramne čudovať prízemnosti ľudského ducha,   ktorý komplikuje život takýmito „problémami”. Ale, bohužiaľ, musíme   celý prípad posudzovať z úzkeho hľadiska zamestnancov cisárskeho   dvora. Aj v tom prípade, ak mne pozvanie nepošlú, ma táto záležitosť   zaujíma, lebo čo dnes postihlo vás, môže zajtra postihnúť mňa.   Uvažujme teda tak, ako keby sme boli postihnutí obaja rovnako.
    </tei:p>
    <tei:p>
     — Myslím, že tu ide o osobný výčin kancelára proti mne.
    </tei:p>
    <tei:p>
     — To na veci nič nemení. Vravíte, že takéto pozvanie dostalo   viacero popredných osôb protestantských. V podstate je to teda taká   istá vec, ako keby bola namierená proti všetkým protestantom.
    </tei:p>
    <tei:p>
     — Lenže moje rozhodnutie nemôže byť výslednicou takýchto úvah.   Cisárov osobný lekár nemá také možnosti obrany ako defenzori alebo   protestantské stavy ako celok. A myslím, že by nikto z našich nechcel   vec takto chápať. Ostaňme teda len pri tom zúžení na dve osoby:   kancelár a ja.
    </tei:p>
    <tei:p>
     — Kancelár a vy... — opakoval Kepler zadumane a odmlčal sa, ako   keby sa mu myšlienky boli medzitým zatúlali do nekonečných   medzihviezdnych priestranstiev. O chvílu sa však vrátil k predmetu   rozhovoru a povedal: — Keby šlo len o to zúčastniť sa na nejakom   predstavení, nebolo by to také nepríjemné... Lenže tu ide o iné. Či   podľahnúť takémuto nepriamemu nátlaku, alebo sa mu vzoprieť. Človek   musí mať svoje zásady, musí mať chrbticu. A musí vedieť za svoje   presvedčenie nielen bojovať, ale aj trpieť. Čo myslíte, ide v tomto   prípade o takú veľkú vec, že pre ňu hodno postaviť do boja všetko?   Nazdávam sa, že nie. Rozum nám vraví, aby sme sa v takýchto   okolnostiach správali radou Písma: „Buďte smelí ako levy a ľstiví ako   hady.” Význam veci nie je úmerný obeti, ktorú by si prípadne   vyžiadala. A preto ja by som na vašom mieste šiel.
    </tei:p>
    <tei:p>
     Jesenia Keplerove dôvody celkom nepresvedčili. Uzná to aj Mária?   Nebude si myslieť, že mužovo podvolenie sa vyplýva len z pohodlnosti   a slabosti?
    </tei:p>
    <tei:p>
     Ale Mária, hoci jej ešte nepovedal o svojom rozhovore s Keplerom,   odpovedala mu — po dôkladnej úvahe — v podstate tak ako Kepler.
    </tei:p>
    <tei:p>
     A tak sa teda rozhodli, že pôjdu.
    </tei:p>
    <tei:p>
     Predstavenie sa konalo vo veľkej aule Klementína, ktorej steny   boli pre túto príležitosť vyzdobené vzácnymi gobelínmi s biblickými   výjavmi.
    </tei:p>
    <tei:p>
     Jeseniovci sú v Klementíne po prvý raz. V protestantských kruhoch   pokladajú toto sídlo jezuitov za hlavnú baštu katolicizmu v   kráľovstve.
    </tei:p>
    <tei:p>
     Študent-uvádzač zaviedol ich do tretieho radu, teda medzi   najvýznamnejších návštevníkov. Jesenia takéto vyznačenie škrelo.   Tajne dúfal, že im dajú miesto niekde v posledných radoch, kde sa   stratia medzi mešťanmi a inými nevýznamnými hosťami.
    </tei:p>
    <tei:p>
     Nakoľko to len dobrý mrav dovoľuje, obzerajú sa okolo seba, aby   zistili, kto všetko tu je.
    </tei:p>
    <tei:p>
     Sú tu všetky najpoprednejšie osoby kráľovstva. Červené kreslo s   pozlátenými operadlami v strede prvého radu je pre cisára. Je takmer   isté, že Jeho Milosť nepríde, ale kreslo je pripravené. Čo, ak by sa   rozhodol v poslednej chvíli? Hneď vedľa kresla pre cisára je kreslo   pre najvyššieho kancelára Lobkovica a jeho ženu Polyxénu z Perštýna.   Kreslá sú prázdne — vznešení návštevníci ešte neprišli. Ale ostatné   miesta sú už takmer všetky zaplnené. Hľa, z druhej strany cisárovho   kresla sedí arcibiskup Earel z Lamberka, zhovárajúc sa s rektorom   Klementína pátrom Lavinniom, ktorý stojí pri jeho kresle. Na   arcibiskupovej tvári je chorobný výraz, stopy utrpenia, no tu, v   tomto slávnostnom ovzduší premáha nápory choroby a s úsmevom ďakuje   za pozdravy hostí v prvých radoch. Lavinnius dlho nevydrží na mieste;   len čo príde nejaký významný hosť, ide mu v ústrety a víta ho s   nápadnou srdečnosťou. Užbol takto privítal najvyššieho dvorníka Adama   zo Šternberka, najvyššieho hofmajstra Jiřího zo Švamberka i   najvyššieho sudcu Adama z Valdštýna. Rektorova tvár žiari   spokojnosťou, že prišli aj ostatné popredné osobnosti krajiny:   prezident nad apeláciami pán Jan Zbyněk z Hazmburku, komorný   prezident Abraham z Donína, najvyšší pisár Jan z Klenového, kráľovský   prokurátor Oldřich Gerštorf z Gerštorfu a mnohí iní. Takmer všetci s   manželkami. A už prichodí aj najvyšší kancelár so ženou. Úklonom   hlavy ďakuje za pozdravy návštevníkom na obidvoch stranách dvorany a   pani Polyxéna sa usmieva na známe panie, napospol oblečené v nových,   drahocenných šatách.
    </tei:p>
    <tei:p>
     Jeseniovci sa potešili, keď medzi návštevníkmi zbadali aj   vicekancelára Michalovica a jeho ženu pani Uršulu.
    </tei:p>
    <tei:p>
     Na Lavinniov pokyn niekoľkí sluhovia zaťahujú ťažké záclony na   oblokoch. Dvoranu zapĺňa šero, akoby bol už večer, hoci vonku svieti   ešte slnko. Iba z okraja javiska leje sa široký prúd slabého svetla.   Hudci začínajú hrať intrádu. Pred oponou zjaví sa Múza a latinskou   ódou oslavuje cisára i všetkých vzácnych hostí.
    </tei:p>
    <tei:p>
     Potom nasleduje ešte krátka pripomienka k deju: advokát Cenodoxus   je skutočná osoba, naozaj žil tak, ako ho hra predstavuje. Nech si   vzácni návštevníci vezmú z neho výstrahu.
    </tei:p>
    <tei:p>
     „Moralita,” pomyslel si Jesenius a v duchu odhadoval, aký čas budú   herci potrebovať na predvedenie zápasu dobra so zlom a na pokonné   nezvratné víťazstvo dobra. Tri alebo štyri hodiny? Niekde bývajú   takéto predstavenia na pokračovanie a trvajú aj tri dni.
    </tei:p>
    <tei:p>
     Opona sa rozhŕňa a na scéne odohráva sa výjav zo života advokáta   Cenodoxa. Diváci vidia hlavnú postavu hry v najlepšom svetle. Je   bohabojný a spravodlivý, čestný a múdry, ale — — — Už po niekoľkých   výstupoch začína sa vytvárať napätie: je jasné, že s Cenodoxom nie je   dačo v poriadku, čosi sa proti nemu chystá...
    </tei:p>
    <tei:p>
     Jesenius videl v Taliansku i Nemecku už veľa divadelných   predstavení, videl mystériá, morality, ba i frašky Hansa Sachsa, a   nečakal, že by v Prahe uvidel niečo iného. Preto ho ani prvé dejstvo   hry, ktoré sa odohrávalo v Cenodoxovom parížskom byte, obzvlášť   neupútalo. Stihol rozdeliť pozornosť medzi javisko a obecenstvo.   Sledoval kútikom oka Máriu a zabával sa na jej napätí.
    </tei:p>
    <tei:p>
     Opona padá — ale súčasne sa rozhŕňa druhá opona, ktorú obecenstvo   pokladalo doteraz len za drapériu, zakrývajúcu spodok javiska. A táto   druhá, spodná opona odhaľuje divákom obraz, pri ktorom im behajú po   chrbte zimomriavky.
    </tei:p>
    <tei:p>
     Vidia pred sebou peklo.
    </tei:p>
    <tei:p>
     Pani Mária si pritisla prsty pravice na pery, aby nevdojak   nevykríkla od vzrušenia. V očiach sa jej zračí ozajstná hrôza. Celé   javisko je zaliate slabým červeným svetlom; ktoré vyžaruje na scénu z   akýchsi neviditeľných zdrojov.
    </tei:p>
    <tei:p>
     Vpredu pekla na ohnivom tróne sedí knieža temnôt, Lucifer.
    </tei:p>
    <tei:p>
     — Juj, aký je hrozný! — zašeptala Mária a primkla sa k mužovi.
    </tei:p>
    <tei:p>
     Vzadu na javisku varia sa v kotloch hriešne duše; okolo kotlov   pobehujú čerti s najrozličnejšími mučiacimi nástrojmi. Trpiace duše   nariekajú a kvília, ale len polohlasne, aby neprerušovali dôležitý   rozhovor, ktorý má Lucifer so svojimi podriadenými.
    </tei:p>
    <tei:p>
     „Iste si vzali vzor z Danteho,” pomyslel si Jesenius vecne, no pri   všetkej pochybovačnosti, s ktorou na predstavenie prišiel a ktorej sa   nezbavil ani po prvom dejstve, nebol dosť obrnený proti silnému   dojmu, ktorý v duši diváka musel vyvolať pohľad na takéto presvedčivé   zobrazenie pekla. Aby ilúzia bola ešte mocnejšia, nezabudla réžia ani   na také pôsobivé momenty, ako je pohyb čertov. Áno, po pekle čerti   chodia riadnou ľudskou chôdzou, ale ak majú vyjsť medzi ľudí na svet,   roztvoria netopierie krídla a frnk! — vznášajú sa vo vzduchu. Keď sa   prvý čert vzniesol takto do vzduchu, diváci mimovoľne zhíkli. Veď sa   zdalo, že diabol sa naozaj vznáša na vlastných krídlach. Ba veľká   väčšina divákov by si ani neželala, aby ich niekto vyviedol z tohto   klamu triezvou poznámkou, že čerta vytiahli do vzduchu na tenkom   drôte, ktorý z hľadiska nevidieť.
    </tei:p>
    <tei:p>
     Odlet čerta iba na chvíľu odvrátil pozornosť obecenstva od porady   diablov. A nešlo veru o maličkosť: pekelné mocnosti vedia, že celý   život advokáta Cenodoxa je len pretvárka, a preto sa rozhodnú získať   ho celkom pre seba. Vysielajú na svet Hypokrisis-Pretvárku, aby mu   nastrojila osídla.
    </tei:p>
    <tei:p>
     Dej začína byť napínavý.
    </tei:p>
    <tei:p>
     „Chudák Cenodoxus,” myslí si Jesenius. „Keď sa do toho zamiešala   žena — a ešte k tomu taká prešibaná — je stratený.”
    </tei:p>
    <tei:p>
     Pani Mária sleduje hru vzrušeným pohľadom a polohlasne šepce   mužovi útržkovité poznámky, na ktoré nečaká odpoveď.
    </tei:p>
    <tei:p>
     Ak peklo naplnilo divákov hrôzou, nasledujúci výjav ich privádza   na vrchol blaženosti.
    </tei:p>
    <tei:p>
     Rozhŕňa sa tretia opona; tá, čo visí nad hlavným javiskom. A pred   stŕpnutým obecenstvom otvára sa nebo. Od hlavného javiska — teraz   zastretého oponou — je oddelené vrstvou namaľovaných oblakov.
    </tei:p>
    <tei:p>
     Len čo sa opona rozhrnula, ozval sa na vyšnom javisku ľúbezný spev   zborov anjelských.
    </tei:p>
    <tei:p>
     — Krásne! — šepce uveličene tučná susedka pani Jeseniovej a očami   doširoka otvorenými vstrebáva do seba všetku tú krásu, ktorá priam   oslepuje. Mnohé ženy zabúdajú, že sú na divadelnom predstavení, a   zbožne sa prežehnávajú...
    </tei:p>
    <tei:p>
     Dva rady bielych anjelov spievajú hymny na oslavu Stvoriteľa.   Ľúbezný spev sprevádza hudba neviditeľných muzikantov a hudba i spev   napĺňajú duše prítomných nesmiernym dojatím. A potom nastáva   vzrušujúca chvíľa: na akési neviditeľné znamenie anjeli začínajú   odletúvať. Rozprestrú biele krídla a po dvaja súčasne vznesú sa do   vzduchu... Spev doznieva a na scénu prichádza Kristus v sprievode   svätcov a svätíc, aby rozhodli, ako chrániť Cenodoxa pred nástrahami   pekla. Vysielajú mu na pomoc Ochrancu-Cenodoxophylaxa a   Svedomie-Conscientiu, aby mu pomáhali bojovať proti zlým   mocnostiam.
    </tei:p>
    <tei:p>
     Napätie sa stupňuje, lebo len teraz sa začína ozajstný zápas medzi   dvoma nesmiernymi silami, medzi nebom a peklom. Diváci sa tak vžívajú   do deja, že ho chvíľami pokladajú za skutočnosť, a v obave o osud   hlavného hrdinu varujú a vystríhajú ho hlasitými poznámkami pred   hroziacim nebezpečenstvom. V dvorane počuť zrýchlené oddychovanie,   vyvolané neovládateľným vzrušením, a kto by sa dobre započúval, počul   by akiste aj buchot srdca svojho suseda.
    </tei:p>
    <tei:p>
     Cenodoxus ťažko ochorie. Choroba, predstavovaná zlým duchom   Morbusom, má ho už úplne v moci. Ešte sa o neho bijú kŕdle duchov   dobrých s duchmi zlými — ale Cenodoxus už nemôže zmeniť svoj život,   nemôže ani oľutovať svoje skutky. Umiera...
    </tei:p>
    <tei:p>
     Na hlavnom javisku konajú sa pohrebné obrady za Cenodoxa. Nebohý   leží v otvorenej truhle. Zbor klerikov spieva Miserere — a ľudia v   divadle pociťujú až v koreňoch svojej bytosti onen stiesňujúci dojem,   aký sa nás zmocňuje na každom pohrebe pri dumách o pominuteľnosti   ľudského života.
    </tei:p>
    <tei:p>
     Toto však nie je obyčajný pohreb, lebo, hľa, nebo sa otvára a   Kristus si sadá na súdnu stolicu, aby súdil Cenodoxovu dušu.
    </tei:p>
    <tei:p>
     A súčasne sa otvára aj peklo, aby sa aj ono zúčastnilo na tomto   strašidelnom súde. Všetky tri scény sú otvorené súčasne, po prvý raz   za celého predstavenia. A dojem z tejto simultánnosti je naozaj taký,   aký usporiadatelia očakávali.
    </tei:p>
    <tei:p>
     Divákom sa zdá, že sú svedkami ozajstného vzrušujúceho súdneho   pojednávania. Žalobcom je Lucifer a svedkami proti Cenodoxovi všetci   diabli. Obhajcami a svedkami v prospech Cenodoxa sú anjeli.
    </tei:p>
    <tei:p>
     Ani najväčší trestný proces nebolo by obecenstvo sledovalo tak   napäto ako tento nebesko-pekelný súd. Najmä keď sa vážky s   Cenodoxovými skutkami začali prevažovať na stranu pekelných   mocností.
    </tei:p>
    <tei:p>
     Už nebolo pochybnosti, ako vyznie rozsudok.
    </tei:p>
    <tei:p>
     Vtom, uprostred pohrebných obradov, mŕtvy Cenodoxus zvolal   zúfalo:
    </tei:p>
    <tei:p>
     — Som stratený!
    </tei:p>
    <tei:p>
     Na javisku nastáva zmätok. Smútoční hostia prestrašene odbiehajú,   nechávajúc nebohého svojmu osudu.
    </tei:p>
    <tei:p>
     A vzrušenie sa prenáša aj do hľadiska. Pri Cenodoxovom zúfalom   výkriku sa niektoré ženy hlasno rozplakali.
    </tei:p>
    <tei:p>
     Hra splna svoje poslanie. Jej dej splýva so skutočným životom do   neoddelitelnej jednoty. A návštevníci sami prežívajú v týchto   chvíľach dramatického napätia svoju veľkú očistu. Súd, ktorý súdi   Cenodoxa, rozhoduje súčasne aj o nich. Koľko z hriechov,   pripisovaných Cenodoxovi, spáchali aj oni sami! Teraz ich cítia ako   ťažké bremeno, ako pálčivé znamenie na čele. Na šťastie je toto   znamenie pre iných neviditeľné. Hra im ho pripomenula. Vďaka Ti,   Bože, za toto upozornenie! Napravím sa. Polepším sa. Nezotrvám v   hriechoch ako Cenodoxus, aby ma nestihol jeho osud. Mea culpa, mea   culpa, mea maxima culpa.
    </tei:p>
    <tei:p>
     S takýmito pocitmi odchádzajú diváci z predstavenia, kde nebeský   súd odsúdil Cenodoxa na večné zatratenie.
    </tei:p>
    <tei:p>
     Aj Jesenius bol hodnú chvíľu v zajatí čara, ktorým hra na divákov   zapôsobila. Vyslobodil sa z neho až vonku na ulici, keď ho ovial   osviežujúci dych Vltavy.
    </tei:p>
    <tei:p>
     Návštevníci sa rozchádzali na všetky strany. Na šľachticov čakali   koče alebo nosidlá. Rytieri a mešťania šli domov pešo.
    </tei:p>
    <tei:p>
     Jeseniovci vracali sa s vicekancelárom Michalovicom a jeho ženou.   Vicekancelar ich vzal do svojho koča. Bolo už celkom tma a obloha   bola posiata trblietajúcimi sa hviezdami.
    </tei:p>
    <tei:p>
     — Čo na to poviete? — spýtal sa Michalovic Jesenia, keď sa koč   pohol.
    </tei:p>
    <tei:p>
     — Vedia to robiť, darmo je, — povedal Jesenius s uznaním. — Teraz   už chápem, prečo pozvali aj nás.
    </tei:p>
    <tei:p>
     Michalovic prikývol a riekol:
    </tei:p>
    <tei:p>
     — Ak predpokladajú, že takto oslabia naše náboženské presvedčenie,   veľmi sa mýlia. My si z toho musíme vybrať opačný osoh: ešte väčšmi   sa utvrdiť vo viere a ešte horlivejšie si plniť všetky náboženské   povinnosti.
    </tei:p>
    <tei:p>
     Jesenius sa neozval. Rozmýšľal, či Michalovicove slová vystihujú   plný obsah tých protichodných dojmov, ktoré si z predstavenia   odnášal. Zdalo sa mu, že nie.
    </tei:p>
    <tei:p>
     — Aj naši študenti by mali predviesť také teatrum, — vyslovil   napokon svoju myšlienku Jesenius. — Mali by sme to navrhnúť   Bacháčkovi. Campanus by nejaký kus istotne ochotne napísal.
    </tei:p>
    <tei:p>
     — I ja si myslím, že v tomto prípade divadlo samo osebe nie je   cieľom, ale iba prostriedkom. Prostriedkom boja, — povedal   Michalovic.
    </tei:p>
    <tei:p>
     — Čiže pokladať to za výzvu do boja? — spýtal sa Jesenius   živo.
    </tei:p>
    <tei:p>
     — Áno. A keď nás protivník vyzve do boja, čo iného môžeme robiť,   ako výzvu prijať?
    </tei:p>
    <tei:p>
     Keď si pri rozlúčke stisli ruky, Michalovic to pokladal aj za   sľub, že s Jeseniom môže vo všetkom počítať.
    </tei:p>
   </tei:div>
   <tei:div type="chapter">
    <tei:head>
     XXI. KRVAVÉ FAŠIANGY
    </tei:head>
    <tei:p>
     JANUÁR ROKU 1611 začínal sa v Prahe neveselo.
    </tei:p>
    <tei:p>
     Z južných Čiech prichodili znepokojujúce správy: arciknieža   Leopold, cisárov synovec, vtrhol s pasovským vojskom do krajiny.
    </tei:p>
    <tei:p>
     Bola to zvesť neuveriteľná. Nepriateľské vojsko na území   kráľovstva!
    </tei:p>
    <tei:p>
     „Ako je to možné?” spytovali sa ľudia. „Veď nebola vypovedaná   vojna! Prečo cisár nepostaví vojsko na obranu a prečo nedá rozkaz,   aby votrelcov vyhnali?”
    </tei:p>
    <tei:p>
     Ako keď sa blíži povodeň, tak rástli obavy obyvateľov hlavného   mesta, lebo pasovské vojsko nezadržateľne postupovalo ku Prahe. A   nikto sa mu nepostavil na odpor.
    </tei:p>
    <tei:p>
     Teraz už bolo zrejmé, že vojsko postupuje s mlčanlivým súhlasom   cisára.
    </tei:p>
    <tei:p>
     Stavy rýchle zorganizovali vojennú pohotovosť, ktorá mala brániť   Prahu proti vpádu nepriateľa. Šťastie, že Thurn, Budovec, Šlik a ešte   daktorí iní vedeli o pripravovanom vpáde a mohli zavčasu porobiť   aspoň tajné prípravy. Teraz, keď bolo nepriateľské vojsko na území   kráľovstva, nemuseli sa už s prípravami tajiť.
    </tei:p>
    <tei:p>
     Boli to vera smutné fašiangy. Zprávy o približujúcom sa vojsku   odoberali ľuďom chuť zabávať sa, lebo nikto nevedel, čo ho čaká   zajtra.
    </tei:p>
    <tei:p>
     No aj za takéhoto napätia ľudia túžili po družnom slove, po úteche   a povzbudení, preto sa známi stretávali aspoň v užších krúžkoch.
    </tei:p>
    <tei:p>
     Zalužanskovci pozvali Jeseniovcov, aby s nimi oslávili koniec   fašiangov. Prišli aj Keplerovci, doktor Borbonius a podaktorí   profesori.
    </tei:p>
    <tei:p>
     Ale hoci večera bola výborná a víno znamenité, nálada sa nemohla   akosi rozprúdiť. Ako keby mali všetci jazyky poviazané.
    </tei:p>
    <tei:p>
     Ký div, že prvým námetom rozhovoru boli Pasovčania, ktorí už   táborili na Bielej hore pri Prahe.
    </tei:p>
    <tei:p>
     — Čo sleduje cisár týmto nebezpečným podujatím? — spýtal sa   Kepler, ktorý sa tak málo staral o verejné udalosti, že vedel oveľa   viacej o novinkách na oblohe než v svojej bezprostrednej   blízkosti.
    </tei:p>
    <tei:p>
     — To je predsa jasné, — odvetil Zalužanský. — Cisár oľutoval, že   vydal Majestát a urobil také ústupky svojmu bratovi Matiášovi. Nuž si   zavolal na pomoc svojho synovca Leopolda, aby skrotil české stavy. To   bude prvý krok. Ak sa to podarí, cisár odvolá Majestát, napadne   Matiáša a vezme si späť všetko, čo mu nedávno pod nátlakom dal. To je   celý fígeľ.
    </tei:p>
    <tei:p>
     — Nie je to zle vyhútané, — uznanlivo povedal Bacháček, utierajúc   si od kačaciny mastné prsty o okraj obrusa, — len aby mu to   nevypálilo opačne.
    </tei:p>
    <tei:p>
     — A vari by ste mu žičili, aby sa tento hanebný úklad podaril? —   rozhorčoval sa Benedikti.
    </tei:p>
    <tei:p>
     — Že sa vám chce škriepiť pre cisárovu falošnú hru! — poznamenal   Zalužanský. — To by vám stálo za to!
    </tei:p>
    <tei:p>
     — Myslím, všetci sme zajedno v tom, že cisár sa spreneveril svojim   záväzkom, — vyslovil myšlienky všetkých prítomných Benedikti. — Ak   cisár nerozpustí pasovské vojsko, budeme musieť vojsko vyhnať   sami.
    </tei:p>
    <tei:p>
     Takto otvorene nehovoril nikto z nich. Preto Benediktiho slová   vyvolali medzi nimi prudký poryv. Prvý dojem bolo akési zdesenie, no   hneď zatým si uvoľnene vydýchli, ako keby ich bol Benedikti zbavil   ťažkého bremena. Nazval veci pravým menom.
    </tei:p>
    <tei:p>
     — Áno, vyženieme ich! — zvolal Bacháček oduševnene. — Postavíme sa   proti cisárovi! Myslím, že teraz už nebudú ani stavy váhať, s kým   ísť: s cisárom, alebo s Matiášom. Dnes sú iné pomery ako pred troma   rokmi. Dnes pôjdeme všetci s Matiášom.
    </tei:p>
    <tei:p>
     Bacháček sa tak rozohnil, že vstal, aby dodal svojim slovám väčší   dôraz. Aj keď si ani jeden z prítomných nevedel predstaviť Bacháčka   ako bojovníka, ženúceho sa na nepriateľa s mečom alebo mušketou, jeho   oduševnenie prešlo aj na ostatných.
    </tei:p>
    <tei:p>
     Okrem Keplera a Jesenia.
    </tei:p>
    <tei:p>
     Kepler sa tíško usmieval, nedajúc sa strhnúť všeobecným vzrušením.   Bol povznesený nad všetku pozemskú trmu-vrmu, takže mu ani na um   neprišlo pokladať sa tiež za činného účastníka v tej vysokej hre   mocenských záujmov.
    </tei:p>
    <tei:p>
     Jesenius si pripomenul slová vicekancelára Michalovica o   nastávajúcom boji. Nepomyslel si vtedy, že by sa mali splniť v takom   krátkom čase. Necítil sa pri tomto rozhovore dobre. Prichodilo mu,   ako keby sa spreneveroval svojej prísahe, danej cisárovi; ani čo by   sa dopúšťal zločinu...
    </tei:p>
    <tei:p>
     Najhoršie bolo, že Bacháček ho pred všetkými oslovil:
    </tei:p>
    <tei:p>
     — A s kým pôjdete vy, Jesenius a Kepler?
    </tei:p>
    <tei:p>
     Jesenius odpovedal za obidvoch:
    </tei:p>
    <tei:p>
     — Naše postavenie, Keplerovo a moje, je trochu odlišné od   postavenia vášho. Pokiaľ ide o mňa, nikdy som sa netajil porozumením   pre záujmy českých stavov. Ale čo teraz od nás žiadate, je vec takej   dôležitosti, že potrebujeme čas na rozmyslenie. Nepokladám za jediné   možné východisko pre nás — hovorím za Keplera a za seba — dilemu:   Rudolf, alebo Matiáš. Azda by takéto rozhodovanie sa už dnes bolo pre   nás predčasné. Prosím vás, dožičte nám času na rozmyslenie, vyčkajme   vývin budúcich udalostí... a potom uvidíme. Nevysvetľujte si moje   slová v zlom... nehnevajte sa na mňa... ale ja nemôžem spáliť za   sebou všetky mosty. Vyslovte sa aj vy, Johan.
    </tei:p>
    <tei:p>
     Kepler zažmurkal krátkozrakými očami, ako keby sa díval do   prudkého svetla, a povedal dobromyseľne:
    </tei:p>
    <tei:p>
     — Ja sa o verejné záležitosti nestarám, do politiky sa nemiešam.   Zalužanský prišiel s dobrým návrhom.
    </tei:p>
    <tei:p>
     — Myslím, že sme sa dostali trochu ďalej, než bolo naším úmyslom.   Súhlasím s doktorom Jeseniom, aby sme vyčkali vývoj budúcich   udalostí, a potom uvidíme, ako sa rozhodnú defenzori. Im prísluší   obrana viery. My ostaňme len v medziach, ktoré nám dali defenzori.   Starajme sa o povznesenie našej akadémie a vysokú politiku ponechajme   osobám na to povolaným. Raďme defenzorom, čo by mali podniknúť, aby   sa akadémia prebrala zo svojho terajšieho spánku.
    </tei:p>
    <tei:p>
     Išlo o to, že defenzori požiadali profesorov a niektorých   priaznivcov univerzity, aby vypracovali návrhy na zlepšenie stavu   vysokého učenia Karolovho. Najhorlivejšie sa veci ujali Zalužanský a   Benedikti. Netušili, že narazia na taký odpor u defenzorov i   profesorov.
    </tei:p>
    <tei:p>
     Nebol teda div, že sa rozhovor zvrtol na druhé nebezpečné   pole.
    </tei:p>
    <tei:p>
     — Vy už dlhé roky nie ste členom profesorského zboru, doktor,   ľahko sa vám teda radí... druhým. Neviem, či by ste si počínali tak   novotársky, keby ste sa mali aj sami správať svojimi radami.
    </tei:p>
    <tei:p>
     Bacháčkovi, ktorý vyslovil túto výčitku, očervenela okrúhla tvár,   lebo aj on patril medzi nepriateľov Zalužanského novôt.
    </tei:p>
    <tei:p>
     — Neviem, či je správne odsudzovať a zamietať moje návrhy len   preto, že sú nové alebo, ak chcete, novotárske. Nové sú len pre nás,   ale na akadémiách v cudzine to už dávno nepokladajú za novoty.   Nechápem, prečo by profesori nemohli súhlasiť s mojím návrhom, aby si   vybrali jeden alebo dva predmety a tie aby prednášali potom   sústavne.
    </tei:p>
    <tei:p>
     — Je to obmedzovanie akademických slobôd, — odvetil chmúrne   Bacháček a podíval sa pritom na svojich druhov i na Jesenia, aby sa   presvedčil, či môže počítať s ich podporou. — To by bolo pekné, aby   si profesor, a tobôž dekan alebo rektor, nesmeli vybrať sami, o čom   mienia prednášať. Potom by sa mohlo stať, že mne by nakázali   prednášať medicínu. No, čo na to poviete, Jesenius?
    </tei:p>
    <tei:p>
     Jesenius, takto priamo oslovený, nemohol sa vyhnúť odpovedi.   Nesúhlasil s Bacháčkom, oveľa bližšie mu boli návrhy Zalužanského —   ale nechcel si ani rektora rozhnevať.
    </tei:p>
    <tei:p>
     Odvetil preto zmierlivo:
    </tei:p>
    <tei:p>
     — Doktor to iste nemyslí tak, ako si to vysvetľujete vy. Vám   predsa nikto nemôže prikázať, aby ste prednášali medicínu, keď ste sa   tým nikdy nezapodievali.
    </tei:p>
    <tei:p>
     — Pochopiteľne, — ozval sa mierne Zalužanský. — Každý profesor by   si vybral predmet, ktorý je mu najbližší, ktorý ovláda najlepšie, a   pri tom predmete by potom ostal...
    </tei:p>
    <tei:p>
     — A omáľal by až do smrti to isté, však? — spýtal sa prudko   Bacháček a bojovne zdvihol hlavu.
    </tei:p>
    <tei:p>
     — Nemalo by to byť ustavične to isté, — odvetil mierne Zalužanský.   — Mohlo by to byť každým rokom lepšie. Keby mal každý profesor svoj   stály predmet, mohol by sa v svojom odbore zdokonaľovať a to by   akadémii iste nebolo na škodu.
    </tei:p>
    <tei:p>
     — Predpokladám, doktor, že to nemyslíte tak, akoby terajší   profesori neboli dostatočne pripravení na svoje povolanie? — spýtal   sa trochu odmerane Campanus.
    </tei:p>
    <tei:p>
     — To mi ani na rozum neprišlo, — rozptyľoval rýchle ich podozrenie   Zalužanský, ktorý už ľutoval, že začal takýto rozhovor. Hostiteľská   zdvorilosť dostala sa do rozporu s náročnosťou učenca a   neústupčivosťou človeka presvedčeného o svojej pravde.
    </tei:p>
    <tei:p>
     Kepler, ktorý sa doteraz živej výmeny názorov nezúčastňoval,   pokladal za potrebné vyjadriť sa, na čej strane v tejto škriepke   stojí.
    </tei:p>
    <tei:p>
     — Magnificenciu poznáme všetci ako učenca mimoriadneho významu,   takže by bolo nespravodlivé upodozrievať nás, že si túto skutočnosť   neuvedomujeme. A tak isto aj pokiaľ ide o ostatných profesorov. Ale   nepokladám za zdravý zjav, keď sa začiatkom každého roku začnú   profesori dohadovať, kto bude čo prednášať. Potom sa stane, že   Aristotela by chceli prednášať všetci, ale na Homéra alebo na Cicera   niet prednášajúceho. Alebo iný prípad: profesorovi, ktorý je skvelý   hebrejčinár, a jediný hebrejčinár na akadémií, zunuje sa prednášať   predmet, ktorý má v malíčku, a chce prednášať niečo, v čom je slabý.   Nehnevajte sa, magnificencia, ale to nie je zdravý zjav.
    </tei:p>
    <tei:p>
     Keplerove slová zavážili nielen svojím obsahom, ale aj pokojnou   vážnosťou prednesú.
    </tei:p>
    <tei:p>
     — Zveličujete ťažkosti a nedorozumenia, ktoré sa pri zadeľovaní   hodín niekedy medzi nami vyskytli, — povedal mrzuto Bacháček, ktorého   odpor začal pri takejto dvojstrannej paľbe strácať na sile.
    </tei:p>
    <tei:p>
     Pani Zalužanská chcela zavrátiť nešťastný rozhovor.
    </tei:p>
    <tei:p>
     — Ja som si myslela, že sme sa zišli, aby sme v družnom kruhu   zavŕšili fašiangy. A oni sa tu idú vadiť. Hja, to sú mužskí!
    </tei:p>
    <tei:p>
     Jej slová pôsobili ako studená sprcha na horúce hlavy.
    </tei:p>
    <tei:p>
     Bacháček sa zahanbil, že v hostiteľovom dome bol taký útočný, a   pokúšal sa potom zahladiť nepríjemný dojem nápadnou srdečnosťou.
    </tei:p>
    <tei:p>
     No len veľmi pomaly sa rozplynula napätosť, ktorá tak nepríjemne   poznačila začiatok tohto večera, a až keď prešli na veci zábavnejšie,   ozval sa v izbe aj smiech.
    </tei:p>
    <tei:p>
     Po polnoci veselú zábavu odrazu prerušilo zvonenie. Ozývalo sa   zblízka, takže ho nemohli nepočuť. Lež neznelo ako inokedy. Namiesto   velebného bim-bam znelo len zlovestné bim-bim-bim, na jednej hrane   zvona.
    </tei:p>
    <tei:p>
     — Čo je to? — spýtal sa zarazene Kepler. Zalužanský chvíľu počúval   a potom odvetil ustarostene:
    </tei:p>
    <tei:p>
     — U Panny Márie na Týne šturmujú. Všetci vyskočili a započúvali   sa.
    </tei:p>
    <tei:p>
     Nebolo pochybnosti: na vežiach Týnskeho chrámu naozaj   šturmovali.
    </tei:p>
    <tei:p>
     — Čo sa robí?
    </tei:p>
    <tei:p>
     — Akiste dakde horí, — riekol Bacháček. — Mali by sme vyjsť   presvedčiť sa...
    </tei:p>
    <tei:p>
     Všetci si náhlivo obliekli šuby a vyšli.
    </tei:p>
    <tei:p>
     Po týnskych zvonoch rozozvučali sa už aj zvony kostola u svätého   Havla, takže šturmovanie — keďže sa im ozývalo priam nad hlavou —   znelo teraz ešte strašidelnejšie.
    </tei:p>
    <tei:p>
     Ale oheň nikde nevideli. Miesto toho utekali okolo nich skupinky   ľudí Železnou ulicou na Staromestský rínok.
    </tei:p>
    <tei:p>
     — Čo je? Kam bežíte? — oslovil akéhosi chlapa Bacháček, ktorý aj   na svojich krátkych nohách bol vonku prvý.
    </tei:p>
    <tei:p>
     — Neviete? Pasovčania vtrhli do mesta. Na Malej Strane sa   bojuje!
    </tei:p>
    <tei:p>
     Chlap sa ani nezastavil. Posledné slová už kričal, vzďaľujúc   sa.
    </tei:p>
    <tei:p>
     Aj oni sa dali smerom, ktorým bežali všetci noční chodci. Na   Staromestský rínok.
    </tei:p>
    <tei:p>
     Tam už bolo veľmi rušno. Pred rathauzom sa zhromažďovali drábi a   stavovskí žoldnieri. Niektorí si prezerali muškety, iní vyťahovali z   nádvoria radnice kanóny. Veliteľ ich netrpezlivo popoháňal. Keď už   boli ako-tak pripravení, rýchlym krokom vydali sa Kaprovou ulicou   popri Židovskom meste k Vltave.
    </tei:p>
    <tei:p>
     Z Malej Strany sa ozýval rachot výstrelov.
    </tei:p>
    <tei:p>
     Stáli na konci Železnej ulice a dívali sa na nezvyčajný ruch na   rínku. Ako roj svätojánskych mušiek mihali sa po rínku chlapi s   horiacimi fakľami. Do plačlivého zvuku zvonov miešali sa výkriky,   povely, hrmot kanónov po hrboľatej dlažbe.
    </tei:p>
    <tei:p>
     — Pôjdeme za nimi? — nerozhodne sa opýtal Zalužanský.
    </tei:p>
    <tei:p>
     Keby boli len samí chlapi, neboli by váhali ani chvíľu. Ale boli   tu aj tri ženy — a to hneď prinúti človeka ináč rozmýšľať.
    </tei:p>
    <tei:p>
     Rozpačite sa dívali na seba a ani jednému z nich nechcelo sa   vysloviť návrh, ktorý pokladali všetci za najrozumnejší: aby sa   vrátili domov.
    </tei:p>
    <tei:p>
     Vtom zbadali človeka, ktorý ako bez duše letel opačným smerom.   Diváci ho obstúpili a spytovali sa, čo je nového pri Vltave a na   druhej strane.
    </tei:p>
    <tei:p>
     — Na Malej Strane je strach a hrôza! — povedal chlap a prežehnal   sa. — Pasovčanov je strašlivá sila. Na Vlašskom placi už tečie krv   potokom...
    </tei:p>
    <tei:p>
     — A prídu aj sem? — spýtala sa pani Keplerová prestrašene, lebo si   spomenula na deti, ktoré ostali samy doma.
    </tei:p>
    <tei:p>
     — Sem sa nedostanú, — odvetil zadychčaný chlap, stierajúc si   dlaňou uznojené čelo. — Na Mosteckej veži spustili mrežu a Kamenný   most i Karolovu ulicu zahatali reťazami.
    </tei:p>
    <tei:p>
     — Pôjdeme ďalej, k Vltave? — spýtal sa Jesenius, keď chlap   odbehol, aby zvestoval svoju novinku ďalším zvedavcom. Jeseniove   slová platili Márii, ale aj ostatným priateľom.
    </tei:p>
    <tei:p>
     — Ja by som šiel, — povedal rozhodne Benedikti. — Ale chápem, že u   vás je to iné. Vy máte ženu, profesor Keplerus má rodinu, doktor   Zalužanský má dcéru... Nesmiete sa vystavovať nebezpečenstvu. So   zbraňami nevieme zaobchádzať, obrancom by sme neboli veľmi na osoh. A   ísť ta len na diváky sa nesvedčí. Poďme domov!
    </tei:p>
    <tei:p>
     Bol to naozaj najrozumnejší návrh.
    </tei:p>
    <tei:p>
     Vrátili sa. Nielen ženám, ale aj podaktorým mužským drkotali zuby.   Nebolo to zo strachu — lež od veľkého vzrušenia. A možno i preto, že   februárový nočný vzduch dýchal mrazom.
    </tei:p>
    <tei:p>
     Nikomu nebolo do hovoru, všetkých znepokojovala nástojčivá otázka:   — Čo bude ďalej?
    </tei:p>
    <tei:p>
     Na druhý deň sa dozvedeli ďalšie podrobnosti o nočnom útoku. Prvý   nápor Pasovčanov bol taký prudký, že šesťdesiatim jazdcom podarilo sa   preniknúť Kamenným mostom a Mosteckou vežou do Starého mesta. Ale   obrana nezaháľala. Na Mosteckej veži spustili rýchle hrubú mrežu a   smerom na Malú Stranu namierili hlavne kanónov. Tých šesťdesiat   jazdcov, čo vnikli do Starého mesta, nemohlo sa už vrátiť späť a   obyvatelia im pripravili riadne privítanie: strieľali na nich,   hádzali kamene a oblievali ich z oblokov na poschodí horúcou smolou.   Iba niekoľkým sa podarilo ujsť z mesta cez Vyšehrad...
    </tei:p>
    <tei:p>
     Po bezsennej noci vybral sa Jesenius — proti prosbám a   prehováraniu Márie — k Vltave, aby sa pokúsil dostať na Hrad. Ulice   Starého mesta boli pozatvárané reťazami a obsadené ozbrojenými   hliadkami. Ľudí bolo vonku pomerne málo. Aspoň k Vltave si málokto   trúfal v obave, aby ho nezasiahla nejaká bludná guľka.
    </tei:p>
    <tei:p>
     — Kamže, kam, magister? — kričali naňho ozbrojenci, ktorí podľa   obleku poznali, že majú pred sebou doktora.
    </tei:p>
    <tei:p>
     — Na druhú stranu Vltavy, — odvetil Jesenius a predieral sa   pomedzi zástup ozbrojencov k bráne, zahatanej veľkou mrežou, za   ktorou sa črtali dva kanóny namierené na Hradčany.
    </tei:p>
    <tei:p>
     Ozbrojenci sa zasmiali.
    </tei:p>
    <tei:p>
     — Idete bojovať proti Pasovčanom? Takto neozbrojený? Vari si na   nich trúfate holými rukami alebo slovom božím?
    </tei:p>
    <tei:p>
     Jesenius však nedbal na ich žarty a rehot a predieral sa k mreži,   dúfajúc, že ho stráž pustí.
    </tei:p>
    <tei:p>
     — Zdvihnite mrežu, aby som sa dostal na Malú Stranu, — povedal   rozkazovačným hlasom.
    </tei:p>
    <tei:p>
     — Kto ste, že idete na nás tak zhurta? — spýtal sa posmešne   ozbrojenec, ktorý zrejme mal na starosti mrežu.
    </tei:p>
    <tei:p>
     — Som doktor a chcem ísť pomáhať ta, kde sa bojuje, tým, ktorí   potrebujú moju pomoc.
    </tei:p>
    <tei:p>
     — Mám rozkaz pod stratou hrdla nikomu mrežu neotvárať, — odvetil   ozbrojenec. — Aby sme si sem vpustili nepriateľa? Jedna švadróna sa   nám sem už beztak votrela...
    </tei:p>
    <tei:p>
     — Kde je veliteľ?
    </tei:p>
    <tei:p>
     Zaviedli ho pred veliteľa, ktorému Jesenius opakoval svoju   žiadosť. Veliteľ len krútil hlavou.
    </tei:p>
    <tei:p>
     — To je to isté, akoby ste prosili o smrť, — odvetil prehováračne.   — Len čo prídete na dostrel, Pasovčania začnú po vás strieľať. A keby   sa vám aj podarilo prejsť na druhú stranu rieky, či nepočujete, že je   tam hoj? A guľka si nevyberá: doktor alebo prostý mešťan, jej je to   jedno. Majte rozum, doktor, veď aj na Malej Strane sú felčiari,   barbieri a doktori. Tí sa o svojich postarajú.
    </tei:p>
    <tei:p>
     Jesenius sa ešte chvíľu pokúšal veliteľa prehovoriť, ale   daromne.
    </tei:p>
    <tei:p>
     S ťažkým srdcom sa vracal domov.
    </tei:p>
    <tei:p>
     Ako kráčal smerom k Veľkému kolégiu, stretával ľudí, ktorí si   vzrušene rozprávali, čo sa deje u Panny Márie Snežnej. Vraj tam mnísi   chceli skryť dvoch z tých jazdcov, čo sa dostali do Starého mesta, a   ľud za to kňazov potrestal. Všetkých mníchov povraždil...
    </tei:p>
    <tei:p>
     Hľa, prvé následky rozpútania vášní. „Beda tomu, z koho pohoršenie   pochádza!” pomyslel si rozhorčene a azda po prvý raz pocítil proti   cisárovi nenávisť. On je pôvodcom všetkých týchto bied; a ktovie, aké   ešte prídu! No tu sa v Jeseniovi ozvalo svedomie lekára: začal cisára   ospravedlňovať. Veď je chorý, nie je zodpovedný za svoje činy. Lenže   v tom prípade bolo by treba pozbaviť ho vlády, lebo môže priviesť na   celé kráľovstvo ešte väčšie nešťastie. Je Matiáš lepší? Možno jeho   postup voči bratovi schvaľovať? Jeseniovi sa zdalo, že nie. Nechápal,   prečo Bacháček a ostatní za Matiáša tak horlia. Pre jeho sľuby, že   bude zachovávať náboženské slobody? Ale poskytne im dostatočné   záruky, že sa v budúcnosti nezmení? Nie je to len taktika?   Prostriedok na dosiahnutie cieľa?
    </tei:p>
    <tei:p>
     Z takýchto dúm vyrušil Jesenia jeho domový pán, mešťan   Pětiprstý.
    </tei:p>
    <tei:p>
     Prišiel veľmi ustarostený. Jesenius sa dovtípil, prečo. Pětiprstý   bol horlivý katolík, s vpádom Pasovcanov akiste súhlasil. No s obavou   sledoval priebeh boja, ktorý sa nevyvíjal tak, ako si to cisárska   strana predstavovala.
    </tei:p>
    <tei:p>
     — Odpusťte, doktor, že prichodím za vami práve teraz, keď je v   celom meste taký rozruch. Ale ide o veľmi súrnu vec... Počuli ste už   o nešťastných mníchoch, čo ich pomordovali u Panny Márie Snežnej? No   čo na to poviete? Hrôza! Hrôza! Jedenásť ich tak skántrili. Nech Boh   nebeský ovenčí ich hlavy korunou mučeníckou! Ach, ako som sa   rozhovoril, a na to hlavné by som bol takmer zabudol. Viete, doktor,   — tu sa Pětiprstý nahol k Jeseniovi a stíšil hlas do šepotu, —   jednému z úbohých mníchov podarilo sa ujsť z pazúrov tých   diablov...
    </tei:p>
    <tei:p>
     Pětiprstý hovoril vzrušene, rýchle, nepripustiac Jesenia k slovu.   No pri posledných slovách ho Jesenius prerušil a spýtal sa   zachmúrene:
    </tei:p>
    <tei:p>
     — Prečo ich nazývate diablami? Konali v presvedčení, že ich čin je   spravodlivou odplatou za previnenie mníchov. Ukrývali dvoch z oných   kyrysníkov, ktorí vtrhli do Starého mesta, — opakoval Jesenius, čo sa   bol o veci dozvedel.
    </tei:p>
    <tei:p>
     Pětiprstý spľasol ruky.
    </tei:p>
    <tei:p>
     — Ale veď to nie je pravda! To si len pikharti na nich vymysleli.   A keby to aj bola pravda, nuž či Cirkev svätá od nepamäti času   neposkytuje azyl všetkým úbožiakom, ktorí sa uchýlia pred hroziacim   nebezpečenstvom do domu božieho? Akože by mohli odmietnuť takúto   pomoc?
    </tei:p>
    <tei:p>
     Jesenius na to nemal čo odpovedať. Ak kyrysníci naozaj žiadali o   azyl, mnísi im ho nemohli odoprieť. Ale ktože to mal rozhorčenému, od   nenávisti hluchému ľudu vysvetliť?
    </tei:p>
    <tei:p>
     Och, ťažko byť v takejto veci sudcom.
    </tei:p>
    <tei:p>
     — Len preto ste prišli za mnou, aby ste mi povedali o tých   mníchoch?
    </tei:p>
    <tei:p>
     Pětiprstý sa spamätal.
    </tei:p>
    <tei:p>
     — Nie, nie. Ide o iné, ale predsa to s mníchmi súvisí. Ako som už   povedal, jeden z frátrov sa zachránil. Zoskočil zo strechy a zostal   ležať s dolámanými nohami na druhej strane kláštornej ohrady. Dobrí   ludia ho odniesli k minoritom ku Svätému Havlovi. Poznám sa s   gvardiánom minoritov. Vie, že bývate u mňa. Prišiel za mnou a preboha   ma prosil, aby som sa za úbohého frátra u vás prihovoril. Slovom, ide   o to, aby ste prišli do kláštora a pomohli tomu úbožiakovi. Vraj   ukrutne trpí...
    </tei:p>
    <tei:p>
     Jesenius počúval Pětiprstého s nepríjemnou predtuchou. Nebolo mu   milé, že sa na neho obracajú s takouto žiadosťou. Je to horšie,   nebezpečnejšie než vtedy u rabína...
    </tei:p>
    <tei:p>
     — Prečo sa gvardián neobrátil na niektorého doktora katolíka?
    </tei:p>
    <tei:p>
     Pětiprstý bol na takúto otázku zrejme pripravený.
    </tei:p>
    <tei:p>
     — Ani jeden sa vám nevyrovná. Možno, že bude treba odrezať tomu   úbožiakovi nohu. A gvardián vraví, že takýto zákrok viete spoľahlivo   urobiť len vy...
    </tei:p>
    <tei:p>
     Díval sa na Jesenia s otázkou v zraku.
    </tei:p>
    <tei:p>
     A Jesenius šiel zasa za Máriou ako vtedy, pred rokmi, keď ho   prišiel prosiť o pomoc rabín Löw. Upozornil ju, že teraz je   nebezpečenstvo väčšie.
    </tei:p>
    <tei:p>
     — Mám ísť s tebou? — spýtala sa prosto.
    </tei:p>
    <tei:p>
     Trocha sa zahanbil. Jej otázka bola súčasne i smernicou. Už vedel,   čo má robiť.
    </tei:p>
    <tei:p>
     Keď vkročil do gvardiánovej cely, spýtal sa ho starý predstavený   kláštora:
    </tei:p>
    <tei:p>
     — Posiela vás môj priatel Pětiprstý?
    </tei:p>
    <tei:p>
     — Nie. Posiela ma moje svedomie, — odvetil Jesenius a vydržal   dlhý, skúmavý pohľad gvardiánov.
    </tei:p>
    <tei:p>
     Jeseniova odpoveď a jeho správanie sa gvardiánovi pozdávali.   Vráskavá tvár mu zmäkla.
    </tei:p>
    <tei:p>
     — Nech vám Boh nebeský odplatí za tento čin, ktorý je dvojnásobne   vzácny, lebo ho pre nás robí inoverec. Ale všetci sme dietkami   božími, — dodal rýchle, akoby na ospravedlnenie.
    </tei:p>
    <tei:p>
     Kráčali na druhú stranu klauzúry, kde mali bydlisko frátri.
    </tei:p>
    <tei:p>
     Keď vstúpili do cely, Jéseniov zrak utkvel na menšom krucifixe,   ktorý stál na stole pri posteli chorého tak, aby naň videl. Iný mních   kľačal pri posteli a predriekaval nahlas latinské modlitby.
    </tei:p>
    <tei:p>
     — Nechajte nás na chvíľu osamote, fráter Egídius, — prikázal   gvardián a fráter poslušne vyšiel.
    </tei:p>
    <tei:p>
     Gvardián sa prihovoril chorému:
    </tei:p>
    <tei:p>
     — Fráter Bonaventúra, toto je doktor Jesenius, osobný lekár Jeho   cisárskej Milosti. Priviedol som ho, aby vás ošetril...
    </tei:p>
    <tei:p>
     Jesenius už chcel odhrnúť z chorého pokrovec, aby sa podíval na   jeho rany, ale fráter Bonaventúra vystrel ráznym pohybom ruku a   zastavil Jesenia ešte prv, než sa dotkol jeho tela. Bol to pohyb, aký   robievajú pobožní veriaci, keď zaháňajú diabla slovami: Apage,   satanas!
    </tei:p>
    <tei:p>
     — Nedotýkajte sa ma! Nechcem, aby ste ma liečili! — zvolal a v   jeho očiach blčala nenávisť a hrôza.
    </tei:p>
    <tei:p>
     Gvardián pristúpil k chorému a dal sa ho chlácholiť;
    </tei:p>
    <tei:p>
     — Upokojte sa, fráter Bonaventúra, doktor Jesenius je znamenitý   lekár.
    </tei:p>
    <tei:p>
     — Nie, nie! — bránil sa mních. — Mal by som smrteľný hriech, keby   som dovolil, aby sa ma dotýkal kacír.
    </tei:p>
    <tei:p>
     — Ale, ale, fráter Bonaventúra, nože rozmýšľajte trochu logicky.   Veď doktor Jesenius je osobným lekárom Jeho cisárskej Milosti, a keď   sa cisár nebojí smrteľného hriechu...
    </tei:p>
    <tei:p>
     — Nie, nie, nechcem ho! — kričal fráter a pozeral na Jesenia ako   na nejaký prízrak. — Je to kacír! Pikhart! Poslali ho jeho súverci,   tí diablovi pomocníci, ktorí zhodili pátra Anzelma a pátra Marka zo   strechy a všetkých frátrov pomordovali. Prišiel, aby ma otrávil...   aby mi nasypal do rán jedu... Preč! Preč! Choďte preč!
    </tei:p>
    <tei:p>
     Jeseniovi bolo, akoby ho obliali vriacou vodou.
    </tei:p>
    <tei:p>
     „Pane Bože, prečo si nás tak zaslepil?” pomyslel si a pozrel   smutne na gvardiána, akoby sa ho spytoval, čo robiť.
    </tei:p>
    <tei:p>
     Gvardiánovi bolo správanie sa frátra Bonaventúra tým trápnejšie,   že sám po Jesenia poslal. Preto zakročil ako sprostredkovateľ.
    </tei:p>
    <tei:p>
     — Nebojte sa, fráter Bonaventúra, doktor Jesenius nemá nijaké zlé   úmysly. Má úprimnú vôľu pomôcť vám. A lekársku pomoc naozaj   potrebujete.
    </tei:p>
    <tei:p>
     — Áno, potrebujem lekársku pomoc, ale nie od kacíra! — zvolal   chorý rozrušene a opäť pozrel nenávistne na Jesenia. —Radšej umriem   bez lekárskej pomoci, ako ďakovať za svoj život kacírovi.
    </tei:p>
    <tei:p>
     — Tak nesmiete rozprávať, fráter Bonaventúra, — povedal gvardián   prísne. — Zakazujem vám to. Za záchranu svojho života budete ďakovať   Bohu, a nie doktorovi Jeseniovi. Jemu sa poďakujete za lekársku   pomoc. So životom neslobodno nakladať tak ľahkomyseľne, ako to robíte   vy. Iste nebolo božím úmyslom, aby ste umreli, keď ste z tej hroznej   príhody vyviazli životom. Boh vám tým naznačil, že máte žiť, lebo vás   v živote čaká ešte dôležité poslanie. Musíme teda urobiť všetko, aby   ste sa čím skôr uzdravili. Dovoľte doktorovi, aby sa aspoň podíval na   vaše zranenie. Nebráňte sa, snažne vás o to prosím!
    </tei:p>
    <tei:p>
     Fráter počúval gvardiánove slová mlčky a ustato. Už nemal síl na   ďalší odpor. Ale zapôsobilo naňho aj gvardiánovo prehováranie.
    </tei:p>
    <tei:p>
     Jesenius odhrnul hrubý zrebný pokrovec a sňal obväz z rany na   pravej nohe. Tam boli následky pádu najhoršie. Noha bola na   niekoľkých miestach zlomená tak škaredo, že holenná kosť trčala cez   krvavú pokožku. Najhoršie pri tom pochodilo koleno, ktorým fráter   dopadol akiste na nejaký kameň, lebo bolo rozdrúzgané. Okrem toho mal   vytknutú ľavú nohu a menšie zranenia a sinky takmer po celom   tele.
    </tei:p>
    <tei:p>
     — Pravú nohu bude treba odňať, — zašeptal Jesenius.
    </tei:p>
    <tei:p>
     Pozrel na gvardiána a ten mlčky prikývol.
    </tei:p>
    <tei:p>
     — Odňatie nohy je jediná možnosť záchrany, — riekol Jesenius. —   Ináč nohu zachváti sneť, otrava, ktorá sa potom rozšíri po celom   tele...
    </tei:p>
    <tei:p>
     Dlho trvalo gvardiánovo prehováranie úbohého frátra Bonaventúru.   Fráter chcel radšej umrieť než žiť ako kalika. Napokon však mladosť a   túžba po živote v ňom zvíťazili a fráter súhlasil s amputáciou.
    </tei:p>
    <tei:p>
     Jesenius sa začal pripravovať na ťažký zákrok.
    </tei:p>
    <tei:p>
     Frátra preniesli do veľkého kresla s vysokým operadlom a dali mu   odvar z makovíc a ešte niekoľkých byliniek, ktoré v kláštore vždy   mali naporúdzi. Keď už bolo všetko pripravené a nástroje rozžeravené,   vyžiadal si Jesenius dva remene, ktorými pevne stiahol nohu na dvoch   miestach v tesnej blízkosti. Zastavil tak prívod krvi do nohy a tým   ju čiastočne znecitlivel.
    </tei:p>
    <tei:p>
     Potom dvaja silní mnísi chytili frátra Bonaventúru a Jesenius   vykonal amputáciu...
    </tei:p>
    <tei:p>
     Zachránil mladému kňazovi život — a jednako odchádzal domov   smutný.
    </tei:p>
    <tei:p>
     Skúsenosti z dnešného dňa napĺňali ho ťažkou starosťou. Len dnes   si uvedomil, kam až vedie náboženská neznášanlivosť, aké priepasti   vytvára medzi ľuďmi náboženská nenávisť. Podarí sa túto priepasť   niekedy preklenúť? Oživil si v mysli všetky udalosti posledných   rokov, všetky zápasy medzi stavmi a cisárom, medzi oboma kráľovskými   bratmi a napokon i udalosti najnovšie — od nočného vpádu nepriateľa   až po túto amputáciu.
    </tei:p>
    <tei:p>
     Všetko, všetko to dialo sa pre vieru...
    </tei:p>
    <tei:p>
     Jesenius odháňal celou silou vôle pochybnosť, ktorá začala klíčiť   kdesi v najskrytejšej hĺbke jeho bytosti.
    </tei:p>
    <tei:p>
     Je to naozaj len pre náboženstvo?
    </tei:p>
    <tei:p>
     Akýsi cudzí, pochybovačný hlas ustavične sa domáhal vypočutia. A   keď mu Jesenius na chvíľu otvoril sluch, posmešne zašeptal:
    </tei:p>
    <tei:p>
     — Never, že ide len o vieru. Pre vieru by sa ľudia nemuseli   vraždiť. Vraždia sa pre moc!
    </tei:p>
    <tei:p>
     Jesenius sa zľakol tohto vnútorného hlasu a hneď ho umlčal.
    </tei:p>
    <tei:p>
     Nie, nie, to nie je pravda! To diabol podrýva jeho istotu, chce ho   oslabiť, aby ho potom ľahšie dostal do svojich pazúrov.
    </tei:p>
    <tei:p>
     Zaťal proti neviditeľnému nepriateľovi päste a zašeptal:
    </tei:p>
    <tei:p>
     — Apage!
    </tei:p>
   </tei:div>
   <tei:div type="chapter">
    <tei:head>
     XXII. LEV VOLÁ CISÁRA
    </tei:head>
    <tei:p>
     RUDOLF ANI SÁM netušil, že jeho starostlivo pripravený plán úplne   stroskotá. Pražské mestá statočne odolávali vyhrážkam i sluhom   veliteľa pasovského vojska generála Raméeho a nezľakli sa ani vtedy,   keď z Letnej namierili na mesto hlavne diel. Stavy sa nechceli spojiť   s Pasovčanmi a bojovať proti Matiášovi, ale naopak, vyslali k   Matiášovi rýchlych poslov so žiadosťou o pomoc. A Matiáš veľmi rád   využil príležitosť, aby zbavil svojho brata všetkej moci. Ponechal mu   len cisárske dôstojenstvo. Všetko ostatné si vzal. Vzal si územia,   ktoré cisár ešte spravoval, vzal i českú kráľovskú korunu. Málo sa   staral o to, že v čase veľkej pokorunovacnej hostiny zatvoril sa   Rudolf do najvzdialenejšieho krídla Hradu a tam oplakával svoju   stratenú moc.
    </tei:p>
    <tei:p>
     Životom sklamaný pustovník dožíval posledné mesiace svojho života.   Čo ho ešte držalo pri živote? Odblesk niekdajšej moci cisárskej?   Pohľad na čarokrásne mesto po oboch stranách Vltavy, zbierky v   Španielskej sále, čistokrvné arabské kone v mramorovej konici na   prízemí Hradu, alebo lev Mohamed, ktorý v levskom dvore túžil po   teplom slnku svojej africkej domoviny? Ktovie... Nikto nevidel   cisárovi do duše. Najmenej on sám.
    </tei:p>
    <tei:p>
     Do hvizdu januárového severáka, ktorý lomcoval oblokmi cisárovej   pracovne, miešal sa iný zvuk: nariekavé ručanie leva. Cez deň sa ešte   ako-tak strácalo medzi ostatnými zvukmi, ktoré sa ozývali z hradného   nádvoria alebo z Jelenej priekopy, ale v noci — v noci to bolo   strašné! Všetok lomoz už utíchol, všetko živé pohrúžilo sa do spánku.   Okrem strážnych strelcov bdeli len cisár a lev. Rudolfov obľúbený lev   Mohamed. Cisárov sluch bol citlivý na levovo ručanie ako — hriech   prirovnať — sluch, matky na plač dieťaťa. Vnímal ho aj v spánku a   tento milý mu zvuk akiste prispieval k tomu, že sa mu snívali   príjemné sny. Predtým v Mohamedovom hlase zaznievala dravá sila,   mocná chuť do života; teraz sa jeho hlas zmenil. Už to nebol   víťazoslávny rev zdravého kráľa zvierat, ale bolestné zavýjanie, v   ktorom akoby bolo počuť plač. Niekedy kvílil tak úpenlivo, že to   prenikalo až do špiku kostí.
    </tei:p>
    <tei:p>
     — Mohamed volá cisára, — šeptali si prestrašení služobníci, ktorí   vedeli o predpovedi Tycha Braheho spred dvanástich rokov. Brahe vtedy   povedal cisárovi, že Mohamed má s ním spoločný horoskop. Keď zahynie   lev, umrie aj cisár.
    </tei:p>
    <tei:p>
     Poverčivý cisár veril predpovedi doslovne. Kým teda slychával   zvyčajné vitálne ručanie Mohameda, nemal veľké starosti o svoje   zdravie. Ale od tých čias, čo Mohamed ochorel a jeho rev znel ako   úzkostlivé volanie o pomoc, zmenil sa aj cisár. Hoci sa už niekoľko   ráz pokúsil o samovraždu, teraz odrazu upadol do druhej krajnosti:   ozvala sa v ňom živelná túžba po živote. Po dlhšom čase zasa pozýval   svojich lekárov, trpezlivo sa dával vyšetriť, ba svedomite užíval aj   medicíny, čo mu predpísali.
    </tei:p>
    <tei:p>
     Pritom však väčšmi než o seba staral sa o svojho leva.
    </tei:p>
    <tei:p>
     — Dajte mu najlepšie mäsa, aké vôbec možno zadovážiť. A nedávajte   mu ich len také surové, ale nech ich kuchár pripraví na najlepší   spôsob, ako keby to bolo pre nás.
    </tei:p>
    <tei:p>
     Darmo ho komorník odhováral, že lev má oveľa radšej mäso surové   ako pečené, cisár si nedal povedať. Zmenil svoj rozkaz až potom, keď   mu prišli ohlásiť, že Mohamed k pečenému mäsu len privoňal a potom   znechutene odvrátil hlavu. Dali mu kus čerstvej krvavej hovädziny a   Mohamed sa opäť nažral.
    </tei:p>
    <tei:p>
     Lekári s obavami sledovali priebeh cisárovej choroby. Akoby bola v   priamej súvislosti s chorobou zvieraťa.
    </tei:p>
    <tei:p>
     Raz si dal cisár zavolať Jesenia a prikázal mu:
    </tei:p>
    <tei:p>
     — Choďte do levského dvora a prezrite Mohameda.
    </tei:p>
    <tei:p>
     Jésenius akiste zabudol skryť údiv i zdesenie, ktoré sa ho pri   cisárovom rozkaze zmocnilo, lebo cisár sa poponáhľal upokojiť ho:
    </tei:p>
    <tei:p>
     — Nemusíte sa báť vstúpiť do klietky. Pôjde s vami krotiteľká   Pylmanová. V jej prítomnosti vám Mohamed nič neurobí. Choďte, doktor,   a vyšetrite ho veľmi dôkladne. Potom mu predpíšte dobrú medicínu. Tú   najdrahšiu. Urobte všetko, aby ste ho uzdravili.
    </tei:p>
    <tei:p>
     Nemohol sa sprotiviť rozkazu svojho pána, ale nechcel ani   vystavovať život nebezpečenstvu pre chorého leva.
    </tei:p>
    <tei:p>
     Vybral sa do levského dvora a pozhováral sa s krotiteľkou. Z jej   reči o levovi nevybral si nič iného, iba to, že Mohamed je už starý,   takže nemožno vlastne hovoriť o nijakej chorobe. A proti veku nieto   lieku — ani u zvierat.
    </tei:p>
    <tei:p>
     No pre upokojenie cisára dal pripraviť liek a prikázal krotiteľke   v cisárovom mene, aby ho primiešala Mohamedovi do žrádla.
    </tei:p>
    <tei:p>
     Rev leva stával sa zo dňa na deň žalostnejším.
    </tei:p>
    <tei:p>
     A čoraz častejšie šeptali si zamestnanci cisárskeho dvora:
    </tei:p>
    <tei:p>
     — Lev volá cisára.
    </tei:p>
    <tei:p>
     Osemnásteho januára Mohamed zdochol. Sluhovia a komorníci báli sa   oznámiť cisárovi hroznú zvesť. Ale nemohli ju ani zatajiť, lebo cisár   veľmi dobre vedel rozoznať ručanie Mohameda od revu ostatných levov.   Nebolo ho možné oklamať. Povedali mu teda pravdu.
    </tei:p>
    <tei:p>
     Prijal ju zronene ako pokyn osudu.
    </tei:p>
    <tei:p>
     Odmietol medicíny, prestal sa správať radami lekárov.
    </tei:p>
    <tei:p>
     A začal viditeľne chradnúť.
    </tei:p>
    <tei:p>
     — Čo budeme robiť s Jeho cisárskou Milosťou? — spýtal sa   ustarostený doktor Ruland Jesenia.
    </tei:p>
    <tei:p>
     Jesenius stisol plecami.
    </tei:p>
    <tei:p>
     — Musíme sa pokúsiť vyhovoriť mu myšlienku, že má spoločný   horoskop s Mohamedom. Aj keby to bola pravda, nemá to nijaký význam,   lebo osud ľudí je v rukách božích, ale osud zvierat je odvislý od   vôle ľudí a od vôle všetkých náhod, ktoré nemajú s Prozreteľnosťou   nič spoločného. Napokon Tycho Brahe mohol sa pri zostavovaní   horoskopu mýliť práve tak, ako sa mýlil pri svojom svetovom   systéme.
    </tei:p>
    <tei:p>
     Cisár vypočul dohovárania svojich lekárov, a myslel si svoje.   Neveril im. Veril predpovedi Tycha Braheho.
    </tei:p>
    <tei:p>
     — Je možné, že by viera v onú predpoveď mala na cisára taký zhubný   vplyv? — zapochyboval Michalovic, keď mu Jesenius povedal, ako sa   cisárov stav z hodiny na hodinu zhoršuje.
    </tei:p>
    <tei:p>
     — Je to možné. Na zdravého človeka by to tak nevplývalo, ale   nezabúdajte, že cisár je chorý. Veľmi chorý. Telesne i duševne.   Doteraz ho držala pri živote hlavne jeho vitálna sila, túžba žiť,   žiť, žiť. Teraz sa táto sila ochromila. Cisár je presvedčený, že musí   umrieť; nebráni sa proti tejto predstave, zmieruje sa s ňou ako s   neodvratnosťou.
    </tei:p>
    <tei:p>
     — A čo ďalej?
    </tei:p>
    <tei:p>
     — To je vo hviezdach, aby som hovoril slovami cisárovými. Bojím   sa, že Braheho predpoveď sa splní. Lež nie vďaka jeho predvídavosti,   ale vinou cisárovej poverčivosti.
    </tei:p>
    <tei:p>
     V noci z devätnásteho na dvadsiateho januára onoho pamätného roku   dvanásteho bolo všetkým osobám v cisárovej blízkosti zrejmé, že sa   blíži koniec.
    </tei:p>
    <tei:p>
     Cisárova spálňa naplnila sa ľuďmi. Katarína Stradová prebdela pri   posteli umierajúceho celú noc. Okrem nej boli v izbe obaja osobní   lekári, spovedník a hlavný komorník.
    </tei:p>
    <tei:p>
     V izbe bolo na zadusenie teplo. Obloky, ktorých tabličky dal cisár   zalíčiť vápnom, aby ho nerušilo nič zvonku, tieto obloky neboli   otvorené od tých čias, čo cisár obľahol. Spretý, vydýchaný vzduch bol   presýtený pachmi všelijakých medicín. Zle sa tu dýchalo, ale nikomu   neprišlo na um otvoriť okno.
    </tei:p>
    <tei:p>
     Lekári videli, že ich pomoc je už neúčinná, preto sa pohľadom   dohovorili so spovedníkom, aby sa ujal umierajúceho.
    </tei:p>
    <tei:p>
     Spovedník sa pokúsil nahovoriť cisára, aby prijal sviatosť   umierajúcich. Ale Rudolf nechcel o tom ani počuť. Hoci bol už v duchu   zmierený s myšlienkou, že musí umrieť, chcel smrť ešte oddialiť, ako   dlho to len bude možné. Podvedomá hrôza, že posledným pomazaním sa už   neodvratne zasvätí smrti, zdržiavala ho od poslednej kresťanskej   povinnosti na tomto svete.
    </tei:p>
    <tei:p>
     — Chceli by sme sa vás dačo spýtať, padre, — zašeptal namáhavo a   slabo pohol hlavou, aby kapucín pristúpil až celkom k posteli.
    </tei:p>
    <tei:p>
     — Ráčte, Vaša cisárska Milosť, — uklonil sa spovedník.
    </tei:p>
    <tei:p>
     Na cisárovej tvári bolo vidieť, s akou námahou zbiera svoje   roztratené myšlienky.
    </tei:p>
    <tei:p>
     — Povedzte nám, padre, ostaneme aj potom... keď... keď duša opustí   svoju smrteľnú schránku... ostaneme aj potom cisárom?
    </tei:p>
    <tei:p>
     Takéto pochybnosti znepokojujú cisára v posledných hodinách jeho   života.
    </tei:p>
    <tei:p>
     Čo mu má spovedník odpovedať?
    </tei:p>
    <tei:p>
     Snaží sa vyšmyknúť z tejto pasce tým, že sa robí, akoby nebol   pochopil zmysel cisárovej otázky.
    </tei:p>
    <tei:p>
     — Telesná schránka Vašej cisárskej Milosti bude účastná úcty, akú   preukazujú vďační poddaní všetkým zvečnelým panovníkom.
    </tei:p>
    <tei:p>
     Netrpezlivý pohľad cisárov svedčí o tom, že sa umierajúci nechce   dať oklamať. Chce jasnú odpoveď na svoju otázku.
    </tei:p>
    <tei:p>
     — Nezaujíma nás telesná schránka, ale duša. — Vyslovil vetu   súvisle a zreteľne. No vyčerpalo ho to natoľko, že sa odmlčal a   hlasite oddychoval. Čelo mu zrosili veľké kropaje potu. Potom povedal   nástojčivo: — Duša! Čo bude s dušou? Budú jej aj tam preukazovať   cisárske pocty?
    </tei:p>
    <tei:p>
     Vytreštenými očami pozerá na spovedníka a nebadá, že aj z   kňazových očí vyžaruje údes nad takýmito rúhačskými myšlienkami.
    </tei:p>
    <tei:p>
     — Spravodlivé duše, ktorým určí Večný sudca miesto po svojej   pravici, budú účastné takej nesmiernej blaženosti, že všetky slasti,   vyplývajúce z cisárskeho dôstojenstva, sú proti tomu len slabým   odbleskom, takže ich vôbec nemožno porovnávať. Tak ako nemožno   porovnávať plamienček sviece so slncom.
    </tei:p>
    <tei:p>
     Spovedníkova odpoveď cisára trochu upokojila. Privrel oči a   uľahčene si vydýchol.
    </tei:p>
    <tei:p>
     Kapucín chcel využiť túto zmenu za horúca.
    </tei:p>
    <tei:p>
     — Ale do večnej blaženosti vstúpia len duše, ktoré zanechajú   bremeno svojich hriechov na tomto svete.
    </tei:p>
    <tei:p>
     — Bremeno hriechov... — opakoval cisár šeptom, ako keby si chcel   rozhútať nesmierny význam týchto slov.
    </tei:p>
    <tei:p>
     Spovedník medzitým dohováral cisárovi, upozorňoval ho na jeho   kresťanské povinnosti, dával mu za vzor jeho predkov, ktorí odišli z   tohto slzavého údolia zmierení s Bohom...
    </tei:p>
    <tei:p>
     Rudolf počúval mlčky, bez odvrávania, bez otázok, s privretými   očami.
    </tei:p>
    <tei:p>
     Napokon prikývol. Bol to pohyb sotva viditeľný, ale spovedník ho   zbadal.
    </tei:p>
    <tei:p>
     Všetci prítomní si kľakli a kapucín udelil cisárovi posledné   pomazanie.
    </tei:p>
    <tei:p>
     Po obrade pristúpil hlavný komorník k Jeseniovi a spýtal sa ho   pošepky:
    </tei:p>
    <tei:p>
     — Vydrží ešte do rána? Alebo mám dať zobudiť najvyššieho   kancelára? Pri posledných chvíľach panovníkových má byť prítomný   navyšší kancelár...
    </tei:p>
    <tei:p>
     — Bude lepšie, keď ho dáte zobudiť.
    </tei:p>
    <tei:p>
     Jesenius potom pristúpil ku Kataríne Stradovej, významným gestom   ju odvolal od postele umierajúceho a povedal jej polohlasne:
    </tei:p>
    <tei:p>
     — Ak by princovia a princezné chceli ešte vidieť Jeho cisársku   Milosť živú...
    </tei:p>
    <tei:p>
     — Už? — zašeptala Stradová a jej pekné oči zaliali sa slzami.
    </tei:p>
    <tei:p>
     Cisár už sotva vnímal, čo sa okolo neho deje. Vedomie sa vracalo   len chvíľami a narážalo na skutočnosť tohto sveta, ako naráža príboj   na piesočnatú pláž.
    </tei:p>
    <tei:p>
     Kňaz si kľakol a polohlasne sa modlil.
    </tei:p>
    <tei:p>
     Prišli cisárove deti a rozlúčili sa s otcom. Ani jedno z nich   neskrývalo slzy. Ani najvyšší kancelár Lobkovic, ktorý bol medzitým   taktiež prišiel, nehanbil sa za svoje dojatie.
    </tei:p>
    <tei:p>
     Odchod cisára Rudolfa II. zo života takmer ani nezbadali.
    </tei:p>
    <tei:p>
     Upadol do tichej agónie, ktorá pomaly ochromovala telo.
    </tei:p>
    <tei:p>
     Jesenius napäto sleduje cisárovu tvár. Pery už onemeli, pľúca sa   zastavili, ale srdce ešte odtĺka posledné údery, ešte sa zachvieva   pod zvyškami unikajúceho života.
    </tei:p>
    <tei:p>
     Pohľady sa odtŕhajú od umierajúceho a upierajú sa na doktorovu   tvár.
    </tei:p>
    <tei:p>
     Strašlive mlčanie.
    </tei:p>
    <tei:p>
     Jesenius sa skláňa nad nehybné telo, rozopína hodvábnu košeľu a   prikladá ucho na hruď.
    </tei:p>
    <tei:p>
     Potom sa vzpriamuje a hlbokým, vážnym hlasom oznamuje:
    </tei:p>
    <tei:p>
     — Jeho cisárska Milosť už nie je medzi živými.
    </tei:p>
    <tei:p>
     Vzrušený Jesenius sa podoberá na veľký čin.
    </tei:p>
    <tei:p>
     Ide pitvať cisára.
    </tei:p>
    <tei:p>
     Najvyšší kancelár ho požiadal, aby cisárovu mŕtvolu   nabalzamoval.
    </tei:p>
    <tei:p>
     A tak medzitým, čo poslovia na rýchlych koňoch trielia do Viedne,   aby oznámili veľkú novinu kráľovi Matiášovi, Jesenius sa priberá na   veľké dielo. Nepracuje sám. Vyžiadal si za pomocníka doktora   Zalužanského a na hrubšie práce majstra Prokopa.
    </tei:p>
    <tei:p>
     Keď položili nahú mŕtvolu na stôl, Jesenius si spomenul, ako   pitval bláznivého Simeona. Vtedy bol cisár divákom. A dnes... V duchu   mu zneli Budovcove slová, ktorými tak dobre vystihol cisára Rudolfa   II.: „Jeho nešťastím je, že je cisárom. Keby bol iba veľmožom, ktorý   utráca svoj majetok na ukojenie náruživosti — alchýmie — mohol by byť   najšťastnejším človekom na svete. Je dosť vzdelaný, aby si získal   úctu, a má popri svojich nedostatkoch dosť dobrých vlastností, aby ho   ľudia mali aj radi.”
    </tei:p>
    <tei:p>
     Balzamovanie trvalo niekoľko dní. Za ten čas mal Jesenius dosť   príležitostí zamyslieť sa nad životom tohto čudáckeho panovníka. Čím   viacej o ňom rozmýšľal, tým väčšmi ho znepokojovali rozpory v   cisárovej povahe. Cítil, že by mal napísať jeho životopis. Bola to   len oná sympatia, spojená so súcitom, čo ho nabádala pustiť sa do   takejto práce? Alebo mal aj iné pohnútky? Keby sa ho bol na to niekto   spýtal, bol by sa zaprisahal, že jedinou pohnútkou, ktorá ho vedie   pri tomto zámere, je vďačnosť voči nebohému cisárovi. Ale — spojí to   s oslavou nového panovníka. Matiáš je na začiatku svojho panovania,   možno si teda od neho veľa sľubovať, veľa čakať...
    </tei:p>
    <tei:p>
     Pribral sa do roboty a večerami písal svoje dielo o Rudolfovi a   Matiášovi. Písal vzletne, v širokých súvetiach, ako to bolo vtedy   zvyčajné.
    </tei:p>
    <tei:p>
     Zmienil sa najprv o cisárových víťazstvách v bojoch s Turkami —   pričom nezabudol pripomenúť, že cisár ich získal tak, že zo svojho   sídelného mesta vôbec nevyšiel, ináč povedané, že mu ich vybojovali   jeho vojvodcovia — a potom pokračoval: „Zatiaľ Rudolf, pozdvihnuvši   sa tým šťastím na mysli svojej, obľúbil si život príliš bezpečný a   pokojný. Zatvoril sa na hrade pražskom a zveril život i dôstojnosť   svoju, na svete najvyvýšenejšiu, niektorým vlastným otrokom a   pochlebníkom mrzutým a vydal sa cele cudziemu a k úradu jeho   neprislúchajúcemu zaneprázdneniu, takže sa vôbec zdalo ľuďom, akoby   všetku verejnú správu z mysle svojej celkom vypustil. Preto si ho   mnohí ľudia začali aj oškliviť, lebo pod tieňom a záštitou velebnosti   jeho cisárskej i královskej, tí pažraví zlatohrabači a huby panské,   keď boli podvrátili hlavný pilier čiže stĺp slobody všeobecnej a keď   boli učinili predajnými všetky práva, úrady a povinnosti krajinské,   svoj vlastný zisk takto vyhľadávali, ale všeobecné dobro a blahobyt   spurne a prostopašne zmenšovali a naruby prevracali, zástupujúc cestu   a prístup volný všetkým vyšším i nižším luďom k cisárovi, kráľovi a   pánovi svojmu v biednych a nevyhnutných svojich potrebách s   poníženými prosbami a žiadosťami pod ochranu sa utiekajúcim, takže už   ľudia od nich utláčaní neostýchali sa túžobne nariekať, že Prahu by   už nemali nazývať rozkošnou Prahou, ale Pragam plagam, to jest Prahou   smutnou a hroznou...”
    </tei:p>
    <tei:p>
     Potom opisoval Jesenius následky takýchto pomerov na pražskom   hrade: ako sa jednotlivé krajiny začali postupne búriť, ako si   zvolili za kráľa cisárovho brata Matiáša a ako napokon cisár „i z   tohto kráľovstva slávneho ako cez nejaký kus deravý vypadol.”
    </tei:p>
    <tei:p>
     Nezabudol spomenúť ani všelijaké znamenia, ktoré vraj cisárov pád   už dávno predpovedali: „Taký smutný pád z vysoka predpovedali   cisárovi zrejme rozličné zázraky a úkazy na nebi aj na zemi. Veža tá,   ktorá stojí pri komnatách kráľovských na hrade pražskom, nakláňala sa   k nebezpečnému zosypaniu a zboreniu pre veľkú ťarchu krovu, ktorý   museli strhnúť; a bezpochyby naznačovala tým, že hlava kráľovstva   tohto v krátkom čase z neho sňatá a do hrobu uložená bude. Akýsi   človek prostý, ktorý sa vkradol časom nočným do súdnej siene, keď sa   alebo snem alebo súd krajinský konal, posadil sa do majestátu   kráľovského, zlatohlavom obostretého, a takto ho v ňom pristihli   sediaceho alebo spiaceho noční strážcovia; dal takto návestie   zvláštnym úradkom božím, že táto stolica čoskoro osirelá a bez kráľa,   pána svojho, na čas prázdna ostane. Krátko pred smrťou cisárskou   rozbil hrom niekoľko pražských kostolov. Ohne silné, nebezpečné sem i   tam po Prahe veľmi zhusta poskakovali. Slnce zatmilo sa celé a   zúplna. Nová hviezda bola zbadaná na hviezdnatosti polnočnej,   Serpentorius-Hadovec rečenej; a potom jedna i druhá kométa. Nadto   navyše lev najstarší, ktorý bol cisárovi nadmieru milý, pretože bol   pri dvore množstvo rokov chovaný, áno, i dva orly, na ktoré bol   podobne láskavý, tie všetky v jednej a tej istej chvíli mimo nadania   pomreli. O čom keď sa Rudolf dozvedel, sám sebe krátky byt v tejto   smrteľnosti predpovedal.”
    </tei:p>
    <tei:p>
     Jesenius bol so svojím dielom spokojný. Poslal rukopis do   Wittenbergu svojmu kníhtlačiarovi so žiadosťou, aby knihu čím skôr   vydal.
    </tei:p>
    <tei:p>
     Smrť si vybrala ešte niekoľko obetí spomedzi Jeseniových známych.   Keplerovi umrela žena a niekoľko týždňov po smrti cisára umrel starý   verný priateľ Bacháček.
    </tei:p>
    <tei:p>
     — Čo budete robiť, Johan? — spýtal sa Jesenius Keplera po pohrebe   cisárovom. — Pôjdete do Viedne s kráľom Matiášom?
    </tei:p>
    <tei:p>
     Kepler zakrútil hlavou.
    </tei:p>
    <tei:p>
     — To by nebolo nič pre mňa. Už nemienim zostavovať horoskopy.   Okrem toho Matiáš nemá ani zďaleka taký záujem o astronómiu a   matematiku, ako mal cisár Rudolf. Myslím, že ma Jeho Milosť nebude   veľmi postrádať na svojom dvore.
    </tei:p>
    <tei:p>
     Jesenius prikyvoval, lebo dobre vedel, že Keplera si cisár držal   pri svojom dvore viacej pre ozdobu ako zo skutočnej potreby.
    </tei:p>
    <tei:p>
     — Prejdite na tunajšiu akadémiu, — navrhol Jesenius. — Všetci vás   vďačne prijmú. Potrebujú astronóma a matematika. Benedikti na všetko   sám nestačí. Ostatne Benedikti sa zapodieva popri rétorike len   matematikou. Astronómia ostala na našom vysokom učení trochu v   hanbe.
    </tei:p>
    <tei:p>
     — Ďakujem vám za návrh, — odvetil Kepler rezignovane. — Ale   nemôžem ho prijať...
    </tei:p>
    <tei:p>
     — Máte dačo lepšieho vo výhľade? — spýtal sa Jesenius, prekvapený   smutným tónom Keplerovho hlasu.
    </tei:p>
    <tei:p>
     — Či lepšieho, to neviem, — odvetil Kepler. — Volajú ma do Linca   za profesora. Rozhodol som sa, že to prijmem. A čo vy, Johanes? Už   ste sa rozhodli pre Matiáša?
    </tei:p>
    <tei:p>
     — Ešte nie. Už mi síce naznačili, že kráľ je ochotný prijať ma za   svojho lekára, ale neviem... Mária mi radí, aby som sa osamostatnil.   Aby som ostal v Prahe a neviazal sa nijakou službou. Čo si myslite o   tom vy, Johan?
    </tei:p>
    <tei:p>
     Kepler sa zhovievavo usmial.
    </tei:p>
    <tei:p>
     — Pani Mária nemáva zlé rady. Jej mienka stojí za uváženie. Ale na   druhej strane, ak vás volajú... Byť osobným lekárom kráľovým a   onedlho pravdepodobne cisárovým... to stojí za rozmýšľanie. Ak   stojíte o slávu, nerozmýšľajte ani chvíľu. No ak chcete dosiahnuť   úspechy ako lekár-vedec, počúvnite svoju ženu. No čo ako sa   rozhodnete, na jednu vec nikdy nezabudnite: že ste lekár. Ostaňte   lekárom, buďte predovšetkým a vždy lekárom.
    </tei:p>
    <tei:p>
     Dlho premýšľal Jesenius o Keplerovej rade. Keby sa bol mal   rozhodnúť v ten deň, nebol by váhal ani chvíľu. Keplerove vrúcne a   pritom nástojčivé slová prenikli celú jeho bytosť. Myšlienka na zmenu   služby ho hriala a obodrovala; zdalo sa mu, že ak počúvne Keplera,   stane sa lepším človekom a bude šťastnejší.
    </tei:p>
    <tei:p>
     Ale takýmito myšlienkami zamestnával sa len v prvý večer. Dlho do   noci uvažoval, ako si upraví život, keď bude voľný, keď sa stane   svojím pánom. Budúcnosť videl len Keplerovým zrakom.
    </tei:p>
    <tei:p>
     V ten deň mal najlepší úmysel Keplera počúvnuť.
    </tei:p>
    <tei:p>
     Na druhý deň už začal uvažovať ináč. Keplerov hlas, keď si ho   pripomenul, už neznel tak presvedčivo. Jesenius si premietol pred   seba aj druhú stranu otázky, ktorú si mal vyriešiť. Služba na   kráľovskom dvore, to je predsa len dačo iného než byť obyčajným   lekárom. Priveľmi si zvykol na svoje významné postavenie, zakladal si   na ňom, ako si zakladal na svojom zemianstve. A nijako sa nemohol   vyrovnať s myšlienkou, že by mal odteraz žiť v starom prostredí bez   spoločenských výsad, ktoré mu postavenie na cisárskom dvore   zaisťovalo.
    </tei:p>
    <tei:p>
     Rozhodol sa prestúpiť do služieb Matiášových.
    </tei:p>
   </tei:div>
   <tei:div type="chapter">
    <tei:head>
     XXIII. PANI MÁRIA
    </tei:head>
    <tei:p>
     KOĽKO NOVÝCH SÍL cítil v sebe Jesenius, keď dostal zmluvu o   prijatí za Matiášovho osobného lekára a súčasne rozkaz, aby nastúpil   do služby vo Viedni.
    </tei:p>
    <tei:p>
     Do Viedne sa presťahoval najprv sám. Chcel sa zoznámiť s pomermi a   obstarať slušné bývanie. Mária nech príde až do hotového.
    </tei:p>
    <tei:p>
     Prijatie na kráľovskom dvore bolo chladnejšie ako prijatie na   dvore Rudolfovom. Záujmy Matiášove niesli sa celkom iným smerom než   záujmy jeho cisárskeho brata. Ani alchýmia ani astrológia neboli jeho   slabou stránkou. Presvedčil sa už dostatočne, že úspech možno   dosiahnuť oveľa skôr pevnou, činorodou vôľou a múdrou diplomaciou než   vplyvom hviezd. Ak možno očakávať urýchlenie úspechu aj zásluhou   niektorých iných činiteľov, nuž najmocnejším činiteľom sú peniaze.   Tie môžu spríjemniť život aj panovníkovi. A Matiáš veru potreboval   veľa tohoto zlatého elixíru. Predovšetkým na vojenné výpravy, ktoré   mu síce priniesli úspech, ale na druhej strane stáli ho toľko peňazí,   že sa v mnohých svojich chúťkach musel uskromniť. Dve hlavné radosti   jeho duše boli veľkolepé slávnosti a umelecké diela. Prvá náruživosť   bola mocnejšia, preto od Matiášovho nastúpenia na trón stala sa   Viedeň veľmi hlučným mestom. Zábavy a hodokvasy, poľovačky a pestré   sprievody, pri ktorých omračoval divákov nevídaný počet účastníkov —   to bola najväčšia kráľova radosť. V tejto záľube bol pravým opakom   svojho melancholického samotárskeho brata. Nečudo, že už za   Rudolfovho života mnohých ľahtikárov vábil rušný život Matiášovho   viedenského dvora väčšmi než stiesňujúca prísna tichosť cisárskych   sál a komnát na hrade pražskom. Lásku k umeleckým dielam mohol ukojiť   až po Rudolfovej smrti, keď zdedil všetky jeho zbierky. Kým cisár   žil, nezvyšovali Matiášovi na to peniaze. A pokiaľ ide o postoj k   nedostatku peňazí, líšil sa veľmi od svojho brata. Rudolf chcel   naplniť prázdnu pokladnicu zlatom, ktoré mu sľubovali alchymisti.   Pritom štedrou rukou vyhadzoval posledné zlatáky zo svojej takmer   prázdnej pokladnice. Matiáš alchymistom neveril. Radšej mal tvrdé   toliare získané berňami — než alchymistami sľubovanú zlatú povodeň.   Azda preto neveľmi veril aj svojim lekárom. Pokladal ich iba za odnož   cechu, ku ktorému patrili alchymisti a astrológovia. Vari preto aj   rozhovor nového osobného lekára s kráľom Matiášom bol veľmi krátky.   Jesenius mal taký dojem, akoby si kráľ chcel zapamätať len jeho tvár.   Niekoľko ľahostajných otázok o kráľovom zdraví, zrejme nie celkom   úprimný záujem o doktorovu rodinu, o jeho cestu do Viedne — a to bolo   všetko. Povinnosti mu nijako presne nevymedzili: Jeho kráľovská   Milosť po neho pošle, až ho bude potrebovať... A zdalo sa, že kráľ ho   predbežne nepotrebuje. Mal dvoch osobných lekárov Vlachov a tým   dôveroval väčšmi ako novému doktorovi. Jesenius pokladal za svoju   povinnosť spýtať sa každý deň predpoludním v Hofburgu na zdravie Jeho   kráľovskej Milosti a poinformovať sa o najnovších rozkazoch. Ale   rozkazov preňho nebolo. Škrelo ho, že je tu takým piatym kolesom na   voze, ale potom sa utešoval myšlienkou, koľko času bude mať na   vedeckú prácu, až si nájde primeraný „lozument”.
    </tei:p>
    <tei:p>
     Najprv sa ubytoval v hostinci neďaleko Hofburgu, aby nemal ďaleko   do „práce”. Keď zistil, že vyberať si ubytovanie z takéhoto hľadiska   je celkom zbytočné, našiel si izbietku v blízkosti Svätoštefanského   chrámu u akejsi starej vdovy.
    </tei:p>
    <tei:p>
     Čoskoro si získal vdovinu dôveru. A od tých čias, čo jej dal liek   proti závratom, na ktoré trpievala, hľadela mu ulahodiť vo všetkom,   čo mu len videla na očiach.
    </tei:p>
    <tei:p>
     Raz v nedeľu ho pozvala na obed. Bol to obed na jej pomery naozaj   prepychový a Jesenius tušil, že sa za tým voľačo skrýva. Iste od neho   pani Waldmüllerová dačo chce.
    </tei:p>
    <tei:p>
     Tušenie ho nesklamalo.
    </tei:p>
    <tei:p>
     Po dobrej pečienke usmiala sa na neho starenka bezzubými ústami a   riekla šušlavým hlasom:
    </tei:p>
    <tei:p>
     — Mala by som k vám veľkú prosbu, pán doktor. Ako som vám už bola   spomenula, môj švagor je veľmi nemocný. Doktor Hofbauer ho lieči už   vyše dvoch rokov, ale nie a nie ho vyliečiť. Bohvie, aké pliagy to   môjho švagra sužujú. Z jednej ho vykurírujú, a druhá sa naň prilepí.   A pritom mu doktor Hofbauer predpisuje tie navzácnejšie lieky. Ach,   veď ich to stálo už celý majetok! Mali dva domy, a jeden — ten väčší   — už zožrali choroby. Človek by majetok rád oželel, keby videl dobrý   výsledok. Ale ono nič... Rozprávala som o vás sestre a dohodli sme   sa, že vás poprosím, či by ste sa neprišli na švagra podívať.
    </tei:p>
    <tei:p>
     Pozerala na neho dôverčivým pohľadom, ktorému bolo ťažko   nevyhovieť. Súčasne však cítil k návrhu aj odpor, lebo si ľahko   domyslel, aké z toho môžu byť nepríjemnosti. Ísť k chorému, ktorého   lieči iný lekár, bez vedomia toho druhého lekára — nie, to zaváňa   pytliačinou. Akoby chcel poľovať v cudzom revíri.
    </tei:p>
    <tei:p>
     Povedal to pani Waldmüllerovej, ale tá dobrá duša si to   vysvetľovala ako neochotu a veľmi sa pre to trudila. Nechcela   pochopiť Jeseniove škrupule a priviedla na pomoc aj sestru.
    </tei:p>
    <tei:p>
     Spoločným náporom, v ktorom nechýbali ani slzy, podarilo sa im   zlomiť Jeseniovu odolnosť a nakriatnuť ho, aby navštívil chorého pána   Geiera.
    </tei:p>
    <tei:p>
     Hoci bol teplý slnečný jesenný deň, Geier sedel so zababušenou   hlavou v posteli a potil sa. Izba bola vykúrená na nevydržanie.
    </tei:p>
    <tei:p>
     — Otvorte oblok a neprikladajte už do kachieľ! — povedal   Jesenius.
    </tei:p>
    <tei:p>
     Pani Geierová prestrašene zažmurkala drobnými očkami.
    </tei:p>
    <tei:p>
     — Ale... doktor Hofbauer nám vermi kládol na srdce, aby sme dobre   kúrili a okná ani na chvíľku neotvárali.
    </tei:p>
    <tei:p>
     — Ak sa chcete vo všetkom správať príkazmi doktora Hofbauera, bolo   zbytočné volať sem mňa, — povedal namrzene.
    </tei:p>
    <tei:p>
     Pani Geierová sa zľakla. Prosebne sa zahľadela na Jesenia i na   svoju sestru — vari chcela aj od nej prímluvu — a vzlykavo   povedala:
    </tei:p>
    <tei:p>
     — Nehnevajte sa na mňa, pán doktor. Človek je niekedy taký   bezradný. Pravdaže, budeme robiť, čo vy rozkážete.
    </tei:p>
    <tei:p>
     Jesenius začal prezerať chorého.
    </tei:p>
    <tei:p>
     Geier, bývalý kupec so vzácnym tovarom, ktorý dovážal až z   Levantu, bol tučný človek okrúhlej prekrvenej tváre, po ktorej mu   teraz stekali kropaje potu.
    </tei:p>
    <tei:p>
     — Utrite mu tvár, — prikázal. — A oblok privrite, aby   neprechladol.
    </tei:p>
    <tei:p>
     — Tak, pán doktor, aby som neprechladol, — prisvedčoval horlivo   Geier. — Lebo od tých čias, čo som taký veľmi nemocný, som   schúlostivel. Len ma ofúkne vetrík, a už kýcham a kašlem. Takto, hľa:   A Geier sa rozkašlal ako najatý.
    </tei:p>
    <tei:p>
     Jesenius si už z tejto maličkej príhody urobil približnú predstavu   o tom, akého chorého má pred sebou.
    </tei:p>
    <tei:p>
     Dôkladná prehliadka ho len presvedčila o správnosti prvého dojmu.   Geierovi nebolo nič. Chorobu si len namýšľal. Vlastne vnukol mu ju a   udržiaval ho v tej domnienke doktor Hofbauer. A ak Geier cítil nejaké   bolesti alebo ťažkosti, doista ich zaviňovali lieky prešibaného   doktora, ktorý našiel v zdravom nemocnom dojnú kravu. Dojil ju naozaj   výdatne — už dva roky. Nie div, že jeden z domov je už preč. Ak to   pôjde takto ďalej, o rok nebude stopy ani po druhom. Jesenius poznal   už nejedného takéhoto doktora. Udržiavajú pacienta v „chorobe” tak   dlho, ako je to len možné, a sú nešťastní, keď pacient napokon príde   na to, že je už zdravý. A odmena, ktorú dostáva doktor priamo od   chorého, je len časťou jeho príjmov. Druhú, väčšiu časť dostáva od   lekárnika za to, že predpisuje také drahé lieky.
    </tei:p>
    <tei:p>
     — Aké lieky vám predpisuje doktor Hofbauer? — spýtal sa, aby si   overil aj druhú domnienku, ktorá s prvou priamo súvisela.
    </tei:p>
    <tei:p>
     — Sprvoti mi dával perlovú tinktúru. Bol to veľmi vzácny liek,   každý téglik stál dvanásť zlatých. Ale, hoci som sa po ňom cítil   lepšie, celkom ma nevyliečil. Doktor mi potom predpísal teriak zo   sedemdesiatich súčiastok. Po teriaku sa mi vysypali po tele pupence.   Nato mi dal doktor akúsi masť. Takúto masť vraj predpisovali doktori   aj nebohému cisárovi Rudolfovi. Musel som ju užívať vyše pol roka,   kým sa pupence stratili. Ale potom ma zasa začala páliť krv. Veď   vidíte, ustavične sa potím. Teraz mi predpísal tinktúru, v ktorej je   rozpustený xerion. Neviem síce, čo to je, ale musí to byť dobré, keď   je to také drahé...
    </tei:p>
    <tei:p>
     Jesenius počúval prostoduchú spoveď pána Geiera a teraz už   neľutoval, že sa dal prehovoriť, aby prišiel. Bolo nad všetky   pochybnosti, že kupec sa dostal do rúk nesvedomitého   doktora-mastičkára a apatekára-lapaja.
    </tei:p>
    <tei:p>
     Najlepšie na veci je, že Geierovi nemôže povedať pravdu. Neuveril   by, že je zdravý. Musí ho postupne „vyliečiť”.
    </tei:p>
    <tei:p>
     Predpísal mu neškodný osviežujúci liek za pár grošov a   odišiel.
    </tei:p>
    <tei:p>
     Pri druhej návšteve povedal Geierovi, že jeho stav sa viditeľne   zlepšil a že o krátky čas bude zasa v poriadku. Len treba hodne   otvárať okná a chodiť von na čerstvé povetrie.
    </tei:p>
    <tei:p>
     Rozhodol sa, že tretia návšteva bude aj posledná. Geier je zdravý,   už ho nebude potrebovať.
    </tei:p>
    <tei:p>
     Prv než by sa bol dostal na tretiu návštevu, vyhľadal ho doktor   Hofbauer.
    </tei:p>
    <tei:p>
     Jesenius šípil, prečo prišiel.
    </tei:p>
    <tei:p>
     Doktor Hofbauer, drobný človiečik prešibanej tváre a nepokojných   očú, začal sladkastým hlasom, aké potešenie je to pre všetkých   viedenských doktorov môcť privítať vo svojom strede takého vzácneho   kolegu, akým je osobný lekár kráľa Matiáša. Vyslovil potešenie, že   spolupráca s ním bude čo najlepšia. Pokiaľ ide o neho, doktora   Hofbauera, prišiel mu priateľsky stisnúť pravicu a ponúknuť mu čo   najtesnejšiu spoluprácu. Už počul pochvalu o jeho úspešnom liečení   pána Geiera. Je to tým prekvapujúcejšie, že jemu sa nepodarilo   vyliečiť tohto pacienta za celé dva roky.
    </tei:p>
    <tei:p>
     — Možno to zavinila voľba nie práve najvhodnejších liekov, —   povedal Jesenius tak, že Hofbauer nemohol nezbadať posmešok v jeho   hlase.
    </tei:p>
    <tei:p>
     — Ale veď som mu predpisoval to najlepšie, čo je schopná lekárska   veda v spolupráci s apatekárskym umením vytvoriť! — zvolal doktor   Hofbauer a naladil tvár do výrazu úprimného začudovania.
    </tei:p>
    <tei:p>
     — Myslím, že to práve bola najväčšia chyba, — pokračoval s   rovnakým posmešno-zdvorilým prifarbením hlasu Jesenius.
    </tei:p>
    <tei:p>
     „Mal by som mu ukázať dvere,” myslel si, „ale kým mi nepovie, po   čo prišiel, nemôžem to spraviť.”
    </tei:p>
    <tei:p>
     — Nazdávate sa, že teriak, ktorý ste predpísali vy, má väčšie   liečebné účinky než moje prípravky?
    </tei:p>
    <tei:p>
     — Som o tom presvedčený.
    </tei:p>
    <tei:p>
     Doktor Hofbauer si zahryzol do pery. Ten prišelec je bezočivý.   Bude treba oblámať mu rožky. Ale ako sa mu dostať na kožu?
    </tei:p>
    <tei:p>
     — Chcel by som vás upozorniť, illustrissime, že pokiaľ ide o druh   liekov, predpisovaných chorým, sú so mnou zajedno všetci tunajší   doktori. Nemožno predpísať na tú istú chorobu každému pacientovi   rovnaký liek. Treba vziať do úvahy rozličné okolnosti, napríklad   spoločenské postavenie chorého...
    </tei:p>
    <tei:p>
     Jesenius mal už dosť takéhoto okolkovania.
    </tei:p>
    <tei:p>
     — Nehrajme sa na slepú babu a hovorme otvorene, ako sa medzi   chlapmi svedčí. Podľa vás bohatému pacientovi treba predpisovať drahé   lieky a nemajetnému bezcenné vodičky, však?
    </tei:p>
    <tei:p>
     Úlisný výraz z Hofbauerovej tváre sa stratil. Vystriedal ho   úškľabok.
    </tei:p>
    <tei:p>
     — Dobre, hovorme teraz otvorene. Neprišiel som za vami len vo   vlastnej veci, ale aj z poverenia niektorých iných doktorov. Keby ste   mi boli prebrali najlepšieho pacienta preto, že ste si chceli aj sám   niečo zarobiť, to by som ešte chápal a vedel aj odpustiť. Veď sme   ľudia. Ale prebrať pacienta, ktorého človek lieči dva roky, a povedať   mu, že je zdravý — no, dovoľte, to už presahuje všetky medze!   Človeče, kde ste doteraz žili? Na mesiaci?
    </tei:p>
    <tei:p>
     — Viete veľmi dobre, že som žil v Prahe a bol som osobným lekárom   cisára Rudolfa, — povedal Jesenius odmerane.
    </tei:p>
    <tei:p>
     — Áno, viem to, — odsekol Hofbauer prudko. — Robili ste teda   vlastne to isté, čo robím ja a koniec-koncov všetci ostatní lekári.   Pravdaže, v inej forme. Udržujete pacienta vo viere, že je chorý, a   beriete za to plat. Ale čo máme robiť my ostatní, čo nemáme   pravidelné služné?
    </tei:p>
    <tei:p>
     — Zarábať si na živobytie statočnou prácou, — odvetil Jesenius   úsečne. Cítil, že sa ho zmocňuje srd. — Nemá význam pokračovať v   tomto rozhovore. Skráťme ho! Povedzte mi, čo chcete? Po čo ste prišli   za mnou?
    </tei:p>
    <tei:p>
     Hofbauerova drobná tvár spopolavela. Hlas sa mu triasol   potlačovanou nenávisťou:
    </tei:p>
    <tei:p>
     — Prišiel som vás varovať. Ak chcete s vlkmi žiť, musíte s nimi   vyť. Musíte sa prispôsobiť. Nezavádzať novoty, ktoré nás ostatných   poškodzujú.
    </tei:p>
    <tei:p>
     — A čo, ak sa neprispôsobím? Dáte ma do kliatby?
    </tei:p>
    <tei:p>
     Hofbauer zmŕštil čelo a chmúrne pozrel na Jesenia.
    </tei:p>
    <tei:p>
     — Budete mať všetkých tunajších doktorov proti sebe.
    </tei:p>
    <tei:p>
     Jesenius sa chvíľu mlčky díval na človiečika pred sebou a pocítil   v duši nesmiernu ľútosť: Aj toto je lekár! Súčasne sa v ňom ozvala aj   výčitka: Kto je na vine, že aj takíto sú medzi nami?
    </tei:p>
    <tei:p>
     Pozrel na neho pohľadom, prepaľujúcim sa až do duše. Potom povedal   mierne, takmer bez hnevu:
    </tei:p>
    <tei:p>
     — Mali by ste hovoriť len za seba. Neverím, že by sa boli všetci   lekári spreneverili Hippokratovým ideálom a akademickej prísahe ako   vy.
    </tei:p>
    <tei:p>
     — Dajte pokoj s prísahami a ideálmi! — zaškľabil sa Hofbauer. — Za   to si nič nekúpite. Rozmyslite si to. Radím vám dobre.
    </tei:p>
    <tei:p>
     — Ďakujem za takúto radu. Ale, ak dovolíte, teraz poradím ja vám.   Vraciam sa k tej prísahe. Keď som začal študovať medicínu, hneď v   prvom semestri musel som sa naučiť naspamäť Hippokratovu prísahu.   Viem ju dodnes. Aj vy ste sa ju museli naučiť naspamäť, ale, zdá sa,   veľa vám z nej v pamäti už neostalo. Nezaškodilo by, keby ste si ju   občas zopakovali a spytovali pritom svedomie. Najväčšou hodnotou,   ktorú lekár má, je dôvera chorých. Túto dôveru neslobodno sklamať.   Ste tým povinný nielen voči svojim pacientom, ale aj voči sebe   samému. Môže sa stať, že aj vy budete potrebovať niekedy lekársku   pomoc. Môže byť taká pomoc účinná, keď vás pritom bude ustavične   zožierať pochybnosť, či ten „váš” lekár nie je ako vy? Prichodí mi to   také, ako keby ste podrezávali konár, na ktorom sedíte. Spamätajte   sa, Hofbauer, kým nie je neskoro. Uvidíte, že na to raz doplatíte, a   potom už bude pozde banovať.
    </tei:p>
    <tei:p>
     Hofbauer počúval Jesenia s povýšeným úsmevom. Neprerušoval ho, ale   podľa posmešne stiahnutých kútikov úst dalo sa súdiť, že Jeseniove   slová sa odrážajú od hluchých uší.
    </tei:p>
    <tei:p>
     — Mali ste radšej študovať teológiu ako medicínu, — odsekol   napokon štipľavo a náhlivo odišiel.
    </tei:p>
    <tei:p>
     Po Hofbauerovom odchode cítil sa Jesenius tak, ako keby sa bol   napil blenu. Nielen preto, že sa stretol s takým kalom, ale aj pre   čosi iného. Zrážka s Hofbauerom zamútila aj v ňom akúsi stojatú vodu,   ktorú pokladal za čistú. Sú zrkadlá, ktoré ukazujú človeka   neprirodzene spotvoreného. Zdalo sa mu, že Hofbauer je takýmto   deformujúcim zrkadlom a on, Jesenius, že v ňom vidí svoju spotvorenú   podobu. A tá podoba sa mu vyškiera a vraví: „Hľa, veľa nechýbalo, a   mohol si byť aj ty taký! Akým právom teraz súdiš Hofbauera? Odkiaľ   čerpáš smelosť pokladať sa za lepšieho, než je on? Ak si aj o chlp   lepší, je to tvoja zásluha? Nebyť Márie a Keplera, neplával by si už   v tých istých vodách ako Hofbauer?” Úspech, peniaze, sláva — ako to   zvádza človeka na šikmú plochu! Ako to rúca aj tie najkrajšie   ideály!
    </tei:p>
    <tei:p>
     Často sa porovnával s Vesaliom — ale porovnanie vyznelo v Jeseniov   neprospech. Trýznil sa výčitkami, rozpitvával svoju povahu, ako   rozpitvával predtým mŕtvoly — a našiel na sebe toľko chýb a   nedostatkov, že ho toto poznanie celkom zronilo. Prečo sa človek   neoddáva takému skúmaniu seba samého častejšie? Akiste to súvisí s   tým, že každý človek vidí seba samého oveľa lepším, než aký je v   skutočnosti, a spravidla musí prísť nejaký hlboký otras, aby sa mu   otvorili oči. Och, škoda, že tu nie je Mária! Ako by teraz potreboval   jej radu, jej posilňujúce slovo!
    </tei:p>
    <tei:p>
     V nasledujúcich týždňoch iba jedna mimoriadna udalosť rozvírila   pokojnú hladinu Jeseniovho života: prišiel za ním brat Daniel zo   Šopronu. Jesenius mu oznámil, že je vo Viedni.
    </tei:p>
    <tei:p>
     Deväť rokov sa s bratom nevideli. Naposledy sa stretli vo   Wittenbergu pred Jeseniovým odchodom do Prahy.
    </tei:p>
    <tei:p>
     Srdečne sa objali a vzájomne sa obzerali, aby si na tvárach sťa na   popísaných listoch zistili rukopis času.
    </tei:p>
    <tei:p>
     — Som rád, že ťa po toľkých rokoch vidím pri dobrom zdraví, Janko,   — radostne sa prihováral bratovi brat. — Len čo som dostal tvoj list,   hneď som sa za tebou vybral. A keď som už tu, chcel by som sa s tebou   o dačom aj poradiť. Si starší, máš väčšie skúsenosti, pomôžeš mi teda   aspoň radou.
    </tei:p>
    <tei:p>
     — Aj skutkom, ak treba, — zdôraznil Jesenius, — len sa na mňa s   dôverou obráť.
    </tei:p>
    <tei:p>
     — Chcem zmeniť službu, — povedal Daniel prosto, — volajú ma za   hlavného lovmajstra k arcikniežaťu Ferdinandovi. Poraď mi, čo   spraviť? Mal by som sa tam oveľa lepšie ako v Šoprone.
    </tei:p>
    <tei:p>
     Jesenius sa zamyslel. Daniel bol jeho pravým opakom. Na učenie   nemal hlavu. Od malička ho to ťahalo von, do poľa a do hory. Už ako   chlapec poznal všetkých vtákov nielen podľa výzoru, ale aj podľa   spevu; všetky lesné zvery podľa stôp; všetky stromy podľa listov;   poznal všetky kriaky, kvety a byliny. Nuž iste preto zatúžil po takom   zamestnaní, ktoré by mu dovolilo byť čo najčastejšie v hore. Ženba so   šopronskou zámožnou meštianskou dcérou umožnila mu obsiahnuť takéto   zamestnanie; stal sa správcom lesov mesta Šopronu. Podliehali mu   všetky poľovačky; bol ich hlavným usporiadateľom. A to bol jeho   živel. V tejto službe sa veľmi dobre osvedčil a získal si chýr   najlepšieho poľovníka v kraji. Tak sa o ňom dozvedel aj kráľov   synovec, štajerské arciknieža Ferdinand.
    </tei:p>
    <tei:p>
     — Tu je rada ťažká, — ozval sa napokon Jesenius. — Nepochybujem o   tom, že by si sa tam mal ešte lepšie. Lenže tieto výhody bude treba   vykúpiť všelijakými ústupkami. Arciknieža je veľmi prísny katolík.   Obávam sa, aby ťa nenútil konať proti tvojmu náboženskému   presvedčeniu.
    </tei:p>
    <tei:p>
     — Veď práve toho sa bojím. A preto som sa chcel poradiť s tebou.   Aj ty si slúžil a slúžiš ešte i teraz u pápeženca.
    </tei:p>
    <tei:p>
     — Bohužiaľ, neraz mi to už dali v Burgu pocítiť. O Ferdinandovi sa   povrávajú znepokojujúce veci. Vraj dal Panne Márii sľub, že v svojej   krajine vyhubí všetkých kacírov. A tými kacírmi, ako vieš, sme my   protestanti. Ja si myslím, že si v terajšej službe predsa len   voľnejší. Aspoň vieš, čo máš. U Ferdinanda by si prišiel do neznámeho   prostredia. Musel by si začínať odznova, a to veru nie je nič   príjemného, ver mi. Ja to cítim teraz na sebe.
    </tei:p>
    <tei:p>
     — Myslíš teda, že by som miesto nemal prijať?
    </tei:p>
    <tei:p>
     — Neprenáhli sa. Presvedč sa, aké sú tam pomery, a len ked   pouvažuješ o veci zo všetkých strán, keď zvážiš všetky výhody, ale aj   nevýhody, potom sa rozhodni.
    </tei:p>
    <tei:p>
     Daniel ostal vo Viedni dva dni. Vybavil si pri tej príležitosti aj   rozličné obchodné veci. U zbrojára kúpil dve guľovnice a u starinára   objavil krásny, umeleckou rezbou a okutím vyzdobený roh na pušný   prach. Okrem toho vybral darček pre ženu a v apatéke nakúpil sladkých   puškvorcových cukríkov pre deti.
    </tei:p>
    <tei:p>
     Potom sa bratia rozlúčili. Jesenius prisľúbil, že len čo sa   presťahuje Mária, zaraz sa vyberú na návštevu do Šopronu.
    </tei:p>
    <tei:p>
     Niekoľko dní po Danielovom odchode prišiel za Jeseniom univerzitný   pedel s listom od rektora Sigismunda Geislera.
    </tei:p>
    <tei:p>
     Jeseniovi od vzrušenia očervenela tvár. V duchu sa potešil, že   univerzita ho chce získať na prednášky alebo aspoň na predvedenie   verejnej pitvy. Veď čo iného by to mohlo byť?
    </tei:p>
    <tei:p>
     No po otvorení listu predĺžila sa mu tvár sklamaním.
    </tei:p>
    <tei:p>
     Univerzita, odvolávajúc sa na svoje starobylé práva a výsady, ho   upozorňovala, že v meste Viedni môžu verejnú lekársku prax vykonávať   len doktori, ktorých na to univerzita oprávni. Súčasne ho rektor   vyzýva, aby predložil svoj doktorský diplom na nostrifikáciu.
    </tei:p>
    <tei:p>
     Jesenius sa trpko usmial. Zasa tá stará história s diplomom!
    </tei:p>
    <tei:p>
     Zájde si za rektorom a vybaví s ním tú nepríjemnú záležitosť.
    </tei:p>
    <tei:p>
     V rektorovom pohľade nenašiel ani najmenšie povzbudenie, ani   štipku srdečnosti, ktorá by bola bývala samozrejmá pri stretnutí   dvoch rovnakých funkcionárov, aj keď Jesenius funkciu rektora   zastával už pred desiatimi rokmi. Ak sa vezme do úvahy jeho terajšie   postavenie, tak spoločensky stál vlastne vyššie než rektor viedenskej   univerzity.
    </tei:p>
    <tei:p>
     Predstavil sa a povedal rektorovi, že prišiel na jeho výzvu.
    </tei:p>
    <tei:p>
     — Áno, áno, — odvetil rektor chladne a skúmavo si ho premeriava. —   Dúfam, že ste diplom priniesli so sebou.
    </tei:p>
    <tei:p>
     — Prepáčte, že som si nežiadal od tunajšej akadémie povolenie na   verejnú prax, ale nevedel som o takomto predpise. Ani vo Wittenbergu   ani v Prahe som súhlas univerzity nepotreboval. Ostatne ako osobný   lekár Jeho cisárskej Milosti...
    </tei:p>
    <tei:p>
     — Vaše postavenie osobného lekára Jeho cisárskej Milosti   nezaväzuje našu akadémiu k nijakým osobitným ohľadom, pretože toto   postavenie samo osebe nedáva ešte nijaký dôkaz o vašej vedeckej   kvalifikácii. Jeho cisárska Milosť si môže vymenovať za svojho   osobného lekára i ránhojiča-mastičkára. To sa nás ani v najmenšom   netýka. Ale pokiaľ ide o verejnú prax, tu sa musíme pridržiavať   predpisov, ukladajúcich nám povinnosť preveriť si diplom každého   doktora, ktorý tu mieni vykonávať verejnú prax.
    </tei:p>
    <tei:p>
     Chladný sudcovský tón rektorovho hlasu naznačoval Jeseniovi, že   predstaviteľ univerzity má o ňom nepriaznivé správy.
    </tei:p>
    <tei:p>
     Kto v tom len má prsty? Lebo univerzita sotva by sa začala   zaujímať len tak z ničoho nič o diplom osobného lekára kráľovho. Aj   vo Wittenbergu stáli za vecou Jeseniovi neprajníci. Komu stojí v   ceste tuná?
    </tei:p>
    <tei:p>
     Nemusel dlho rozmýšľať. Odrazu mu svitlo. Hofbauer!
    </tei:p>
    <tei:p>
     Bohvie, ako sa o jeho diplome dozvedel.
    </tei:p>
    <tei:p>
     No zato nič.
    </tei:p>
    <tei:p>
     — Ak je tak, nuž prirodzene sa podrobím všetkým tunajším   zvyklostiam. Diplom ochotne predložím. Totiž ani nie diplom, ale   dodatočné potvrdenie celého profesorského zboru paduánskej univerzity   o vykonaných doktorských skúškach. Lenže prosím o niekoľkomesačné   pozhovenie, pretože potvrdenie nemám tu, ale v Prahe.
    </tei:p>
    <tei:p>
     — Aha! — povedal rektor víťazoslávne. Z toho jediného slovíčka si   Jesenius vybral viacej než z dlhej reči, poprestýkanej samými   výčitkami. Rektorovo „Aha!” znamenalo: „Už som ťa lapil, vtáčik!” No   znamenalo ešte aj viac. Asi toto: „Myslíš, že uverím tvojej   priezračnej výhovorke? Keby si si aspoň bol vyhútal niečo   presvedčivejšieho!” A mohol si z neho vybrať i toto: „Teraz, keď ti   riadne klepneme po prstoch, akiste budeš mať po chlebíčku aj u Jeho   cisárskej Milosti. Počet tunajších kacírov sa zasa zmenší aspoň o   jedného!”
    </tei:p>
    <tei:p>
     Keď vychutnal svoj triumf, pokračoval vo vypočúvaní.
    </tei:p>
    <tei:p>
     — Je nanajvýš prekvapujúce a čudné, že ste si takú dôležitú   listinu nevzali so sebou na nové pôsobište, a ešte podivnejšie je, že   podľa vlastného doznania nemáte diplom, ale len akési náhradné   potvrdenie... Ako viem, aj v Itálii dávajú každému doktorovi pri   promócii doktorský diplom. Prečo ste ho práve vy nedostali?
    </tei:p>
    <tei:p>
     Rektor si bol teraz už taký istý svojou pravdou, že ani najmenej   nepochyboval o oprávnenosti čo najprísnejšieho postupu proti tomuto   šaľbiarovi. Len ho trocha škrelo, že tento už takmer úplne usvedčený   klamár správa sa tak čudne: nestráca istotu a sebavedomie, nezajakáva   sa, nezaplieta sa do siete svojich vlastných klamstiev. Vidieť na   ňom, že prešiel už kus sveta, je riadne ostrieľaný — tým väčšiu   zásluhu bude mať rektor, ak ho usvedčí.
    </tei:p>
    <tei:p>
     — Máte pravdu, magnificencia, aj v Pádui dostávajú noví doktori   diplomy. A mal som ho dostať i ja. Lenže udelenie diplomu bolo   viazané prísahou; mal som prisahať vernosť cisárovi i pápežovi.   Cisárovi som prisahal bez váhania, ale odmietol som prisahať vernosť   pápežovi. Som protestant a nezrovnávalo by sa to s mojím náboženským   presvedčením.
    </tei:p>
    <tei:p>
     Jesenius sa pri reči díval rektorovi rovno do očú.
    </tei:p>
    <tei:p>
     Rektora táto istota uviedla trochu do pomykova. Že by sa bol v   úsudku o tomto človeku predsa len mýlil?
    </tei:p>
    <tei:p>
     — Boli ste jediným protestantom medzi doktormi, ktorých promovali   súčasne s vami?
    </tei:p>
    <tei:p>
     — Nie. Boli sme štyria protestanti.
    </tei:p>
    <tei:p>
     — Aj tí ostatní odmietli prisahať?
    </tei:p>
    <tei:p>
     Rektor dal posledné dve otázky Jeseniovi rýchle za sebou, takže   rozhovor mal prudký spád. Otázky a odpovede zacvendžali, ako keby sa   boli stretli rapíry dvoch šermiarov.
    </tei:p>
    <tei:p>
     Ale medzi druhou otázkou a Jeseniovou odpoveďou nastala krátka   prestávka. Vypočúvaný zaváhal, akoby mu bolo nepríjemné odpovedať na   túto chúlostivú otázku. No potom nabral dych a odvetil potichu:
    </tei:p>
    <tei:p>
     — Tí traja prisahali aj pápežovi.
    </tei:p>
    <tei:p>
     Teraz sa nenáhlil s odpoveďou rektor. Celá krásne vybudovaná   stavba sa odrazu zrútila. Očakával výhovorky, vykrúcačky — a zatiaľ   ho ten cudzí doktor odzbrojil. Veď hovorí proti sebe. Ak odmietol   prisahať pápežovi, usvedčuje sa, že je zatvrdilým kacírom. Veď tí   ostatní traja kacíri istotne nebrali svoju prísahu vážne.
    </tei:p>
    <tei:p>
     — Keď ste sa tak ľahkomyseľne pripravili o diplom, neoľutovali ste   to neskôr? Nemali ste pre to pri výkone svojej lekárskej služby   doteraz nepríjemnosti?
    </tei:p>
    <tei:p>
     — Och, a koľko! — odvetil Jesenius a horko sa usmial. — Hneď vo   Wittenbergu, keď ma prijali za profesora tamojšej akadémie, obvinili   ma niektorí profesori, že nemám oprávnenie prednášať na univerzite.   Vyžiadal som si od univerzity v Pádui potvrdenie o skončenom štúdiu i   o vykonaných skúškach, a toto potvrdenie podpísali všetci skúšajúci   profesori. Len čo mi ho žena prinesie z Prahy, predložím vám ho.
    </tei:p>
    <tei:p>
     Rektor si hladil dlhú prešedivenú bradu a zvedavo si obzeral   hosťa. Jeho pohľad už nebol nepriateľský. Hoci Jesenius svojím   vyhlásením nadobudol v jeho očiach punc zaťatého kacíra, súčasne mu   imponoval takýto čin. Vedel si uctiť odlišné presvedčenie, a preto   pri všetkej nevraživosti k inovercom nemohol celkom potlačiť istú   náklonnosť voči človeku, ktorý si radšej zvolil cestu s prekážkami,   než by bol konal proti svojmu presvedčeniu.
    </tei:p>
    <tei:p>
     No všetkých pochybností sa ešte nezbavil.
    </tei:p>
    <tei:p>
     — Čím môžete podoprieť pravdivosť svojich slov?
    </tei:p>
    <tei:p>
     — Mohol by som sa odvolať na Jeho Milosť kancelára Lobkovica,   ktorý študoval so mnou na paduánskej univerzite. Lenže to by trvalo   rovnako dlho ako predloženie potvrdenia o skúškach. Môžem vám   ponúknuť teda len svoje čestné slovo. Slovo uhorského rytiera.
    </tei:p>
    <tei:p>
     — Dobre. Prijímam, — odvetil rektor už skoro priateľsky a dodal   ešte napomínavo: — Ale napíšte si o ten doklad hneď!
    </tei:p>
    <tei:p>
     Najobávanejšími ľuďmi na viedenskom dvore boli traja kráľovi verní   služobníci: Matiášov prvý minister a dôverník arcibiskup Khlesl a   dvaja dvorskí šašovia, Nello a Agrion. Khlesla sa báli pre jeho   politickú moc, Nella pre jeho obľúbenosť u Matiáša a Agriona pre jeho   ostrý jazyk.
    </tei:p>
    <tei:p>
     So šašami sa v kráľovských predizbách stretával občas aj Jesenius.   Rozdiel medzi oboma trpaslíkmi bol v tom, že kým Nello bol súmernej   postavy, pravda, pritom detsky malej, Agrion bol hrbáč. Nellov   telesný vývoj zastavil sa kedysi v siedmom alebo ôsmom roku, takže   vzrastom pripomínal nedospelého chlapca, len podľa tváre bolo vidieť,   že ide o dospelého človeka. Agrion bol celkom iný typ: skrivená   chrbtica prerušila uňho rast do výšky, čo sa prejavilo aj na   nedostatočne vyvinutých dolných končatinách. Pritom vrchná časť tela,   najmä hlava a ruky, narástli do normálnej veľkosti.
    </tei:p>
    <tei:p>
     Agrion bol postrachom návštevníkov kráľovského dvora pre svoj   podrezaný jazyk, ktorým šľahal každého, kto sa mu dostal do cesty.   Nikto nevedel, kto mu dal také výstižné meno. Agrion je po latinsky   šidlo, vrtký hmyz, poletujúci nad vodou. Šašo mal náramnú pohotovosť   reči, spojenú s neobyčajnou ostrosťou ducha. Jeho ostré slová pálili   ako pŕhľava. Väčšina ľudí videla v jeho telesných nedostatkoch dôvod   na posmech. Vysmievali sa mu, a on im to splácal aj s úrokmi.
    </tei:p>
    <tei:p>
     Azda jediný Jesenius videl v Agrionovi človeka. Úbohého   nešťastného človeka, ktorý nikdy nepocítil teplo ľudskej lásky a   hojivú lahodu súcitu. Nedal mu slovom, gestom ani pohľadom znať, že   ho pokladá za iného, než sú všetci ostatní ľudia.
    </tei:p>
    <tei:p>
     Agrion splácal Jeseniovi jeho záujem plachou prítuľnosťou, ktorá   sa prejavovala viacej v pohľadoch ako činoch.
    </tei:p>
    <tei:p>
     Bola to azda táto tušená sympatia, ktorá priviedla raz Agriona za   Jeseniom.
    </tei:p>
    <tei:p>
     Ostýchavo, ako ľudia nezvyknutí chodiť k lekárom, vyjavil po dlhom   okúňaní cieľ svojej návštevy.
    </tei:p>
    <tei:p>
     — Boh ma takto poznačil, — povedal a mykol hlavou dozadu,   naznačujúc, čo má na mysli, — ľuďom som pre to na posmech. Prišiel   som za vami, aby ste mi pomohli. Aby ste ma zbavili hrba. Dobre vám   zaplatím!
    </tei:p>
    <tei:p>
     Pozrel na Jesenia dôverčivým pohľadom. Bol presvedčený, že mu   doktor môže pomôcť.
    </tei:p>
    <tei:p>
     A doktor bol dvojnásobne smutný, že šašovu dôveru musí   sklamať.
    </tei:p>
    <tei:p>
     — Veľmi ľutujem, Agrion, že ťa musím zarmútiť. Ale tvoj neduh sa   nedá vyliečiť. Niet v lekárskej vede moci narovnať ti chrbticu.
    </tei:p>
    <tei:p>
     Agrion ešte nestratil celkom nádej.
    </tei:p>
    <tei:p>
     — Keby ste sa o to azda predsa len pokúsili, doktor, — zaprosil. —   Hádam by bolo treba natiahnuť nejako telo...
    </tei:p>
    <tei:p>
     Smutný Jeseniov úsmev zbavil Agriona poslednej nádeje.
    </tei:p>
    <tei:p>
     — Bol by to veľmi nebezpečný pokus, bez najmenšej nádeje na   úspech. Musíš sa zmierniť so svojím osudom, Agrion. Ozbroj sa   trpezlivosťou a silou, aby si mohol odolávať ľudskej zlobe.
    </tei:p>
    <tei:p>
     Šašo odišiel so sklonenou hlavou. Doktorove slová ho tak   zgniavili, že sa jeho postava ešte zmenšila.
    </tei:p>
    <tei:p>
     Pocit bezútešnosti z tejto návštevy trápil Jesenia niekoľko dní.   Agriona potom dlhší čas nevidel. Myslel, že sa mu šašo vyhýba.
    </tei:p>
    <tei:p>
     Zaujatý prácou pozabudol na Agriona.
    </tei:p>
    <tei:p>
     Odrazu mu ho pripomenula strašná udalosť.
    </tei:p>
    <tei:p>
     — Počuli ste, že Agrion je mŕtvy? — spýtal sa ho jedného dňa   kráľov komorník.
    </tei:p>
    <tei:p>
     — Nie je možné! — zvolal Jesenius stŕpnutý.— Čo sa mu stalo,   preboha?
    </tei:p>
    <tei:p>
     — Akýsi doktor Hofbauer...
    </tei:p>
    <tei:p>
     Jesenius sa pri tomto mene strhol, ako keby ho bol niekto šibol.   Prejalo ho nedobré tušenie. Chytil komorníka za rameno a povedal   vzrušene:
    </tei:p>
    <tei:p>
     — Doktor Hofbauer? Ten... ten...! Och, že som na úbohého Agriona   väčšmi nebedlil! Čo mu spravil?
    </tei:p>
    <tei:p>
     Komorník mu vyrozprával celú príhodu.
    </tei:p>
    <tei:p>
     — Agrion už dlhší čas hľadal doktora, ktorý by mu vyliečil hrb.   Napokon naďabil na Hofbauera, ktorý mu povedal, že vraj v starých   časoch liečili vykĺbeniny stavcov tak, že chorého priviazali na   rebrík a rebrík spustili zo strechy na zem...
    </tei:p>
    <tei:p>
     — Áno, Hippokrates to spomína. Voľačo sa to sucussio — trasenie.   Rebrík vystlali hlavnicami, aby sa chorý neudrel, a tak ho spustili   zo strechy. Pri náraze na zem sa pacient, priviazaný na rebríku, tak   prudko mykol, že stavce skočili do pôvodnej polohy.
    </tei:p>
    <tei:p>
     — Áno, — zvolal živo komorník. — Takto sľuboval Hofbauer vyliečiť   Agriona. Chudák hrbáčik mu uveril —
    </tei:p>
    <tei:p>
     — ... a doplatil na to životom. Veď je to priam vražda!
    </tei:p>
    <tei:p>
     — Aj tuná všetci vravia, že je to vražda. Jeho kráľovská Milosť   nariadila, aby Hofbauera áreštovali. Už sedí v temnici a čaká na   súd.
    </tei:p>
    <tei:p>
     Veľa sa hovorilo na kráľovskom dvore o tomto prípade. Zrazu všetci   ľutovali dôverčivého šaša a nadávali na nesvedomitého lekára.
    </tei:p>
    <tei:p>
     — Pritom má ten šaľbiar ešte šťastie, že to nebol Nello. Keby bol   tomu vylomil väzy, už by visel. Kráľ by mu to neodpustil.
    </tei:p>
    <tei:p>
     Takto uvažovali služobníci kráľovi a s napätím očakávali, aký osud   stihne Hofbauera.
    </tei:p>
    <tei:p>
     Jesenia pozvali na súd ako odborného znalca.
    </tei:p>
    <tei:p>
     Ešte prv než dostal pozvanie na súd, uvažoval o prípade veľmi   svedomite a dôkladne. Vžíval sa do položenia, ako by si počínal on,   keby bol sudcom a mal by rozsúdiť takýto prípad. Hofbauer vinovatý   je, to je nesporné — lenže do akej miery?
    </tei:p>
    <tei:p>
     To musí ustáliť súd.
    </tei:p>
    <tei:p>
     Obžaloba proti Hofbauerovi znela na zabitie. Malý doktor, keď mu   sudca udelil slovo, vysvetľoval veľmi podrobne podstatu sucussia a   citoval zo starých autorov množstvo zpráv o úspešných výsledkoch   tohto zákroku. Svoju obhajobu skončil slávnostným apelom na svedomie   sudcu i všetkých prítomných divákov:
    </tei:p>
    <tei:p>
     — Som nevinný! Nech akokoľvek skúmam nešťastnú náhodu, ktorá   spôsobila Agrionovu smrť, nech spytujem svoje lekárske svedomie čo   ako prísne, výsledok týchto úvah je vždy ten istý: som nevinný.   Skúsil som na chorom zákrok, ktorý dnešní lekári síce nerobievajú,   ale o ktorom sa nám dochovali zo staroveku hodnoverné zprávy.   Odvolávam sa pri tom na autoritu najpovolanejšiu, na Hippokrata. Ak   nepochybujeme o jeho liečebných postupoch v iných prípadoch, ako mi   možno vyčítať a pripisovať za vinu, že som aj sucussio pokladal za   vyskúšaný a spoľahlivý prostriedok? Ak ma uznáte za vinného zo   zločinu, z ktorého ma žalujete, podlomíte tým sebadôveru všetkých   doktorov. Veď každý z nás má najlepší úmysel a najsvätejší cieľ:   pomôcť svojmu blížnemu. Túto službu konáme naozaj obetavo a nezištne.   Dávame svoje sily i svoje zdravie do služieb svojich trpiacich   blížnych. A odmena, ktorú za túto ušľachtilú službu dostávame, je   taká malá, že sotva stojí za reč...
    </tei:p>
    <tei:p>
     Spomedzi obecenstva ozval sa pri týchto slovách tlmený smiech.
    </tei:p>
    <tei:p>
     Jesenius cítil lepšie než ktokoľvek z prítomných, akú hanebnú   komédiu hrá doktor Hofbauer. Ani smrť človeka nepohýbala jeho   svedomie. Namiesto aby kajúcne doznal, že si počínal nezodpovedne,   chce si nakloniť sudcu veľkohubými rečami, v ktorých niet štipky   úprimnosti.
    </tei:p>
    <tei:p>
     Predvolali doktora Jesenia, aby povedal svoje dobrozdanie.
    </tei:p>
    <tei:p>
     Hoci Hofbauerovo vystúpenie pôsobilo na neho trápne, potlačil   nevôľu a predstúpil pred súd bez nenávisti a predpojatosti voči   obžalovanému.
    </tei:p>
    <tei:p>
     — Doktor Hofbauer podopieral použitie zákroku zvaného sucussio   množstvom citátov zo starých autorít. Nepochybujem o hodnovernosti   týchto správ. A nepokladal by som za chybu, keby sa doktor Hofbauer   bol postupu starých lekárov, Hippokrata a iných, pridŕžal v tých   istých prípadoch, pri ktorých dosiahli oni úspešné výsledky. Je   možné, že prudké myknutie v tele chorého, ktoré nastane po páde   rebríka zo strechy, môže uviesť vykĺbené stavce do pôvodnej polohy.   Ale v nijakom prípade nemôže narovnať od narodenia skrivenú chrbticu.   Azda by to bolo možné u malého dieťaťa, kým sú kosti ešte mäkké. No   rozhodne nie u dospelého človeka. To by mal doktor Hofbauer   vedieť.
    </tei:p>
    <tei:p>
     V súdnej sieni zašumelo vzrušenie. Hofbauer nevľúdne zazeral na   Jesenia.
    </tei:p>
    <tei:p>
     — Možno teda povedať, že zákrok, ktorý vykonal na Agrionovi, je   totožný so zabitím? — spýtal sa sudca.
    </tei:p>
    <tei:p>
     Jesenius si chvíľočku sformúval v hlave odpoveď na túto závažnú   otázku, od ktorej závisel osud človeka.
    </tei:p>
    <tei:p>
     — Netrúfam si odpovedať na túto nesmierne významnú otázku jedným   slovom. Ide o vec takú zložitú, že si zasluhuje aspoň krátky rozbor.   Nerád by som vás pripravoval o vzácny čas, ale ak má súd vyniesť   spravodlivý rozsudok — a som presvedčený, že toto je vaším úmyslom a   cieľom — musí mať správnu predstavu o práci lekára a o mravných   zákonoch tejto práce.
    </tei:p>
    <tei:p>
     Sudca s Jeseniom zrejme súhlasil, lebo kývnutím mu naznačil, že   môže pokračovať.
    </tei:p>
    <tei:p>
     — Ak sledujeme lekársku vedu od najstarších čias, vidíme, že je to   nepretržitý rad zápasov. Ak by ste si predstavili tento rad v podobe   cesty, táto cesta bola by po obidvoch stranách lemovaná míľnikmi. Na   jednej strane sú míľniky veľmi husto vedľa seba. To sú naše omyly. Na   druhej strane sú míľniky strašne ďaleko od seba. To sú naše úspechy.   Je to pomer veľmi nerovnomerný a človeka chabého, málo vytrvalého,   mohol by zroniť a odradiť od lekárskej služby. Ozajstného lekára však   napĺňa bojovou silou; chce bojovať za to, aby sa ten nevýhodný pomer   zmenil — aby našu cestu husto lemovali míľniky úspechov a len riedko   míľniky neúspechov a sklamaní. Všetka naša práca musí smerovať k   tomuto veľkému a vznešenému cieľu.
    </tei:p>
    <tei:p>
     Jesenius sa odmlčal, aby nabral dychu. Obzrel sa po obecenstve.   Videl, že jeho slová vyvolali živý ohlas.
    </tei:p>
    <tei:p>
     Keď sa šum v miestnosti utíšil, Jesenius pokračoval:
    </tei:p>
    <tei:p>
     — Tŕnistá cesta k úspechom nie je bez obetí. Ak sú to obete za   nové úspechy vedy, zmierujeme sa s nimi ako s obeťami hrdinskými. No   skľučuje nás pohľad na obete, o ktorých vieme, že sme nimi nič   nezískali, že boli zbytočné, lebo neboli prinesené za nijaký vyšší   cieľ. Takouto zbytočnou obeťou bol aj Agrionov život.
    </tei:p>
    <tei:p>
     Obecenstvo spozornelo. Teraz príde vyvrcholenie celého   Hofbauerovho prípadu.
    </tei:p>
    <tei:p>
     — Mám odpovedať na otázku, ako posudzujem lekársku činnosť doktora   Hofbauera: Doktor Hofbauer podujal sa na pokus, ktorý nedával nádej   na úspech a ktorý z lekárskeho hľadiska treba pokladať za nebezpečný,   ba priam životu nebezpečný. Možno podľahol prosbám nebohého, ktorý s   takýmto zákrokom nielen súhlasil, ale pravdepodobne si ho aj želal.   To však nie je ospravedlnenie. Povinnosťou lekára je pacientovi   takéto želanie vyhovoriť. A preto po dôkladnej úvahe a starostlivom   spytovaní svedomia vyhlasujem: doktor Hofbauer zavinil svojou   ľahkomyseľnosťou smrť človeka. A keďže toto nie je prvý prípad jeho   nedostatočnej lekárskej svedomitosti, nazdávam sa, že v budúcnosti mu   nebude možno zveriť takú dôležitú a zodpovednú prácu, ako je   starostlivosť o zdravie chorých a záchranu ľudských životov. Preto   predkladám slávnemu súdu návrh, aby požiadal univerzitu o odňatie   lekárskeho diplomu doktorovi Hofbauerovi.
    </tei:p>
    <tei:p>
     Súd rozhodol podľa Jeseniovho návrhu. Rozsudok nenaplnil Jesenia   zadosťučinením.
    </tei:p>
    <tei:p>
     „To je len jeden. Ale koľko takých Hofbauerov je ešte medzi nami!”   pomyslel si trpko na odchode zo súdnej siene.
    </tei:p>
    <tei:p>
     — Budeme bojovať aj proti tým ostatným!
    </tei:p>
    <tei:p>
     Máriin príchod priniesol do Jeseniovho života zmenu. Zmenu   niekoľkorakú. Predovšetkým pookrial pri počúvaní noviniek z Prahy.   Zmenil sa aj jeho spôsob života. Človek, navyknutý na rodinné   prostredie, cíti sa ako stratený, keď musí žiť dlhšie sám. „Teraz už   bude všetko lepšie,” myslel si, „teraz to bude také ako v Prahe...”   Ale nebolo. Viedeň sa nedala s Prahou porovnať. Tam našiel hneď   priateľov a priaznivcov, tu od svojho príchodu cítil všade len   nedôveru, nežičlivosť a závisť. Nemohol sa zbaviť pocitu, že je tu   len cudzincom a že jeho ozajstný domov je v Prahe.
    </tei:p>
    <tei:p>
     Zaviňovali to aj pomery na cisárskom dvore. Matiáš si zvolil   Viedeň za svoje sídelné mesto. A táto voľba odzrkadľovala sa veľmi   výrazne na celom prostredí a cisárovom okolí. V Prahe mali   protestanti väčšinu, a preto aj mnohé významné úrady na cisárskom   dvore zastávali nekatolíci. Viedeň bola mesto prísne katolícke a   nekatolík sa dostal na dôležitejšie miesto ťažko. Jesenius to cítil   na sebe.
    </tei:p>
    <tei:p>
     Skutočným cisárovým osobným lekárom bol Vlach Ricci; Jesenius   zastával svoje postavenie len titulárne.
    </tei:p>
    <tei:p>
     — Netruď sa preto, Johanes, — utešovala ho Mária. — Aj v Prahe bol   prvým osobným lekárom nebohého cisára Rudolfa Guarinonius. A   nestrpčovalo ti to život.
    </tei:p>
    <tei:p>
     — O to nejde, či som prvým alebo druhým cisárovým lekárom, ale o   to, že tu so mnou niekedy zaobchodia tak, akoby som ani lekárom   nebol!
    </tei:p>
    <tei:p>
     — Niekedy, — odvetila Mária mierne. — Niekedy, ale nie vždy. Len   si spomeň na svoje vystúpenie pred súdom v Hofbauerovom prípade.   Nebola som pri tom, ale viem si predstaviť, aké to muselo byť   mohutné. Aj univerzita ťa už uznáva a váži si ťa...
    </tei:p>
    <tei:p>
     — Len na cisárskom dvore sa robia, akoby o mne nevedeli! —   vybuchol Jesenius, pretože táto „krivda” ho najväčšmi škrela. — Keby   mi aspoň plat riadne vyplácali.
    </tei:p>
    <tei:p>
     Mária využila zatrpknutosť svojho muža na prekvapujúci návrh,   ktorým sa zaoberala už dlhší čas:
    </tei:p>
    <tei:p>
     — Nebolo by múdrejšie, Johanes, keby sme sa vrátili do Prahy?
    </tei:p>
    <tei:p>
     Dosiaľ si netrúfala dať mu túto otázku. Ale teraz, keď videla, ako   ho škrie a popudzuje zámerné zaznávanie a všetky tie drobné   nepríjemnosti, ktoré pocíti len postihnutý a ktoré vybadajú len   zasvätení, teraz sa odhodlala.
    </tei:p>
    <tei:p>
     Pristúpil až k nej, položil jej ruky na plecia a povedal skoro   žartovne:
    </tei:p>
    <tei:p>
     — To nemyslíš vážne, Mária.
    </tei:p>
    <tei:p>
     Jeho odpoveď jej naznačila, že vyslovila svoju otázku predčasne.   Ach, áno: jeho ctižiadosť, jeho hrdosť.
    </tei:p>
    <tei:p>
     — Myslím to celkom vážne, Johanes, — zašeptala, pripravená vypočuť   celú tirádu protidôvodov. — V Prahe nám bolo lepšie, a ak sa ta   vrátime, bude nám zasa dobre...
    </tei:p>
    <tei:p>
     Všimla si, ako mu tvár stvrdla. Zaťal sa.
    </tei:p>
    <tei:p>
     — V Prahe nie je cisársky dvor. Tam by som mohol byť len obyčajným   lekárom ako desiatky iných doktorov. Predstav si: cisárov osobný   lekár! Iní doktori po tom celý život túžia, pokladajú to za   nedosiahnuteľnú métu, a ja, keď som sa dostal tak vysoko, mal by som   sa toho vzdať? Mal by som teraz dobrovoľne zostúpiť až ta, kde som   bol na začiatku? Nie, Mária, to nemôžeš odo mňa žiadať.
    </tei:p>
    <tei:p>
     Lesk Máriiných očú pohasol. Obávala sa síce, že so svojím návrhom   nepochodí, ale nepredpokladala, že by sa stretla s takým prudkým   odporom. Aký je ctižiadostivý, keď pre prázdny honor je ochotný   podstupovať také príkoria. Všetky doterajšie príučky, čo mu život   uštedril, boli ešte slabé.
    </tei:p>
    <tei:p>
     — Čo chceš teda robiť, Johanes? — spýtala sa ho smutne. — Chceš   znášať aj naďalej ústrky a krivdy?
    </tei:p>
    <tei:p>
     — Nie! Ale práve preto nemienim z Viedne odísť. Bola by to   zbabelosť, keby som sa dal stadiaľto vyhrýzť. Postavím sa proti nim!   Budem proti nim bojovať!
    </tei:p>
    <tei:p>
     — Proti komu, Johanes? Proti cisárovi?
    </tei:p>
    <tei:p>
     — Nie proti cisárovi, ale proti ľuďom, ktorí ma u cisára   očierňujú, ktorí mi zahatávajú cestu.
    </tei:p>
    <tei:p>
     Nepresvedčil ju. Jej pochybnosti boli prisilné, než aby sa dali   rozptýliť bojovným predsavzatím. Zakrútila hlavou a rovnako mierne   ako predtým riekla:
    </tei:p>
    <tei:p>
     — Schopnosťami nezvíťazíš nad intrigami. Zbrane, ktoré máš   naporúdzi ako lekár, sú slabé proti zbraniam, ktorými sa bojuje v   dvoranských kruhoch.
    </tei:p>
    <tei:p>
     — Nebudem bojovať len ako lekár, ale aj ako dvoran, — odvetil   sebavedome.
    </tei:p>
    <tei:p>
     — Čo máš za lubom, Johanes?
    </tei:p>
    <tei:p>
     — Napíšem panegyriku na cisára.
    </tei:p>
    <tei:p>
     Strhla sa ako od ľaku. Dvoranské chodníčky, ktorými sa jej muž   občas vydal na cestu za úspechom a slávou, z hĺbky duše   nenávidela.
    </tei:p>
    <tei:p>
     — Už si jednu panegyriku na cisára napísal.
    </tei:p>
    <tei:p>
     Jej hlas zaznel tvrdšie a tvár sa jej pritom zarumenila.
    </tei:p>
    <tei:p>
     — Áno, pred rokom, keď Matiáša korunovali za českého kráľa,   napísal som pozdravnú reč
     <tei:emph>
      Oratio Inauguralis.
     </tei:emph>
     Cisár sa o   nej vyslovil veľmi blahovoľne a poďakoval mi...
    </tei:p>
    <tei:p>
     — Ale priazňou ťa nezahrnul. Všetko ostalo pri starom.
    </tei:p>
    <tei:p>
     — Lebo ma pred ním osočili jeho radcovia. Panegyriku, ktorú   napíšem teraz, po Matiášovej korunovácii za cisára, venujem   cisárovnej Anne. Ak si ju získam na svoju stranu, intrigy všetkých   cisárových radcov vyznejú naprázdno. No, nie je to skvelá   myšlienka?
    </tei:p>
    <tei:p>
     Rozžiareným zrakom pozeral na svoju ženu.
    </tei:p>
    <tei:p>
     Ale ona hľadela naňho, ako keby bola objavila na ňom nejakú novú,   neznámu črtu.
    </tei:p>
    <tei:p>
     — Povedz, nie je to výborná myšlienka? — opakoval otázku, keď tak   dlho mlčala.
    </tei:p>
    <tei:p>
     Premáhala sa, aby hovorila pokojne, ale červené škvrny na jej   bledej tvári a chudom krku svedčili o veľkom duševnom rozrušení.
    </tei:p>
    <tei:p>
     — Mne sa to nepozdáva, Johanes, — povedala napokon stiesnene. —   Píš lekárske knihy. Pamätáš sa, čo ti povedal Kepler? Nikdy   nezabudni, že si lekár. Buď vždy predovšetkým lekárom.
    </tei:p>
    <tei:p>
     Nedal si povedať. Napísal panegyriku o potomstve Ferdinanda I. a   Maximiliána II., pričom najväčšmi vychválil Matiáša, v ktorom videl   vyvrcholenie rodu. Rovnako vzletné bolo aj venovanie cisárovnej Anne.   Prirovnával ju k slávnej byzantskej cisárovnej Teodore, ktorá za   povstania Byzantíncov proti jej manželovi cisárovi Justiniánovi   jediná nestratila hlavu a oduševnenými slovami tak rozohnila   pretoriánov, že sa postavili proti vzbúrencom a premohli ich. Teodora   svojou neohrozenosťou zachránila ríšu.
    </tei:p>
    <tei:p>
     Keď Jesenius po vyjdení knižky prečítal Márii venovanie, spýtal sa   jej hravo:
    </tei:p>
    <tei:p>
     — Ako sa ti to páči? Pekne som to napísal?
    </tei:p>
    <tei:p>
     Nechcela schladiť jeho radosť. Vedela, ako vzrušene a celý   natešený prežíva vydanie každej svojej novej knižky. Preto mu   prisvedčila! jedným slovom:
    </tei:p>
    <tei:p>
     — Pekne.
    </tei:p>
    <tei:p>
     Všimol si, ako vlažne, bez účasti to povedala.
    </tei:p>
    <tei:p>
     — Hovoríš to akosi bez citu. Povedz úprimne, čo si o tom   myslíš.
    </tei:p>
    <tei:p>
     — Áno, Johanes, treba hovoriť úprimne. Škoda, že si na to   nepamätal aj ty pri písaní venovania. Čo ti mám povedať? Je to pekné,   ale... nie je to pravda.
    </tei:p>
    <tei:p>
     Ani táto jej mienka ho nepresvedčila. Myslel si, že je voči nemu   nespravodlivá, a vysvetľoval si to jej zhoršujúcim sa zdravím.
    </tei:p>
    <tei:p>
     Už z Prahy prišla zmenená. Pochudnutá, poblednutá, s výrazom   ustatosti v očiach.
    </tei:p>
    <tei:p>
     — To je nič, Johanes, akiste mám pokazený žalúdok, — povedala mu   vtedy.
    </tei:p>
    <tei:p>
     Aj on si sprvoti myslel, že je to len pokazený žalúdok, a dával   jej piť polynkový odvar. Ale tento liek prinášal len chvíľkovú   úľavu.
    </tei:p>
    <tei:p>
     V poslednom čase sa jej stav začal zhoršovať. Hoci sa premáhala,   bolo jej vidieť na tvári, ako trpí. A pritom sa pred mužom nechcela   prezradiť. Pretvarovala sa, hrdinsky premáhala bolesť a starala sa o   domácnosť tak, aby sa on cítil doma čo najlepšie.
    </tei:p>
    <tei:p>
     Ale vonkajšie príznaky choroby nemohla pred ním zatajiť.
    </tei:p>
    <tei:p>
     Všimol si, že nejedáva vedno s ním.
    </tei:p>
    <tei:p>
     — Prečo neješ aj ty, Mária? — spýtal sa jej ustarostene.
    </tei:p>
    <tei:p>
     — Už som jedla, — vyhovárala sa. — Bolo mi dlho čakať na   teba...
    </tei:p>
    <tei:p>
     — Mala by si jedávať viacej, veľmi chudneš, — dohováral jej.   Jedného dňa prišiel na to, prečo nejedáva spolu s ním. V kuchyni   našiel tanier s nedojedenou ovsenou kašičkou. Teda toto je jej   strava. Nemôže jesť iné, len kašičku. Preto tak chudne.
    </tei:p>
    <tei:p>
     Podozrenie, ktoré sa v ňom ozvalo sprvu len nesmelo, ako keď   kuriatko po prvý raz ďobne do škrupiny vajca, v ktorom je uzavreté,   začalo rásť. Čierna predtucha vrhla na jeho život strašidelnú   tôňu.
    </tei:p>
    <tei:p>
     Zavolal na konzultáciu doktora Ricciho.
    </tei:p>
    <tei:p>
     Taliansky doktor potvrdil jeho diagnózu.
    </tei:p>
    <tei:p>
     — Rakovina žalúdka, mali ste pravdu, — povedal mu v predizbe   potichu, aby to chorá nepočula.
    </tei:p>
    <tei:p>
     Hoci sám poznal presne priebeh tejto zákernej choroby, jednako sa   spýtal svojho druha ako nezasvätený človek, ktorý čaká na trochu   útechy:
    </tei:p>
    <tei:p>
     — Čo myslíte, ako dlho sa bude ešte trápiť? Ricci pokrčil   plecami.
    </tei:p>
    <tei:p>
     — Veď viete, ako to chodieva. Závisí to od srdca, od celkovej   odolnosti tela. Mesiac... dva mesiace... najviac štvrť roka. Teraz   treba zamerať všetko úsilie len na utišovanie neznesiteľných   bolestí... Bude to kruté, pre ňu i pre vás. Nech vás Boh poteší.
    </tei:p>
    <tei:p>
     Nasledujúce týždne boli naozaj kruté. Mária už tak zoslabla, že   nevládala ani chodiť. Polihovala a posilňovala sa modlitbami. V   modlitbách však našiel posilnenie len duch. Telo chradlo, veď chorá   už sotva čo vzala do úst. Vychudla na kosť, tvár jej spopolavela, nos   sa zaostril — slovom, Jesenius videl na nej neklamné znaky   „hippokratovskej tváre”. Takúto tvár mávajú ľudia poznačení   smrťou.
    </tei:p>
    <tei:p>
     Mária sa na smrť tešila ako na vyslobodenie zo strašných bolestí.   Ale súčasne jej zavaľovala hruď nesmierna ťarcha: obava o muža. Čo si   tu len bez nej počne? No smrť sa nedá odvrátiť nijakými ohľadmi,   nijakými prosbami o pozhovenie alebo výhovorkami na milované osoby,   ktoré tu nemožno nechať samé...
    </tei:p>
    <tei:p>
     V polovici mája ustato zatvorila oči — naveky.
    </tei:p>
    <tei:p>
     Ako strom vytrhnutý mocnou víchricou aj s koreňmi, ako loď s   porúchaným veslom na rozbúrenom mori — tak si pripadal Jesenius v   týchto smutných chvíľach predpohrebných. Pozeral na tú drahú tvár, v   mihotavom svetle sviec ešte bledšiu než za dňa, počúval modlitby   dvoch nariekačiek, ktoré spolu s ním bdeli pri nebohej — a rozmýšľal.   Pery nevedomky opakovali slová modlitby, ale duch sa zapodieval iným.   Predstavou, na ktorú si ešte nemohol zvyknúť, predstavou prázdnoty,   ktorá ostane v jeho živote. Čím ju zaplní? Stratu Márie bude   pociťovať ako bolestivú ranu až do konca života. Čas ju síce zahojí,   zajazví — ale jeho život sa zmení, tak ako sa zmení rieka, keď sa   dostane do iného koryta. Tých osemnásť rokov, čo strávili v spoločnom   živote, zanechalo v ňom prihlboké stopy — nebude si môcť tak hneď   zvyknúť na samotu. Tých osemnásť rokov vynára sa pred ním v rade   udalostí, ktoré vníma ako oživené obrazy. Ako krásne spolu žili — ako   sa dopĺňali!...
    </tei:p>
    <tei:p>
     Tu sa prúd predstáv odrazu zastavil. Spomienky, ktoré plynuli   mysľou nekontrolovane, narazili na prekážku. Rozum sa znova zapojil a   začal voľne plynúce predstavy hodnotiť.
    </tei:p>
    <tei:p>
     Dopĺňali sa? Možno hovoriť v pluráli? Pokladala aj ona jeho za   doplnok seba samej? Možno áno, hoci o tom nikdy nehovorievala. Vyčíta   si, prečo jej nedával častejšie znať, ako ju potrebuje, ako sa cíti   človekom už tým, že má po boku ju — aj keď konal zväčša samostatne,   aj keď nechával nepovšimnuté jej rady. Ale stačilo mu vedomie, že ju   má, že je pri ňom, že sa môže vždy a so všetkým na ňu obrátiť.   Napĺňalo ho to pocitom istoty, ktorý mu dodával sily na väčší rozlet.   Vedela o tom? Kým bola na žive, nestaral sa o to. Teraz pri spytovaní   svedomia začína ho hrýzť myšlienka, že jej ostal veľa dlžen.
    </tei:p>
    <tei:p>
     Strašná ľútosť mu stisla srdce. Ľútosť, že už nikdy sa jej nebude   môcť odvďačiť teplým slovom, nežným pohladením...
    </tei:p>
    <tei:p>
     Vie ona o tom, ako sa tu jej Johanes umára výčitkami za minulosť?   Ak áno, iste ocení aspoň túto jeho oneskorenú ľútosť a poteší sa, ak   si v budúcnosti bude počínať tak, ako keby bola po jeho boku.
    </tei:p>
    <tei:p>
     Či vie o tom?
    </tei:p>
    <tei:p>
     Jeseniova myseľ začína sa zamestnávať touto záhadou. Nie, nie je   možné, aby sa s ňou už nikdy nestretol. Smrť ich nemôže rozdeliť   naveky. Ona ich len dočasne rozlúči, aby ich potom opäť spojila. V   tom je útecha. Jesenius takúto útechu teraz potrebuje, strašne   potrebuje. Ale Mária si zaslúži viacej než len takéto úvahy. Jej   pamiatku treba uctiť trvácnejším spôsobom. Pred Jeseniom už sa črtá   možnosť, ako to urobiť.
    </tei:p>
    <tei:p>
     Napíše rozpravu o nesmrteľnosti duše a týmto dielkom uctí Máriinu   pamiatku. Rozpošle knižočku všetkým svojim známym.
    </tei:p>
    <tei:p>
     Lenže najprv treba sa postarať o dôstojný pohreb. Jesenius sa   rozhoduje previezť Máriu do Šopronu a tam ju dať pochovať.
    </tei:p>
    <tei:p>
     Oznamuje smutnú správu všetkým svojim známym. Jeden z prvých   listov je adresovaný Keplerovi do Linca.
    </tei:p>
    <tei:p>
     „Službu svoju Vám odkazujem, priaznivcovi a priateľovi svojmu   obzvlášť milému.
    </tei:p>
    <tei:p>
     So srdcom ťažkým žiaľom skrúšeným Vám správu dávam, že Pán Boh   všemohúci, pán života a smrti, strojca všetkých vecí tohto sveta,   úprimnú a najmilšiu manželku moju, Máriu Jeseniovú, rodenú Felsiu, z   tohto slzavého údolia k sebe povolať ráčil a dedičkou svojho   kráľovstva nebeského ju urobil. Tým mňa, rozhodnutiu jeho pokorne sa   podrobujúceho, do nevysloviteľného zármutku postavil. Keďže mŕtve   telo drahej zosnulej už nič iného nepotrebuje, iba uloženie do matky   zeme, aby tam až do dňa súdneho odpočinutie našlo, preukážeme jej   túto poslednú poctu a pochováme ju podľa kresťanského spôsobu v meste   Šoprone o hodine 15-tej na celom orloji.
    </tei:p>
    <tei:p>
     Osmeľujem sa preto úctive Vás požiadať, aby ste mŕtvemu telu mojej   najmilšej manželky poslednú kresťanskú lásku preukázať ráčili a   odprevadili ju vedno s ostatnými priazňou nám naklonenými na tejto   ceste ostatnej, a to z domu môjho brata Daniela Jesenia v Šoprone do   chrámu Matky Božej v tomže meste sa nachodiaceho...”
    </tei:p>
    <tei:p>
     Mŕtve telo nebohej dal potom odviezť do Šopronu, aby odpočívalo v   tamojšom chráme, v blízkosti svojich živých menovcov.
    </tei:p>
    <tei:p>
     Kepler však na pohreb neprišiel.
    </tei:p>
   </tei:div>
   <tei:div type="chapter">
    <tei:head>
     XXIV. ŽIVÉ SVEDOMIE
    </tei:head>
    <tei:p>
     V ČASE JESENIOVHO SMÚTKU za Máriou prišiel do viedne Kepler a   navštívil aj svojho priateľa.
    </tei:p>
    <tei:p>
     Od Jeseniovho odchodu z Prahy sa nevideli. Sprvoti písali si dosť   často. Ich listy prekypovali srdečnosťou. Okrem rodinných správ boli   v nich aj novinky vedeckého rázu. Jesenius sa tešil z každého   Keplerovho úspechu, hoci vždy pocítil pritom akúsi výčitku. Ako keby   sa ho bol niekto spýtal: A čo ty?
    </tei:p>
    <tei:p>
     Potom sa Kepler odrazu odmlčal. „Akiste je veľmi zaujatý prácou,”   myslel si Jesenius, „a pravdepodobne zabudol napísať.” Prepáčil mu   predpokladanú zábudlivosť a prihovoril sa mu opäť listom. No Kepler   neodpovedal ani tentoraz. Tu už nemôže ísť o náhodné, nedopatrenie.   Kepler neodpovedal náročky. Ale prečo? Obrátil si svedomie div nie   naruby, ale nenašiel nič, čím by bol mohol svojho priateľa   obraziť.
    </tei:p>
    <tei:p>
     Mrzelo ho, velmi ho mrzelo, že dajaké zlé nedorozumenie pretrhlo   ich krásne priateľstvo. Ale keďže si nebol vedomý nijakej viny,   veril, že sa vec časom vysvetlí.
    </tei:p>
    <tei:p>
     V ťažkých chvíľach po Máriinom pohrebe prišiel Kepler bez   ohlásenia, no tým vítanejší.
    </tei:p>
    <tei:p>
     Pozreli si do očú a v tom pohľade, hlbokom a žeravom, roztavilo sa   všetko odcudzenie: objali sa a dlho si bez slova tisli ruky.
    </tei:p>
    <tei:p>
     — Nech vás Boh poteší vo vašom veľkom žiali, Johanes, — povedal   Kepler prvý. — Dostal som vaše oznámenie neskoro, preto som nemohol   prísť na pohreb. Prepáčte mi to.
    </tei:p>
    <tei:p>
     Sedia v tichej izbe sami, ale polohlasné slová, vyvierajúce z   hĺbky srdca, vyčarúvajú medzi nich neviditeľnú prítomnosť drahých   bytostí, ktoré ešte donedávna boli zdanlivo neoddeliteľnou súčiastkou   ich života.
    </tei:p>
    <tei:p>
     Rozhovor o nich očisťuje dušu a zbavuje srdce ťarchy. Keby nebolo   neviditeľného plotu medzi nimi, bolo by všetko už také, ako bývalo   pred rokmi, v Prahe...
    </tei:p>
    <tei:p>
     — Dva razy som vám písal, Johan, — riekol napokon Jesenius, — ale   neodpovedali ste mi. Neviem, či ste moje listy dostali?
    </tei:p>
    <tei:p>
     Výčitka bola vyslovená veľmi jemne, skôr ako nádych osobného   žiaľu, že dajaká nezavinená prekážka skalila ich priateľstvo. Skúmavý   pohľad Jeseniov sa mäkko, takmer hladkajúco dotýkal zraku   Keplerovho.
    </tei:p>
    <tei:p>
     Vydržal jeho pohľad. Ba zdalo sa, že mu zrak pritom stvrdol.
    </tei:p>
    <tei:p>
     — Hneval som sa na vás, Johanes. Veľmi som si na vás ťažkal. A   nebyť úderov osudu, ktoré nás oboch postihli a ktoré mi ukázali, aké   malicherné sú pred bránou večnosti aj najväčšie ľudské náruživosti,   akiste by som sa na vás hneval ešte aj teraz. Ale keď som si všetko   rozvážil, prišiel som na to, že si nepočínam správne.
    </tei:p>
    <tei:p>
     Jesenius počúval s úžasom. Teda predsa sa nemýlil!
    </tei:p>
    <tei:p>
     — Preboha, ale prečo? Veď ja nie som si ničoho vedomý... Kepler   pozeral na dosku stola, na ktorej maľoval prstami akési neviditeľné   ornamenty alebo geometrické vzorce.
    </tei:p>
    <tei:p>
     — Možno sa na mňa nahneváte, keď vám to poviem. Ale nemôžem si   pomôcť. Ba mal som vám to riecť hneď; urobil som chybu, že som vám to   nepovedal. Naše priateľstvo bolo také, že musí byť schopné vydržať aj   túto skúšku.
    </tei:p>
    <tei:p>
     Jesenius neveril sluchu. Nemal ani potuchy, kam Kepler mieri. Hoci   nevedel o ničom, čím by sa bol voči Keplerovi previnil, jeho dlhý   úvod a vážny tón hlasu naznačovali, že ide o vec dôležitú.
    </tei:p>
    <tei:p>
     — Škrelo ma, čo ste napísali o Matiášovi.
    </tei:p>
    <tei:p>
     Jesenius mal pocit, ako keby sa mu bol odvalil zo srdca kameň.   Chvalabohu, že to nie je dačo iného. No po tomto prvom pocite   uľahčenia prebudila sa v ňom zvedavosť.
    </tei:p>
    <tei:p>
     — Prepáčte mi, priateľu, ale ja naozaj nechápem, prečo ste sa   nahnevali. Veď v tom diele nie je nič, čo by sa vás bolo mohlo   dotknúť. Je písané len na oslavu cisára...
    </tei:p>
    <tei:p>
     — Veď práve o to ide, — zvolal Kepler prudko, akoby sa chcel s   Jeseniom poškriepiť. Potom však odrazu povedal miernym, nesmierne   smutným hlasom: — Johanes, prečo sa tak rozmieňate na drobné?
    </tei:p>
    <tei:p>
     Jesenius pri najlepšej vôli nevedel, čo si má z Keplerových slov   vybrať. Ešte stále nechápal, čo mu Kepler vyčíta.
    </tei:p>
    <tei:p>
     — Ste lekár, Johanes, významný lekár. Najznamenitejší lekár, akého   poznám. Prečo teda neostanete pri svojom odbore? Prečo nepíšete len   lekárske knihy? Prečo sa znižujete na úroveň dvorských škrabákov,   ktorí si chcú získať priazeň svojho chlebodarcu nechutnými   chválospevmi, o ktorých sami vedia, že sú zveličené a   nezaslúžené.
    </tei:p>
    <tei:p>
     Jesenius sa začervenal a prvou jeho reakciou bol úmysel, že sa   proti Keplerovým výčitkám prudko ohradí. Akým právom si dovoľuje   takto sa s ním zhovárať? Od študentských čias nepočul od nikoho   takéto ostré výčitky.
    </tei:p>
    <tei:p>
     — Prepáčte mi, Johanes, — povedal Kepler smutne. — Vedel som, že   sa nahneváte. Myslite si teda, že som nie nepovedal. Nehovorme už o   tom.
    </tei:p>
    <tei:p>
     — Ba naopak, hovorme. Treba o tom hovoriť! Musíme si to vysvetliť,   — povedal Jesenius prudko a potom dodal prerývaným hlasom: — Ale váš   výpad bol príliš neočakávaný, nebol som naň pripravený... Musím si   najprv myšlienky zrovnať...
    </tei:p>
    <tei:p>
     — Nechcel som vás uraziť, — začal sa ospravedlňovať Kepler, ktorý   teraz už aj ľutoval, že začal rozhovor o tomto predmete tak náhlivo,   bez prípravy.
    </tei:p>
    <tei:p>
     — My lekári musíme niekedy zarezať nožom veľmi hlboko, ba musíme   použiť aj žeravé železo, ak chceme chorému pomôcť. No a keďže lekárom   ste teraz vy, a ja chorým, režte bez milosti, hodne hlboko. Som   presvedčený, že mi chcete pomôcť.
    </tei:p>
    <tei:p>
     — Teraz ste povedali oslobodzujúce slovo: áno, chcem vám   pomôcť.
    </tei:p>
    <tei:p>
     Keplerov hlas znel vrúcne, precítene, a Jesenius sa teraz už   upokojil, potlačil posledné stopy rozčúlenia a ako vinník uprel   pohľad na priateľa, očakávajúc s dôverou jeho obvinenie i   rozsudok.
    </tei:p>
    <tei:p>
     — Nuž áno, kde sme to prestali? Pri tej panegyrike na cisára. Mne   sa takéto chválospevy bridia. Viem, že mocným tohto sveta znejú   milšie než najkrajšia hudba, ale prečo sa máme uvoľňovať na takéto   nechutné služby my, vedci? V cisárovom okolí je dosť ľudí, ktorí za   peniaze vykonajú takúto prácu.
    </tei:p>
    <tei:p>
     — Nešlo mi pri tom o peniaze, — prerušil ho s nevôľou Jesenius.   Kepler zdvihol ruku, chcejúc stíšiť jeho výbuch.
    </tei:p>
    <tei:p>
     — Viem, že vaše pohnútky boli ušľachtilejšie.
    </tei:p>
    <tei:p>
     — Áno, chcel som poslúžiť našej veci. Dúfal som, že svojou   panegyrikou si nakloním cisára, takže sa zmení jeho postoj voči   evanjelikom.
    </tei:p>
    <tei:p>
     — A pritom sa zlepší aj vaše osobné položenie na cisárskom dvore,   však? — dodal s ironickým odtienkom Kepler. — Dúfam, že ste sa už   presvedčili o beznádejnosti takéhoto úsilia?
    </tei:p>
    <tei:p>
     — Bohužiaľ, — vzdychol si Jesenius.
    </tei:p>
    <tei:p>
     — No vidíte, — usmial sa Kepler. — Cisárov postoj voči nám   evanjelikom ovplyvňujú oveľa mocnejší činitelia než vaša panegyrika.   Arcibiskup Khlesl, pápežský nuncius, cisárov synovec arciknieža   Ferdinand a tak ďalej. Úprimne vám poviem, že my sa im podkladáme   väčšmi než treba už tým, že každé svoje dielo musíme venovať nejakej   urodzenej osobe. Najvyšší čas, aby tento nechutný zvyk zakapal.
    </tei:p>
    <tei:p>
     Jesenius musel uznať, že Kepler má pravdu. Sám sa o tom presvedčil   na vlastnej koži. Keď mu vyšiel oslavný spis na Matiáša, jedinou   odmenou od cisára bolo niekoľko milostivých slov. Ako draho zaplatená   sláva to bola. Za akú cenu ukojená autorská márnomyseľnosť.
    </tei:p>
    <tei:p>
     A Kepler, sťaby čítal jeho myšlienky, hlboko zarezáva svojím   operačným nožom — ostrým slovom — do duše svojho priateľa.
    </tei:p>
    <tei:p>
     — Čítal som vašu
     <tei:emph>
      Oratio Inauguralis,
     </tei:emph>
     pozdravnú reč,   ktorú ste venovali Matiášovi pri jeho korunovácii za českého kráľa.   Spomínate v nej, ako mladý Herkules, ešte dieťa, zahubil hada a ako   Alexander Macedónsky sputnal tátoša Bucefala. Aký cieľ má táto   priezračná alegória? Osláviť Matiáša za to, že skrotil belgických a   nizozemských povstalcov proti habsburskej tyranii? Johanes, spytujte   svoje svedomie: postavili ste sa tu na správnu stranu?
    </tei:p>
    <tei:p>
     Keplerove slová vnikajú do Jeseniovho svedomia ako žeravé uhlíky a   pália, pália... Spomenul si na svoju doktorskú dišputáciu proti   tyranom, ktorú predniesol plamennými slovami vo františkánskom   kostole v Pádui; spomenul si na svoj prvý rozhovor s nebohým cisárom   Rudolfom, ako vtedy bez strachu povedal panovníkovi svoju mienku o   tyranoch — a proti tomu postavil svoj oslavný spis o Matiášovi,   panovníkovi, ktorý tak hanebne zrušil všetky sľuby, dané   protestantom.
    </tei:p>
    <tei:p>
     — Vtedy som ešte nevedel, že cisár poruší dané slovo, pošliape   naše slobody, — takmer vykríkol, akoby chcel takto umlčať hlas svojho   svedomia. — Veď viete, že vtedy, po vpáde Pasovčanov, videli sme v   ňom záchrancu a jediného ochrancu našich náboženských slobôd, ktoré   sa slávnostne zaviazal zachovávať. Aké ružové sa nám zdalo všetko,   keď Matiáš so svojím vojskom vyhnal Pasovčanov a oslobodil Prahu.
    </tei:p>
    <tei:p>
     Ale hlas svedomia šľahol ho pritom krutým obvinením:
    </tei:p>
    <tei:p>
     „Spreneveril si sa svojim zásadám! Ty, voľakedy bojovník proti   tyranom, dnes oslavuješ tyrana! Prečo, za čo? Pre štipku pochvaly,   blahovoľné potľapkanie po pleci, za kúsok belšieho chleba, za   miestečko na výslní panskej priazne.”
    </tei:p>
    <tei:p>
     Tento vnútorný hlas bol krutejší než výčitky Keplerove. Aký bol   voľakedy zaslepený, že sa nepokúsil vidieť seba aj cudzím zrakom, že   sa nezamyslel nad tým, ako ho posudzujú jeho priatelia. Zmýšľa o ňom   aj vicekancelár Michalovic tak ako Kepler? Vidí ho takto aj Budovec,   Benedikti? Ak áno, prečo mu to, preboha, nikdy nepovedali? Aké trápne   úvahy! A pritom Kepler ešte neskončil.
    </tei:p>
    <tei:p>
     — Johanes, môj otec musel bojovať pod Albom proti nizozemským   bojovníkom za slobodu, — pokračoval Kepler, — ktorých oni, Albovi   ľudia, nazývali „rebelmi”. Musel bojovať aj proti „rebelom” v   Belgicku a keď nám potom rozprával o tom doma, ja som plakal od   ľútosti nad osudom tých úbožiakov-hrdinov, zatínal som bezmocne päste   a strašne som túžil po tom, aby som mohol bojovať po ich boku, za ich   svätú vec... aj proti vlastnému otcovi. Chápete, Johanes, aká to bola   sila? Čudujete sa teraz, že sa ma bolestne dotklo, keď som vás videl   na opačnej strane? Pokladal som to aj za zradu na našom   priateľstve.
    </tei:p>
    <tei:p>
     — No vec má ešte jednu stránku, — ozval sa znova, keď Jesenius   mlčal. — Ja som do Matiášových služieb nevstúpil, aby som nebol   sputnaný všelijakými ohľadmi. Ostatne nebolo to ani také ťažké   rozhodovanie, pretože som mal s cisárskym chlebíkom plané skúsenosti.   Presvedčil som sa, aký je trpký. Keď si ja alebo vy objednáme od   krajčíra šaty alebo od obuvníka topánky, pokladáme si za povinnosť   zaplatiť im za ich služby. U veľkých pánov, a najmä u najvyššieho   pána, to nie je také dôležité. U nich je zvykom, že ostanú svojim   služobníkom dlžní. Mne už kráľovská pokladnica dlhuje vyše štyritisíc   zlatých. Nuž som sa pekne poďakoval za takú službu a prijal som   miesto profesora matematiky na gymnáziu v Linci. A s vami je to   ako?
    </tei:p>
    <tei:p>
     — Aj mne dlhujú už čosi vyše tisíc dvesto toliarov, — povedal   stiesneným hlasom Jesenius.
    </tei:p>
    <tei:p>
     — No vidíte, a na takého pána idete písať chváloreč!
    </tei:p>
    <tei:p>
     — Už dlhší čas uvažujem o tom, že vystúpim z cisárových služieb a   vrátim sa do Prahy, — povedal tíško Jesenius.
    </tei:p>
    <tei:p>
     Kepler mu bez slova stisol ruku.
    </tei:p>
    <tei:p>
     — Ale s tými drobnými ste mi to ešte nevysvetlili, — pripomenul mu   Jesenius.
    </tei:p>
    <tei:p>
     — Už som vám to vlastne povedal: škoda vašich skúseností i vášho   talentu na písanie takých diel, ako je panegyrika na Matiáša. Je   pravda, i ja som zostavoval kalendáre, pranostiky a horoskopy, ale   iba preto, aby som mal z čoho žiť. Dosť veľká hanba, však? Na šťastie   nie moja hanba. Pokiaľ však ide o vedeckú prácu, pri tej som sa nikdy   nepremieňal na drobné; pri tej ma vždy posilňuje myšlienka, že   neslúžim len cisárovi, ale celému ľudstvu, že nepracujem len pre   terajšie pokolenie, ale aj pre potomstvo.
    </tei:p>
    <tei:p>
     Jesenius sa trpko usmial a mávol rezignovane rukou.
    </tei:p>
    <tei:p>
     — Ach, kto z potomstva bude vedieť, kto bol doktor Jesenius!   Kepler odvetil káravým hlasom:
    </tei:p>
    <tei:p>
     — Nieže tak, Johanes! Prečo sa podceňovať? Závisí len od nás, či   potomstvo o nás bude vedieť, alebo nie. Nepokladajte to za   neskromnosť, ale pokiaľ ide o mňa, som presvedčený, že o mne   potomstvo bude vedieť. Aj keby naši súčasníci a naši bezprostrední   potomci nečítali moje diela, budú ich čítať ľudia o sto rokov.
    </tei:p>
    <tei:p>
     Povedal to tak prosto, bez stopy vystatovačnosti, ako keby   oznamoval, že po rozhovore s Jeseniom vráti sa naspäť do Linca.
    </tei:p>
    <tei:p>
     Jesenius pozrel na svojho priateľa s obdivom. Koľko veľkosti je v   tomto prostom vedomí významu vlastnej práce! Súčasne sa vkrádalo do   jeho srdca čosi, čo sa podobalo falošnému tónu v hudbe, čosi, čo v   prvej chvíli pokladal za závisť, záblesk závisti, ale čo si hneď   potom spresnil na ľútosť. Áno, pocítil ľútosť, že o svojom diele   nemôže hovoriť tak sebavedome ako Kepler.
    </tei:p>
    <tei:p>
     — U vás je to niečo iného, Johan, — povedal zastretým hlasom. —   Ktorá z mojich kníh ma prežije? Kdežeby mala čo povedať čitateľom o   sto rokov!
    </tei:p>
    <tei:p>
     Kepler neodvetil hneď. Veľmi dobre vycítil, koľko sebatrýzne je v   Jeseniových slovách. A predsa: nemohol vyvrátiť jeho pochybnosti. Ako   jeho dobrý priateľ nesmel sa o to ani pokúsiť. Jesenius má pravdu.   Bohužiaľ!
    </tei:p>
    <tei:p>
     — Čia je to chyba, Johanes? — spýtal sa potichu a nečakajúc na   odpoveď, dodal: — Len vaša. Prečo ste neostali len pri lekárstve?   Prečo chcete byť aj filozofom, historikom, kozmografom a čo ja viem   čo ešte? Chcete byť polyhistorom. Lenže dnes už nežijeme v časoch   Aristotelových, ba ani nie v časoch Leonardových, keď jeden človek   stačil vstrebať do seba súhrn všetkých ľudských vedomostí. Ars longa   vita brevis. Umenie je dlhé, život krátky, ako hovorí Hippokrates v   svojich „Aforizmoch”. Proti tomu sa nedá nič robiť. Ale treba z toho   vyvodiť dôsledky: vybrať si jednu vedeckú oblasť a tej zasvätiť celý   život. Ináč človek ostane len na povrchu a ustrnie na opakovaní   cudzích myšlienok.
    </tei:p>
    <tei:p>
     Keplerove slová zapôsobili na Jesenia veľmi hlboko.
    </tei:p>
    <tei:p>
     Iba teraz cisárov osobný lekár spoznal, ako pokuľháva za Keplerom.   Pochopil, v čom blúdil, kde si vybral ľahšie východisko, kde dal   prednosť obchádzaniu prekážok pred ich zdolávaním.
    </tei:p>
    <tei:p>
     Bude musieť dôkladne spytovať svedomie, aby sa vyrovnal so   všetkými týmito otázkami.
    </tei:p>
    <tei:p>
     Až potom prešli v rozhovore na iné pole: na úspechy i starosti   Keplerove.
    </tei:p>
    <tei:p>
     — A čo vaša vedecká práca? Keď ste ešte v Prahe objavili tie dva   zákony o pohybe nebeských telies, povedali ste mi, že hľadáte ešte   tretí zákon. Objavili ste ho?
    </tei:p>
    <tei:p>
     Kepler si vzdychol.
    </tei:p>
    <tei:p>
     — Bohužiaľ, ešte nie, hoci sa s tým trápim už celé roky.
    </tei:p>
    <tei:p>
     — Veď aj vaše dva zákony dokazujú už správnosť Kopernikovho   svetového systému, či nie?
    </tei:p>
    <tei:p>
     — Chýba mi ešte maličké ohnivko do reťaze dôkazov. Dúfam, že   onedlho sa mi ho podarí nájsť. Už ho vlastne držím za chvost, ale   musím ho chytiť za rohy, a potom bude Kopernikova sústava   neotrasiteľná.
    </tei:p>
    <tei:p>
     V Keplerovom zraku horelo posvätné oduševnenie. Aký bol v tejto   chvíli krásny!
    </tei:p>
    <tei:p>
     — Na novom mieste ste spokojný?
    </tei:p>
    <tei:p>
     — Nemôžem sa ponosovať. V každom prípade cítim sa oveľa voľnejší   než v cisárskych službách. Mohol by som teda povedať, že som celkom   spokojný, keby... — Keplerovi zlyhal hlas. No premohol sa a   pokračoval tichšie: — Osud človeku nadeľuje dobré vždy v spojitosti   so zlým. Nedávno som sa dozvedel, že mi v Elmendingen obvinili matku   z čarodejstva a uväznili ju. Podnikám všetko možné, aby som ju   zachránil, ale neviem... Nevládzem si ten koniec ani domyslieť.   Upálenie.
    </tei:p>
    <tei:p>
     Jesenius sa zachvel. Obvinenie z čarodejstva je ešte   nebezpečnejšie než hrdelný zločin.
    </tei:p>
    <tei:p>
     — Azda sa jej, chudere, podarí dokázať svoju nevinu, — povedal   ustarostene.
    </tei:p>
    <tei:p>
     — Ako to dokáže? — zvolal Kepler trpko. — Veď kopa ludí už   odprisahala, že ju videli lietať na metle a vystrájať všelijaké iné   čarodejstvá. Vraj odvádzala kravám elmendingenských sedliakov mlieko.   Čo zmôže proti tomu jej ubezpečovanie, že je nevinná? A vôbec: ako   dlho vytrvá pri dokazovaní svojej neviny? Je stará, čochvíľa bude mať   sedemdesiat rokov, a keď ju podrobia právu útrpnému, prizná sá ku   všetkému, čo len budú od nej žiadať. Chápete, aké je to strašné?
    </tei:p>
    <tei:p>
     Aj keď v Prahe čarodejnice nepálili, Jesenius už počul, ako   horlivo si počínali inde: v Španielsku, vo Francúzsku, v Nizozemsku a   Švajčiarsku. A najhoršie na veci je, že človeka obvineného z   čarodejstva netrúfa si nikto obhajovať, aby sám neuvalil na seba   podozrenie, že je v spojení so zlými mocnosťami. Pri hrdelnom zločine   možno uvádzať najrozličnejšie poľahčujúce okolnosti, ale pri   čarodejstve nie. Tam malý náznak je rovnocenný veľkému zločinu. Lebo   kto len nechtom uviazne v osídlach diablových, toho sa potom diabol   ľahko zmocní už celého.
    </tei:p>
    <tei:p>
     — Taká zaslepenosť! Taká hrôza! — zvolal Kepler.
    </tei:p>
    <tei:p>
     — Hodno sa vôbec boriť o povznesenie človeka a o rozšírenie jeho   znalostí, keď učení ľudia veria v čarodejnice a maria všetko naše   úsilie? — povedal zronene Jesenius.
    </tei:p>
    <tei:p>
     Kepler sa prebral zo stŕpnutosti, prudko zdvihol hlavu a jeho   bledú tvár zalial rumenec vzrušenia.
    </tei:p>
    <tei:p>
     — Takto nemožno rozmýšľať, Johanes, — zvolal vášnivo. — To by bol   útek z boja. A my nesmieme cúvať, ale musíme bojovať proti   nevedomosti a slepote. Predpokladať o ľuďoch, že lietajú na metle,   prieči sa zdravému rozumu. Je našou povinnosťou povedať to aj   verejne.
    </tei:p>
    <tei:p>
     — A postihne nás osud Giordana Bruna alebo Miguela Serveta, —   odvetil Jesenius horko.
    </tei:p>
    <tei:p>
     Kepler schladol vo svojom rojčení a zamyslel sa nad Jeseniovou   pripomienkou. Mal pocit, akoby bol čelom narazil na stenu. Naozaj,   nebolo by lepšie mlčať, nepúšťať sa ďalej, než kam sa doteraz   osmelili predchodcovia a súčasníci? A radšej vyčkať, kým hlásatelia   nových myšlienok nebudú len ojedinelými výnimkami, lež mocným šíkom,   ktorý premôže more nevedomosti... Takéto pochybnosti netrvali však u   Keplera dlho. Keby takto bol uvažoval Kolumbus, nebol by objavil nový   svet; keby si Kopernik nebol trúfal pustiť sa ďalej než jeho   predchodcovia, ešte dnes by sme pokladali Zem za stred vesmíru...   Nie, za nijakú cenu nie!
    </tei:p>
    <tei:p>
     — Aj keby nám hrozil čo ako zlý osud, nesmieme sa dať odradiť! —   povedal s blčiacim zrakom.
    </tei:p>
    <tei:p>
     — Aký ste strhujúci v tomto svätom oduševnení, — zvolal Jesenius s   obdivom. — Chcel by som sa i ja stať takým neohrozeným bojovníkom za   pravdu.
    </tei:p>
    <tei:p>
     — Prečo hovoríte v podmieňovacom spôsobe? — povedal Kepler   vyčítavo. — Veď aj vy ste bojovali a bojujete svojou vedeckou prácou   za pravdu. Zavše ste síce trochu odbočili z cesty vedy a dali ste sa   na cestu dvoranskú, ale to už patrí minulosti, však? O tom už teda   nehovorme. Teraz ide o prítomnosť, a hlavne o budúcnosť. Preto   schvaľujem vaše rozhodnutie odísť stadiaľto. Viedeň, vlastne cisársky   dvor, nie je najvhodnejšie prostredie pre vedca, ktorý chce bojovať   za pravdu. Ako doktor lekárstva máte dosť možností žiť neodvislo,   slobodne. Neváhajte teda, priateľu, a zbavte sa pút, ktorými ste sa   dali dobrovoľne zviazať.
    </tei:p>
    <tei:p>
     Jeseniovi dobre padli Keplerove slová, no aj ho zamrzelo, že   priateľ hovorí tak ľahko o odchode do Prahy, akoby šlo o   presťahovanie sa z jednej ulice do druhej, a nepomyslí pritom, že sa   možnosť ich vzájomného stretnutia zmenší potom natoľko, že sa v   živote už pravdepodobne ani neuvidia.
    </tei:p>
    <tei:p>
     Kepler naozaj nemyslel na všetky dôsledky Jeseniovho odchodu z   Viedne. Videl len to najpodstatnejšie: pre Jesenia sa zlepšia   možnosti vedeckej činnosti. A to bolo najdôležitejšie. Všetko ostatné   sa muselo podriadiť tomuto hlavnému argumentu. Rozhodujúci bol len   hlas triezveho rozumu: cit musel mlčať. Pre Keplera nikdy nebolo   ťažko rozhodnúť sa medzi tými dvoma hlasmi.
    </tei:p>
    <tei:p>
     — A čo vy, Johan? — spýtal sa Jesenius Keplera. — Vy by ste sa   nevrátili do Prahy?
    </tei:p>
    <tei:p>
     Kepler zakrútil hlavou.
    </tei:p>
    <tei:p>
     — Jediným primeraným pôsobiskom pre mňa by bola univerzita.   Nepochybujem, že niektorí profesori pražskej akadémie by ma radi   získali. Ale... — Keplerov hlas zosmutnel, — kým nebude vybavený   matkin prípad, nechcem sa z Linca hýbať. Chcem jej byť čo   najbližšie.
    </tei:p>
    <tei:p>
     — Chápem vás a uznávam vaše dôvody, — povedal Jesenius vrúcne. —   To však znamená, že v budúcnosti sa uvidíme len veľmi zriedka... ak   sa vôbec ešte uvidíme.
    </tei:p>
    <tei:p>
     Pri posledných slovách sa mu hlas zachvel. Spájalo ich pätnásť   rokov úprimného priateľstva. Pätnásť rokov, prepletených obapolnými   úspechmi i sklamaniami. A teraz, keď sa zasa stretli, má sa toto   krásne priateľstvo skončiť rozchodom, tak ako sa končí deň   večerom.
    </tei:p>
    <tei:p>
     — Budeme si písať. Veď Praha nie je na konci sveta, — odvetil   zľahka Kepler, premáhajúc clivotu, ktorá i jeho prejala. — A keby   písmo dlho nechodilo, keby daktorý z nás nestihol napísať alebo keby   zabudol... pozrime sa za jasného večera na hviezdnatú oblohu. Tam sa   naše pohľady stretnú v bode, ktorým bude blízky Mesiac alebo   vzdialenejší Mars, nesmierne vzdialená Kassiopeia alebo na pomedzí   nekonečnosti rozliata Mliečna cesta. Keď sa naše pohľady stretnú,   pocítime v srdci dotyk blahej spomienky...
    </tei:p>
    <tei:p>
     Odmlčal sa a zasnene hľadel pred seba.
    </tei:p>
    <tei:p>
     Aj Jesenius chvíľu mlčal. Potom však prerušil tichosť pridusenou   otázkou:
    </tei:p>
    <tei:p>
     — A keď už pri pohľade na hviezdne nebo nepocíti srdce onen dotyk   spomienky?
    </tei:p>
    <tei:p>
     Kepler sa usmial pokojným úsmevom človeka, vyrovnaného s   osudom.
    </tei:p>
    <tei:p>
     — Budeme to pokladať za znamenie, že ten druhý sa už díva zhora...   a čaká tam na svojho druha.
    </tei:p>
   </tei:div>
   <tei:div type="chapter">
    <tei:head>
     XXV. RECTOR MAGNIFICUS
    </tei:head>
    <tei:p>
     ZOSTAŤ VO VIEDNI už Jeseniovi nedalo.
    </tei:p>
    <tei:p>
     Ešte pred koncom leta roku 1615 požiadal o prepustenie z   cisárových služieb. Nemusel dlho čakať na vybavenie. Rýchle vyhoveli   jeho žiadosti — aspoň bude na cisárskom dvore o jedného „kacíra”   menej.
    </tei:p>
    <tei:p>
     Po presídlení z Viedne stal sa „len” pražským lekárom. Sprvoti sa   na takúto zmenu tešil. Bude mať viacej času pre seba, bude nezávislý   a nikto ho nebude nútiť konať proti svojmu svedomiu a presvedčeniu,   ako sa to neraz stávalo v cisárskej službe. Hmotné starosti nemal.   Bol teraz sám, a jeho príjmy by boli stačili na živobytie celej   rodiny.
    </tei:p>
    <tei:p>
     Po nepokojnom, intrigami naplnenom živote vo Viedni dostal sa   odrazu ako do závetria. Jeho život v Prahe podobal sa teraz hladine   stojatej vody. Jesenius však neobľuboval stojaté vody. Jeho nepokojný   duch sa čoskoro nasýtil takejto jednotvárnosti a zatúžil po zmene.   Najprv to bolo len neurčité želanie, akási nespokojnosť so sebou,   ktorá však nemala presný cieľ. Zdalo sa mu, že hlivie v nečinnosti. A   pritom — hoci od päťdesiatky delil ho už len krok — cítil sa ešte   mladistvo svieži a silný, že by si bol trúfal zdolávať aj najťažšie   úlohy. Lenže nikto mu teraz takéto ťažké, náročné úlohy neukladal.   Zavše ho síce pozvali k nejakému ťažkému „prípadu”, ale to boli len   výnimky v jednotvárnom rade bežných chorôb.
    </tei:p>
    <tei:p>
     Často sa teraz zahlboval do Vesaliovho slávneho diela
     <tei:emph>
      De   corporis humani fabrica.
     </tei:emph>
     A vždy, keď ho vzal do ruky, spomenul   si aj na jeho tvorcu. Aký závratný let — a potom aký smutný pád.
    </tei:p>
    <tei:p>
     Vo Vesaliovom osude bolo čosi znepokojujúce, záhadné a   nevysvetlené. Pri súde sa obhajoval tým, že niektoré ústroje ľudského   tela môžu ešte aj po smrti vykonávať isté mimovoľne pohyby. Okamžikom   smrti nezastavuje sa všetka činnosť tela. Len tak si možno vysvetliť,   že vlasy, fúzy a nechty rastú ešte istý čas aj po smrti. Aj mŕtve   srdce sa pri dotyku mohlo ešte zmŕštiť a napäť.
    </tei:p>
    <tei:p>
     Nevyriešená otázka, ktorú nastolil Vesalius, Jesenia čoraz väčšmi   zamestnávala. Ak má Vesalius pravdu, že okamžikom smrti nezastavuje   sa činnosť všetkých orgánov, potom by azda bolo možno vrátiť ešte   niektorých ľudí do života aj z druhého brehu...
    </tei:p>
    <tei:p>
     Až sa mu hlava zakrútila od tejto smelej myšlienky.
    </tei:p>
    <tei:p>
     Čo keby sa on pokúsil o dôkaz?
    </tei:p>
    <tei:p>
     Zaliala ho páľa, keď si pomyslel na dôsledky takéhoto činu.
    </tei:p>
    <tei:p>
     Niekoľko dní bol nesvoj, ani jesť mu nechutilo, čo sa tak umáral   novými, smelými plánmi a hľadaním cesty, ako ich uskutočniť.
    </tei:p>
    <tei:p>
     Napokon sa rozhodol.
    </tei:p>
    <tei:p>
     Raz večer za bezmesačnej tmavej noci zašiel za katom Mydlářom a   predostrel mu svoj plán.
    </tei:p>
    <tei:p>
     Mydlářa vec zaujala. To bolo ešte lákavejšie než keď vtedy, pred   rokmi, zostavovali kostlivca,
    </tei:p>
    <tei:p>
     — Ja by som súhlasil. Ale mali by ste si vypýtať povolenie od   richtára. Vo vašom vlastnom záujme.
    </tei:p>
    <tei:p>
     Jesenius uznal, že je to rada správna.
    </tei:p>
    <tei:p>
     Richtár cúvol o krok, keď mu Jesenius predniesol svoju žiadosť.   Bolo to také neslýchané, že najprv nechcel ani veriť svojim ušiam a   Jesenius musel žiadosť opakovať.
    </tei:p>
    <tei:p>
     — To je svätokrádež! Smrteľný hriech! Diabolská myšlienka! —   odporoval sprvoti.
    </tei:p>
    <tei:p>
     Ale Jesenius ho svojou výrečnosťou, a najmä svojimi logickými   dôvodmi presvedčil, takže napokon súhlasil.
    </tei:p>
    <tei:p>
     Pri najbližšej poprave sťatím stál vedľa kata i Jesenius.
    </tei:p>
    <tei:p>
     Diváci boli zvyknutí vídavať pri poprave po boku odsúdenca len   kňaza. Čo tu chce doktor?
    </tei:p>
    <tei:p>
     O chvíľu sa to dozvedeli.
    </tei:p>
    <tei:p>
     Len čo odsúdencova hlava odpadla pod katovým mečom, Jesenius hneď   pristúpil k trupu, priložil k nemu hlavu a pokúšal sa zastaviť   krvácanie. Pritisol preťaté tepny vzájomne k sebe a usiloval sa   flajstrami spojiť oddelené časti tela.
    </tei:p>
    <tei:p>
     Ale očakávaný výsledok sa nedostavil. Na hlave sa v jednu chvílu   pootvorilo viečko na ľavom oku — a to bolo všetko. Iba mimovoľný   pohyb, nič viac. Ale pre Jesenia i to veľa znamenalo. Bol to dôkaz,   že Vesaliov predpoklad bol správny. Keby sa mu bolo podarilo   presvedčiť o tom svojich sudcov, akiste by bol unikol krutému osudu   vyhnanca a opovrhovaného človeka so znakom vraha na čele.
    </tei:p>
    <tei:p>
     Ešte niekoľko ráz opakoval Jesenius takéto pokusy, ale všetky sa   skončili bezúspešne.
    </tei:p>
    <tei:p>
     „Takto sa mohol cítiť rabín Löw, keď sa pokúšal oživiť mŕtvu   hlinu,” myslel si sklamane. „Hlina alebo bezduché telo — všetko   jedno. Pritom moje sklamanie je väčšie, lebo ja sa pokúšam oživiť   telo, v ktorom ešte pred chvíľkou bol život...”
    </tei:p>
    <tei:p>
     Iba jeden výsledok mali tieto pokusy pre Jesenia: v Prahe sa   začalo o ňom zasa hodne rozprávať. Spomínali jeho meno s obdivom,   závisťou i nenávisťou.
    </tei:p>
    <tei:p>
     Ale jemu to bolo jedno. Zasa jeden z tých nahusto osadených   míľnikov, o ktorých hovoril na súde s Hofbauerom. Príťaž, ktorá   zrážala let jeho ducha k zemi.
    </tei:p>
    <tei:p>
     Bude treba času, aby sa vzchopil k novému letu.
    </tei:p>
    <tei:p>
     Ale vzchopí sa!
    </tei:p>
    <tei:p>
     Veď v cudzine už dujú nové vetry, a on by mal ostať voči nim   ľahostajný?
    </tei:p>
    <tei:p>
     Prvým takým citeľným povzbudením bol návrat doktora Adámka z   Wittenbergu. V toku udalostí Jesenius si len občas spomenul, že kdesi   ďaleko vo Wittenbergu študuje lekárstvo bakalár Vavrinec Adámek, syn   majstra Prokopa. Pripamätal si to najmä vtedy, keď sa stretol s   majstrom Prokopom alebo jeho starším synom Ondrejom, ktorý už mal   samostatnú barbiersku dielňu a bol známy v Prahe ako šikovný   felčiar.
    </tei:p>
    <tei:p>
     Iba keď tu raz vkročí do Jeseniovho obydlia pekný mladý človek v   čiernej magisterskej sukni a s červeným magisterským baretom na   hlave. Jesenius ho v prvej chvíli ani nepoznal.
    </tei:p>
    <tei:p>
     — Čo si želáte, magister? — spýtal sa v domnienke, že je to nejaký   nový pacient, akiste cudzinec.
    </tei:p>
    <tei:p>
     — Vari ma nepoznáte? — zvolal mladý magister so smiechom. Jesenius   spľasol ruky.
    </tei:p>
    <tei:p>
     — Prepánajána, to si ty, Vavrík? Vitaj, priateľu, vitaj! Sadni si.   Jesenius sa návšteve mladého magistra úprimne tešil Vavrinec Adámek   dostal sa na pražské vysoké učenie a neskôr na wittenberskú   univerzitu vďaka jeho prímluve. Bol teda do istej miery zodpovedný za   jeho budúcnosť. Pri každom stretnutí s majstrom Prokopom vyzvedal sa   na Vavrinca a keď prišiel dakto z Wittenbergu, nikdy sa nezabudol   spýtať na svojho chránenca.
    </tei:p>
    <tei:p>
     Priniesol malé občerstvenie a zahrnul svojho návštevníka otázkami.   Vavrinec musel rozprávať a rozprávať. Najprv o univerzite. Kto je   teraz rektorom, kto dekanom. A hlavne: kto z Jeseniových niekdajších   kolegov ešte žije a čo prednáša. Vavrinec rozprával a doktor ho   počúval prehriaty zvláštnym roznežnením, v ktorom sa miešal smútok z   približujúcej sa staroby s prílevom lásky, ktorou prekypovala jeho   duša a ktorú nemal komu venovať. Bol sám. Časová vzdialenosť, ktorá   ho oddeľovala od smrti jeho najbližších — syna a ženy — ešte   neotupila celkom city, ktoré ho spájali s tými dvoma drahými   bytosťami. Najmä nebohá Mária žila v jeho spomienkach veľmi   intenzívne, niekedy sa celkom vžil do klamnej predstavy, že neumrela,   ale že ho čaká doma s večerou a so starostlivým záujmom o jeho prácu.   V takých chvíľach býval návrat domov zvlášť otupným. Tieseň, ktorá   naňho sadla, drvila ho neúprosne, takže nemohol doma obsedieť a neraz   sa stalo, že sa uprostred noci vybral do špitála alebo za niektorým   ťažko chorým pacientom, len aby prišiel na iné myšlienky.
    </tei:p>
    <tei:p>
     Pri pohľade na Vavrinca spomenul si mimovoľne na svojho nebohého   syna Ferka. Ľútosť, ktorá ho pri tejto spomienke zašla, bola súčasne   aj ľútosťou za všetkými nesplnenými predsavzatiami a nádejami.
    </tei:p>
    <tei:p>
     Díval sa na Vavrinca a bolo mu, akoby pozeral na vlastnú mladosť.   Vavrinec je na začiatku životnej cesty, všetko má ešte pred sebou. On   je už na vrchole. Nie, vrchol už prekročil — toto je už zostup.   Necíti sa ešte starým, iba zavše ho schytia pochybnosti o zmysle   vlastnej práce. „Prekročil som už zenit?” spytuje sa v takých   chvíľach sám seba a pokúša sa uspokojiť pritakaním na otázku, ktorá   vyrastá z pochybností. Jeho silná bytosť sa bráni ochabnutiu a nabáda   ho do nového vzopätia síl — ale každé takéto predsavzatie narazí na   rezignovane: prečo? Pre koho?
    </tei:p>
    <tei:p>
     Vavrincov príchod ho rozcitlivel, ale súčasne aj vzpružil. Veď   tento rojčivý mladík je akoby jeho nevlastným synom. Jemu môže   odovzdať svoje skúsenosti; bude to dobre uložené dedičstvo. Ale prečo   by mal len Vavrinec preberať od neho, veď v medicíne je iste už veľa   takých novôt, o ktorých on nevie. Prečo by sa aj starší človek   nemohol priučiť od mladého? Najmä ak je to človek takej bystrej hlavy   ako Vavrinec Adámek.
    </tei:p>
    <tei:p>
     — A teraz mi ešte povedz, či sú nejaké novoty v našom odvetví: v   lekárstve, a najmä v chirurgii.
    </tei:p>
    <tei:p>
     — Sú, a veľmi vážne, — prisvedčil Vavrinec.
    </tei:p>
    <tei:p>
     Začal rozprávať o objavoch francúzskeho lekára Parého, ktorý čírou   náhodou prišiel na to, že pri chirurgických zákrokoch je oveľa lepšie   cievy podviazať než ich vypaľovať, aby sa zastavilo krvácanie. Aj   rany sa tak skôr zahoja, aj chorí trpia oveľa menej.
    </tei:p>
    <tei:p>
     — To je naozaj dôležitá novota, — uznával Jesenius. — Len či je   tento nový spôsob náležite vyskúšaný?
    </tei:p>
    <tei:p>
     — Sám som sa niekoľkokrát presvedčil o prednostiach Parého   spôsobu, — odvetil Vavrinec. — Veď som si zapamätal vaše heslo,   doktor: nie slepo prijímať všetko, čo učia starí, ale pokusmi si   overovať, či je ich učenie správne. Čo je nesprávne, odvrhnúť. A táto   zásada, prirodzene, vzťahuje sa aj na vedcov súčasných. Parého spôsob   prešiel už dôkladnou skúškou, takže ho možno bez váhania prijať.   Jesenius zamyslene pozeral na svojho mladého kolegu.
    </tei:p>
    <tei:p>
     — Bolo by nezmyselné odmietať nové učenie len preto, že sme si   priveľmi zvykli na staré. Keď budeš robiť prvý zákrok podľa tohto   nového spôsobu, Vavrík, prizveš ma za učeníka?
    </tei:p>
    <tei:p>
     Vavrinec sa zapálil, ale Jesenius sa na neho priateľsky usmieval.   Myslel svoju žiadosť vážne.
    </tei:p>
    <tei:p>
     — Budem veľmi rád, keď mi budete pomáhať radou a svojimi bohatými   skúsenosťami, — odvetil skromne. — A čo viem z toho, o čom sa vo   vašich študentských časoch ešte neučilo, ochotne vám poviem.
    </tei:p>
    <tei:p>
     Vavrinec potom často chodieval k Jeseniovi a starnúci, osamotený   doktor sa takýmto návštevám tešil.
    </tei:p>
    <tei:p>
     — Kedy zasa usporiadate nejakú verejnú pitvu? — spýtal sa ho raz   Vavrinec.
    </tei:p>
    <tei:p>
     — Verejná anatómia má význam pre študentov medicíny. A keďže na   pražskej univerzite niet nateraz medicínskej fakulty, nemá tu verejná   pitva zmyslu. Bolo by to len divadlo na oslnenie divákov, ktorí nie   sú oboznámení s pravým poslaním medicíny, a najmä jej významného   odvetvia, chirurgie. Už Hippokrates v diele „O počestnosti” vystríhal   pred tým lekárov.
    </tei:p>
    <tei:p>
     Zato však pitvy pre vlastné poučenie robil aj naďalej. Vavrinec mu   pri tom pomáhal.
    </tei:p>
    <tei:p>
     Bola to pre obidvoch veľká škola, lepšia než všetky knižné diela   starých vedcov.
    </tei:p>
    <tei:p>
     — Koľko mŕtvol ste už pitvali? — spýtal sa Vavrinec pri jednej   takejto príležitosti.
    </tei:p>
    <tei:p>
     — Nuž veru do sto už veľa nechýba.
    </tei:p>
    <tei:p>
     — Človeka to musí napĺňať veľkým sebavedomím, keď má za sebou už   toľko anatómií, — povedal Vavrinec s obdivom.
    </tei:p>
    <tei:p>
     Jesenius prerušil na chvíľu prácu, zahľadel sa na svojho mladého   pomocníka a odvetil vážne:
    </tei:p>
    <tei:p>
     — Naopak, Vavrík, človeka to napĺňa hlbokou pokorou pred nesmierne   dômyselným dielom, akým je ľudské telo. Neraz som si pritom povedal   so Sokratom: „Viem, že nič neviem.” Zdalo sa mi v takých chvíľach, že   som nehodným babrákom, ktorý kľavou rukou dotýka sa posvätného   tajomstva. Ale inokedy sa mi zasa zdá, že práve naše povolanie je   najkrajšie zo všetkých. Starať sa o život a zdravie človeka, či môže   byť dačo veľkolepejšieho a vznešenejšieho? Vtedy zvyčajne nemyslím na   ľudský život len ako na dačo osobitného, čo je samo pre seba, ale   uvažujem o človeku ako o súčasti vesmíru. Vždy mi pritom príde na   myseľ citát z arabskej kozmológie: „Vesmír je vybudovaný na spôsob   človeka a človek na spôsob vesmíru. Ináč to ani nemohlo byť, pretože   jedno je zrkadlom druhého, keďže človek vesmír poznáva a vesmír   človeka určuje. A tak ako medzi zrkadlovým obrazom a jeho praobrazom,   aj tu sú podobnosti obrátené: čo je u jedného veľké, vyzerá u druhého   malé a naopak. Slnko a Mesiac by nejestvovali, keby ich človek   nemohol vidieť; oko nič nevidí, ak nevníma svetlo nebeských telies.   Slnko a Mesiac sa podobajú očiam človeka a oči človeka sa podobajú   Slnku a Mesiacu. Plúca človeka zodpovedajú sfére vzduchu, jeho kosti   pevným častiam zeme, a tak ďalej. Preto kto rozumie stavbe svojho   tela a svojej duše, rozumie súčasne aj stavbe-všetkých ostatných   vecí.”
    </tei:p>
    <tei:p>
     Takto sa zbližoval Jesenius so svojím mladým priateľom. Delil sa s   ním o svoje bohaté skúsenosti a poznatky, rokovali a uvažovali spolu   o nových problémoch, s ktorými sa pri práci stretli — a Jesenius si   pritom občas pomyslel ľútostivo: „Škoda, že nás Ferko umrel. Teraz už   mohol aj on študovať medicínu.”
    </tei:p>
    <tei:p>
     V lete roku 1615 sa Jesenia najväčšmi dotkla smrť priateľa   Vavrinca Benediktiho Nedožerského. Bol činný do posledného dychu.   Priam horel pre univerzitu. Jej zveľadeniu venoval sa dušou i telom;   s celým oduševnením pracoval za uskutočnenie reforiem, ktoré mali   povzniesť upadajúcu akadémiu. Čo sa len napresviedcal defenzorov a   ostatných českých pánov i mešťanov pražských, aby venovali väčšiu   starostlivosť svojej materčine, aby tak ľahko nepodliehali cudzím   vplyvom a aby zabránili moru cudzoty zaplaviť úrodné české nivy.   Najväčším zadosťučinením preňho bolo, keď toto volanie neostalo bez   ohlasu. Dožil sa ešte vydania zákona o češtine a potom umrel pokojne,   vyrovnaný so životom, pamätajúc na najväčšiu lásku svojho života,   univerzitu, až do konca. Zanechal jej odriekaním nagazdovaných 1600   toliarov.
    </tei:p>
    <tei:p>
     Keď kráčali z pohrebu, profesor Campanus, ktorý napísal na počesť   zosnulého oslavnú báseň, povedal Jeseniovi:
    </tei:p>
    <tei:p>
     — Benedikti nám ukázal, aká krásna je naša materčina. Príliš ju   zanedbávame v prospech latinčiny. A to je chyba. Musíme si častejšie   pripamätúvať jeho príklad.
    </tei:p>
    <tei:p>
     Dva roky žil Jesenius ako súkromný lekár v Prahe.
    </tei:p>
    <tei:p>
     Príboj politických udalostí hučal okolo neho, no bezprostredne sa   ho nedotýkal. Na politickom dianí sa nezúčastňoval.
    </tei:p>
    <tei:p>
     Potom — bolo to v jeseni roku 1617 — pozval ho vicekancelár   Michalovic na dôležitý rozhovor.
    </tei:p>
    <tei:p>
     Keď vstúpil do veľkej, pekne zariadenej pracovne Michalovicovej,   sedel tam už profesor Campanus. Po smrti Benediktiho sa s ním   Jesenius veľmi spriatelil.
    </tei:p>
    <tei:p>
     Po krátkom rozhovore o bežných veciach začal Michalovic in medias   res:
    </tei:p>
    <tei:p>
     — Kedysi som sa vás spýtal, doktor, či môžeme s vami počítať   Keďže ste prisľúbili, chceme vás teraz zapriahnuť do práce. Pozval   som profesora Campana, aby vám vysvetlil, o čo ide. Poznamenávam, že   vec, v prípade vášho súhlasu, nájde porozumenie u všetkých   defenzorov. Hovorím vám to aj v ich mene.
    </tei:p>
    <tei:p>
     Campanus sa na Michalovicov pokyn ujal slova.
    </tei:p>
    <tei:p>
     — Ak sledujete život našej akadémie, iste ste si všimli, že to už   ani nie je život, ale živorenie. Vysoké učenie Karolovo dostalo sa do   závozu. Pred rokmi sme aj vás požiadali, aby ste verejnou anatómiou   pomohli vzbudiť u veľkých pánov záujem o osud univerzity. Keď to   nepomohlo, hľadali sme inú cestu. Zvolili sme si za rektora syna   grófa Šlika. Jeho otec dlho nechcel na to pristúpiť, no nakoniec sa   dal prehovoriť. Ja som nového rektora v slávnostnej reči prirovnával   k Scipiovi a Octavianovi Caesarovi. Potom sme zvolili za rektora syna   pána Michalovica.
    </tei:p>
    <tei:p>
     Michalovic prerušil Campana vecnou pripomienkou:
    </tei:p>
    <tei:p>
     — Podotýkam, že som o takúto česť pre svojho syna vôbec nestál a   že som chcel ten úmysel profesorom vyhovoriť. Ale nedali sa   presvedčiť.
    </tei:p>
    <tei:p>
     — Áno, potvrdzujem vašu pripomienku v úplnosti, — odvetil Campanus   a vysvetľoval Jeseniovi: — Mladý pán Smil, hoci mal len dvanásť   rokov, zastával si úrad svedomite, ale, prirodzene, chýbali mu   skúsenosti. A že nadŕžal väčšmi študentom ako profesorom, to je hádam   tiež prirodzené. Teda s prvými dvoma mladistvými rektormi sme mali   vcelku dobré skúsenosti.
    </tei:p>
    <tei:p>
     — Aj v cudzine sa už veľmi ujal zvyk voliť si na vysokých školách   mladistvých rektorov z vynikajúcich rodín, — poznamenal Jesenius,   nevysloviac sa, čo si o tom myslí.
    </tei:p>
    <tei:p>
     Campanus nadviazal na jeho poznámku.
    </tei:p>
    <tei:p>
     — Veď aj my sme si od toho veľa sľubovali. Pokiaľ ide o pána   vicekancelára, tu voľba splnila svoje poslanie. Získali sme v ňom   úprimného priateľa akadémie.
    </tei:p>
    <tei:p>
     — Lenže toto moje priateľstvo trvá už dlhšie a nezrodilo sa len   voľbou môjho syna za rektora.
    </tei:p>
    <tei:p>
     — Keby všetci rektori boli takí, ako bol pán Smil! Ale terajší náš   rektor Střela z Rokýc svojimi nedôstojnými študentskými výčinmi kydá   hanu na dobré meno vysokej školy.
    </tei:p>
    <tei:p>
     Michalovic súhlasil.
    </tei:p>
    <tei:p>
     — Veru tak, bola to naozaj nešťastná voľba. Ja som bol hneď proti   tomu, ale väčšina defenzorov bola, bohužial, inej mienky. Dúfam, že   to bude pre nás dobrým poučením pre budúcnosť a že takáto voľba už sa   nebude opakovať.
    </tei:p>
    <tei:p>
     — Nie, v nijakom prípade! — odvetil rýchle Campanus. — Verím, že   nám pomôžete, vážený priatel Jesenius.
    </tei:p>
    <tei:p>
     Jesenius sa zadíval na profesora, očakávajúc, že sa vysloví   presnejšie.
    </tei:p>
    <tei:p>
     — Chceli by sme, aby ste prijali hodnosť rektora univerzity, —   povedal Campanus pomaly a zahľadel sa na Jesenia.
    </tei:p>
    <tei:p>
     — Je to pre mňa veľká česť a naozaj neviem... — začal doktor   skromne, ako sa pri takýchto príležitostiach patrí, ale Michalovic ho   prerušil:
    </tei:p>
    <tei:p>
     — Formality nechajme až na deň voľby. Teraz hovorme vecne a bez   ceremónií. Som rád, doktor, že túto funkciu prijímate. Boli ste už   rektorom univerzity vo Wittenbergu, takže pokiaľ ide o vedenie   akademických vecí, máte už skúsenosti. A čo sa týka vedeckého mena, o   tom vari ani netreba hovoriť.
    </tei:p>
    <tei:p>
     — Všetci profesori sú s voľbou uzrozumení, — dodal Campanus, —   takže nebude nijakého iného kandidáta a pôjde len o formalitu. Ako   viete, jesenná voľba rektora na našom vysokom učení býva vždy na deň   svätého Havla. Oznámim teda váš súhlas fakulte a potom by sme   dohovorili všetky ostatné podrobnosti. Ďakujem vám v mene celého   profesorského zboru.
    </tei:p>
    <tei:p>
     V prvú nedeľu po Všechsvätých naplnila sa aula Veľkého kolégia do   posledného miesta hosťami.
    </tei:p>
    <tei:p>
     Bola investitúra doktora Jesenia.
    </tei:p>
    <tei:p>
     Kým voľba nového rektora bola vnútornou vecou univerzity a konala   sa bez účasti hostí z kruhov neakademických, uvedenie do úradu,   investitúra, konalo sa za účasti hostí. Investitúra bola najväčšou   slávnosťou v živote univerzity.
    </tei:p>
    <tei:p>
     Hoci sa investitúra mala začať o deviatej, po kostolnej kázni,   prví hostia začali sa schádzať už o ôsmej, čiže o pätnástej hodine na   celom orloji. Život vtedy plynul pomaly ako tok mohutnej rieky, každá   štipka času neprepočítavala sa na peniaze. Keď ľudia prišli dakde o   hodinu skôr, nezdalo sa im, že budú musieť dlho čakať. V rozhovore so   známymi čas rýchlo letí.
    </tei:p>
    <tei:p>
     Vicekancelár Michalovic požičal svoj koč, aby sa Jesenius odviezol   zo svojho bytu do Karolovho kolégia.
    </tei:p>
    <tei:p>
     Trubači v krvavočervených kabátoch s pozlátenými gombíkmi   prikladajú k ústam pozauny a dvoranou sa nesie slávnostný zvuk   intrád.
    </tei:p>
    <tei:p>
     Už sa otvárajú dvere a obecenstvo vstáva. Vo dverách sa zjavuje   pedel, celý v čiernom, s čiernym hodvábnym klobúkom na hlave. V ruke   drží žezlo. Kráča pomalým krokom k vyvýšenému miestu, kde sa bude   investitúra konať.
    </tei:p>
    <tei:p>
     Mladý Střela z Rokýc, bývalý rektor, kráčajúci za pedelom, vyníma   sa v tomto sprievode ako sirota. Tento dojem opustenosti a   bezradnosti zvyšuje aj jeho roztržitý, vyplašený pohľad, v ktorom   niet ani stopy vážnosti, primeranej jeho doterajšiemu postaveniu.
    </tei:p>
    <tei:p>
     Medzi ním a novým rektorom kráčajú dvaja šuhajíci v krásnych   farbistých šatách a so striebornými reťazami okolo krku. Nesú pred   novým rektorom dve strieborné žezlá.
    </tei:p>
    <tei:p>
     V tom množstve magisterských oblekov — za novým rektorom totiž   kráča rektorský senát a potom všetci ostatní profesori — v tej zmesi   čiernej a tmavočervenej farby vyníma sa Jeseniov nový oblek   dvojnásobne nápadne. Krátke nohavice orechovohnedej farby tvoria   pekný farebný doplnok k tmavozelenému kabátiku so striebornými   gombičkami a naškrobeným ležatým čipkovým golierom. Cez kabát má   prehodenú mentieku sivej holubacej farby s bielou hodvábnou   podšívkou. Na hlave čierny klobúk so širokou strieškou a bielym   perom.
    </tei:p>
    <tei:p>
     Druhý pedel, ktorý niesol epomidem, totiž rektorský slávnostný   oblek, štatúty a univerzitnú pečať, položil tieto odznaky na kraj   veľkého podlhovastého stola a stal si za sediacich profesorov.
    </tei:p>
    <tei:p>
     Jesenius tu vidí takmer všetkých známych. Okrem Michalovica   prišiel aj Budovec a ostatní defenzori. A sprievod známych,   defilujúci pred jeho duševným zrakom v podobe oživených tieňov,   postupuje: Bacháček, majster vo vychutnávaní pozemských slastí   života; Benedikti, ospevovateľ večných hodnôt a krás češtiny; a z   posledných doktor Zalužanský, toľko ráz úspešný súper smrti v boji o   ľudský život, ale napokon porazený v boji o život vlastný.
    </tei:p>
    <tei:p>
     To sú len tí najznámejší. A koľko je ešte ďalších známych, s   ktorými sa za svojho pražského pobytu stretával a ktorí už všetci   umreli.
    </tei:p>
    <tei:p>
     Myšlienkami je ešte s nimi, ale už sa mu do spomienok na mŕtvych   miešajú slová priateľa Keplera, ktoré mu povedal pri poslednom   stretnutí: „Posilňuje ma myšlienka, že neslúžim len cisárovi, ale   celému ľudstvu; že nepracujem len pre terajšie pokolenie, ale aj pre   potomstvo.”
    </tei:p>
    <tei:p>
     Zmocňuje sa ho nezvyčajná sviatočnosť. A s týmto pocitom prijíma   od vicerektora epomidem i zlatú reťaz, symbol svojej hodnosti.
    </tei:p>
    <tei:p>
     Ešte väčšmi badať túto slávnostnú nadnesenosť v jeho hlase pri   prísahe. Oblečený už v slávnostnom akademickom rúchu otvára štatúty a   prisahá celej univerzite, že bude zachovávať všetky zákony, že bude   verný kráľovi a kráľovstvu; že bude statočne spravovať peniaze, ktoré   mu zveria, že ich použije v prospech univerzity a že po splnení úradu   ostane aspoň mesiac v Prahe, aby sa mohol zodpovedať pred právom,   keby ho dakto žaloval pre niečo, čo spáchal za svojej rektorskej   funkcie. Napokon sľubuje, že všetky pamätihodné udalosti bude   zapisovať.
    </tei:p>
    <tei:p>
     Po sľube profesorov novému rektorovi — sľub skladá prorektor v   mene všetkých údov univerzity — Jesenius vstáva, aby povedal svoju   slávnostnú reč. Pripravil si ju na námet veľmi časový: o užitočnosti   dobrého školstva. Nezamlčal, v akom úpadku je niekdajšia slávna   Karolova univerzita, zmienil sa aj o príčinách a napokon načrtol   spôsob nápravy.
    </tei:p>
    <tei:p>
     A zavŕšil svoju nástupnú reč plamennou výzvou na defenzorov:
    </tei:p>
    <tei:p>
     — Milostiví, láskaví ochrancovia a priatelia, preboha vás prosím,   tak ako ráčite spoločne a statočne nepriateľovi odolávať, tak ráčte   proti barbarskej nevedomosti bojovať. Ak pôjdete dôsledne za týmto   cieľom, budete mať akadémiu iné všetky prevyšujúcu. Keby som sa toho   dožil, súdil by som, že som sa v čase zlatého veku narodil.
    </tei:p>
    <tei:p>
     Neboli to zveličené ponosy, ani plané sľuby. Jesenius mal pevný   úmysel vyviesť univerzitu zo závozu, do ktorého sa v posledných   rokoch dostala.
    </tei:p>
    <tei:p>
     Preto ho dnes neoslňoval lesk zlatej reťaze, ktorú mal na krku.   Cítil len jej ťarchu. Tešila ho táto voľba, ale zároveň si s hlbokou   opravdivosťou uvedomoval aj zodpovednosť, ktorá z jeho novej funkcie   vyplývala. Univerzita i defenzori preukázali mu veľkú dôveru.
    </tei:p>
    <tei:p>
     „Urobím všetko, aby som túto dôveru nesklamal,” rozhodol sa v   duchu. „I keby ma to malo stáť život.”
    </tei:p>
   </tei:div>
   <tei:div type="chapter">
    <tei:head>
     XXVI. PREŠPORSKÉ POSLANIE
    </tei:head>
    <tei:p>
     LOĎ, KTOREJ vedenie zverili Jeseniovi, nemala pokojnú plavbu.
    </tei:p>
    <tei:p>
     Defenzori uplatňovali voči univerzite len práva, ktoré im dal   Rudolfov Majestát, ale na povinnosti zabúdali. Jesenius, čo by bol   výrečnosťou zatienil aj Demosténa, narážal na hluché uši, keď išlo o   potreby univerzity.
    </tei:p>
    <tei:p>
     Napokon u defenzorov by sa to dalo ospravedlniť, oni potreby   univerzity tak bezprostredne nepoznali a neboli zasvätení ani do   podrobností akademického života.
    </tei:p>
    <tei:p>
     Horšie bolo, že narážal na nepochopenie aj u niektorých   profesorov. Príliš boli navyknutí na staré poriadky a za svet   nechceli pristúpiť na novoty, ktoré mienil nový rektor zaviesť. Koľko   len námahy dalo, kým ich presvedčil, že zanovité pridŕžanie sa   celibátu univerzite škodí, odvádza mnohých veľmi schopných profesorov   od toho, aby prijali na pražskej univerzite miesto.
    </tei:p>
    <tei:p>
     Aj s hospodárstvom boli ťažkosti. Prepošt Veľkého kolégia i   direktori študentských kolégií gazdovali, ako sami chceli. Dozor   nebol takmer nijaký, nikto nevedel, ako sa šafári s príjmami   univerzity. A pritom ústavná pokladnica bola ustavične prázdna.
    </tei:p>
    <tei:p>
     Keď nový rektor odsudzoval takéto hospodárenie a žiadal nápravu,   narazil na jednotný odpor prepošta i všetkých direktorov, ba i   ostatných profesorov, ktorí sa obávali, že novými poriadkami by sa   zhoršilo aj ich položenie.
    </tei:p>
    <tei:p>
     Nazvali Jesenia spravodlivým Catonom. Ale v tej prezývke bolo   cítiť osteň posmechu i nevraživosti.
    </tei:p>
    <tei:p>
     Začiatkom roku 1618 prišli do rektorskej kancelárie defenzori   Václav Budovec a gróf Šlik.
    </tei:p>
    <tei:p>
     — Prišli sme vás požiadať o službu, magnificencia, — začal   Budovec. — V marci chceme zvolať do Prahy zjazd protestantských   stavov, aby sme sa dohodli, ako zabrániť ďalšie porušovanie   Majestátu. Ak nezakročíme vo veci kostolov v Broumove a Hroboch,   cisár si bude bláhať, že Majestát i Porovnanie preňho už vôbec   neplatia.
    </tei:p>
    <tei:p>
     Broumov a Hroby — dve obce, ktoré sa stali uholnými kameňmi zápasu   protestantských stavov proti cisárovi. Jesenius už celú históriu   poznal, veď na univerzite sa často spomínala. Celé roky sa viedol   spor oných dvoch obcí s katolíckymi vrchnosťami o to, či   protestantskí obyvatelia boli oprávnení vystavať si kostoly na   majetkoch katolíckej vrchnosti, to jest hrobský kostol na pozemku   břevnovského opáta a broumovský na pozemku pražského arcibiskupa.   Napokon sa vec vyostrila tak, že pražský arcibiskup dal kostol v   Hroboch zrúcať a břevnovský opát dal kostol v Broumove zatvoriť.   Niekoľkých občanov uväznili.
    </tei:p>
    <tei:p>
     Šlik povedal trochu uštipačne:
    </tei:p>
    <tei:p>
     — Kým Matiáš nemal zaisteného nástupcu, netrúfal si tak verejne   porušovať Majestát. Ale teraz, keď sme mu odhlasovali za nástupcu   Ferdinanda a dovolili mu dať sa korunovať za českého krála, už si   myslí, že sa nás nemusí báť. A výsledky vidíte v Broumove a   Hroboch.
    </tei:p>
    <tei:p>
     — Musíme sa proti cisárskej svojvôli čo najrozhodnejšie postaviť,   — povedal rázne Budovec. — Naše povinnosti defenzorov nám ukladajú   obraňovať vieru proti všetkým nepriateľským náporom. Preto sme sa   rozhodli zvolať zjazd našich stavov. A chceli by sme, aby sa sjazd   konal tu, vo Veľkom kolégiu.
    </tei:p>
    <tei:p>
     Jesenius sa strhol. Bolo to príliš neočakávané.
    </tei:p>
    <tei:p>
     — Nech mi prepáčia Vaše Milosti, ale obávam sa, že akademické   štatúty mi nedávajú právo na takýto súhlas.
    </tei:p>
    <tei:p>
     — Ako to? — ozval sa prudko Budovec. — Vari sa chce akadémia   postaviť proti našej svätej veci! Nie sú záujmy vysokého učenia   Karolovho totožné so záujmami českých stavov?
    </tei:p>
    <tei:p>
     Šlik len počúval a nedal sa strhnúť Budovcovým zápalom. Riekol   pokojne:
    </tei:p>
    <tei:p>
     — Majestát zveril vysoké učenie správe defenzorov. Jeho   magnificencia akiste nás nepokladá za predstaviteľov všetkých   defenzorov. Môžeme napraviť aj túto formalitu. Pošleme vám   rozhodnutie s podpismi všetkých defenzorov.
    </tei:p>
    <tei:p>
     — Alebo sa chcete postaviť aj proti rozhodnutiu všetkých   defenzorov? — Budovcovo podráždenie sa ešte celkom nerozplynulo.
    </tei:p>
    <tei:p>
     Ale rektor sa nedal ovplyvniť prudkosťou jeho reči.
    </tei:p>
    <tei:p>
     — Nechcem ani najmenej pochybovať o právach defenzorov, — Odvetil   mierne. — Ale chápem ich právomoc tak, že akadémia im podlieha len vo   veciach bezprostredne sa jej týkajúcich, teda napríklad pri prijímaní   a prepúšťaní profesorov, pri správe majetku a podobne.
    </tei:p>
    <tei:p>
     — Obrana náboženských práv sa teda akadémie bezprostredne netýka?   — vybuchol Budovec.
    </tei:p>
    <tei:p>
     Šlik, obávajúc sa výstupu, zakročil sprostredkujúco.
    </tei:p>
    <tei:p>
     — Ja chápem obavy jeho magnificencie, veď sám som bol rektorom   univerzity v Jene. Nesmieme sa teda zdráhať vypočuť i jeho   stanovisko. A treba ho vypočuť pokojne, lebo som presvedčený, že je   práve takým horlivým kresťanom, ako sme my.
    </tei:p>
    <tei:p>
     Jesenius sa vďačne podíval na Šlika.
    </tei:p>
    <tei:p>
     — Áno, Jeho Milosť správne pochopila, čo mám na mysli. Zjazd sa   bude radiť o postupe proti cisárovi. Matiáš môže a akiste aj bude   pokladať zjazd za nepriateľský čin. Obávam sa, že sa veci vyvinú v   otvorené nepriateľstvo, v boj, do ktorého sa potom dostane aj   akadémia. A neviem, či by to bolo zdravé pre ďalší rozkvet našej   školy.
    </tei:p>
    <tei:p>
     Budovec vypočul Jeseniove argumenty bez poznámky. Keď Jesenius   dohovoril, starec chvíľu rozmýšľal.
    </tei:p>
    <tei:p>
     — Uznávam, že vaše obavy vyplývajú zo starostlivosti o ďalší osud   akadémie, a nie z náboženskej ľahostajnosti. Ale zjazd musíme zvolať.   A pod holým nebom sa nemôže konať. Ani v dome niektorého z pánov. Veď   nikto nemá také veľké komnaty, aby sa tam všetci zmestili. Aula   akadémie je jediné vhodné miesto na takúto schôdzku.
    </tei:p>
    <tei:p>
     Aj rektor musel uznať správnosť Budovcových pripomienok. Ale   nechcel v takej významnej veci rozhodnúť sám.
    </tei:p>
    <tei:p>
     — Ak defenzori rozhodnú, že aj napriek mojim výhradám zjazd sa v   akadémii konať má, oznámim toto rozhodnutie rektorskému senátu i   celému profesorskému zboru.
    </tei:p>
    <tei:p>
     Tak sa stalo, že významný zjazd protestantských stavov českých v   marci 1618 konal sa v aule univerzity.
    </tei:p>
    <tei:p>
     Zjazd zapríčinil, že sa napätie medzi stavmi a cisárom, ktorého v   Prahe zastupovali miestodržitelia, vyostrilo natoľko, že koncom mája   protestantskí páni českí vyhodili z okna pražského hradu   miestodržiteľov Slavatu a Martinica a popri nich aj pisára Fabricia.   Hoci ich zhodili z druhého poschodia, vyviazli miestodržitelia so   zdravou kožou, lebo padli do mäkkého: na hŕbu lanského lístia a   starého papieru, povyhadzovaného z kancelárie.
    </tei:p>
    <tei:p>
     Toto prekvapujúce zachránenie dalo podnet na množstvo povestí.   Našli sa ľudia, ktorí prisahali, že videli pod oblokom Pannu Máriu s   rozprestretým plášťom, do ktorého padajúcich zachytila a potom ich   mierne položila na zem.
    </tei:p>
    <tei:p>
     Ľudia týmto rečiam verili, lebo pokladali naozaj za zázrak, že ani   jeden z vyhodených sa nezabil, hoci padli z takej výšky.
    </tei:p>
    <tei:p>
     Začínalo sa ozbrojené povstanie české proti Habsburgom.
    </tei:p>
    <tei:p>
     Raz v lete pozval vicekancelár Michalovic Jesenia na poradu.   Prišli aj gróf Thurn, Šlik, Budovec a ešte niekoľko vedúcich   protestantských osobností.
    </tei:p>
    <tei:p>
     — Magnificencia, dovolili sme si vás pozvať na túto schôdzku, aby   sme vás požiadali o veľkú službu našej veci, — začal Budovec. —   Spoliehame sa pritom na váš sľub, ktorý ste pred časom dali Jeho   Milosti pánu vicekancelárovi, že sa môžeme na vás spoľahnúť v dobrom   i zlom. Teraz sa už môžeme opierať len o silu. Potrebujeme silné   vojsko a mocných spojencov.
    </tei:p>
    <tei:p>
     Aby som dlho neokolkoval: v Prešporku sa na budúci mesiac zídu   uhorské stavy na generálny snem. Pri tej príležitosti má byť aj   korunovácia Ferdinanda za uhorského kráľa. Musíme získať uhorské   stavy na našu stranu, aby sme mohli jednotne postupovať proti   Ferdinandovi. Preto sme sa rozhodli, že vás vyšleme s posolstvom na   prešporský snem. Myslím, že vám je jasné, čo týmto posolstvom   sledujeme. Chceme uhorské stavy presvedčiť, že náš zápas je   spravodlivý, že nám ide len o zachovanie Majestátom zaručených   náboženských slobôd, ktoré Ferdinand chce okliesniť. Toto by bola   hlavná, povedal by som úradná časť vášho poslania. V tomto duchu mali   by ste hovoriť na sneme. No boli by sme radi, keby ste sa neobmedzili   len na takúto verejnú činnosť. Mali by ste svoj prešporský pobyt   využiť aj na nadviazanie súkromných stykov s poprednými   protestantskými magnátmi uhorskými. Pokúste sa presvedčiť ich, že náš   boj o náboženskú rovnoprávnosť nie je len vecou Českého kráľovstva.   Čo dnes trápi nás, môže zajtra postihnúť Uhorsko. Ak sa vám to   podarí, bude to veľký úspech. No buďte opatrný. Hoci vás bude chrániť   vyslanecká nedotknuteľnosť, jednako si počínajte čo   najobozretenejšie. Tak čo: prijmete poverenie?
    </tei:p>
    <tei:p>
     Jeseniovi sa pri Budovcových slovách srdce mocnejšie   rozbúchalo.
    </tei:p>
    <tei:p>
     Hľa, jeho veľká chvíľa prišla!
    </tei:p>
    <tei:p>
     Prvý dojem, ktorý v ňom návrh vyvolal, bolo radostné vzrušenie.   Lichotilo mu, že si vybrali práve jeho. Jeho túžba po vyniknutí bola   síce ukojená voľbou za rektora, ale koľkí profesori pred „ním boli   rektormi, a ani jedného z nich nepoverili takou významnou úlohou. On   je prvý! Táto myšlienka príjemne vzrušila jeho márnomyseľnosť a   ctižiadostivosť... Ale bol to len chvíľkový dojem, za ktorý sa v   duchu hneď aj zahanbil. Uvedomil si význam tohto poslania pre celok.   Veď vec, ktorú od neho stavy žiadajú, je ešte dôležitejšia ako   hodnosť rektora, ktorú na ich žiadosť prijal. Teraz ide o poslanie   vyslovene politické. Možno od úspechu tohto poslania bude závisieť   ďalší osud krajiny... A tu si musel priznať, že nemá nijaké   skúsenosti. Na to by bol potrebný nejaký skúsený diplomat a   politik.
    </tei:p>
    <tei:p>
     Predniesol im svoje námietky a obavy.
    </tei:p>
    <tei:p>
     — Cítim sa vysoko poctený vašou láskavou výzvou a prejavom dôvery,   ktorú tým vo mňa skladáte. Ale pokladám za svoju povinnosť upozorniť   vás na možnosť neúspechu práve pre nedostatok skúseností, ktoré mi v   tomto odvetví chýbajú. Nevyznám sa v labyrinte politického života,   môj jazyk je navyknutý na presnú formuláciu myšlienok do slov tak,   aby slová vyjadrovali vždy len jeden význam, a pravdepodobne by som   nezbadal nástrahy, ktoré by mi mohli klásť skúsení diplomati a   politici. Dávam vám teda na uváženie, či by vzhľadom na dôležitosť   tohto poslania nebolo lepšie zveriť ho niekomu povolanejšiemu.
    </tei:p>
    <tei:p>
     Slova sa ujal gróf Thurn.
    </tei:p>
    <tei:p>
     — Chápem vaše obavy, magnificencia, lebo sám poznám onen pocit   úzkostlivosti, keď má človek zaujať novú postať, keď sa má pohybovať   v oblasti, ktorá mu doteraz bola cudzia. Ale treba skočiť do   hlbočiny, aby sa človek naučil plávať. Ja som sa tak stal vojenským   veliteľom. Povedali mi, že nemajú nikoho lepšieho, nuž som to musel   vziať. Aj s vami je to tak. Sme presvedčení, že nikto by to nevybavil   lepšie ako vy.
    </tei:p>
    <tei:p>
     — Áno, pravdu má Vaša Milosť, — prisvedčil aj Budovec. — Rektor   Jesenius je uhorským rytierom, evanjelické stavy uhorské ho už aj   preto prijmú ochotnejšie než kohokoľvek iného. A pokiaľ ide o obavu,   že by ste mohli zblúdiť v labyrinte politiky, myslím, že je to obava   zbytočná. Nechceme od vás nijaké slovné hračkárstvo. Chceme, aby ste   bojovali za našu vec pravdou. Máte bohatú výrečnosť a preto, nech už   bude výsledok vášho poslania akýkoľvek, prijmeme ho s vedomím, že ste   obhajovali našu vec čo najlepšie. Pevne verím, že našu prosbu   neoslyšíte.
    </tei:p>
    <tei:p>
     Jesenius nechcel sa dať zbytočne prosiť, no mal na mysli aj   povinnosti, ktoré vyplývali z rektorskej funkcie a ktoré prísažne   vzal na seba. Vyjavil im svoje starosti o univerzitu.
    </tei:p>
    <tei:p>
     — O vysoké učenie nemajte obavy, — povedal Michalovic, jeden z   defenzorov, ktorí mali na starosti aj správu univerzity. — Bude vás   zastupovať prorektor. Všetci defenzori súhlasia s tým, aby sme   poslaním poverili vás. A iste budú súhlasiť aj profesori.
    </tei:p>
    <tei:p>
     Ďalšie zdráhanie nebolo možné; nebolo by už bývalo úprimné.   Vážnosť veci si vyžadovala chlapský postoj. Dôkladne si všetko   rozvážiť, porozmýšľať o ťažkostiach — to áno; ale neodďaľovať   rozhodnutie z falošnej skromnosti.
    </tei:p>
    <tei:p>
     — Kto pôjde ešte so mnou?
    </tei:p>
    <tei:p>
     — Poslom budete len vy sám. Ako pomocníkov na pisárske práce a   osobnú obsluhu mohli by ste si vziať so sebou dvoch-troch študentov.   Ak by niektorý vedel po maďarsky, bolo by to len na osoh veci.
    </tei:p>
    <tei:p>
     — Dobre, vyberiem si teda troch študentov. Iste sa niektorí   ochotne podujmú na takú cestu. A kedy máme odcestovať?
    </tei:p>
    <tei:p>
     Bola to otázka velmi dôležitá, lebo na takú veľkú cestu treba sa   riadne pripraviť.
    </tei:p>
    <tei:p>
     — Je dôležité, aby ste boli v Prešporku ešte pred korunováciou,   lebo nie je isté, či snem bude zasadať ešte aj po nej. Na cestu   potrebujete asi týždeň, nuž vyrátajte si to tak, aby ste prišli   zavčasu. O povoz sa postaráme.
    </tei:p>
    <tei:p>
     Jesenius si vybavil všetky veci, súvisiace s univerzitou, a potom   sa spýtal študentov najstaršieho ročníka, kto by s ním chcel   cestovať. Prihlásili sa siedmi, veď to bolo lákavé dobrodružstvo,   možnosť vidieť zadarmo kus sveta. Jesenius si vybral spomedzi nich   troch: poslucháča medicíny Wiliama Schleidana a študentov Stanislava   Rosického a Jána Marstada.
    </tei:p>
    <tei:p>
     Dvadsiateho júna na svitaní pohol sa krytý cestovný koč spred   Veľkého kolégia. Na streche koča v koženom vaku mal Jesenius svoje   parádne rytierske šaty, ktoré si mienil obliecť na slávnostnejšie   príležitosti. Cestoval v ľahkých letných šatách — ťažkú magisterskú   sutanu nechal doma — no i tak im bolo v zatvorenom koči na zadusenie,   hoci mali oblôčky celú cestu otvorené.
    </tei:p>
    <tei:p>
     Šesť dní trvala únavná cesta z Prahy do Prešporka.
    </tei:p>
    <tei:p>
     Polomŕtvi prišli na šiesty deň popoludní k mestským hradbám.   Padací most pred Michalskou bránou bol spustený ponad hlbokú a širokú   priekopu, naplnenú vodou. Koč prehrkotal mostom a prešiel úzkou   bránou, kde sa sotva zmestil. Kočiš musel kričať na chodcov, aby sa   vyhli do výklenku na ľavej strane brány, lebo ináč by ich boli kone   zadlávili.
    </tei:p>
    <tei:p>
     Ubytovali sa v hostinci „U zeleného stromu” neďaleko Dunaja. Dalo   to veľa námahy, kým sa majiteľ odhodlal prepustiť Jeseniovi jednu zo   svojich izieb, pretože mesto bolo nabité hosťami. Študenti spali v   stodole. Do Prešporka sa schádzali vzácni návštevníci z celej Turkami   neobsadenej časti krajiny, aby sa zúčastnili na korunovácii. Väčšina   šľachticov mala v Prešporku dajakú rodinu alebo známych, ktorí ich   ubytovali u seba. Iní sa ubytovali v zámkoch a zemianskych kúriách na   okolí Prešporka, na Červenom Kameni a Plaveckom hrade.
    </tei:p>
    <tei:p>
     Jesenius mal niekoľko odporúčajúcich listov na niektorých   protestantských činiteľov uhorských.
    </tei:p>
    <tei:p>
     Začal ich postupne navštevovať, aby ich získal ešte prv, než bude   mať možnosť prehovoriť k celému snemu. Lebo to bol jeho hlavný plán:   vyžiadať si súhlas, aby mohol vystúpiť na sneme a tam predniesť   všetky argumenty, ktoré hovoria za pevné spojenectvo stavov českých a   uhorských.
    </tei:p>
    <tei:p>
     Ale ako ináč vyzerali veci pri pohľade z Prahy, a ako celkom ináč   vyzerajú tu, v Prešporku! Pražské udalosti tu pokladali za domáce   veci české, s ktorými Uhorsko nechce mať nič spoločného.
    </tei:p>
    <tei:p>
     — To je česká rebélia, — vraveli mu. — Nás sa to netýka. Nebudeme   si páliť prsty pre vás.
    </tei:p>
    <tei:p>
     Pomáhal si celou svojou výrečnosťou, aby ich presvedčil, že nejde   len o domáce veci české, ale o bytie a nebytie náboženských slobôd   protestantov. Že udalosti v Čechách dotýkajú sa bezprostredne aj ich,   lebo všetci plávajú na jednej lodi. A je nesporné, že taký istý   postup, aký cisár zaujal proti protestantom českým, zaujme aj proti   protestantom uhorským.
    </tei:p>
    <tei:p>
     Dali mu za pravdu, uznali jeho argumenty, ale — báli sa vojny.   Turci, ktorí pre Prahu boli len vzdialeným nebezpečenstvom, boli tu   veľmi blízkou a trpkou skutočnosťou. Mier s Turkami síce jestvoval,   ale to nebránilo Turkom podnikať nájazdy hlboko na územie Horného   Uhorska, páliť, rabovať, vraždiť a odvlačovať ľudí do zajatia. Nie,   nie, s rebéliou nám dajte pokoj!
    </tei:p>
    <tei:p>
     A tak sa Jeseniove argumenty odrážali od hluchých uší ako hrach od   steny. Nepochodil nikde, lebo aj tí činitelia, ktorí s ním súhlasili   a uznávali za potrebné pomôcť českým stavom, činili svoje rozhodnutie   závislým od rozhodnutia väčšiny. Áno, keby sa rozhodol celý snem, to   by bolo niečo iného...
    </tei:p>
    <tei:p>
     Jesenius sa pokúsil teda o šťastie z inej strany. Dal sa ohlásiť u   palatína Žigmunda Forgácha.
    </tei:p>
    <tei:p>
     Forgách ho privítal priateľsky, ako víta uhorský šľachtic   uhorského rytiera.
    </tei:p>
    <tei:p>
     Jesenius oznámil veľmožovi — ktorý už aj tak mal podrobné zprávy o   jeho činnosti v Prešporku — účel svojho poslania: že české stavy by   chceli nadviazať tesnú spoluprácu so stavmi uhorskými na ochranu   spoločných záujmov.
    </tei:p>
    <tei:p>
     Forgách bol horlivý katolík, palatínsku hodnosť dosiahol od cisára   pred necelými dvoma mesiacmi, preto Jesenius nechcel hovoriť   otvorene, že ide vlastne o ochranu záujmov protestantov proti   vzmáhajúcemu sa vplyvu katolíkov. Lenže Forgách mal pridobrý   politický čuch, než aby si aj z týchto neurčitých slov nevylúštil ich   pravý zmysel.
    </tei:p>
    <tei:p>
     — Predpokladám, magnificencia, že máte splnomocnenie uzavrieť s   cisárom, totiž s jeho zástupcami, mier, —povedal Forgách prívetivo,   no pritom lišacím pohľadom sledoval, aký dojem vyvolá jeho otázka.   Jesenius naozaj nebol na takúto otázku pripravený. No zato sa hneď   vynašiel.
    </tei:p>
    <tei:p>
     — Vaša Milosť, Čechy nie sú s nikým vo vojne, a kde niet vojny,   tam nemožno uzavrieť ani mier. U nás je všade pokoj a poriadok a   medzi obyvateľstvom vládne úplná jednota.
    </tei:p>
    <tei:p>
     Forgách sotva badateľne zmŕštil čelo. No hneď sa ovládol a   odpovedal rovnako prívetivo, ibaže so štipkou posmechu v hlase:
    </tei:p>
    <tei:p>
     — Defenestrácia pánov cisárskych miestodržiteľov je akiste jedným   z dôkazov tohto pokoja a jednoty obyvateľstva... Ale hovorme   konkrétne. Aký prostriedok by ste uznávali za najprimeranejší na   upokojenie tejto búrky?
    </tei:p>
    <tei:p>
     — Ak dovolíte, Vaša Milosť, odpoviem vám na túto otázku ako lekár,   ktorý sa zapodieva divnými a ťažkými chorobami ľudskými: Všetky   kráľovstvá a obce sveta sú podriadené práve tak mnohým neduhom a   nedostatkom ako my ľudia, a tak isto ako ľudia bývajú aj navracané do   pôvodného stavu. Skúsený lekár lieči nedostatky ľudské trojakým   spôsobom: najprv diétou, pri ktorej chorý berie liek z kuchyne   domácej alebo z prostých byliniek; potom rozmanitými liekmi, ktoré sa   pripravujú v apatékach, ale sú horké, dvíha sa po nich žalúdok; tretí   prostriedok poskytujú barbieri, keď údy neduživé a nezhojiteľné ohňom   a železom odrezávajú a odsekávajú, a to s prenáramnou bolesťou a   utrpením pre človeka nemocného, ktorý často zahynie spolu s chorobou   alebo zostane ochromený až do smrti. Obyčajne však lekári začínajú   podľa návodu Hippokrata od prostriedkov miernejších, nedávajúc lieky   prudké a odporné, ibaže by na vyhojenie nemoci inej nádeje nebolo. A   keďže uhorská krajina z nedávnej svojej ťažkej choroby vyliečila sa   len diétou, totiž tak, že sa do toho vložili jej milí a úprimní   spojenci — nuž ani o terajšom neduhu kráľovstva Českého netreba   pochybovať, pretože je oveľa ľahší. Ak by sa domácim liekom   nedosiahlo vyliečenie, mohli by sme sa uchýliť k lieku druhému,   silnejšiemu, to jest ku kurfirstom Svätej ríše rímskej, buď k   niektorým alebo ku všetkým. Siahnuť hneď ku zbraniam, to je príliš   neistý prostriedok a je v rozpore s latinským príslovím: Ignem gladio   ne fodito — oheň mečom nebodaj a nepichaj. Preto lepšie a   bezpečnejšie je nasledovať radu Ciceróna: „Pretože dvojakým spôsobom   sa ľudia vzájomne správajú, jednak priateľským a právnym procesom a   jednak násilnou mocou, a ten prvý spôsob pripadá na ľudí rozumných,   druhý však na ľútu zver, slušné je teda chopiť sa toho poslednejšieho   spôsobu až vtedy, keby prvý nebol nič platný.” Ak teda Vaša Milosť   dovolí, predniesol by som svoje posolstvo v takomto duchu aj slávnemu   snemu.
    </tei:p>
    <tei:p>
     Forgách urobil kategorický pohyb rukou, ktorý vyzeral, akoby sekol   šabľou, a povedal sucho:
    </tei:p>
    <tei:p>
     — Snem je už o celom prípade veľmi podrobne informovaný z miest   najspoľahlivejších. Obhajobu tohto činu na sneme budem vám môcť   dovoliť len so súhlasom cisárovým. Vyčkajte teda vo svojom hostinci   na rozhodnutie Jeho cisárskej Milosti, ktorej hneď pošlem o veci   správu do Viedne.
    </tei:p>
    <tei:p>
     Tým sa rozhovor s palatínom skončil.
    </tei:p>
    <tei:p>
     Palatín prikázal Jeseniovi nevychádzať z hostinca a čakať na jeho   ďalšie úpravy. Jesenius sa zachoval podľa rozkazu a ostal celé dva   dni v hostinci. Pri otvorenom obloku, z ktorého mal krásny výhľad na   hrad, písal si posolstvo, ktoré mienil predniesť na sneme.
    </tei:p>
    <tei:p>
     No prvého júla, v deň korunovácie Ferdinanda II. za kráľa   uhorského, prerušil svoje domáce väzenie. Takú vzácnu príležitosť,   ako je korunovácia, nedá si ujsť. A tak v onen slnečný letný deň, keď   priestranstvo okolo prešporského dómu a blízke ulice boli preplnené   zvedavcami, ktorí čakali na príchod vzácneho sprievodu, preplietal sa   medzi tisícami neznámych aj Jesenius.
    </tei:p>
    <tei:p>
     Korunovačné obrady trvali vyše troch hodín a Jesenia omrzelo stáť   v tej haravare. Pretisol sa na voľnejšie miesto a šiel hľadať nejaký   dom, na ktorom je vystrčená viecha. Chcel sa trochu osviežiť, pretože   slnečná páľava mu vysušila hrdlo.
    </tei:p>
    <tei:p>
     Zadumane sedel nad pohárikom a rozmýšľal o osude svojho poslania.   Vedúcich evanjelických činiteľov sa mu nepodarilo získať jednotlive,   na sneme hovoriť mu nedovolili — a po korunovácii sa snem rozíde.   Nádej na prajný výsledok je teda nepatrná. Ešte ostáva posledná   iskierka: druhý rozhovor s palatínom, po korunovácii. Ak ani pri tom   nepochodí...
    </tei:p>
    <tei:p>
     A do trpkosti nad nezdarom poslania miešal sa aj osobný žiaľ, že   nádeje, ktoré do neho vkladali, nesplnil.
    </tei:p>
    <tei:p>
     Vtom začul svoje meno.
    </tei:p>
    <tei:p>
     — Janko! — A súčasne ho ktosi mocne buchol do chrbta. Jesenius sa   s nevôľou podíval na smelca — no vtom sa mu tvár rozžiarila. Vyskočil   zo stoličky:
    </tei:p>
    <tei:p>
     — Daniel! — zvolal radostne. A bratia sa objali.
    </tei:p>
    <tei:p>
     Daniel Jesenský prišiel na korunováciu v sprievode arcikniežaťa   Ferdinanda. Bol teraz v jeho službách ako lovmajster. Nikto nevedel   tak strieľať a pripraviť také poľovačky ako on. Preto si ho   arciknieža obľúbil a udelil mu takú vysokú hodnosť, hoci bol   protestant; všetky ostatné významné miesta na dvore zastávali   výhradne katolíci. Jesenského brával arciknieža so sebou aj na cesty,   lebo Daniel Jesenský vedel sa vždy postarať o nejaké radovánky. Stal   sa riadnym členom družiny arcikniežaťa. Tak sa dostal s Ferdinandom   aj do Prešporka.
    </tei:p>
    <tei:p>
     — Už druhý deň ťa hľadám, — povedal Daniel — Dozvedel som sa, že   si tu. Mám ti čosi dôležitého povedať. Ale najprv by sme sa mohli   napiť na šťastné stretnutie.
    </tei:p>
    <tei:p>
     Keď si vypili, Daniel sa poobzeral, či ich hostia pri najbližších   stoloch nepočujú, a potom povedal polohlasne:
    </tei:p>
    <tei:p>
     — Odíď čo najrýchlejšie z Prešporka, Janko! Hrozí ti   nebezpečenstvo. Chcú ťa zatknúť.
    </tei:p>
    <tei:p>
     Jesenius pozrel na brata s úžasom. Bolo to neuveriteľné.
    </tei:p>
    <tei:p>
     — Mňa zatknúť? Ale veď ma chráni list stavov ako vyslanca. Som   nedotknuteľný... Prečo, preboha?
    </tei:p>
    <tei:p>
     — Pre zradu a urážku cisárskeho majestátu. Palatín Formách už   poslal kuriéra do Viedne so správou o tebe a súčasne si vraj žiadal   od cisára súhlas, aby ťa mohol dať zatknúť. Hja, nová metla dobre   metie. Forgách si robí zásluhy u cisára. A myslím, že ani novému   kráľovi to nebude proti mysli, keď naučia ďalšieho protestanta   móresu.
    </tei:p>
    <tei:p>
     — Odkiaľ to všetko vieš?
    </tei:p>
    <tei:p>
     — Popíjal som podvečer s niektorými ľuďmi z palatínskej kancelárie   a pri víne sa im rozviazali jazyky. Vytiahol som
     <tei:emph>
      z
     </tei:emph>
     nich,   čo som potreboval. Pravda, pod prísľubom najväčšej mlčanlivosti.   Neotáľaj, Janko! Ujdi v nejakom preoblečení, poľnými cestami...
    </tei:p>
    <tei:p>
     Jesenius pozeral mlčky pred seba. Bol by palatín Forgách schopný   takej podlosti, že by siahol na slobodu vyslanca? Nech bude   akokoľvek, nezradí poslanie, ktoré mu zverili.
    </tei:p>
    <tei:p>
     — Nie, Daniel. Keby som ušiel, pokladali by to za dôkaz, že sám sa   cítim vinný. Nie som tu ako súkromná osoba, ale som vyslancom národa,   a milšia mi je smrť ako takáto hanebnosť. Ďakujem ti za upozornenie,   Daniel, ale ostanem. Nech sa stane vôľa božia.
    </tei:p>
    <tei:p>
     Daniel si vzdychol.
    </tei:p>
    <tei:p>
     — Rob, ako uznáš za najlepšie.
    </tei:p>
    <tei:p>
     Na druhý deň vybral sa Jesenius na hrad, aby si vyžiadal audienciu   u novozvoleného kráľa. Ako dôvod uviedol, že je uhorským rytierom a   preto si pokladá za milú a čestnú povinnosť vinšovať Jeho Milosti k   novému dôstojenstvu šťastie a božie požehnanie. V duchu si však   myslel: ak ma mienia zatknúť, nech sa to stane čím skôr.
    </tei:p>
    <tei:p>
     Musel veľmi dlho čakať na odpoveď.
    </tei:p>
    <tei:p>
     Napokon prišiel komorník s odkazom, že ho príjme najvyšší   komorník.
    </tei:p>
    <tei:p>
     Povolil mu kráľ audienciu — nepovolil?
    </tei:p>
    <tei:p>
     V komnate, kam ho komorník uviedol, boli dvaja páni: najvyšší   kráľov komorník a kancelár.
    </tei:p>
    <tei:p>
     Odvetili mu na pozdrav veľmi prívetivo a najvyšší kancelár   povedal:
    </tei:p>
    <tei:p>
     — Magnificencia, na rozkaz Jeho kráľovskej Milosti máme vám   oznámiť: Jeho Milosť kráľ Ferdinand, ktorý má o vás i o vašom veľkom   umení od niektorých uhorských pánov správu priaznivú, je k vám   osobitnou milosťou a priazňou naklonený. Keby Jeho kráľovská Milosť   nebola inými súrnymi vecami taká zaujatá, určite by vám bola   audienciu povolila. Takto však ráčila rozkázať nám, aby sme vás   vypočuli.
    </tei:p>
    <tei:p>
     Jesenius sa uklonil na znak vďaky a odvetil:
    </tei:p>
    <tei:p>
     — Prosím, osvietení páni, aby ste tlmočili Jeho kráľovskej Milosti   moju najúctivejšiu vďaku za takéto milostivé ohlásenie. Pokladám za   obzvláštne šťastie, že taký slávny potentát, akým je Jeho Milosť kráľ   Ferdinand, ráči byť voči mojej prostej osobe tak láskavo naklonený.   Vo všetkej poddanskej úctivosti želám Jeho Milosti k tejto druhej   korune hojné požehnanie a prospech. A pokiaľ by som v čom ľúbezne a   platne buď osobou svojou alebo umením mne od Boha daným slúžiť mohol,   Jeho Milosť nájde ma na to vždy a v každom čase ochotného.
    </tei:p>
    <tei:p>
     — Oznámime zmysel vašich slov Jeho Milosti, — odvetil najvyšší   komorník. — Ak by ste chceli ešte dačo podotknúť v súvislosti so   svojou legáciou, sme ochotní vás tak isto vypočuť.
    </tei:p>
    <tei:p>
     — Áno, chcel by som povedať toto: Ako som za onoho času Jeho   Milosti cisárovi Rudolfovi a potom i cisárovi Matiášovi slúžil ako   lekár, tak teraz slúžim aj stavom královstva Českého pod obidvoma   spôsobmi prijímajúcim, v zástoji vyslanca. Podľa moci a práva, daného   týmto stavom nebožtíkom cisárom Rudolfom II. nad konzistóriom a nad   akadémiou pražskou, zvolili ma za rektora tejto akadémie a poverili   ma aj touto legáciou. Mojím poslaním je uviesť stavom kráľovstva   uhorského na známosť, z akých nevyhnutných príčin museli české stavy   zaujať terajší svoj postup.
    </tei:p>
    <tei:p>
     Výraz oficiálnej zdvorilosti sa z tváre najvyššieho komorníka   stratil. Vystriedala ho chmára a zlovestný blesk v očiach.
    </tei:p>
    <tei:p>
     — Jeho Milosť najjasnejší uhorský a český kráľ, keďže je pánom   spravodlivým a na sľuby a prípovede svoje pamätlivým, veľmi sa   čuduje, že mu Česi o tých búrkach ani slova nepíšu. Nič mu neodkazujú   a neprednášajú pred ním ani najmenší znak pokory, hoci je ich riadne   korunovaným kráľom. Naopak, čím ďalej, tým hlbšie kráčajú vo svojom   neslušnom predsavzatí.
    </tei:p>
    <tei:p>
     — Dovoľujem si k týmto výčitkám úctivo poznamenať, že len čo sa tá   roztržka v Prahe zbehla, stavy o tom hneď upovedomili cisára. Lenže   cisár ich vyhlásil za buričov a rebelov.
    </tei:p>
    <tei:p>
     Najvyššieho komorníka Jeseniova odpoveď popudila.
    </tei:p>
    <tei:p>
     — Je to iba výhovorka, magnificéncia, ktorá len potvrdzuje dojem,   že všetko, čo podniká cisár, pokladáte za nespravodlivé, ale čo   podnikajú české stavy, s tým súhlasíte. V každom prípade mali sa   české stavy obrátiť aj na svojho zákonitého kráľa.
    </tei:p>
    <tei:p>
     Jesenius si mihom premyslel odpoveď, ktorá by nenechala hanu na   českých stavoch ani pre toto nedopatrenie alebo — ako by to nazval   najvyšší komorník — „neslušnosť”.
    </tei:p>
    <tei:p>
     — Na Jeho kráľovskú Milosť neobrátili sa české stavy preto, lebo   mali na mysli príklad cisára Matiáša, ktorý, keď bol ešte čakateľom   na trón kráľovstva Českého a stavy ho požiadali, aby im vymohol u   cisára Rudolfa náboženskú slobodu, vyhovoril sa na to, že by to bolo   proti jeho reverzu, ktorým sa zaviazal nemiešať sa do vecí kráľovstva   za cisárovho života. Obávali sme sa teda podobnej výhovorky aj od   Jeho Milosti kráľa Ferdinanda.
    </tei:p>
    <tei:p>
     Rozhovor nepriniesol žiadúci výsledok.
    </tei:p>
    <tei:p>
     Jesenius sa rozhodol vyhľadať ešte raz palatína Forgácha.
    </tei:p>
   </tei:div>
   <tei:div type="chapter">
    <tei:head>
     XXVII. SEDLIACKA VEŽA
    </tei:head>
    <tei:p>
     KEĎ SA KRÁĽ Ferdinand hneď po korunovácii vrátil do Viedne a   hladina rozbúreného verejného života v Prešporsku sa utíšila, vybral   sa Jesenius do palatínovho sídla, na prešporský hrad. Študenti ho   sprevádzali.
    </tei:p>
    <tei:p>
     Na hrade sa k nim pripojil aj Daniel Jesenský, ktorý si predĺžil   pobyt v Prešporku, lebo chcel byť bratovi nablízku, keby sa mu niečo   stalo.
    </tei:p>
    <tei:p>
     Po zahlásení návštevy u palatína čakali len krátko; potom dverník   oznámil Jeseniovi, že môže vstúpiť. Jeho sprievodcovia ostali v   predizbe.
    </tei:p>
    <tei:p>
     Palatín sedel za umelecky vyrezávaným stolom a tváril sa, že   dokončuje akúsi písomnosť, takže Jesenius musel chvíľku čakať, kým   palatín odložil brko, vstal a milo ho privítal.
    </tei:p>
    <tei:p>
     Nepripustil Jesenia hneď k slovu, ale najprv sa ho spýtal, ako sa   mu páčila korunovácia, ako sa cíti v Prešporku — ktorý sa, pravdaže,   nemôže vyrovnať prekrásnej a veľkej Prahe — a po niekoľkých ďalších   otázkach zakončil túto časť rozhovoru zdvorilou poznámkou:
    </tei:p>
    <tei:p>
     — Som presvedčený, že si odnesiete z Prešporka nezabudnuteľné   dojmy.
    </tei:p>
    <tei:p>
     Jesenius sa poďakoval úklonom hlavy.
    </tei:p>
    <tei:p>
     „Daniel ma zbytočne plašil,” myslel si pritom.
    </tei:p>
    <tei:p>
     Keďže sa palatín odmlčal, Jesenius pokladal chvíľu za príhodnú pre   svoju vec.
    </tei:p>
    <tei:p>
     — Dovolíte, Vaša Milosť, aby som vám predniesol posolstvo, ktorým   ma poverili české stavy? Snem sa medzitým rozišiel, takže už nebudem   mať príležitosť predniesť ho na sneme...
    </tei:p>
    <tei:p>
     Forgách sa láskavo usmial.
    </tei:p>
    <tei:p>
     — Áno, prirodzene. Ale pozhovejte ešte chvíľočku. Keby sa vám   neťažilo prejsť so mnou najprv do vedľajšej izby... Mám tam pre vás   čosi. Povedal by som... prekvapenie.
    </tei:p>
    <tei:p>
     Vošli do druhej izby*
    </tei:p>
    <tei:p>
     Forgách vzal zo stola listinu, ktorá tam bola už pripravená.
    </tei:p>
    <tei:p>
     — Mám tu pre vás, magnificencia, cisársky mandát. Nech sa   páči.
    </tei:p>
    <tei:p>
     Skôr ako sa Jesenius spamätal, Forgách vyšiel a nechal ho   osamote.
    </tei:p>
    <tei:p>
     Jesenius otvoril cisársky mandát a začal ho čítať. Nechcel veriť   vlastným očiam. Bol to zatykač. Forgách sa neštítil porušiť takýmto   hrubým spôsobom základné práva ochrany, ktoré prislúchajú každému   vyslancovi.
    </tei:p>
    <tei:p>
     Ešte ani nedočítal, už do sály vstúpil kastelán so štátnikom   hradnej posádky.
    </tei:p>
    <tei:p>
     — V zmysle cisárskeho mandátu vás zatýkam a žiadam, aby ste mi   odovzdali svoj kord, — povedal stotník.
    </tei:p>
    <tei:p>
     Jesenius sa nebránil. Vedel, že každé vzdorovanie by bolo márne.   Odovzdal teda stotníkovi kord a povedal rozhorčene:
    </tei:p>
    <tei:p>
     — Ohradzujem sa čo najrozhodnejšie proti takému porušeniu práv   nedotknuteľnosti vyslanca!
    </tei:p>
    <tei:p>
     — Oznámim váš protest Jeho Milosti palatínovi, — povedal úradne   kastelán. — A teraz mi ešte dovoľte prezrieť vás, či nemáte pri sebe   nejaký tajný list.
    </tei:p>
    <tei:p>
     Jesenius sa chcel najprv vzoprieť, no keď sa podíval na   ozbrojeného stotníka, uznal, že by tým nie nedosiahol; prezreli ho.   Potom vyšiel v sprievode kastelána a stotníka do predizby, kde už   čakali študenti, obkľúčení vojakmi. Zatkli aj ich.
    </tei:p>
    <tei:p>
     — Nestrácaj nádej, Janko! Prihovorím sa za teba u svojho pána, —   lúčil sa s ním znepokojený brat.
    </tei:p>
    <tei:p>
     Stotník vyzval doktora a jeho sprievod, aby ho nasledovali.   Kráčali pokope, vojaci za nimi.
    </tei:p>
    <tei:p>
     Viedli ich na druhú stranu nádvoria, kde stáli budovy pre hradnú   posádku a služobnictvo. Tam boli aj väzenia.
    </tei:p>
    <tei:p>
     Zatvorili ich do tmavej a vlhkej miestnosti, v ktorej bolo cítiť   puch hnijúcej slamy.
    </tei:p>
    <tei:p>
     Jesenius sa striasol odporom, keď sa trochu rozhľadel a začal   rozoznávať podrobnosti miestnosti. Sprvoti sa im bridilo aj sadnúť si   do takej špiny. Chodili po zapáchajúcej miestnosti a vrážali do seba;   miestnosť bola veľmi malá.
    </tei:p>
    <tei:p>
     — Kde chcete ležať, magnificencia? — spýtal sa Schleidan, keď si   bol po turecky sadol na páchnucu slamu.
    </tei:p>
    <tei:p>
     — Ležať? — zvolal Jesenius pobúrene. — Vari si nemyslíš, že nás tu   nechajú cez noc? Zatknúť ma môžu, ale musia ma vsadiť do väzenia   primeraného môjmu stavu!
    </tei:p>
    <tei:p>
     Schleidan mlčal. Možno si myslel, že starosti jeho magnificencie   sú nateraz nemiestne. Ostatne, prečo by malo byť pre urodzených ľudí   osobitné väzenie? Ech, čert aby to vzal! Uvelebil sa do slamy pod   oblôčikom. O chvíľu sa k nemu pripojili aj ostatní dvaja, len   Jesenius sa nijako nechcel zmieriť so svojím položením. Ale darmo   odkazoval po strážnych kastelánovi a palatínovi, vojaci sa robili, že   nepočujú, a nič nevybavili.
    </tei:p>
    <tei:p>
     Jedinou zmenou v tomto smutnom položení bol príchod strážcu s   jedlom. Priniesol im v drevených miskách trochu akejsi polievky,   ktorá chutnala ako pomyje. Namiesto prívarku dostal každý po krajci   chleba. Okrem toho im priniesli aj krčah vody. To bolo všetko.
    </tei:p>
    <tei:p>
     Po dlhom, nesmierne dlhom dni začalo sa schyľovať k večeru a   napokon sa celkom zotmelo. Jesenius ochabol. Dúfal márne. Ľahol si na   kúsok voľnej slamy a ležal s otvorenými očami. Nemohol zaspať.
    </tei:p>
    <tei:p>
     Ani študenti hneď nezaspali. Mladosť má spánok vždy naporúdzi, ale   dnešná udalosť priveľmi rozrušila ich mysle. Ťažké starosti a obavy   gniavili ich ako mory a ich úzkosť zväčšovalo ešte pomyslenie, že sú   v cudzom svete, ďaleko od domova, a nikto zo známych sa o ich osude   tak hneď nedozvie. Bohvie, dokedy tu budú zaživa hniť... Ornitoboscus   nebol síce príjemným väzením, ale stráviť aspoň jednu noc v   univerzitnom kurníku pokladalo sa za vec študentskej cti, bolo to   takmer rovnocenné s beániami: kým mládenec nemal za sebou   ornitoboseus, nebol ozajstným študentom. V kurníku človek necítil   neistotu a tieseň, aká na nich zaľahla tuná.
    </tei:p>
    <tei:p>
     Jesenius počul, ako sa prehadzujú na slame zboka nabok. Prihovoril   sa im útešlivým slovom:
    </tei:p>
    <tei:p>
     — Nerobte si starosti, chlapci. Spite. Vám sa nemôže nič stať. Je   to hanebné, ako s nami zaobchodia, ale všetko sa musí v najbližšom   čase vysvetliť. Ak by sa vás na niečo vypytovali, odvolávajte sa na   mňa. Vás pridelili k mojim službám, vykonávate len moje príkazy a nič   viac.
    </tei:p>
    <tei:p>
     Jeho slová mali želaný účinok. Študenti sa upokojili.
    </tei:p>
    <tei:p>
     — A čo, ak by si nás tu podržali dlhšie? —- spýtal sa ešte   Rosický.
    </tei:p>
    <tei:p>
     — Nebojte sa: české stavy, ktoré nás do Prešporka vyslali, na nás   nezabudnú. Nájdu spôsob, ako odčiniť krivdu, ktorá bola na nás   spáchaná. Teda neznepokojujte sa a spite bez starosti.
    </tei:p>
    <tei:p>
     Študenti sa ešte chvíľu mechrili, no potom zaspali hlbokým   spánkom. Jesenius bdel ešte dlho do noci.
    </tei:p>
    <tei:p>
     Zmeny sa dočkali až ráno, keď si ich dal predvolať kastelán.
    </tei:p>
    <tei:p>
     Rozčúlený Jesenius sa hneď ohradil proti ich väzneniu a proti   spôsobu ich väznenia.
    </tei:p>
    <tei:p>
     — Nedostal som nijaké úpravy, že by sa s vami malo zaobchádzať   inak než s ostatnými väzňami, — povedal kastelán a mykol plecom. — No   pritom vám musím s poľutovaním oznámiť, že veci, ktoré som sa o vás   dozvedel, sú také hrozné, že keby sa vám bolo podarilo ich   uskutočniť, bolo by to vyvolalo mätež v celom Uhorsku. Preto s vami   musíme zaobchádzať ako so zločincom veľmi nebezpečným.
    </tei:p>
    <tei:p>
     — To je nehorázna lož, že by som bol chcel vyvolať v Uhorsku   nejakú vzburu. Mojím poslaním je nadviazať mierovú spoluprácu medzi   českými a uhorskými stavmi.
    </tei:p>
    <tei:p>
     — Súd si vyšetrí ešte dôkladne celú vašu tunajšiu činnosť, —   povedal úsečne kastelán a dodal: — Keďže sa priebehom doterajšieho   vyšetrovania zistilo, že vaši spoločníci sa priamo nezúčastnili na   vašej vlastizradnej a buričskej činnosti, Jeho Milosť pán palatín   rozhodol, aby som ich prepustil na slobodu.
    </tei:p>
    <tei:p>
     Jesenius si vydýchol. Aspoň že ostatní budú voľní! Lebo oni sa   naozaj ničím neprevinili. Keď už treba trpieť, nech trpí on, vodca   posolstva. Okrem toho, keď budú jeho sprievodcovia na slobode, iste   sa aj on dostane rýchlejšie z väzenia. Vrátia sa do Prahy a podajú o   veci správu. České stavy hneď zakročia.
    </tei:p>
    <tei:p>
     — A vy, magníficencia, pripravte sa na cestu. Večer vás odvezú do   Viedne.
    </tei:p>
    <tei:p>
     V terajšom položení Jeseniovom aj táto správa znela príjemne.   Aspoň nejaká zmena. Okrem toho vo Viedni je cisár Matiáš, ktorý ho   pozná osobne, je tam aj kráľ Ferdinand. Tam sa domôže azda skôr   práva. A ak nie práva, tak aspoň nejakej úľavy. Veď Daniel je vo   Ferdinandových službách, Ferdinand ho má rád. Možno sa Danielovi   podarí pomôcť svojmu bratovi.
    </tei:p>
    <tei:p>
     Schystal si teda všetko na cestu a potom pod dozorom stráže čakal   na večer, až príde po neho koč.
    </tei:p>
    <tei:p>
     Vyrazili, sprevádzaní malou jednotkou vojakov. Cestovali v noci,   aby ich sprievod nevyvolával veľký rozruch.
    </tei:p>
    <tei:p>
     Do Viedne prišli zavčas rána. Koč zastal neďaleko mestskej brány,   lebo vojaci nevedeli, kam majú väzňa zaviezť. O tom mal rozhodnúť   trestný sudca, ktorému šli príchod väzňa zahlásiť.
    </tei:p>
    <tei:p>
     Asi o hodinu prišiel na koni ozbrojený trestný sudca a rozkázal   vojakom, aby väzňa zaviezli najprv do jeho domu. Viezli ho po celom   meste a čudný sprievod všade vyvolával veľkú pozornosť.
    </tei:p>
    <tei:p>
     Doma sudca spísal s Jeseniom zápisnicu a potom ho dal odviesť do   väzenia v takzvanej Sedliackej veži.
    </tei:p>
    <tei:p>
     Rozdiel medzi väzením prešporským a tunajším bol len v tom, že kým   na prešporskom hrade väzenie bolo pod zemou, tu bolo hore vo veži.   Aspoň tu nebolo vlhko. No pokiaľ ide o pohodlie, nebolo to o nič   lepšie. Miestnosť malá, všade plno pavučín, oblok spola vylomený,   takže sem vnikal všetok zápach z vedľajšej malej komôrky, ktorá bola   v skutočnosti záchodom. Ani postele, ani stola. Zase musel ležať na   holej slame. Aspoň že nebola vlhká.
    </tei:p>
    <tei:p>
     Zasa sa najprv ohradil proti neprimeranému väzeniu, odvolávajúc sa   na svoj rytiersky stav, a žiadal, aby ho preložili inde.   Nevyhoveli.
    </tei:p>
    <tei:p>
     Nedovolili mu ani podať bratovi Danielovi správu, že je vo Viedni.   Odopreli mu aj papier a písacie náčinie.
    </tei:p>
    <tei:p>
     „Ako keby som bol za živa v hrobe,” myslel si trpko a uvažoval,   ako dlho asi bude musieť tu vydržať, kým ho vyslobodia.
    </tei:p>
    <tei:p>
     Raz v noci ho zobudil štrkot kľúčov v zámke.
    </tei:p>
    <tei:p>
     — Vstávať! — zvolal mocný hlas. Do cely vošli traja mužskí.
    </tei:p>
    <tei:p>
     Podľa oblečenia poznal, že jeden z nich je zrejme osoba panského   stavu. Druhý, v skromnejšom oblečení, bol doktor práv. A že ten tretí   je obyčajný perohryz, poznal z toho, že mal za uchom zastoknuté brko   a pod pazuchou svitok papiera.
    </tei:p>
    <tei:p>
     — Nuž veľké pohodlie tu nemáte, — povedal predseda, ohŕňajúc   nos.
    </tei:p>
    <tei:p>
     — Som rád, že aj vy pokladáte väzenie za neprimerané, — odvetil   Jesenius. — Bol by som vám povďačný, keby ste na túto vec upozornili   aj vyššie miesta, ktoré rozhodli o mojom uväznení.
    </tei:p>
    <tei:p>
     Predseda mlčky prikývol. Potom naznačil pisárovi, aby sa   pripravil.
    </tei:p>
    <tei:p>
     V cele nebolo stola, pisár si teda rozprestrel papier na   kolená.
    </tei:p>
    <tei:p>
     — Akého ste náboženstva? — spýtal sa predseda, keď si bol overil   meno a dátum narodenia.
    </tei:p>
    <tei:p>
     — Evanjelického — augsburského.
    </tei:p>
    <tei:p>
     — Boli ste zaviazaný cisárovi nejakou povinnosťou?
    </tei:p>
    <tei:p>
     — Nie, ale vždy som mu zachovával poslušnosť.
    </tei:p>
    <tei:p>
     — Kedy a kto vás zvolil za rektora pražskej univerzity?
    </tei:p>
    <tei:p>
     — Vlani na svätého Havla. Zvolili ma činovníci, ktorí sú na to   oprávnení.
    </tei:p>
    <tei:p>
     Pisár zdvihol hlavu a ozval sa prosebným hlasom.
    </tei:p>
    <tei:p>
     — Ak by som smel prosiť, tak trochu pomalšie. Nestačím zapisovať.   Veľmi zle sa tu píše...
    </tei:p>
    <tei:p>
     Predseda uznal oprávnenosť ponosy a odmlčal sa, kým si pisár   všetko nezapísal. Potom pokračoval vo vypočúvaní:
    </tei:p>
    <tei:p>
     — Votreli ste sa do legácie z vlastnej vôle, alebo vám túto   povinnosť niekto prikázal? Akú odmenu ste za to dostali alebo máte   dostať?
    </tei:p>
    <tei:p>
     — Legáciou ma poverili defenzori, ktorým prislúcha dozor nad   univerzitou. Nijaké úplatky som nedostal, ani nemám dostať.
    </tei:p>
    <tei:p>
     Zasa urobili kratšiu prestávku, aby si pisár mohol všetko riadne   zapísať.
    </tei:p>
    <tei:p>
     Keď aj na otázku, či je v nejakých radách obecných, odpovedal   Jesenius záporne, predseda položil otázku, ktorá Jesenia veľmi   rozhorčila:
    </tei:p>
    <tei:p>
     — Keďže ste legátom českých stavov prijímajúcich pod obidvoma   spôsobmi, iste sú vám známe nejaké ich tajnosti?
    </tei:p>
    <tei:p>
     Pri mihotavom svetle sviece, položenej na stoličke vedľa pisára,   nebolo vidieť, ako sa Jeseniovi pri tejto otázke sfarbila tvár   dočervena. Zato na hlase bolo poznať jeho rozhorčenie.
    </tei:p>
    <tei:p>
     — Direktori nerobia nič skrytého a tajného; je ich priveľa, vcelku   tridsať, takže aj keby chceli robiť niečo tajne, nebolo by to   možné.
    </tei:p>
    <tei:p>
     — Čo súdite o vyhodení miestodržiteľov z obloka? Schvaľujete   to?
    </tei:p>
    <tei:p>
     Na túto otázku odpovedal obšírnejšie, lebo vedel, že táto odpoveď   bude rozhodujúca pri posudzovaní jeho prípadu. Otázky, čo mu dávali   dosial, neboli také dôležité. Teraz sa musí mať na pozore, aby si   nediplomatickou odpoveďou nepriťažil sám, ale aby ani veci českých   stavov neuškodil.
    </tei:p>
    <tei:p>
     — Bol by som si želal, aby sa stalo ináč, ale čo sa stalo, nemôže   sa odstať. A mne neprísluší súdiť a po zlom vysvetľovať tento skutok   stavov. Lebo viem dobre, že za starodávna Gréci dávali vyvolávať po   meste: „Cui praesens rei publicae status non placet, velit abire.”   Komu sa prítomný spôsob obce nepáči, ten bude môcť odísť inam,   kamkoľvek sa mu bude páčiť. — No ja som nemal dosť príčin, aby som sa   z mesta vysťahoval, lebo aj Písmo sväté nás učí, aby každý zostával   na tom mieste, na ktoré je od Boha postavený, a vykonával svoju   povinnosť bedlivo.
    </tei:p>
    <tei:p>
     — K akému cieľu verbujú české stavy tak silne ľud verejný? Nedeje   sa to proti domu rakúskemu?
    </tei:p>
    <tei:p>
     — Česi nemienia proti nikomu začať vojnu; ale ak začne niekto   vojnu proti nim, budú sa brániť.
    </tei:p>
    <tei:p>
     — Na čiu pomoc a fedruňk sa spoliehajú?
    </tei:p>
    <tei:p>
     — Predovšetkým a najväčšmi na pomoc božiu a potom spoliehajú sa aj   na spravodlivosť svojej veci, na spoluúdov vo viere a na svoju   prirodzenú udatnosť.
    </tei:p>
    <tei:p>
     — Aká nádej sa im dáva od cudzích potentátov?
    </tei:p>
    <tei:p>
     — Kým som ja bol v Čechách, poslovia sa ešte nevrátili z   cesty.
    </tei:p>
    <tei:p>
     — Nebolo účelom vášho posolstva žiadať vojenskú pomoc od uhorských   stavov?
    </tei:p>
    <tei:p>
     — Nič takého mi nikto neuložil.
    </tei:p>
    <tei:p>
     — To by nám stačilo.
    </tei:p>
    <tei:p>
     Predseda sa vystrel. Vypočúvanie v takúto nočnú hodinu ho   vyčerpalo. Jeho spoločník sotva vládal premôcť zívanie. A pisár mal   už prsty zmeravené od písania.
    </tei:p>
    <tei:p>
     Všetci teda boli radi, že sa vypočúvanie skončilo.
    </tei:p>
    <tei:p>
     Väzeň ešte raz poprosil predsedu komisie, aby sa prihovoril za   neho vo veci premiestnenia. Predseda prisľúbil.
    </tei:p>
    <tei:p>
     Jesenius potom denne čakal na nejakú zmenu. Dúfal, že ho zavolajú   k správcovi väzenia, ktorý mu oznámi, že je slobodný. Alebo ak ho   neprepustia na slobodu, aspoň mu pridelia inú celu.
    </tei:p>
    <tei:p>
     Ale nič sa nedialo. Čas plynul rovnomerným tokom, ibaže dni sa   krátili a v cele bolo už tak zima, že v piecke, do ktorej sa   prikladalo z chodby, začali kúriť. Jeseniovi to veľmi nepomohlo, lebo   vybitým oblokom vnikala zima, ktorá sa mu zahrýzala až do kostí.   Zohrieval sa tak, že sa opieral chrbtom o piecku. Ale spať postojačky   nemohol. A tak, aj keď spával oblečený, pod chatrným pokrovcom, v   noci mrzol.
    </tei:p>
    <tei:p>
     Jeho nečinnosť vybíjala sa v zúfalej túžbe po písacom náčiní.   Zdalo sa mu, že nikdy sa mu nerodilo v hlave toľko „veľkých”   myšlienok ako teraz, keď nemá možnosť zachytiť ich na papieri. Túžba   po písaní bola taká nástojčivá, že zavše sa ju pokúšal uspokojiť   celkom nezmyselnou činnosťou: čmáral prstom po stene väzenia, ryl   nechtom všelijaké obrázky a potom aj písmená. Nebolo v tom nijakej   logiky ani systému, bola to len slabulinká náhrada za činnosť, ktorou   sa na slobode jeho duch pravidelne zamestnával: náhrada za   písanie.
    </tei:p>
    <tei:p>
     Čím viacej týždňov trávil vo väzení, tým väčšmi rástla jeho   nenávisť voči Matiášovi. Ak nie je zodpovedný za svoje činy nikomu na   svete, ako si ich zodpovie pred svojím svedomím? Možno u neho vôbec   hovoriť o svedomí? Nechať človeka tak dlho bez riadneho výsluchu vo   väzení — dá sa to nej ak zrovnať so svedomím? Hneď bude zima, koniec   roku... Vari ho tu nemienia držať aj v budúcom roku? V roku 1619?   Kepler mal rozum, že nechcel slúžiť takémuto panovníkovi.
    </tei:p>
    <tei:p>
     Pri clivej spomienke na Keplera Jeseniov necht vyryl do vakovky   celkom zreteľne niekoľko písmen. Bolo to I a štyri M. Nápis vyzeral   takto:
     <tei:emph>
      I M M M M.
     </tei:emph>
    </tei:p>
    <tei:p>
     Sám bol prekvapený, keď po prebratí sa z dúm zbadal na stene   nápis, ktorý tak bezmyšlienkovite nechtom vyškrabal.   Bezmyšlienkovite? Veď pri tom myslel na Matiáša a na Keplera. Aká   súvislosť je tu s nimi?
    </tei:p>
    <tei:p>
     Odrazu mu svitlo v hlave. Pravdaže, nápis súvisí s Keplerom.
    </tei:p>
    <tei:p>
     Jeseniovi sa v mysli vynoril dávny rozhovor Tycha Braheho s   Keplerom, pri ktorom bol aj on prítomný. Tycho Brahe vtedy podľa   hviezd zostavil akejsi významnej osobe horoskop a vyzval Keplera, aby   aj on urobil podľa hviezd nejakú predpoveď. Kepler to pokladal za   žart. Chvíľku rozmýšľal a potom napísal na ceduľku len tak   naverímboha letopočet a podeň niekoľko rovnakých písmen. Takto:
    </tei:p>
    <tei:p>
     <tei:emph>
      1619
     </tei:emph>
    </tei:p>
    <tei:p>
     <tei:emph>
      M M M M M M M
     </tei:emph>
     Brahe pozrel na ceduľku, ale pokrútil   hlavou, že nevie rozlúštiť zmysel nápisu. Kepler dal takéto   vysvetlenie: Sú to začiatočné písmená latinskej vety
     <tei:emph>
      Magnus   Monarcha Mundi Medio Monse Martio Morietur,
     </tei:emph>
     čiže: Veľký   monarcha sveta umrie uprostred mesiaca marca.
    </tei:p>
    <tei:p>
     — A čo letopočet? Súvisí s obsahom vety? Kepler odvetil   žartovne:
    </tei:p>
    <tei:p>
     — Musel som k tomu pripojiť aj nejaký letopočet, aby ste si   nemysleli, že moja predpoveď sa uskutoční hneď na budúci rok.
    </tei:p>
    <tei:p>
     Brahe čosi zamrmlal a nadudrane sa odvrátil. Pokladal Keplerov   žart za nemiestny.
    </tei:p>
    <tei:p>
     Akiste aj Kepler na príhodu dávno zabudol, keďže jej nepripisoval   nijaký význam. A teraz sa z hĺbky pamäti vynorila Jeseniovi a viedla   jeho čmárajúci prst. Ale vidieť, že to písal len tak v zamyslení,   neuvedomele, lebo ináč by bol napísal celý Keplerov nápis. Takto to   celé poplietol... Hodil nad tým rukou a začal rozmýšľať o inom.
    </tei:p>
    <tei:p>
     Potom ho odrazu znepokojila myšlienka: „Prečo som tam napísal to   veľké I?” Pokúsil sa vystopovať postup svojich myšlienok vtedy, keď   to písal. Na čo vtedy myslel? Na Keplera? To bolo až neskôr... Ach,   pravdaže. Najprv myslel na Matiáša. A prst pritom neuvedomele písal,   o čom myseľ uvažovala: Imperátor Matthias — cisár Matiáš. Spomienka   na príhodu s Keplerom a Brahem vyšumela mu z hlavy skôr, než napísal   všetky M. Preto napísal len štyri.
    </tei:p>
    <tei:p>
     „Koľko neuvedomelých vecí človek v živote robí!” pomyslel si a   čudoval sa, že sa doteraz nad tým ešte nikdy nezamyslel. Teraz sa mu   zdalo, akoby sa bolo pred ním otvorilo tajné okienko do vlastnej   duše.
    </tei:p>
    <tei:p>
     Ako človek sám seba nepozná!
    </tei:p>
    <tei:p>
     Zasmial sa tomuto objavu a viacej sa už o nápis nestaral.
    </tei:p>
    <tei:p>
     Tak prešiel celý mesiac; začiatkom decembra prišla komisia znova.   Boli to tí istí ľudia, čo ho vypočúvali predtým.
    </tei:p>
    <tei:p>
     Predseda sa tentoraz tváril náramne prísne. Jeho predstavení   zrejme neboli s prvým vypočúvaním spokojní. Taký bol aspoň Jeseniov   dojem hneď po jeho úvodných slovách:
    </tei:p>
    <tei:p>
     — Žiadam Vás dôrazne, magnificencia, aby ste hovorili zreteľnejšie   než pri prvom našom rozhovore.
    </tei:p>
    <tei:p>
     — Budem hovoriť podľa svojho najlepšieho vedomia a svedomia, —   odvetil Jesenius prosto.
    </tei:p>
    <tei:p>
     — Len tak môžete očakávať úľavu vo svojom položení. Tak začnime.   Schvaľujete počínanie českých stavov a pokladáte ho za spravodlivé?   Jesenius sa v duchu usmial. „Chcete, aby som hovoril zreteľne. Dobre,   budem hovoriť zreteľne.”
    </tei:p>
    <tei:p>
     — Pravdaže schvaľujem, — odpovedal pevne. — Veď preto ma české   stavy vypravili do Uhorska, aby som spravodlivosť ich zápasu stavom   uhorským náležite dokázal. Stavom prijímajúcim pod obidvoma spôsobmi   ide len o starobylé slobody. Druhá strana už nie tajne, ale zjavne a   s úsilím náramným náboženstvu ich obnovenému ťažké úklady strojila,   usilovala sa zrušiť Majestát cisára Rudolfa. Lákali ľudí k   pápeženskému náboženstvu sľubmi, darmi a úplatkami alebo úradmi.   Nedovoľovali veriacim pod obidvoma spôsobmi stavať chrámy a kostoly a   niektoré vystavané do gruntu zrúcali. Stavy sa proti tomu ohlasovali   na sneme, ale márne.
    </tei:p>
    <tei:p>
     Jesenius toho mal toľko na srdci, že hovoril rýchle, vzrušene;   vôbec nedbal na to, či pisár stačí zapisovať.
    </tei:p>
    <tei:p>
     Zato predseda s druhou otázkou vyčkával, kým pisár nezapísal celu   odpoveď.
    </tei:p>
    <tei:p>
     — Nemienia si Česi zvoliť iného kráľa?
    </tei:p>
    <tei:p>
     Hoci vedel, aká je v Čechách nespokojnosť, odpovedal   obozretne:
    </tei:p>
    <tei:p>
     — Česi doteraz uznávajú cisára Matiáša za svojho kráľa a pána a sú   mu poslušnými poddanými.
    </tei:p>
    <tei:p>
     Ferdinanda vôbec nespomenul. Predseda prešiel ponad túto okolnosť   bez poznámky, ale zato si ju dobre vštepil do pamäti. Potom   pokračoval vo vypočúvaní:
    </tei:p>
    <tei:p>
     — Aký cieľ teda majú české stavy vo svojom predsavzatí?
    </tei:p>
    <tei:p>
     — Iba ten, aby im dal cisár dostatočné záruky, že v budúcnosti ani   im, ani ich potomkom nebude sa diať podobný útlak.
    </tei:p>
    <tei:p>
     Takto ho vypočúvali niekoľko nocí za sebou, ale bezvýsledne.   Jesenius veľmi rozhodne odmietol obvinenie z rebélie, do ktorej je   vraj zapletený aj on, a obhajoval veľmi umne postoj českých stavov   voči cisárovi.
    </tei:p>
    <tei:p>
     Potom sa predsa len dočkal zmeny.
    </tei:p>
    <tei:p>
     Po mnohých a mnohých prosbách povolili mu knihy, papier a písacie   náčinie. Hoci mal prsty skľavené od zimy, priam s pôžitkom písal dlhé   a dlhé supliky-žiadosti, v ktorých spestroval svoje ponosy citátmi zo   starovekých filozofov a z biblie, len aby obmäkčil srdcia adresátov.   A tými adresátmi neboli osoby hocijaké: jedna suplika išla kráľovi   Ferdinandovi, ale ten odpovedal, že nechce mať s českou rebéliou nič   do činenia. Jesenius napísal teda druhú supliku priamo cisárovi. A   tretiu predsedovi cisárskej komory. Ale všetky ostali bez   výsledku.
    </tei:p>
    <tei:p>
     A tak, v samote a jednotvárnosti, ubiehali týždne a mesiace.   Nastala zima, ale v Jeseniovej veci nevyniesli ešte nijaké   rozhodnutie. Ani ho neprepustili na slobodu, ani nepodali proti nemu   obžalobu. Trávil čas v neistote a pomaly sa spoliehal už len na pomoc   božiu. A keď jeho beznádejnosť klesla najhlbšie, strážca väzenia   priviedol mu návštevu: doktora práv Rotha z Prahy, ktorého vyslali   české stavy, aby sa pokúsil vymôcť pre Jesenia slobodu.
    </tei:p>
    <tei:p>
     Po toľkých mesiacoch samoty bola to ohromná zmena. Mohol sa síce   zhovárať s Rothom len v prítomnosti väzenského strážcu, a výslovne mu   prikázali, aby sa s ním zhováral len po nemecky, teda v reči, ktorej   dozorca rozumel, no i tak sa tomu Jesenius nesmierne tešil. Teraz už   bol v spojení s vonkajším svetom. Už sa necítil ako za živa v hrobe.   Veď už sama okolnosť, že stavy ho neponechali len tak naverímboha, ho   veľmi vzpružila. A keď sa od Rotha dozvedel, že aj na sneme v   Prešporku sa uhorské stavy domáhali jeho prepustenia, okrial na duchu   a hneď znášal ľahšie všetky ťažkosti.
    </tei:p>
    <tei:p>
     Spoločné úsilie uhorských stavov a doktora Rotha malo výsledok: v   predvečer svätého Mikuláša prišiel k Sedliackej veži koč, na ktorom   Jesenia odviezli do domu trestného sudcu. Ten mu pridelil — iste na   vyšší rozkaz — jednu z vlastných izieb, Jesenius mal voľnosť pohybu v   dome i na dvore. Len na ulicu nesmel vyjsť. A čo bolo   najdôležitejšie: mohol prijímať návštevy. To bola velikánska výhoda.   Prišiel za ním aj Daniel a potešil ho zvesťou, že jeho vec je na   dobrej ceste a že onedlho ho celkom prepustia...
    </tei:p>
    <tei:p>
     Trestný sudca zmenil teraz celkom svoje správanie voči Jeseniovi.   Keď o neho prejavujú záujem najvyššie miesta, to znamená, že naozaj   ide o väzňa mimoriadne významného. Veď to nie je maličkosť, keď sa o   ňom rokovalo aj na prešporskom sneme. Nuž správal sa k svojmu väzňovi   veľmi zdvorilo a staral sa o to, aby v ničom netrpel núdzu.
    </tei:p>
    <tei:p>
     Raz prišiel za Jeseniom celý vzrušený.
    </tei:p>
    <tei:p>
     — Magnificencia, viete, že sa o vás hovorí v Burgu?
    </tei:p>
    <tei:p>
     Burg, Hrad, to je sídlo cisárovo.
    </tei:p>
    <tei:p>
     — Vari ma už mienia pustiť na slobodu? — spýtal sa s nádejou v   hlase.
    </tei:p>
    <tei:p>
     Sudca sa zhovievave usmial, ale odpovedal záporne.
    </tei:p>
    <tei:p>
     — O vašom prepustení, bohužiaľ, nič neviem. Ale vaše meno na   spomína v inej súvislosti. V Sedliackej veží objavil žalárník akýsi   záhadný nápis, vyškrabaný do steny, ktorý tam vraj predtým nebol. Aby   som nezabudol na to najdôležitejšie: nápis našli v cele, kde ste boli   uväznený. Ide o písmená I M M M M. Napísali ste to vy?
    </tei:p>
    <tei:p>
     Jesenius sa usmial.
    </tei:p>
    <tei:p>
     — Napísal som to ja, — priznal sa — A čo ďalej?
    </tei:p>
    <tei:p>
     — Ani žalárnik, ani správca veže, ba ani nikto z jeho známych   nevedel záhadný nápis rozlúštiť. Ľudia si ho dávali ako hádanku, až   sa o ňom napokon dozvedel aj kráľ Ferdinand. Vec ho zaujala preto,   lebo si myslel, že tieto velké M nejak súvisia s Matiášom. Vybral sa   teda do Sedliackej veže, aby sa na vlastné oči podíval na záhadný   nápis.
    </tei:p>
    <tei:p>
     — A? — spýtal sa nedočkavo Jesenius, lebo teraz začínala byť vec   naozaj napínavá. — Rozlúštil ho?
    </tei:p>
    <tei:p>
     — Rozlúštil, — prisvedčil sudca. —
     <tei:emph>
      Imperator Matthias Mense   Martio Morietur.
     </tei:emph>
     Cisár Matiáš umrie v mesiaci marci.
    </tei:p>
    <tei:p>
     Jesenius div nevykríkol od údivu. Sám neuvažoval o tom, aký zmysel   by mohli dať slová, ktoré vyryl do vakovky. A, hľa, čo si z toho   vybrali. Celkom zaujímavá slovohra.
    </tei:p>
    <tei:p>
     — Čo povedala Jeho kráľovská Milosť, keď nápis rozlúštila? —   spýtal sa Jesenius. Keby sa „predpoveď” splnila, kráľovi by to iste   nebolo proti mysli. Veď podľa všetkého on by sa stal cisárom.
    </tei:p>
    <tei:p>
     — Kráľ vzal do ruky kriedu a pod váš nápis napísal toto   vysvetlenie:
     <tei:emph>
      Iesseni Mentiris, Mala Morte Morieris.
     </tei:emph>
    </tei:p>
    <tei:p>
     Jesenius sa zachvel. Ani ľudia odolní proti poverám nechcú počúvať   predpoveď o svojej smrti. Keplerov žart sa napokon obrátil proti nemu   a zasiahol ho svojím ostrím. Ani na um mu doteraz neprišlo, že by sa   z počiatočných písmen, ktoré sám vyškrabal do steny, dal vylúštiť   význam, aký v nich našiel kráľ Ferdinand:
     <tei:emph>
      Jesenius, lužeš.   Umrieš zlou smrťou!
     </tei:emph>
    </tei:p>
    <tei:p>
     — Čo na to poviete, magnificencia? — spýtal sa sudca, keď videl,   ako Jesenius zvážnel.
    </tei:p>
    <tei:p>
     — Ak sa splní moja predpoveď, splní sa aj predpoveď kráľova, —   odpovedal s úsmevom Jesenius, snažiac sa potlačiť nepríjemný dojem z   tohto rozhovoru.
    </tei:p>
    <tei:p>
     Sudca sa s touto zaujímavou odpoveďou ponáhľal do Burgu a postaral   sa, aby sa o nej dozvedel kráľ.
    </tei:p>
    <tei:p>
     Keď kráľ počul, ako Jesenius prijal jeho vysvetlenie, spokojne sa   usmial a povedal:
    </tei:p>
    <tei:p>
     — Keby bol predvídavý a opatrný, vzal by si z tohto prípadu riadne   ponaučenie. Ale motýľovi darmo budeš prikazovať, aby sa nepribližoval   k plameňu sviece. Jednako si vždy pripáli krídla.
    </tei:p>
    <tei:p>
     Doktorovi Rothovi podarilo sa napokon dosiahnuť úplné oslobodenie   Jesenia. Prispela k tomu aj okolnosť, že české stavy uväznili v Prahe   doktora Ponzona a mělnického hajtmana Topenca. Pritom vyhlásili, že   ich neprepustia z väzenia skôr, kým vo Viedni neprepustia   Jesenia.
    </tei:p>
    <tei:p>
     Osemnásteho decembra roku 1618 vyšiel koč s doktorom Jeseniom a   doktorom Rothom z brány sudcovho domu. Daniel Jesenský síce zdržiaval   brata, aby cez Vianoce zostal u neho, ale Jesenius tužil byť čím skôr   v Prahe, aby podal direktorom správu o svojom poslaní.
    </tei:p>
    <tei:p>
     Do Prahy prišiel práve na Štedrý večer.
    </tei:p>
   </tei:div>
   <tei:div type="chapter">
    <tei:head>
     XXVIII. ZAČIATOK BÚRKY
    </tei:head>
    <tei:p>
     PRVOU STAROSŤOU Jeseniovou bolo napísať o svojom väzení podrobnú   správu pre direktorov, ktorí boli v skutočnosti revolučnou vládou   českou. Správa mala obsiahly titul, ako to bolo v tie časy zvykom.   Opísal v nej všetko od svojho zatknutia až po vyslobodenie. Na radu   direktorov vydal správu aj tlačou. A keďže knižočka vyvolala živý   záujem, preložil ju aj do nemčiny a vydal ju ešte v tom roku aj po   nemecky.
    </tei:p>
    <tei:p>
     Na Juraja bola voľba nového rektora. Rektora volievali dva razy do   roka: na jar na Juraja a v jeseni na Havla. Znova zvolili   Jesenia.
    </tei:p>
    <tei:p>
     Direktori oceňovali jeho politické schopnosti, protestantské stavy   si ho vážili a profesori univerzity — hoci sa trochu hnevali, že pre   starosti politické neraz univerzitu zanedbáva — boli radi, že   zásluhou Jeseniovou význam vysokého učenia v búrlivých časoch koncom   druhého decénia sedemnásteho veku tak vzrástol.
    </tei:p>
    <tei:p>
     Poverčiví ľudia — a kto vtedy nebol poverčivý? — vyslovovali   Jeseniovo meno nielen s úctou, ale aj s obavou, najmä po smrti cisára   Matiáša. Po dlhej ťažkej chorobe cisár Matiáš v druhej polovici marca   umrel. Keď Jesenius počul zvesť o smrti cisárovej, nechcel jej v   prvej chvíli ani veriť. Akýsi nepríjemný pocit mu prebehol všetkými   nervami. Veď nápis na stenu väzenia vyryl bezmyšlienkovite a do   súvislosti s cisárom dal ho až kráľ Ferdinand. Jesenius nikdy naozaj   neveril, že by sa mohol splniť. Koľko všelijakých proroctiev kolovalo   ustavične medzi luďmi. Ak sa zo sto predpovedí osemadeväťdesiat   nesplnilo a dve náhodou splnili, na tých osemadeväťdesiat si nikto   nespomenul, na tie ľudia veľmi rýchlo a veľmi ochotne zabudli. Ale o   tých dvoch prípadoch, ktoré sa čírou náhodou splnili, rozprával   kdekto. Aj Jesenius tak pochodil. Náhodou sa mu splnila „predpoveď” —   ani nie pôvodná, ale prevzatá od Keplera — a ľudia sú ochotní   predpokladať o ňom, že je v spojení so zlými mocnosťami. A darmo by   im teraz vysvetľoval, že išlo len o slovnú zábavku; nikto by   neuveril. Nuž neostávalo mu nič iného ako zmieriť sa aj s takou   neželanou slávou.
    </tei:p>
    <tei:p>
     Nástupcom cisára Matiáša stal sa Ferdinand II. Jeho neúprosný boj   proti všetkému „kacírstvu” bol hlavným podnetom českého odboja.
    </tei:p>
    <tei:p>
     Až doteraz české stavy prijímajúce pod obidvoma spôsobmi   zdôrazňovali, že ich podujatie má ráz iba obranný, defenzívny. Veď   preto si sprvoti zvolili na obranu viery defenzorov. Pritom ustavične   zdôrazňovali a prízvukovali svoju vernosť a poslušnosť cisárovi. No   teraz, keď už vyše roka trvali boje medzi stavovským a cisárskym   vojskom, bolo každému jasné, že sa nemožno dlhšie hrať na slepú babu:   bojovať proti cisárskemu vojsku a pritom ubezpečovať cisára o svojej   vernosti. Napokon teda museli vyjsť na svetlo s pravým a hlavným   cielom povstania. Museli sa otvorene vysloviť proti Ferdinandovi.
    </tei:p>
    <tei:p>
     V auguste začalo sa uvažovať o zosadení krála Ferdinanda a o   zvolení krála nového.
    </tei:p>
    <tei:p>
     Bojazlivejší sa obávali takéhoto kroku, lebo Ferdinand to bude   pokladať za zneuctenie svojej osoby i celého Habsburského rodu.
    </tei:p>
    <tei:p>
     — My sme si Ferdinanda za krála nezvolili, ale sme ho len prijali   na žiadosť nebohého cisára Matiáša. Vlastne to ani nebola žiadosť,   ale nátlak, — hovoril vicekancelár Michalovic. — Ak si teraz zvolíme   kráľa iného, tým sa voči Ferdinandovi nijak neprehrešíme.
    </tei:p>
    <tei:p>
     — Naopak, toto je najlepšia príležitosť na obnovenie starobylých   práv stavov, ktorým jedine prislúcha voliť českého kráľa, — povedal   rozhodne pán Kašpar Kaplíř.
    </tei:p>
    <tei:p>
     — Mali by sme si zvoliť za kráľa nášho človeka, a nie cudzinca, —   doplnil Kaplířovu mienku Krištof Harant. — Nech povie pán Budovec čo   súdi o veci.
    </tei:p>
    <tei:p>
     Všetci pozreli na Václava Budovca, ktorý sedel zachmúrený a   roztržite si mädlil končeky šedivej brady.
    </tei:p>
    <tei:p>
     Po tejto priamej výzve Budovec vstal a riekol:
    </tei:p>
    <tei:p>
     — Ak mám povedať svoju úprimnú mienku, nuž veru nesúhlasím ani s   jedným z prednesených návrhov. Podľa mňa vôbec nepotrebujeme kráľa.   Čechy a pripojené krajiny by nemuseli byť kráľovstvom, ale slobodnou   obcou, ako je napríklad Nizozemsko.
    </tei:p>
    <tei:p>
     Aula zašumela množstvom vzrušených hlasov. Slobodná obec,   republika, to je dačo neslýchaného! O takomto návrhu vôbec nemožno   uvažovať! Ostatne osoba nového kráľa už bola vyhliadnutá: mal to byť   kurfirst Fridrich Falcký.
    </tei:p>
    <tei:p>
     O zosadení Ferdinanda a zvolení nového kráľa mal rokovať snem   zvolaný na leto.
    </tei:p>
    <tei:p>
     — Myslíte, že to bude dobrá voľba? — spýtal sa Jesenia profesor   Campanus, keď po skončenej porade rektorského senátu ostali ešte   chvíľu spolu.
    </tei:p>
    <tei:p>
     Jesenius zmŕštil čelo.
    </tei:p>
    <tei:p>
     — V tejto veci ani direktori nie sú jednotní. Šlik sa stavia čo   najrozhodnejšie proti Fridrichovi. Navrhuje za kráľa saského   kurfirsta Jána Juraja. Ale kurfirst o českú korunu nestojí; nerád by   si rozlial ocot s Habsburgami. A keďže savojské knieža Karol Emanuel   je katolík, ani on nemá veľké nádeje. Najlepšie vyhliadky má teda   Fridrich Falcký.
    </tei:p>
    <tei:p>
     — Jedna vec je istá: Fridrich je kalvín, takže pokiaľ ide o   náboženstvo, nemáme sa čoho obávať. Ináč... blaho kráľovstva sotva mu   bude ležať na srdci.
    </tei:p>
    <tei:p>
     — Stavy očakávajú, že prostredníctvom Fridricha si zaistia pomoc   jeho tesťa, anglického kráľa Jakuba I. Je to dobre vyhútané, ale...   Ja sa síce nevyznám vo vysokej politike, ale myslím si, že pre Jakuba   je dôležitejšie Španielsko než Čechy. Čiže nebude podporovať svojho   zaťa a českých protestantov, aby si neznepriatelil Španielsko. A to   má ďalšie dôsledky...
    </tei:p>
    <tei:p>
     — Viem: Nizozemsko, — povedal ustarostene Campanus, ktorý bol   zasvätený do zložitosti veľkej politickej hry českých stavov. Od   rozhovoru s Jeseniom neočakával nič nového, chcel si len overiť   vlastné nádeje a pochybnosti.
    </tei:p>
    <tei:p>
     — Áno, Nizozemsko, ktoré skúsilo na vlastnej koži bremeno boja za   náboženskú slobodu. Nizozemsko by bolo ochotné pomôcť, keby nám   prišlo na pomoc Anglicko. Ach, je to taký začarovaný kruh...
    </tei:p>
    <tei:p>
     — ... z ktorého sa nakoniec budeme musieť dostať sami, — doplnil   Campanus Jeseniovu myšlienku.
    </tei:p>
    <tei:p>
     Takto hútali o kandidátovi na český trón nielen Jesenius a   Campanus, ale ľudia v celom kráľovstve. Mnohí sa trápili skrytou   obavou: Jedného nešťastia sa zbavíme, ale neprivodíme si tým   nešťastie druhé?
    </tei:p>
    <tei:p>
     No prudký spád udalostí nedal sa už zastaviť.
    </tei:p>
    <tei:p>
     V deň svätého Rufa, 26. augusta 1619, zvolil český snem   triadvadsaťročného Fridricha Falckého za kráľa českého, keď bol   predtým vyhlásil voľbu Ferdinandovu za neplatnú.
    </tei:p>
    <tei:p>
     — Alea iacta est. Kocky sú vrhnuté, — povedal prorektor Peter   Fradelius, keď sa na počesť novozvoleného kráľa rozozvučali zvony na   všetkých vežiach pražských kostolov. — Teraz už môžu spor stavov s   Ferdinandom rozriešiť len zbrane. Lebo neverím, že by sa Ferdinand   zmieril so svojím zosadením a uznal nového kráľa. Čo vyplýva z tohto   nového položenia pre nás, pre akadémiu?
    </tei:p>
    <tei:p>
     — To, že si budem musieť pripraviť nejakú vzletnú privítaciu reč,   aby som v mene akadémie mohol privítať nového kráľa, keď príde do   Prahy, — s jemnou iróniou v hlase povedal Jesenius.
    </tei:p>
    <tei:p>
     Fradelius si vzdychol.
    </tei:p>
    <tei:p>
     — Pravdaže, teraz už nemôžeme urobiť nič iného. Musíme s chuťou   jesť kašu, ktorú nám direktori navarili.
    </tei:p>
    <tei:p>
     Jesenia sa nepríjemne dotkol Fradeliov pochybovačný tón.
    </tei:p>
    <tei:p>
     — Akože, Peter, ty nesúhlasíš s naším postojom? Neschvaľuješ môj   postup?
    </tei:p>
    <tei:p>
     — Nejde o postoj univerzity v týchto búrlivých udalostiach, —   povedal miernejšie Fradelius, akoby chcel už vopred zmyť zo seba   podozrenie, že je prívržencom protivného tábora. — Je povinnosťou   všetkých nás obhajovať našu svätú vieru a práva vysokého učenia,   ktoré mu dal do vienka jeho zakladateľ cisár Karol Štvrtý blahej   pamäti. Ja sa len obávam, aby sme sa nedostali do samého stredu   rozporov. A čo je pritom najdôležitejšie, ide aj o náš osobný postoj   k tomu, čo sa stalo...
    </tei:p>
    <tei:p>
     Tu sa Fradelius trochu zarazil a pozrel skúmavo na rektora, ako sa   pri jeho vývodoch tvári.
    </tei:p>
    <tei:p>
     — Náš osobný postoj nemôže sa líšiť od postoja, ktorý zaujímame   ako činitelia vysokého učenia, — povedal pevne Jesenius a v jeho   zraku vzbĺkla iskierka nevôle.
    </tei:p>
    <tei:p>
     — Sme služobníkmi Pallas Atheny, a nie Marsa, — riekol práve tak   pevne Fradelius. — Fridrichova voľba znamená neodvratne vojnu.
    </tei:p>
    <tei:p>
     — Niekedy treba slúžiť obidvom božstvám, alebo prejsť zo služieb   jedného božstva do služieb božstva druhého, — nástojil na svojom   Jesenius; ale Fradelia nepresvedčil.
    </tei:p>
    <tei:p>
     Prorektor si pritiahol legátku bližšie k Jeseniovmu kreslu a   spýtal sa polohlasne:
    </tei:p>
    <tei:p>
     — Prečo si chceš páliť prsty, Johanes? Veď teba osobne sa celá vec   netýka. Nech si to vybavia Česi sami. Načo sa máme do toho miešať   my... cudzinci?
    </tei:p>
    <tei:p>
     Posledné slovo vyriekol Fradelius takmer pošepky, ale jeho účinok   bol aj takto mocný.
    </tei:p>
    <tei:p>
     Jesenius prudko vstal, odsunúc kreslo nabok, takže ho div   neprevrhol.
    </tei:p>
    <tei:p>
     Pristúpil k Fradeliovi a oprel sa dlaňou pravice o okraj ťažkého   dubového stola.
    </tei:p>
    <tei:p>
     — Uvedomuješ si, Peter, aké závažné slová si povedal? — spýtal sa   s úžasom. — My že sme tu cudzincami? Ja sa za cudzinca nepokladám!   Mám Prahu za svoj domov, aj keď som sa tu nenarodil. Tebe teda   neprirástla Praha k srdcu?
    </tei:p>
    <tei:p>
     Fradelius sa trochu zháčil pri Jeseniových vyčítavých slovách a   usiloval sa zahladiť zlý dojem vysvetlením:
    </tei:p>
    <tei:p>
     — Nevravím, že by som nemal Prahu rád, ale jednako... Domovom,   vlasťou vedcov je celý svet. Keby som bol profesorom na Sorbonne,   miloval by som Paríž práve tak, ako milujem Prahu, a osud Francúzov   by ma o nič viac netrápil, než ma trápi osud Čechov.
    </tei:p>
    <tei:p>
     Jesenius mocne vzrušený prešiel na koniec izby a potom sa znova   vrátil k Fradeliovi.
    </tei:p>
    <tei:p>
     — Nie, Peter, neverím, nemôžem uveriť, že by ti bolo jedno, či   žiješ v Prahe alebo v Paríži, a že by ti bol osud obyvateľov tohto   kráľovstva ľahostajný. Možno pred rokmi by som bol na takúto otázku i   ja odpovedal podobne. Nebol by som si uvedomil, že je pre mňa nejaký   podstatný rozdiel povedzme medzi Páduou alebo Wittenbergom a Prahou,   Veď pomerne s ľahkým srdcom som z Prahy odišiel aj do Viedne. Ale   tam, vo Viedni, som pochopil, čím mi bola Praha. Keď som bol v Prahe,   necnelo sa mi po Wittenbergu. Ale keď som sa presťahoval do Viedne,   cítil som sa tam ako na vyhnanisku a ustavične som túžil po návrate   do tohto prekrásneho mesta nad Vltavou. Praha sa stala mojím   ozajstným domovom. Neviem, ako by som ti to najlepšie vysvetlil, ale   myslím, že sa vo mne ozval aj hlas krvi. Ja viem, že Horné Jaseno je   od Prahy ďaleko a že aj reč ľudí v Hornom Uhorsku je odlišná od reči   Pražanov, ale všetko jedno: keď som počul po prvý raz češtinu,   zacvendžalo mi čosi milého v duši, akoby sa z jej dna vyplavili na   povrch nejaké príjemné rozpomienky... Hneď som sa tu cítil ako doma.   Chápeš teda, že v takýchto okolnostiach, keď som sa tak prispôsobil   svojmu okoliu, alebo ešte lepšie, keď som s ním splynul, ako splýva   kvapka s morom, stal som sa vnímavým aj pre radosti a starosti jeho   obyvateľov — cítim sa jedným z nich. A preto som sa ani teraz   nedostal do slepej uličky, ako si sa dostal ty, Peter. Ak bude treba   bojovať aj ináč než slovom, budem bojovať.
    </tei:p>
    <tei:p>
     Položil Fradeliovi ruku na plece a povedal srdečne:
    </tei:p>
    <tei:p>
     — Spytuj trochu svedomie, Peter. Neverím, že by sme stáli proti   sebe! My patríme vedľa seba!
    </tei:p>
    <tei:p>
     Fradelius sa díval na Jesenia, akoby neveril v úprimnosť jeho   slov. Po chvíli, aby rozptýlil všetky svoje pochybnosti, spýtal sa   svojho priateľa priamo:
    </tei:p>
    <tei:p>
     — Ty chceš teda spojiť nielen osud akadémie, ale i svoju vlastnú   budúcnosť s osudom českej rebélie? Uvedomuješ si, že v prípade   neúspechu môže ťa to stáť hrdlo?
    </tei:p>
    <tei:p>
     Uprene sa zadíval rektor Jesenius prorektorovi Fradeliovi do očú a   riekol odhodlane:
    </tei:p>
    <tei:p>
     — Áno, som pevne rozhodnutý. A nehovor o rebélii. Ide o   spravodlivý boj. Ide o dobro tohto kráľovstva, o duše, o ich   spasenie, o udatnosť, ktorou vždy národ český pred mnohými inými   národmi vynikal. Verím, Peter, že aj ty pôjdeš s nami. A dúfam, že   podporíš svojím hlasom návrh, ktorý chcem predložiť na najbližšej   schôdzke rektorskej rady, aby sme aj my, akadémia, zavolali   niekoľkých našich poddaných do zbrane a podporili tak úsilie stavov v   boji proti Ferdinandovi.
    </tei:p>
    <tei:p>
     — Vaša magnificencia, univerzitná pohotovosť je pripravená na   muštruňk.
    </tei:p>
    <tei:p>
     Pedel stál v pozore, akoby bol sám vojakom, a tento dojem ešte   zväčšoval jeho úsečný hlas, ktorým oznamoval správu rektorovi.
    </tei:p>
    <tei:p>
     — Zavolaj prorektora a všetkých profesorov, — povedal rektor.
    </tei:p>
    <tei:p>
     — Prorektor i profesori sú už pripravení; čakajú len na vašu   magnificenciu, — odvetil zasa tak po vojensky pedel.
    </tei:p>
    <tei:p>
     — Dobre, hneď prídem.
    </tei:p>
    <tei:p>
     Na dvore Veľkého kolégia už všetko čakalo len na rektorov príchod.   Bola to udalosť, ktorá akosi nezapadala do zvyčajného toku   univerzitného života, preto sa na dvore okrem profesorov a študentov   zhromaždili aj ostatní obyvatelia domu, ba i susedia. Šarvanci sa   zbehli vari z celej Železnej ulice.
    </tei:p>
    <tei:p>
     Uprostred nádvoria stáli v rade štyria sedliaci a hľadeli   zachmúrene pred seba. Boli to poddaní univerzity, ktorí prišli do   Prahy na výzvu o všeobecnej krajinskej pohotovosti. Poddanské obce   mali vyslať za každých šestnásť chalúp jedného chlapa. Pohotovosť   mala byť súčiastkou stavovského žoldnierskeho vojska.
    </tei:p>
    <tei:p>
     Z poddanských obcí univerzity prišli títo štyria chlapi, ktorých   si mal teraz rektor prezrieť, aby sa presvedčil, v akom sú stave, a   aby si tak urobil predstavu, či budú spoľahlivo a statočne brániť   univerzitné a stavovské záujmy.
    </tei:p>
    <tei:p>
     To bol teda „muštruňk”. Ak bola čeština v tie časy hodne   prestýkaná nemeckými výrazmi, vojenské názvoslovie bolo nimi priamo   preplnené.
    </tei:p>
    <tei:p>
     V aule sa pripojili k rektorovi profesori a potom celý sprievod   zišiel pomalým, slávnostným krokom na dvor. Študenti a susedia   urobili uličku, aby profesorský zbor mohol prejsť do popredia.
    </tei:p>
    <tei:p>
     Dočasný veliteľ pohotovosti, akýsi fúzatý študent, ktorý už bol   slúžil ako žoldnier, zavelil: „Pozor!” Sedliaci, zhrbení od roboty a   staroby, vystreli trochu chrbty a postavili sa rozkročmo, ako ich to   študent-veliteľ naučil.
    </tei:p>
    <tei:p>
     Po veliteľovom hlásení vykonal Jesenius „muštruňk”. Prešiel popri   vojakoch a dôkladne si ich obzrel.
    </tei:p>
    <tei:p>
     Pohľad na toto univerzitné „vojsko” nebol povzbudzujúci. Všetci   štyria sedliaci boli už starí chlapi, s vráskavými vychudnutými   tvárami. Oblečení boli všelijako. Na hlavách mali staré, od hrdze   prežraté šišaky a v rukách zbrane: jeden pušku, druhý kušu, tretí   halapartňu a posledný mal v ruke riadny sochor. Dvaja mali cez   zaplátané kacabajky oblečené kolčavy, košele z drôtených krúžkov. Ten   s puškou mal aj akýsi vojenský kabát. Štvrtý nemal na sebe nič   vojenského. Vyzeral ako drevorubač.
    </tei:p>
    <tei:p>
     V rukách silných chlapov bola by aj takáto výzbroj účinná, ale čo   si s ňou počnú títo trasľaví, chorľaví starci, ktorým by lepšie   pristalo opatrovať doma vnúčence ako bojovať vo vojne.
    </tei:p>
    <tei:p>
     — Prečo ste prišli práve vy? — spýtal sa Jesenius najstaršieho   chlapa, ktorého hlava sa podobala hrušni v máji: bola celá biela. —   Sami ste sa prihlásili? To u vás nieto mladších a mocnejších   chlapov?
    </tei:p>
    <tei:p>
     Pri jeho otázke, vyslovenej miernym, takmer súcitným hlasom,   pomrvili sa aj ostatní traja „vojaci” a potisli sa bližšie. Šedivý   starec sa trpko zasmial.
    </tei:p>
    <tei:p>
     — Cha, ktože by sa hlásil dobrovoľne! Nie som ja už súci za   vojaka. Pred pol vekom, keď som bojoval proti Turkom, to bolo dačo   iného. Ale teraz? Richtár rozkázal, že musím ísť, nuž čo som mal   robiť? Mladší vraj nemôžu, tých treba na robotu. Darmo som sa bránil,   že som starý, nevládny.
    </tei:p>
    <tei:p>
     — I ja tak! Aj u nás to tak bolo! — pridali sa ostatní sedliaci a   vôbec už nedbali na to, že vystúpili z radu. Obstúpili Jesenia, aby   sa mu vyponosovali.
    </tei:p>
    <tei:p>
     Veliteľ si netrúfal „vojakov” zahriaknuť, keď sám rektor trpel   takéto hrubé porušenie disciplíny. Iba rukami dával znaky, aby si   stali znova do radu.
    </tei:p>
    <tei:p>
     Jesenius si povšimol veliteľovu nemú gestikuláciu a sám sa zháčil.   Veď celý „muštruňk” sa zvrtol na ponosy. Pritom však ide o veľmi   vážnu vec.
    </tei:p>
    <tei:p>
     — Viete čo? Dokončíme „muštruňk” a potom prídete na mazhauz. Tam   sa pozhovárame.
    </tei:p>
    <tei:p>
     Veliteľ uznal chvíľu za príhodnú na to, aby zakročil. Vydal povel   a sedliaci sa pechorili zaujať postoj čo najvojenskejší. Rektorova   výzva, aby prišli za ním, ich obodrila.
    </tei:p>
    <tei:p>
     „Muštruňk” sa skončil.
    </tei:p>
    <tei:p>
     Keď sa Jesenius vrátil s profesormi do budovy, poprosil ich, aby   sa im neťažilo zúčastniť sa na mimoriadnej schôdzke, na ktorej sa   chce pozhovárať s univerzitnou pohotovosťou.
    </tei:p>
    <tei:p>
     Sedliaci nechali zbrane na chodbe a šišaky držali v rukách.
    </tei:p>
    <tei:p>
     Starec, s ktorým sa Jesenius predtým zhováral, predstúpil teraz   dopredu, aby hovoril aj za ostatných.
    </tei:p>
    <tei:p>
     — Vravíš, že do krajinskej pohotovosti ťa určil richtár, — začal   Jesenius, — a že mladých, mocných chlapov nechali doma, lebo ich   potrebujú na robotu?
    </tei:p>
    <tei:p>
     — Tak je, Vaša Milosť, — prisvedčil starec a ostatní súhlasne   prikyvovali.
    </tei:p>
    <tei:p>
     — Len my poddaní musíme znášať všetky povinnosti, — ozval sa druhý   chlap, chudorľavý, vyhúknutý, s beľmom na oku. — Páni a šoltýsi sa   vykúpia, ale my musíme dávať svoju kožu na bubon...
    </tei:p>
    <tei:p>
     — Vykúpia, ale ako! — zvolal tretí „vojak”, maličký chlap s   rozstrapatenými vlasmi a rozkuštreným obočím. — Len na škartu napíšu,   že sa vykupujú takým a takým peniazom, ale upísaný peniaz nikdy   nezaplatia. Vraj páni už dlhujú berní na milióny. Človek si ani   predstaviť nevie, aká je to sila peňazí! Keď našinec neodovzdá načas   dežmu, príde dráb a vezme, čo nájde, a ty môžeš hoci aj skapať od   hladu. Taký je dnes svet.
    </tei:p>
    <tei:p>
     Profesori mlčali. Veď čože mali povedať? Univerzita bola povinná   prispieť na krajinskú pohotovosť — a môžu oni za to, že richtári   poslali práve týchto úbožiakov?
    </tei:p>
    <tei:p>
     — Snažne prosíme Vašu Milosť, pusťte nás domov, — zaprosil   najstarší, ktorý bol zrejme najsmelší. — Sme nevládni a doma máme   rodinu, vnúčence... Aj pri robote nás ešte treba. Tam doma ešte čo-to   pomôžeme, ale v boji z nás osohu mať nebudete.
    </tei:p>
    <tei:p>
     A zase sa všetci pripojili k tejto prosbe a zasypali rektora   lamentáciami.
    </tei:p>
    <tei:p>
     — Ale uznajte, dobrí ľudia, že univerzita musí dať niekoľkých ľudí   aj krajinskej pohotovosti.
    </tei:p>
    <tei:p>
     Sedliaci sklonili hlavy. Návrh, že by sa univerzita mohla z   pohotovosti vykúpiť, netrúfal si nikto z nich predniesť. Ani   profesori, veď okutá dubová pokladnica univerzity bola prázdna.
    </tei:p>
    <tei:p>
     Campanus chytil potom vec za iný koniec:
    </tei:p>
    <tei:p>
     — Každý z nás musí v týchto časoch priniesť nejakú obeť, — povedal   nástojčivo. — Veď ide o zachovanie pravej viery nášho Spasiteľa,   ktorý obetoval svoj život za nás všetkých. Obeť, ktorú pre neho   prinesieme, je len nepatrnou vďakou za všetku jeho veľkú lásku k nám   hriešnikom.
    </tei:p>
    <tei:p>
     Zdalo sa, že Campanove slová zapôsobili. Sedliaci sa zahútali.
    </tei:p>
    <tei:p>
     O chvíľu sa ozval šedivý starec:
    </tei:p>
    <tei:p>
     — Áno, náš drahý Spasiteľ trpel a obetoval život za nás všetkých.   Ale prečo za neho máme trpieť len my, poddaní? Prečo nechcú trpieť aj   páni? Prečo si nechcú urobiť zásluhy na druhom svete?
    </tei:p>
    <tei:p>
     To bol argument naozaj závažný a Jesenius vopred vedel, že v   rozhovore s týmito prostými ľuďmi je v nevýhode.
    </tei:p>
    <tei:p>
     — Ale vy sa nemáte čo ponosovať, — povedal napokon vyčítavo. — Veď   sa tu máte dobre, či nie? Dostávate takú istú chovu ako profesori a   študenti, a prácu nemáte nijakú.
    </tei:p>
    <tei:p>
     Starec sa poškrabal na zátylku a povedal horlivo:
    </tei:p>
    <tei:p>
     — Veď keby sme ostali tu v Prahe, nepovedali by sme ani slovo. V   živote sme sa tak dobre nemali, ako sa máme teraz, ale keď nás   pošlete do poľa, budeme hladovať.
    </tei:p>
    <tei:p>
     Jesenius pozrel na profesorov, či chcú v rozhovore pokračovať.
    </tei:p>
    <tei:p>
     Keď všetci mlčali, povedal sedliakom, že môžu odísť. Rozhodnutie   profesorského zboru im oznámi dodatočne.
    </tei:p>
    <tei:p>
     — Myslím, že by sme ich nemali poslať na bojište, — povedal trochu   váhavo Campanus.
    </tei:p>
    <tei:p>
     Profesori sa nápadne zahniezdili.
    </tei:p>
    <tei:p>
     Všetci cítili, že sa dostali do závozu. Ak nepošlú chlapov na   bojište, nebolo treba volať ich do Prahy a zaraďovať do krajinskej   pohotovosti. Univerzita vojakov nepotrebuje.
    </tei:p>
    <tei:p>
     — Domov ich poslať nemôžeme, — odporoval rektor, — lebo univerzita   ako majiteľka poddanských osád musí dať ľudí do krajinskej   pohotovosti. Iba že by sme miesto nich poslali iných. Ale to by bolo   ako z dažďa pod odkvap.
    </tei:p>
    <tei:p>
     Kde nájsť východisko?
    </tei:p>
    <tei:p>
     Prorektor Fradelius našiel takéto východisko.
    </tei:p>
    <tei:p>
     — Po Prahe sa teraz túla veľa všelijakých podozrivých ľudí, najmä   zbehnutých žoldnierov, pred ktorými sa treba mať na pozore. Naše   slávne Karolinum musí sa postarať o riadnu ochranu pred takýmito   záškodníkmi. Preto by sme mali požiadať direktorov o povolenie, aby   naši vojaci ostali tu v Prahe a chránili bezpečnosť profesorov a   majetok akadémie.
    </tei:p>
    <tei:p>
     Návrh sa všetkým zapáčil. Schválili ho jednomyseľne a požiadali   rektora, aby v tomto zmysle rokoval s direktormi.
    </tei:p>
    <tei:p>
     Jesenius osobne bol rád, že našli takéto šalamúnske riešenie. Ale   keď sa zamyslel nad širšími súvislosťami tohto prípadu, zosmutnel.   Začali doň dobiedzať ťažké starosti, ako keby z diaľky zaznievalo   zborové krákanie havranov. Páni sa chcú vyšmyknúť spod vojenných   tiarch všetkými dovolenými i nedovolenými prostriedkami. Ľud nechce   bojovať, lebo nevie, za čo má bojovať. A žoldnieri bojujú len za   peniaze. Lenže direktori nemajú z čoho platiť, takže sa žoldnieri   búria alebo dezertujú.
    </tei:p>
    <tei:p>
     „Bože, akej budúcnosti to kráčame v ústrety?” spytoval sa Jesenius   s obavou sám seba. Márne hľadal odpoveď na svoju otázku.
    </tei:p>
    <tei:p>
     Budúcnosť rozzevila sa pred ním ako čierna priepasť.
    </tei:p>
   </tei:div>
   <tei:div type="chapter">
    <tei:head>
     XXIX. BANSKÁ BYSTRICA
    </tei:head>
    <tei:p>
     POMERY V ČECHÁCH sa zhoršovali. Bolo treba získať novú pomoc.
    </tei:p>
    <tei:p>
     České stavy sa rozhodli vyslať posolstvo k sedmohradskému kniežaťu   Gáborovi Bethlenovi, hlave uhorských stavov, ktoré taktiež povstali   proti cisárovi Ferdinandovi II. Bethlen zvolal krajinský snem do   Banskej Bystrice a všeobecne sa očakávalo, že sa na ňom bude rokovať   o veľmi dôležitých veciach. Pomery v Uhorsku boli neutešené a ľud   celej krajiny dúfal, že po tomto sneme zlepší sa jeho položenie. Aj   české stavy si veľa sľubovali od tohto snemu. Za vodcu posolstva   vybrali príslušníka panského stavu Smila z Hodějova. Okrem neho mali   byť členmi posolstva Kristian Anderspach Berka z Dubej a z Lipého a   rektor pražskej univerzity Johanes Jesenius.
    </tei:p>
    <tei:p>
     Keď Jesenia vyzvali, aby sa zúčastnil na posolstve, vyžiadal si   niekoľko dní na rozmyslenie. Skúsenosti s prešporským posolstvom mal   ešte vo veľmi živej pamäti a nové dobrodružstvo, čo ako ho vábilo —   ho súčasne aj odstrašovalo. Pritom ho trošičku mrzelo, že za vodcu   posolstva nevybrali jeho, ale Smila z Hodějova. No keď uvážil výhody   takéhoto výberu a najmä okolnosť, že zverenie tejto úlohy osobe   panského stavu zvýši lesk posolstva, musel uznať, že je to naozaj   dobré riešenie. Preto po troch dňoch oznámil direktorom, že poverenie   prijíma. Aj niekoľko iných dôvodov ovplyvňovalo jeho rozhodnutie.   Predovšetkým okolnosť, že význam poslania zatláčal do úzadia všetky   výhrady a obavy osobné. Vyšší záujem to vyžaduje. Pokial ide o jeho   osobu, nuž jeho účasť v posolstve bola dôležitá preto, lebo sa osobne   poznal s mnohými uhorskými magnátmi ešte z Prešporka, zo svojho   predošlého posolstva. A čo bolo najdôležitejšie: jeden z   najmocnejších uhorských veľmožov, Imrich Thurzo, syn Juraja Thurzu,   Jeseniovho priaznivca, bol mu priateľsky naklonený. Stavy vedeli, že   Thurzo bude mať na sneme veľké slovo. Skúsenosti z Jeseniovho   predošlého posolstva poučili stavy, že jedna osoba je na takúto   významnú úlohu primálo. Preto sa rozhodli vyslať do Bystrice   posolstvo trojčlenné: dvoch príslušníkov panského stavu a jedného   rytiera. K tomu, pravdaže, primerané služobníctvo.
    </tei:p>
    <tei:p>
     Päť cestovných kočov trieli po hrboľatej prašnej ceste smerom na   Banskú Bystricu. Idú od severovýchodu, od moravsko-uhorských hraníc,   ktoré prekročili na Vláre. Podľa vrstvy suchého blata na spiciach   kolies a podľa prachu pokrývajúceho kryt kočov vidieť, že vozidlá   prichodia zďaleka.
    </tei:p>
    <tei:p>
     Je to české posolstvo ku Gáboroví Bethlenovi Z Prahy vyrazili   druhého júna 1620, a teraz je už trinásteho. Cestu mali rozpočítanú   tak, že do večera toho dňa mali byť v Bystrici.
    </tei:p>
    <tei:p>
     České posolstvo prijali v Banskej Bystrici naozaj kráľovský. Vari   sto najpoprednejších uhorských magnátov vyšlo asi na štvrť míle pred   mesto — až na vyšný koniec Radvane — a tam ich očakávali. Trubači   vytrubovali, kone sa vzpínali, drahokamami zdobené zlaté gombičky na   mentiekach uhorských pánov jagali sa v lúčoch zapadajúceho slnka ako   hviezdy na nebi a oči príchodiacich nevedeli, na čom sa skôr   zachytiť: či na veľkolepom oblečení pánov alebo na ich prekrásnych   koňoch.
    </tei:p>
    <tei:p>
     Po privítacích preslovoch pohol sa celý sprievod do Banskej   Bystrice, kde poslovia mali už pripravené dôstojné ubytovanie.
    </tei:p>
    <tei:p>
     Banská Bystrica zmenila sa v tie letné mesiace roku 1620 na   nepoznanie. Veď len sprievod kniežaťa Gábora Bethlena sa skladal z   dvetisíc vojakov a množstva služobníkov i dvorných dám pani kňažnej.   A každý účastník snemu pokladal za vec svojej cti mať so sebou riadny   sprievod ozbrojencov i služobníkov. Najväčší sprievod, hneď po   kniežati, mal Imrich Thurzo.
    </tei:p>
    <tei:p>
     Bethlen sa ubytoval v zámku. Ostatní veľmoži a posolstvá zaujali   veľké domy na rínku a vojaci táborili v záhradách alebo na lúkach   vonku za mestom. Služobníctvo obsadilo stodoly a kôlne.
    </tei:p>
    <tei:p>
     Nikdy predtým nevidela Bystrica toľko národa.
    </tei:p>
    <tei:p>
     Snem bol zvolaný na 26, mája, ale sám knieža prišiel až 9, júna a   jednotlivé posolstvá ešte neskôr — nuž vlastná snemová práca sa veľmi   oddialila.
    </tei:p>
    <tei:p>
     Vo štvrtok predpoludním zastal skvostný kniežací koč pred domom na   námestí, kde bolo ubytované české posolstvo; odviezol legátov do   zámku.
    </tei:p>
    <tei:p>
     Bola to krátka cesta, sotva dvesto krokov, veď zámok je hneď za   vyšným koncom rínku, ale aj táto krátka cesta stačila na to, aby   privábila na rínok stovky divákov. Pokladalo sa za osobitné   vyznačenie, že knieža poslalo po legátov svoj koč.
    </tei:p>
    <tei:p>
     Aj čestný oddiel vojakov, ktorý im na nádvorí vzdával poctu   zbraňou, nasvedčoval, že české posolstvo patrí medzi najvzácnejšie.   Bolo to pochopiteľné. Veď Česi sa už pred dvoma rokmi postavili na   odpor proti habsburskému domu a šli tak ďaleko, že kráľa Ferdinanda   zbavili trónu a zvolili si kráľa iného. Aj Bethlen bojoval proti   cisárovi, proti Habsburgom; i jeho najväčšou túžbou bolo vybojovať   Uhorsku samostatnosť a spojiť ho so Sedmohradskom pod spoločné   kniežatstvo.
    </tei:p>
    <tei:p>
     Už stojí české posolstvo vo veľkej dvorane bystrického zámku a   čaká na príchod jeho dočasného vzácneho obyvateľa. Nemuseli čakať   dlho: ešte sa ani dôkladne nerozhliadli, a už sa otvárajú nehlučne   dvere a vstupuje s usmiatou tvárou Gábor Bethlen.
    </tei:p>
    <tei:p>
     Všetci ho vidia po prvý raz, ale vedia, že je to on. Územčistá   postava s hlavou akoby vpadnutou medzi plecia nepôsobí na prvý pohľad   nijak impozantne. A jeho tvár, do polovice zarastená hustou čiernou   bradou, je skôr mrzká ako príjemná — a predsa je v nej čosi, čo   človeka priťahuje, upútava a vábi. Jeho oči. Okrúhle čierne oči, z   ktorých žiari hlboká múdrosť. V jeho pohľade nebolo zvyčajnej   šľachtickej spupnosti. Miesto nej sálala z jeho zraku pevná vôľa,   odhodlanie neúchylne kráčať za svojím cieľom. Pritom okružovala celú   jeho bytosť bezprostredná srdečnosť, ktorou si vedel ľudí   získavať.
    </tei:p>
    <tei:p>
     Pán Smil z Hodějova predniesol svoje blahoželanie v mene kráľa   Fridricha a českých stavov a potom zotrvali s kniežaťom a kancelárom   Péchym hodnú chvíľu v srdečnom rozhovore.
    </tei:p>
    <tei:p>
     Kým neprišli poslovia z Moravy, Sliezska a obidvoch Lužíc, nemohli   záväzne rokovať. Nuž ich pobyt v Bystrici mal do tých čias len ráz   spoločenský. Väčšie starosti im nastali potom, keď prišli očakávané   legácie z Moravy, Sliezska a Lužíc.
    </tei:p>
    <tei:p>
     Slezáci mali v posolstve aj doktora lekárstva Gašpara Dornavia, o   ktorom Jesenius už bol počul, že je slávnym orátorom. Hneď sa s ním   dal do styku.
    </tei:p>
    <tei:p>
     Teraz, keď boli všetci pokope, čakala ich ešte jedna dôležitá   povinnosť: odovzdať svoje poverovacie listiny. Knieža rozhodol, aby   sa tento slávnostný obrad konal v nedeľu predpoludním po službách   božích.
    </tei:p>
    <tei:p>
     Českí poslovia dali pripraviť v dome, kde boli ubytovaní,   slávnostný obed. Bethlen poveril Imricha Thurzu a kancelára Šimona   Péchyho, aby sa na obede zúčastnili, pričom im uložil aj povinnosť   predložiť poslom niektoré otázky a žiadať na ne odpoveď. Išlo hlavne   o zadováženie peňazí.
    </tei:p>
    <tei:p>
     Legáti si vyžiadali čas na prerokovanie veci a prisľúbili, že na   druhý deň dajú kniežaťu na všetky otázky odpoveď náležitú.
    </tei:p>
    <tei:p>
     — A teraz vypusťme na chvíľu z mysli všetky starosti a osviežme   telo skromnými darmi božími, ktoré nám tu kuchárka podľa svojich   schopností pripravila, — povedal pán Smil z Hodějova.
    </tei:p>
    <tei:p>
     Jesenius sedel vedľa doktora Dornavia.
    </tei:p>
    <tei:p>
     — Vy už máte s takými legáciami väčšie skúsenosti ako ja, —   povedal Dornavius dobromyseľne, hoci Jesenius si pri prvých jeho   slovách myslel, že naráža na jeho uväznenie. — Čo myslíte, máme   nejakú nádej na úspech?
    </tei:p>
    <tei:p>
     Doktor Dornavius bol starší pán blahobytného výzoru; mal dvojitú   bradu a hlavu celkom plešivú. Ustavične sa mu na nej perlil pot,   takže sa nestačil utierať šatkou.
    </tei:p>
    <tei:p>
     — Myslím, že fundamentom nášho úspechu je druhá otázka kniežaťa,   ktorú nám predložili jeho zástupcovia: peniaze. Ak pošleme čím skôr   peniaze, knieža pošle vojenskú pomoc.
    </tei:p>
    <tei:p>
     — A myslíte, že sa stavom podarí obstarať požadované peniaze? O   akú sumu ide?
    </tei:p>
    <tei:p>
     — Iba maličkosť: o štyristotisíc zlatých, — odvetil Jesenius   významne.
    </tei:p>
    <tei:p>
     Dornavius potichu zahvizdol
    </tei:p>
    <tei:p>
     — To je veru pekný groš. Stavy budú mať čo robiť, kým to   zoženú.
    </tei:p>
    <tei:p>
     Jesenius iba zamyslene prikyvoval.
    </tei:p>
    <tei:p>
     Dornavius snoval niť svojich úvah ďalej:
    </tei:p>
    <tei:p>
     — Obávam sa, veľmi sa obávam, že ani peniaze nám pomoc kniežaťa   naisto nezabezpečia. Počuli ste, čo rozchyrujú cisárovi poslovia? Že   vraj Ferdinand vyženie z Viedne a z celého Rakúska všetkých   protestantov.
    </tei:p>
    <tei:p>
     — Pochybujem, že by si trúfal dačo také urobiť, — povedal   Jesenius, — pretože by to bola dvojsečná zbraň. Knieža by mohol   zaviesť odvetu proti katolíkom. A to isté by urobil aj kráľ Fridrich.   Nie, neverím, že by to urobil; nebol by to štátnický čin...
    </tei:p>
    <tei:p>
     Obed sa skončil a začalo sa rokovanie o politických veciach.   Thurzo naliehal na vedúcich činiteľov legácie, aby sa s cisárom   pokonali.
    </tei:p>
    <tei:p>
     Jesenius a Dornavius zmĺkli, aby mohli počúvať tento rozhovor.
    </tei:p>
    <tei:p>
     — Ako vidíte, ani Jeho kniežacia Milosť nespálila ešte za sebou   všetky mosty, — hovoril Thurzo. — Kým sú tu cisárovi poslovia, ešte   vždy je možnosť dohody.
    </tei:p>
    <tei:p>
     V očiach mladého grófa blčalo nadšenie. Bolo vidieť, že je o   možnosti uskutočnenia svojho návrhu úprimne presvedčený.
    </tei:p>
    <tei:p>
     Ale skúsený Smil z Hodějova sa nedal strhnúť jeho dôverčivosťou a   odvetil pochybovačne:
    </tei:p>
    <tei:p>
     — Cisár nechce pokonávku s Čechmi. Veď všetkým nám je známy jeho   výrok, že do tých čias nebude pokojne spávať, kým úplne nevykynoží vo   svojej ríši kacírstvo.
    </tei:p>
    <tei:p>
     Thurzo mal aj na to protiargument.
    </tei:p>
    <tei:p>
     — Cisárovi poslovia vynakladajú všetko úsilie na to, aby knieža   uzavrel s cisárom stály a bezpečný mier.
    </tei:p>
    <tei:p>
     — Áno, o tom vieme, — súhlasil Hodějovský, — lenže cisár chce   rokovať s Jeho kniežacou Milosťou len ako zástupcom Sedmohradska a   Uhorska, ale v nijakom prípade nechce pojať do rokovania aj Čechy a k   nim prislúchajúce krajiny, teda spojencov kniežaťa. S nami nechce   rokovať, od nás žiada kapituláciu; máme mu vrátiť trón a odohnať   terajšieho českého kráľa Fridricha. A na to, prirodzene, pristúpiť   nemôžeme.
    </tei:p>
    <tei:p>
     Tieto argumenty uznal aj Thurzo. No jednako neveril, že by cisár   bol taký neústupčivý.
    </tei:p>
    <tei:p>
     — Urobme všetko, čo je v našich silách, aby sme vyhli vojne, —   povedal na záver a poslovia mu vyslovili vďaku za jeho úsilie o   zmierlivé vyriešenie sporu českých stavov s cisárom.
    </tei:p>
    <tei:p>
     Prvého augusta prišlo na snem nové cisárske posolstvo, vedené   grófom Collaltom.
    </tei:p>
    <tei:p>
     Na čelnom mieste snemovej dvorany bolo pod červeným baldachýnom   kreslo pre knieža Bethlena. Gróf Collalto, ktorý prišiel do sály prv   ako knieža, šiel priamo ku kreslu a sadol si doň s klobúkom na hlave.   Naznačoval tým, že zastupuje cisára.
    </tei:p>
    <tei:p>
     V sále sa ozvalo vzrušené hučanie, ako keď sa včely roja. Niektorí   prudšej povahy siahali po rukoviatkach šablí a pozerali na vedúce   osobnosti, či dajú pokyn na nejaký zákrok. Bez kniežaťa si netrúfal   nikto nič podniknúť.
    </tei:p>
    <tei:p>
     Vtom už vkročil knieža. Všetci vstali a privítali ho dlhotrvajúcim   potleskom a volaním na slávu. Iba gróf Collalto ostal spupne sedieť   na vyvýšenom kresle. Všetky zraky pozerali tým smerom. Po   predchádzajúcom búrlivom lomoze zavládlo odrazu také ticho, že bolo   počuť vrndžanie poletujúcej muchy. Čo urobí knieža? Odoženie smelca z   kresla? Alebo sa obráti a urazený vyjde zo sály? Nič takého sa   nestalo. Iba zlovestná iskierka zablysla mu v oku a v kútikoch úst   zaihral posmešný úsmev.
    </tei:p>
    <tei:p>
     Stal si pred svoje kreslo, sňal kalpak a tak, prostovlasý, počúval   prejav cisárskeho posla.
    </tei:p>
    <tei:p>
     Gróf Collalto hovoril ostro, jeho reč bola poprestýkaná skrytými i   zjavnými vyhrážkami, pri ktorých Bethlenových prívržencov len tak   podvihovalo. Ale knieža počúval pokojne, ani záchvev tváre   neprezrádzal, čo sa deje v jeho vnútri.
    </tei:p>
    <tei:p>
     A Collalto kládol podmienky: vrátiť sa do poslušnosti cisárovi,   zrušiť spojenectvo s českými vzbúrencami a vrátiť duchovnému stavu,   najmä jezuitom, zabraté majetky. Ak by to neurobili a zabudli by na   dobrodenia, ktoré im cisár a jeho predkovia na tróne preukazovali,   Jeho cisárska Milosť musela by hladať proti nim iné cesty.
    </tei:p>
    <tei:p>
     Odpoveď kniežaťa je veľmi krátka: Spytuje sa, či majú poslovia   plnú moc, aby uzavreli s ním a jeho spojencami mier. Collalto   odpovedá, že jeho plnomocenstvo sa nevzťahuje na spojencov kniežaťa,   teda na Čechov. Česká vec patrí na ríšsky snem.
    </tei:p>
    <tei:p>
     Knieža im odpovedá, že neuzavrie nijakú dohodu, ktorá by sa   nevzťahovala aj na jeho spojencov. Poslovia nech sa teda poberú,   odkiaľ prišli, a nech prinesú plnomocenstvo na uzavretie dohody   nielen s ním, ale aj so všetkými jeho spojencami — alebo nech ostanú   doma.
    </tei:p>
    <tei:p>
     Búrlivý potlesk účastníkov snemu dáva cisárovým poslom jasnú   predstavu o ich zmýšľaní.
    </tei:p>
    <tei:p>
     Collaltovo vystúpenie na sneme bolo ako búrka, po ktorej sa   vyčistí ovzdušie. Teraz už aj Thurzo videl, že dohoda s cisárom je   nemožná. Zato bolo priaznivé ovzdušie na uzavretie dohody s   Čechmi.
    </tei:p>
    <tei:p>
     Poslovia Českého kráľovstva a privtelených krajín prisľúbili   zaplatiť Bethlenovi štyristotisíc zlatých v štyroch splátkach. On sám   k tomu dodá dvestotisíc a dvestotisíc zložia stavy uhorské. Z toho   zaplatia stotisíc Porte, aby si zaistili sultánovu podporu a mier. Zo   zvyšku sedemstotisíc zlatých výstrojí knieža do mesiaca dvadsaťtisíc   vojakov.
    </tei:p>
    <tei:p>
     Bola veľká traktácia na počesť uzavretia dohody a potom sa už   všetok záujem sústreďoval len na pripravovanú voľbu Bethlena za   uhorského kráľa, ktorá mala byť dvadsiateho piateho augusta,
    </tei:p>
    <tei:p>
     — Zdá sa mi, že terajšie naše posolstvo bude úspešnejšie, než bolo   vaše prešporské, magnificencia, — povedal spokojne Smil z   Hodějova.
    </tei:p>
    <tei:p>
     — Myslím, že môžeme celkom spokojne povedať: Naše terajšie   posolstvo bolo úspešné, — odvetil Jesenius.
    </tei:p>
    <tei:p>
     — No radšej ešte vyčkajme s celkovým hodnotením, pretože to už   nezávisí od nás. Ak stavy pošlú zavčasu peniaze a Bethlen výstrojí   zavčasu vojsko a pošle nám ho na pomoc, potom budeme môcť hovoriť o   ozajstnom úspechu, — dodal Berka z Dubej.
    </tei:p>
    <tei:p>
     Netušili vtedy, že práve na tejto Bethlenovej pomoci sa zvrtne   osud bitky na Bielej hore.
    </tei:p>
    <tei:p>
     Hneď na druhý deň po návrate z Banskej Bystrice zašlo posolstvo na   Hrad za kráľom Fridrichom a požiadalo o prijatie.
    </tei:p>
    <tei:p>
     Kráľ ich nenechal čakať. Prerušil rozhovor, ktorý práve mal s   vodcom rakúskych odbojných stavov a členom vojenskej rady Erasmom   Tschernemblom, a hneď si ich dal predvolať. Požiadal Smila z   Hodějova, aby mu podal nateraz len krátku reláciu; podrobnú zprávu si   vypočuje neskôr, až sa zíde vojenská rada. Hneď dal rozkaz, aby   prišli bezodkladne na poradu najvyšší kancelár pán Vilém z Roupova a   všetci členovia vojenskej rady. Okrem prítomného Tschernembla boli   členmi vojenskej rady Kašpar Kaplíř zo Sulevíc, generál z Hofkirchu,   plukovník Gotthard zo Starhembergu, Andreas Ungnad a Bebisdorf.
    </tei:p>
    <tei:p>
     — Ak by som smel podať Vašej kráľovskej Milosti skromný návrh,   odporúčal by som na vypočutie posolstva prizvať aj grófa Mathesa   Thurna. Ako ráči Vaša Milosť vedieť, je práve v Prahe, a ak sa   nemýlim, ráno som ho videl v kancelárii vojenskej rady. Akiste je   ešte na Hrade.
    </tei:p>
    <tei:p>
     — Dobre, súhlasím s vaším návrhom. Nech zavolajú aj grófa Thurna,   — povedal rýchle kráľ, ktorý sa veľmi ochotne priklonil vždy k cudzej   mienke, len aby nemusel samostatne rozhodovať.
    </tei:p>
    <tei:p>
     Fridrich nebol prívržencom prísnej etikety, ktorú tak obľubovali   Habsburgovia, a preto v osobnom rozhovore neužíval ani veličenstvené   dvojenie, pluralis majestaticus. Hovoril „ja”, a nie „my”. Ešte prv,   než začal pán Smil z Hodějova referovať, vyzval poslov, aby si sadli   za stôl pri stene pozdĺž oblokov. Sám zaujal miesto za   vrchstolom.
    </tei:p>
    <tei:p>
     Smil z Hodějova, ktorý sedel na čelnom mieste vedľa kráľa, vstal a   hlboko sa kráľovi poklonil. Chcel už začať hovoriť, lebo   predpokladal, že kráľ je veľmi zvedavý na výsledok ich rokovania s   Bethlenom — ale kráľ mu pokynul, aby si sadol.
    </tei:p>
    <tei:p>
     — Majte ešte chvíľočku pozhovenia, — povedal prívetivo, akoby sa   ospravedlňoval. — Ale dnes sa ešte nahovoríte dosť, preto nebude od   veci, keď si vopred zvlažíte trochu hrdlo...
    </tei:p>
    <tei:p>
     Členovia posolstva pozreli na seba s údivom. Počuli už o tom, že   kráľ veľmi holduje vínu, ale nepredpokladali, že by popíjal aj pri   dôležitých poradách.
    </tei:p>
    <tei:p>
     Komorník o chvíľu priniesol víno, a len keď sa všetci napili na   kráľovo zdravie, bol Fridrich ochotný pána z Hodějova vypočuť.
    </tei:p>
    <tei:p>
     — Nevstávajte, ostaňte sedieť, — vyzval ho kráľ. — Povedzte mi bez   ceremónií, ako ste pochodili v Banskej Bystrici. Bethlen žiada   peniaze, však? To som si myslel.
    </tei:p>
    <tei:p>
     Medzitým, čo pán z Hodějova oboznamoval kráľa s činnosťou   posolstva, Jesenius pozeral na Fridricha Falckého a dopĺňal si   vlastným pozorovaním obraz, ktorý si o ňom utvoril z rozprávania   iných.
    </tei:p>
    <tei:p>
     Raz ho už videl takto zblízka. Bolo to v deň Fridrichovho príchodu   do Prahy. Jesenius ho privítal na hradnom nádvorí vzletnou latinskou   rečou v mene vysokého učenia Karolovho. Lenže vtedy bol Fridrich   obostretý plnou kráľovskou pompou a tvár si naladil do   prívetivovznešeného výrazu, ako to slávnostnosť chvíle vyžadovala.   Vtedy všetci vítajúci očakávali od neho nový rozkvet kráľovstva. Ešte   to nie je ani rok, a hľa: koľko nádejí sa už rozplynulo ako dym v   povetrí a koľko túžob zahynulo sťa kvet v májovom mraze.
    </tei:p>
    <tei:p>
     Kráľ počúva, ale akosi sa nemôže sústrediť na správu pána z   Hodějova. Často pozerá na dvere, akoby netrpezlivo očakával príchod   pozvaných hodnostárov, a ešte častejšie dvíha pohár k ústam. Niekedy   vyzve poslov, aby sa napili aj oni, zavše na to aj zabudne a pije len   sám. A poslovia sú radi, lebo keby vyprázdňovali poháre zároveň s   kráľom, zahmlilo by sa im v hlave ešte prv, než sa začne porada.
    </tei:p>
    <tei:p>
     Vlastne už aj táto malá podrobnosť — víno pri relácii o dôležitom   posolstve — stačila by na to, aby si človek urobil dosť presný úsudok   o kráľovej povahe. Veselý kompan, ľahtikár — to by bolo prvé,   všeobecné zhodnotenie. Ale toto zhodnotenie bolo by treba ešte   doplniť druhou podstatnou črtou Fridricha Falckého: sukničkár. Bol   ešte mladý, mal štyriadvadsať rokov, a bol pekný. Navyše bol voči   nežnému pohlaviu veľmi zdvorilý a plný ohľadov, pričom spravidla   viacej zdôrazňoval svoje gavalierstvo než kráľovskú hodnosť. Neváhal   pobozkať ruku prostej meštianke, ak bola krásna, a nič si z toho   nerobil, že kráľovná Alžbeta, dcéra anglického kráľa Jakuba I., pyšná   Englenderka — ako ju nazýval pražský ľud — mohla puknúť od zlosti,   keď sa dozvedela o takomto správaní svojho muža, alebo o tom, že   preplával Vltavu len preto, aby si získal pochvalu Pražanov, ktorí sa   na tom zo srdca zabávali. — Takto znevažovať kráľovský majestát! —   pohoršovala sa kráľovná.
    </tei:p>
    <tei:p>
     „Milý človek, ale slabý kráľ,” pomyslel si Jesenius a zmŕštil   trochu ustarostene čelo, lebo si spomenul na svoje dve posolstvá a na   ťažkosti, ktoré sa na kráľovstvo valili ako čierne mraky na   oblohe.
    </tei:p>
    <tei:p>
     Z pozorovania a dúm vytrhol Jesenia príchod najvyššieho kancelára   pána Viléma z Roupova,
    </tei:p>
    <tei:p>
     Kráľ oživol. Naznačil komorníkovi, aby prisunul kancelárovi kreslo   k jeho kreslu.
    </tei:p>
    <tei:p>
     Chcel mať kancelára vedľa seba, aby sa s ním mohol pred každým   rozhodnutím alebo pred každou otázkou či odpoveďou poradiť. Bez   kancelára bol ako bez rúk. Netrúfal si o ničom rozhodnúť.
    </tei:p>
    <tei:p>
     Zakrátko sa zišli všetci členovia vojenskej rady; prišiel aj gróf   Thurn, jeden z veliteľov stavovského vojska.
    </tei:p>
    <tei:p>
     — Poprosil som vás o účasť na tejto schôdzke preto, aby ste si   vypočuli správu o rokovaní nášho posolstva s Gáborom Bethlenom a aby   ste zaujali k tejto zpráve stanovisko. Pán z Hodějova, môžete   začať.
    </tei:p>
    <tei:p>
     Smil z Hodějova vstal a po nemecky predniesol reláciu o   rokovaniach posolstva v Banskej Bystrici.
    </tei:p>
    <tei:p>
     Na tvárach účastníkov porady zračil sa sprvu len pocit radosti. To   vtedy, keď pán Smil podrobne opisoval slávne privítanie českého   posolstva v Banskej Bystrici. Aj ďalšia časť relácie ich potešila,   lebo pán z Hodějova nezabudol zdôrazniť každú udalosť, ktorá   zväčšovala význam a slávu posolstva, tešiac sa z toho, aký dobrý zvuk   má české meno vo svete. Ale keď sa dostal k tomu najdôležitejšiemu, k   otázke peňazí, k otázke ceny vojenskej pomoci Bethlenovej, tváre   počúvajúcich sa začali chmúriť. Štyristotisíc toliarov! Trochu drahá   pomoc — ale čo robiť? Ostatne, cena za Bethlenovu pomoc nebola ani   taká rozhodujúca ako otázka najhlavnejšia: ako zadovážiť peniaze?
    </tei:p>
    <tei:p>
     Po skončení správy kráľ poďakoval vodcovi posolstva a pochválil   ho, že si pri tomto dôležitom podujatí tak múdro počínal — rovnako i   ostatní členovia posolstva — a že ho zavŕšil tak úspešne.
    </tei:p>
    <tei:p>
     — Teraz sa posilnime na úlohy, ktoré z tejto dohody pre nás   vyplývajú, — navrhol kráľ a zasa zdvihol pohár. Ostatní nasledovali   jeho príklad.
    </tei:p>
    <tei:p>
     Kráľ Fridrich potom vyložil na stôl svoje vajcovité vreckové   hodinky a riekol:
    </tei:p>
    <tei:p>
     — Prosil by som vás, páni, aby ste svoje pripomienky prednášali   nakrátko, lebo o hodinu vyrazím s družinou na lov.
    </tei:p>
    <tei:p>
     Jesenius zdvihol hlavu a s očakávaním pozrel na pána z Roupova, či   sa ozve proti takémuto obmedzeniu rokovacieho času. Ale najvyššieho   kancelára kráľova pripomienka neprekvapila. Zrejme to nebolo po prvý   raz, čo kráľ dal prednosť kratochvíli pred štátnickými   povinnosťami.
    </tei:p>
    <tei:p>
     „Kam nás zavezie loď, vedená takýmto kormidelníkom?” pomyslel si   Jesenius pohoršene a na dne srdca pocítil nepríjemnú zvieravú   bolesť.
    </tei:p>
    <tei:p>
     Peniaze a peniaze a zasa peniaze — to bolo jadro celej porady.
    </tei:p>
    <tei:p>
     — Mali by sme vyzvať Pražanov, aby upísali pôžičku, — navrhol   najvyšší kancelár.
    </tei:p>
    <tei:p>
     Kráľ, ktorý návrh najvyššieho kancelára spravidla odobril,   tentoraz sa neponáhľal vysloviť súhlas. Pozeral na ostatných členov   vojenskej rady, akoby ich vyzýval, aby sa aj oni vyslovili. No všetci   mlčali. Dobre vedeli, že ak sa postavia proti návrhu najvyššieho   kancelára, nevyhnutne musia hovoriť proti sebe, proti svojim záujmom,   proti svojim vreckám. Lebo okrem mešťanov sú už len dva pramene na   zadováženie peňazí: židia a šľachta. Šľachta až naposledy, iba v   najnevyhnutnejšom prípade.
    </tei:p>
    <tei:p>
     A gróf Thurn hovoril všetkým zo srdca, keď kancelárov návrh   doplnil skromnou pripomienkou:
    </tei:p>
    <tei:p>
     — Nemali by sme zabúdať ani na židov...
    </tei:p>
    <tei:p>
     Zhromaždenie zašumelo súhlasom. Ako by aj nie! Veď peniaze a židia   — to patrí tak nerozlučne k sebe ako leto a teplo, rana a bolesť,   smäd a voda. Židovská obec je na peniaze bohatšou baňou než   strieborné bane kutnohorské alebo příbramské. Nuž na židov v takejto   súvislosti v nijakom prípade nemožno zabudnúť.
    </tei:p>
    <tei:p>
     — Veľkú pomoc by znamenalo aj ďalšie zdanenie poddaných, —   poznamenal generál Hofkirch. — Som presvedčený, že sme ešte   nevyčerpali všetky možnosti.
    </tei:p>
    <tei:p>
     Kráľ čaká ďalšie návrhy, ale nikto sa nehlási o slovo. Všetci   vedia, aký musí byť ten štvrtý návrh, nuž načo sa ubiehať?
    </tei:p>
    <tei:p>
     Jesenius cíti trápnosť položenia. Spomína si, čo hovoria mešťania   a prostý ľud: že páni chcú všetky ťarchy prevaliť na iných. Tu sa o   tom presviedča na vlastné oči.
    </tei:p>
    <tei:p>
     Napokon, keď mĺkvota trvá už hodnú chvíľu a keď sa všetci   účastníci porady dívajú zaťato do zeme, akoby tam niečo hľadali,   podujíma sa kráľ na nevďačnú úlohu.
    </tei:p>
    <tei:p>
     — V obetavosti pre všeobecné blaho mal by panský stav predchádzať   príkladom.
    </tei:p>
    <tei:p>
     Jesenius si vydýchol. Áno, teraz udrel kráľ klinec po hlave. Nech   už má čo aké chyby, v tejto veci si počína správne.
    </tei:p>
    <tei:p>
     Fridrich sa podíval povzbudzujúco na najvyššieho kancelára a pán   Vilém z Roupova horlivo prikývol.
    </tei:p>
    <tei:p>
     — Úplne súhlasím s Vašou kráľovskou Milosťou, — povedal. — Sám som   si už pri poslednej zbierke uvedomil svoju stavovskú povinnosť a   obetoval som pre spoločné dobro volavčie perá zo svojho klobúka. A   moja manželka vlastnoručne uplietla pre jedného z bojujúcich vojakov   palčiaky.
    </tei:p>
    <tei:p>
     S uspokojeným svedomím sa díva najvyšší kancelár na členov   vojenskej rady i na poslov. Vojakom poihráva okolo úst pohŕdavý   úsmev, ale nikto si netrúfa vysloviť hlasno svoju mienku. Veď keby   zvážili hodnotu vlastnej obetavosti, sotva by nachýlila misku väčmi   než tie volavčie perá, o ktorých si Pražania zložili už aj posmešnú   pesničku.
    </tei:p>
    <tei:p>
     Napokon sa ozval Erasmus Tschernembl.
    </tei:p>
    <tei:p>
     — Výška nevyplateného žoldu prevyšuje už dva a pol milióna   zlatých. Keď k tomu pripočítame požiadavky Bethlenove, je to takmer   tri milióny zlatých. Takúto sumu nezadovážime z milodarov. Obetavosť   stavov musí ísť oveľa ďalej. Nemôžeme všetky bremená zvaľovať na   mešťanov a poddaných. Ja viem, že je to nepríjemné, keď má človek   zarezať do svojho, ale ak nám blaho kráľovstva a úspech nášho boja   leží naozaj na srdci, musíme siahnuť do svojich mešcov hodne hlboko.   Návrh na ďalšiu pôžičku od pražských mešťanov a na nové zdanenie   židov nepokladám za šťastný. Tak isto je neúnosné uvaľovať nové   ťarchy na poddaný ľud.
    </tei:p>
    <tei:p>
     Tvár najvyššieho kancelára sa pri Tschernemblovej reči čoraz   väčšmi predlžovala. Pohľadom si vymenili myšlienky s pánom z   Bebisdorfu. „Ak má takú chuť siahať do mešcov, nech si siaha do   svojho, ale našim nech dá pokoj!” Pán z Roupova pozrel aj na grófa   Thurna, chcejúc si aj v dorozumení s ním overiť správnosť svojho   hľadiska. Ale gróf Thurn sa tváril, akoby kancelárov spýtavý pohľad   nevidel. Poznal pridobre nespokojnosť v stavovskom vojsku aj pomery,   v akých žil ľud na vidieku. Vedel, že Tschernembl má pravdu, a hoci   je to pravda trpká, budú ju musieť napokon užiť ako horký liek.
    </tei:p>
    <tei:p>
     — Pán Tschernembl nám doteraz povedal len to, s čím nesúhlasí. Ale   to nestačí. Mal by nám predložiť aj návrhy na nápravu.
    </tei:p>
    <tei:p>
     Tschernembl, akoby bol čakal na túto výzvu, bez rozmýšľania   predniesol svoje návrhy. Iste už o veci častejšie premýšľal.
    </tei:p>
    <tei:p>
     — Prv než sa vypíšu nové berne, treba sa postarať o to, aby sa   vybrali berne už vyrubené. Neslobodno sa uspokojiť s nijakými   výhovorkami a odďaľovaním, ale bez milosti vymáhať od každého, čo mu   prislúcha platiť. Aby sa mohlo takto prísne postupovať, musí mať   každý platca záruku, že dane sú vyrubované spravodlivo, a čo sa   vybralo, že je aj riadne zaúčtované.
    </tei:p>
    <tei:p>
     — Na to je najvyšší výberca berní; vojenská rada sa nemôže starať   o všetko sama, — ohradil sa najvyšší kancelár.
    </tei:p>
    <tei:p>
     — Nežiadam, aby to robila vojenská rada, — odvetil pokojne   Tschernembl, — ja len upozorňujem, že sa to nerobí. Stáva sa neraz,   že od toho, kto berňu zaplatil, vymáhajú výhercovia po druhý i po   tretí raz, kým mnohí páni nezaplatili ešte ani raz.
    </tei:p>
    <tei:p>
     — Ojedinelé nedopatrenia, — poznamenal ledabolo najvyšší kancelár,   akoby celá vec nestála za reč.
    </tei:p>
    <tei:p>
     — Treba to dať riadne vyšetriť, — prikázal kráľ a pozrel na   Tschernembla. — Máte ešte nejaké návrhy?
    </tei:p>
    <tei:p>
     — Áno, — prisvedčil Tschernembl a zvýšil hlas. — Je to otázka   neprimerane vysokých platov niektorých vyšších dôstojníkov.
    </tei:p>
    <tei:p>
     Generál Hofkirch a plukovník Starhemberg sa nepokojne pohniezdili.   Generál s nevôľou odkašlal a povedal nevrlým hlasom, ktorý zaznel ako   zamrmlanie medveďa:
    </tei:p>
    <tei:p>
     — Od spokojnosti veliteľov závisí bojaschopnosť vojska. Preto sa   musíme zo všetkých síl starať o spokojnosť veliteľov.
    </tei:p>
    <tei:p>
     Gróf Thurn pokladal za potrebné zasiahnuť do tejto zostrujúcej sa   výmeny názorov.
    </tei:p>
    <tei:p>
     — Súhlasím s pánom generálom, že nám musí záležať na spokojnosti   veliteľov, ale je rovnako dôležité, aby aj vojsko bolo spokojné. A čo   sa toho týka, môžem povedať z vlastnej skúsenosti, že pomery vo   vojsku sú neutešené. Dovolím si predložiť Vašej královskej Milosti i   vojenskej rade podrobnú správu.
    </tei:p>
    <tei:p>
     — Prosil by som, aby sme najprv vybavili otázku platov vyšších   velitelov, — trochu podráždene povedal Tschernembl, obávajúc sa, že   prerokúvaním celkovej vojenskej situácie ostane jeho návrh   nepovšimnutý.
    </tei:p>
    <tei:p>
     Začali teda rokovať o platoch vyšších velitelov, pričom vysvitlo,   že nejeden generál má vyšší plat, než čo činí žold celého regimentu   vojska. A keď velitelia dostanú nejaké peniaze na žold, vyrovnajú si   najprv nedoplatky na svoj plat a len zvyšok rozdelia medzi vojakov.   Nuž nie div, že nespokojnosť medzi vojskom rastie, ba mnohé regimenty   sa už aj vzbúrili. Sám najvyšší veliteľ stavovského vojska Mannsfeld   vyviazol životom len tak, že sa z moci nespokojných a rebelujúcich   vojakov vykúpil niekoľkými stovkami zlatých, ktoré im dal zo svojho   ako preddavok na žold.
    </tei:p>
    <tei:p>
     Potom pretriasali iný nešvár pri vyplácaní žoldu: velitelia berú   žold na početne plný stav vojska. Slovom, pri verbovaní vojakov   zahlási každý veliteľ počet svojich vojakov a na tento stav berie   žold. Lenže v bojoch sa medzitým stav regimentov zmenšil. Stav sa   nedopĺňa, ale žold sa vypláca na všetkých vojakov — aj na tých, čo už   dávno zahynuli. A tak podľa výkazov o vyplatenom žolde bojujú proti   cisárovi obrovské masy vojska stavovského, hoci v skutočnosti ich nie   je ani polovica.
    </tei:p>
    <tei:p>
     Kráľ medzitým niekoľkrát pozrel na hodinky, lebo čas odchodu na   poľovačku sa približoval.
    </tei:p>
    <tei:p>
     Tschernembl, keď videl kráľovu netrpezlivosť, poponáhľal sa   skončiť svoje návrhy.
    </tei:p>
    <tei:p>
     — Ako som už povedal, na sedliakov nemožno uvaľovať ďalšie ťarchy.   Ale viem o zázračnom lieku ako oduševniť poddaný ľud za našu vec a   ako dostať z neho podobrotky všetko, čo je ešte schopný dať...
    </tei:p>
    <tei:p>
     — Čujme! Čujme! — zašumelo zhromaždením. Ach, akože by neboli   zvedaví ako dostať z poddaných podobrotky, čo ešte môžu dať. Potom by   nemuseli siahnuť tak hlboko do vlastných vreciek.
    </tei:p>
    <tei:p>
     — Dajte poddaným slobodu! Uvoľnite ich z poddanstva! — povedal   Tschernembl zvýšeným hlasom a každé jeho slovo dopadlo na hlavy   prítomných ako úder mlatkom na nákovu. — Tak budú mať aspoň za čo   bojovať.
    </tei:p>
    <tei:p>
     Účinok Tschernemblových slov bol taký, ako keď niekto palicou   pichne do osieho hniezda. Sklamanie, rozhorčenie, hnev — všetko bolo   v tom hluku, ktorý sa strhol. Ani počuť nechceli o takejto novote.   Nie, za takú cenu nestáli o dobrovoľnú pomoc ľudu. Veď ktože by potom   robil na panskom? A platiť za robotu? Kto to kedy slýchal také   prevratné novoty?! Ojoj, to by bol veľmi nevýhodný obchod: vojna sa   môže v krátkom čase skončiť a skončí sa určite víťazne pre českú vec   — nuž načo si vykupovať niečo, čo už je takmer na dosah ruky, takými   ďalekosiahlymi obeťami? Potom by víťazstvo nad cisárom bolo   víťazstvom Pyrrhovým. Nie, nie, len nijaké spolky s ľudom, lebo   napokon nám prerastie cez hlavu!
    </tei:p>
    <tei:p>
     Tschernemblov návrh teda jednomyseľne zamietli.
    </tei:p>
    <tei:p>
     Kráľ vstal a chystal sa odísť.
    </tei:p>
    <tei:p>
     — Pokračujte v porade bezo mňa, — riekol zhromaždeným pánom, ktorí   všetci vstali zároveň s ním. Vložil hodinky do vrecka a dodal:
    </tei:p>
    <tei:p>
     — Predsedať bude pán najvyšší kancelár.
    </tei:p>
    <tei:p>
     Odišiel. Pán z Roupova vyzval prítomných, aby sa znova posilnili   vínom. Možno to robilo vypité víno, ale možno aj radosť z   jednomyseľnosti, s ktorou zamietli Tschernemblov návrh na oslobodenie   poddaných, dosť na tom, že okrem Tschernembla všetci mali výbornú   náladu a referát grófa Thurna o vojennej situácií vypočuli bez   podstatnej rozdielnosti náhľadov, hoci Thurnova správa nebola veru   nijako ružová.
    </tei:p>
    <tei:p>
     Búriaci sa vojaci, to je síce vážna vec, ale možno ju ľahko   zažehnať peniazmi. Horšia je druhá správa: že v južných Čechách ešte   vždy sa búria sedliaci.
    </tei:p>
    <tei:p>
     Tvár najvyššieho kancelára sa mŕštila a pri koreni nosa   prehlbovali sa mu zlovestné vrásky.
    </tei:p>
    <tei:p>
     — Čo zas chcú? Veď na jar pri tej veľkej rebélii na Bechynsku a   Práchensku sme vyhoveli všetkým ich požiadavkám.
    </tei:p>
    <tei:p>
     — Všetkým nie, iba dvom, — poznamenal zdvorile gróf Thurn. —   Dostali náhradu za vypálené a vydrancované majetky a postarali sme sa   im o ochranu proti výčinom našich žoldnierov. Riešenie tretej   požiadavky, uvoľnenie z poddanstva, sa odsunulo na neskoršie. Bude sa   vraj o tom uvažovať až po skončení vojny.
    </tei:p>
    <tei:p>
     — Dobre, dobre, — povedal netrpezlivo pán z Roupova, — ale   sedliaci s týmto odkladom súhlasili. Tak čo?
    </tei:p>
    <tei:p>
     — Druhý bod dohody, — odvetil Thurn, — nebol splnený. Nie sme   schopní zaistiť sedliakom ochranu pred naším vlastným vojskom.   Počínajú si horšie ako nepriatelia.
    </tei:p>
    <tei:p>
     Ale veď so súhlasom Jeho kráľovskej Milosti sme vydali nariadenie,   že sedliaci sa môžu brániť proti násiliu vojakov, — povedal najvyšší   kancelár veľmi prekvapený, že veci sa v skutočnosti vyvíjajú celkom   ináč, než ako si ich on a členovia vojenskej rady tu v Prahe   predstavovali.
    </tei:p>
    <tei:p>
     — Čo si počne jeden človek alebo hoci aj celá rodina proti tlupe   zvlčilých vojakov? Vojaci nedostávajú žold, sú hladní, je potom div,   že kradnú a zbíjajú? A sedliaci sa, prirodzene, bránia. Aby sa   ubránili, zbíjajú sa do väčších húfov. A keď sú dosť silní, bijú   hlava-nehlava nielen žoldnierov, ale aj svoju vrchnosť, pánov.   Skutočná rebélia.
    </tei:p>
    <tei:p>
     Jesenius počúval s úžasom. Hoci sa o tom v Prahe verejne hovorilo,   doteraz si vždy myslel, že správy sú zveličené. Tu sa však z relácií   ľudí najpovolanejších dozvedel, že skutočnosť je ešte ovela horšia   než všetky chýry. Toto je teda tá druhá, menej známa stránka medaily,   alegorizujúcej vojnu. Na jednej strane dobrodruhovia, ktorým sa stala   vojna remeslom a prameňom ľahkého zbohatnutia, vedno s nimi tlupy   surových, na všetko odhodlaných ľudí, ktorí za peniaze bojujú pre   toho, kto ich platí — a na druhej strane ľud, ktorý trpí za cudzie   záujmy; ktorý má bojovať, ale nevie za čo, lebo tak či onak, osoh má   vždy len pán, sedliak musí vždy len niesť kožu na trh.
    </tei:p>
    <tei:p>
     Iba teraz, keď sa začalo hovoriť o položení ľudu a o možnostiach,   ako zvýšiť jeho bojaschopnosť, prihlásil sa i Jesenius o slovo.   Hovoril o biede, ktorú videl v Hornom Uhorsku, a o nádejach, ktoré   ľud vkladá do výsledku tejto vojny.
    </tei:p>
    <tei:p>
     — Som lekár a pri svojom povolaní stretávam sa s ľudskou biedou   veľmi často, — vravel. — Nesmiem sa dať dojímať utrpením, ktoré denne   vidím okolo seba. Musím sa však zo všetkých síl snažiť toto utrpenie   zmenšiť. Ak sa mi to podarí, teším sa zo zdaru. Tam, kde sa mi to   nepodarí, musím sa podriadiť vôli božej, ktorá na nás utrpenie   zosiela. Ale, prevýteční páni, sú aj iné utrpenia než tie, ktoré na   nás zosiela božia Prozreteľnosť a proti ktorým sme bezmocní. Sú aj   utrpenia, ktoré ukladajú svojim blížnym ľudia. A proti takémuto   utrpeniu možno a treba bojovať. Bude potrebná náprava. V Uhorsku ju   kráľ Gábor Bethlen prisľúbil a mnohé veci už aj začal uskutočňovať.   Bolo by dobre upozorniť Jeho Milosť kráľa Fridricha na túto okolnosť   a prihovoriť sa, aby pamätal na polepšenie v prospech ľudu tohto   kráľovstva.
    </tei:p>
    <tei:p>
     Pán Vilém z Roupova hľadel na pána z Hodějova trochu začudovane a   pritom hodne vyčítavo. Hovorí Jesenius len za seba, alebo v mene   celého posolstva? Pán Smil z Hodějova stisol iba plecami, naznačujúc,   že Jesenius sa nedohovoril s ním o svojom návrhu a že teda rozpráva   len za seba.
    </tei:p>
    <tei:p>
     Tschernembl pri Jeseniových slovách súhlasne prikyvoval a jeho   pohľad akoby hovoril: Vidíte. Úplne potvrdzuje moje slová.
    </tei:p>
    <tei:p>
     Najvyšší kancelár vyhladil vrásky na čele a odvetil trochu   pichľavo:
    </tei:p>
    <tei:p>
     — Sme vďační vašej magnificencii, že nás zoznámila so svojimi   lekárskymi náhľadmi na pomery v našej krajine. No keďže liek na   neduhy vami spomenuté nemôže nám poskytnúť ars medicinae, budeme si   musieť poradiť aj bez jej prispenia. S poľutovaním musím zdôrazniť,   že návrhmi jeho magnificencie doktora Jesenia sa vojenská rada nemôže   zapodievať, pretože... aby som tak povedal... nesúvisia bezprostredne   s posolstvom. Má z členov posolstva niekto ešte nejaký doplnok ku   správe pána Smila z Hodějova?
    </tei:p>
    <tei:p>
     Nikto sa nehlásil. Ostatne načo? Všetko podstatné už povedal pán   Smil z Hodějova — a ktože by dúchal proti vetru? Kancelárova odpoveď   Jeseniovi, čo ako zdvorilá, bola v skutočnosti zahriaknutím.
    </tei:p>
    <tei:p>
     Radosť z úspešného posolstva zhorkla v Jeseniovej duši na trpkosť   a smútok. Udalosti sa valili starým vymletým korytom a všetky pokusy   dostať ich do nového riečišťa trieštili sa o skalu panského sebectva   a ľahostajnosti k verejným záujmom.
    </tei:p>
    <tei:p>
     Lavína rútila sa už tak prudko, že nebolo sily, ktorá by ju mohla   zastaviť.
    </tei:p>
   </tei:div>
   <tei:div type="chapter">
    <tei:head>
     XXX. NOC PO BIELEJ HORE
    </tei:head>
    <tei:p>
     NA PRAHU SA zniesla noc. Strašidelná noc plná zlých predtúch,   ktoré zmysly ešte nepociťujú, ale ktoré duša, trepotajúca sa v   úzkosti, už tuší. Je to onen zvieravý tlak okolo srdca, ktorý   poverčiví ľudia pociťujú pri zjavení sa kométy alebo bojkovia pri   blížiacej sa hrozivej búrke. Strašidelnosť noci zvyšuje aj okolnosť,   že rozum si ešte nemôže učiniť predstavu o druhu a rozsahu   nebezpečenstva, a preto si ho vybičovaná predstava obludne   zveličuje.
    </tei:p>
    <tei:p>
     Takouto nocou bola noc z ôsmeho na deviaty november — po bitke na   Bielej hore.
    </tei:p>
    <tei:p>
     V Prahe už vedeli, aká pohroma stihla popoludní povstalecké vojsko   iba niekoľko míľ za mestom. Veď tisíce rozprášených vojakov už prišlo   do mesta a utáborilo sa tu, akoby išlo len o nejakú príležitostnú   zastávku. Že ide o armádu porazenú, bolo vidieť len z príznačného   zjavu: vojaci prichodili do Prahy jednotlive a v nepravidelných   skupinách, v neporiadku, a nie vo vyrovnaných útvaroch. Nikde nebolo   badať velenie. Vojaci si robili všetko na vlastnú päsť. Pražania ani   naisto nevedeli, či majú v meste vojsko spojenecké, alebo   nepriateľské. Z počínania vojakov sa to nedalo rozoznať.
    </tei:p>
    <tei:p>
     Prichádzali zablatení — predošlú noc pršalo a zorané polia okolo   Prahy boli rozmoknuté — vyčerpaní, ale napodiv veselí. Akoby sa ich   porážka ani netýkala. Šťastena je vrtošivá, raz sa usmeje na jedného,   po druhý raz na iného. Tentoraz sa usmiala na cisárskych vojakov. Ale   čo na tom? Pri najbližšej príležitosti môže sa usmiať zasa na nich.   Možno to bude už zajtra. Ak velitelia rozkážu brániť Prahu, budú ju   brániť. Veď za to ich platia, za to berú žold. — Vlastne s tým žoldom   to nie je také jednoduché: už pol druha roka nedostali nijaký žold;   vždy, keď už veľmi kričali a buntošili, zapchali im ústa nejakým   preddavkom. Ale čože je to vojakovi? Ako psovi mucha. A keďže aj   príslovie hovorí, že za málo peňazí málo muziky, nuž veru vojakom sa   nechcelo bojovať. Za čo by mali bojovať? Vojenčina bola ich remeslom;   kto viacej zaplatil, za toho a pre toho bojovali: Nemci, Maďari,   Valóni, Francúzi, Srbi, Rumuni — bohvie, koľké národnosti tu mali   svojich príslušníkov! Tá hŕstka Čechov, a najmä chrabrých Moravanov,   ktorí zahynuli pod letohrádkom Hviezda do posledného chlapa, nemohla   svojím obetavým príkladom strhnúť ostatných vojakov.
    </tei:p>
    <tei:p>
     — Nech si bojujú páni! — vraveli vojaci na svoje ospravedlnenie a   zdupkali, len čo sa im naskytla vhodná príležitosť.
    </tei:p>
    <tei:p>
     A tak sa Praha stala v noci z ôsmeho na deviaty november vojenským   táborom porazenej armády.
    </tei:p>
    <tei:p>
     Jesenius odišiel večer, keď sa začali do Prahy hrnúť vojaci   stavovskej armády, do Veľkého kolégia, aby bol na mieste, kde ho   teraz najviac treba.
    </tei:p>
    <tei:p>
     Štyria ozbrojení poddaní z vidieckych majetkov univerzity stáli na   svojich miestach. Nedali sa ešte strhnúť všeobecnou bezhlavosťou,   hoci ich tváre boli poznačené starosťami a obavami.
    </tei:p>
    <tei:p>
     Večera bola v ten deň mĺkva, takže sa podobala skôr karu ako   zvyčajne veselej večeri.
    </tei:p>
    <tei:p>
     — Hlavy hore, priatelia! — posmeľoval ich Jesenius. — Ešte nie je   všetko stratené. Praha sa bude brániť. Vojska je tu dosť, a keď sa k   nemu pridá vyzbrojené meštianstvo, nepriateľ sa do mesta nedostane. A   medzitým príde vojsko Gábora Bethlena, ktoré je už na ceste, a pomôže   obliehanej Prahe. Položenie nie je beznádejné.
    </tei:p>
    <tei:p>
     Jeho slová aspoň na chvíľu povzniesli sklesnutú náladu.
    </tei:p>
    <tei:p>
     — Kým je kráľ medzi nami, netreba veci posudzovať tak čierno.   Jedna prehratá bitka ešte nerozhoduje o osude kráľovstva. Veď koľko   bitiek naše vojsko v poslednom čase vyhralo, ale aj prehralo! No a   vojna pokračuje. — Takto uvažoval dekan Campanus.
    </tei:p>
    <tei:p>
     — Mali by sme vyzbrojiť študentov, — navrhol Jesenius, ktorý každú   udalosť dával hneď do súvisu s univerzitou. — Pravda, museli by sme   kúpiť zbrane...
    </tei:p>
    <tei:p>
     Zbraní mala univerzita veľmi málo. Aj tie, čo sa našli na povale,   boli už zastaralé; zväčša to boli meče, piky, kopije a vidlice ešte z   husitských vojen. Takmer všetky ich použili na vyzbrojenie oných   štyroch univerzitných „vojakov”. Novších zbraní, strelných, nebolo. A   keďže univerzitná pokladnica dunela prázdnotou, možnosti na   vyzbrojenie väčšieho počtu študentov boli nepatrné.
    </tei:p>
    <tei:p>
     Ináč do budovy Veľkého kolégia vojaci neprišli. Skôr než strach zo   štyroch ozbrojených sedliakov, ktorým sa i tak triasli kolená,   odradilo ich od návštevy vyhlásenie sedliakov, že je to budova   univerzity; bývajú v nej len chudobní profesori, ktorí nemajú nijaké   cennosti. Iba ak knihy. A o tie žoldnieri nestáli.
    </tei:p>
    <tei:p>
     V neskorších večerných hodinách priniesol ktorýsi študent správu,   že kráľ Fridrich aj s rodinou je na úteku.
    </tei:p>
    <tei:p>
     — To nie je možné! — povedal Jesenius ohromený. — Kráľ nemôže v   takejto chvíli opustiť krajinu. Bola by to neodpustiteľná   zbabelosť.
    </tei:p>
    <tei:p>
     Ale študent uisťoval, že to videl na vlastné oči. Kráľ prišiel   pred chvíľou aj so svojím sprievodom do Starého mesta a ubytoval sa v   dome kráľovského richtára. Celá ulica je zaplnená naloženými vozmi,   na ktorých sú cennosti z Hradu. Ráno mieni sprievod vyraziť ďalej, do   Falcka. A mnohí z popredných pánov českých utekajú s ním...
    </tei:p>
    <tei:p>
     Jeseniovi blysla myšlienka, že by mal aj on ujsť. Pocit   nebezpečenstva, ktorý sa snažil potlačiť výhovorkou, že ešte nie je   všetko stratené, ohlásil sa teraz nástojčivou zlou predtuchou, z   ktorej sa zrodil aj pomysel na útek. Ale bola to len „taká vôľou   nekontrolovaná myšlienka, ktorú hneď zavrhol. Nemôže ujsť! Nesmie   ujsť!
    </tei:p>
    <tei:p>
     „Zo spánku nebude túto noc nič,” pomyslel si a začal uvažovať o   položení: Ak kráľ mesto opúšťa, to značí, že sa na obranu nepomýšľa.   V tom prípade je naozaj všetko stratené. Ešte túto noc môžu Prahu   obsadiť cisárski vojaci. Ak neprídu v noci, zajtra tu budú určite. A   potom...
    </tei:p>
    <tei:p>
     Zadumane sedel zahľadený do blikotajúcej sviece, kým ho nevyrušil   pozdný návštevník.
    </tei:p>
    <tei:p>
     Prišiel mladý doktor Adámek.
    </tei:p>
    <tei:p>
     — Čo tu hľadáš, Vavrinec? Prečo si nevaruješ ženu? — spýtal sa ho   láskavo-vyčítavým hlasom Jesenius.
    </tei:p>
    <tei:p>
     — Hľadám vás, magnificencia, — odvetil Vavrinec prerývaným hlasom.   — Musíte ujsť! Hrozí vám nebezpečenstvo. Zachráňte sa!
    </tei:p>
    <tei:p>
     Smutný úsmev ožiaril ustarostenú tvár Jeseniovu.
    </tei:p>
    <tei:p>
     — Treba ratovať viacej ako holý život jedného človeka. Nemôžem   nechať univerzitu naverímboha, tak ako kapitán nemôže opustiť loď za   búrky. Ostatne, my tu ani nevieme, čo sa deje v meste...
    </tei:p>
    <tei:p>
     — Strašné veci. Ako keby sa blížil koniec sveta. Na Bielej hore   vraj ležia celé hory mŕtvych a je tam nesmierne množstvo ranených...   Bez pomoci. Tí, čo ako-tak vládali, dovliekli sa sami alebo s   prispením svojich zdravých kamarátov do Prahy. Niektorých priviezli   na vozoch... Ostatní sú tam. Krížovnícky špitál je preplnený. Ranení   sú tam hlava na hlave. A nikto sa o nich nestará... To je   strašné!
    </tei:p>
    <tei:p>
     Jesenius, ktorého zpráva o úteku kráľa Fridricha úplne zgniavila,   teraz sa spamätal. Slová doktora Adámka ním otriasli. Ozvalo sa v ňom   svedomie. Ozval sa v ňom lekár.
    </tei:p>
    <tei:p>
     — Hovoríš, že o zranených v špitáli sa nikto nestará? Preboha,   prečo? Veď tam majú lekárov i felčiarov.
    </tei:p>
    <tei:p>
     — Majú. Lenže teraz si málokto trúfa vyjsť z domu. Každý si chráni   najprv svoje. Aj lekári. Iba doktor Borbonius je v špitáli. Ale ten   na všetko nestačí.
    </tei:p>
    <tei:p>
     — Pôjdem ta, — povedal Jesenius v náhlom odhodlaní. — Idem do   špitála.
    </tei:p>
    <tei:p>
     Ostatní profesori neprotirečili. Schvaľovali rozhodnutie rektora,   hoci niektorí si v duchu mysleli, že by vari predsa len bolo lepšie,   keby sa staral o vlastnú záchranu. Ale netrúfali si povedať mu to,   aby nesťažovali jeho beztak ťažké položenie.
    </tei:p>
    <tei:p>
     — Ja pôjdem s vami, — rozhodol sa aj Vavrinec.
    </tei:p>
    <tei:p>
     Ale Jesenius zakrútil hlavou.
    </tei:p>
    <tei:p>
     — Hádam stačí, Vavrinec, keď pôjdem sám. Ty máš povinnosti   doma.
    </tei:p>
    <tei:p>
     — Zastavím sa doma po inštrumenty a dozviem sa, čo je u nás   nového. Potom pôjdem s vami.
    </tei:p>
    <tei:p>
     Jesenia dojalo takéto správanie Vavrincovo. Už ho neprehováral,   vedel, že rozhodnutie Vavrincovo vyviera z toho istého prameňa ako   rozhodnutie jeho. Treba zachraňovať ľudské životy — aj za cenu   vlastného života.
    </tei:p>
    <tei:p>
     Zašli na koniec Železnej ulice k Adámkovcom, aby Vavrinec   upovedomil ženu o svojom úmysle.
    </tei:p>
    <tei:p>
     Pani Zuzanka, ešte oblečená, sedela v kuchyni pri svetle sviece a   pokúšala sa skrátiť si dlhé čakanie na muža čítaním. Kuchyňa bola v   dvorovej časti domu, preto sa pani Zuzanka nemusela obávať, že   svetlo, prenikajúce škárami okeníc, privábi nejakého nepozvaného   nočného hosťa. Kniha, ktorú mala pred sebou rozloženú, bola „Kronika   o smutném skončení Gviškarda a Sigismundy, dcéry krále   Salernytánskeho, histórie náramné žalostivá.” Bola to kniha veľmi   vychytená a obľúbená, ktorá nechýbala v žiadnej meštianskej   domácnosti. Aj pani Zuzanka čítala ju vari už po tretí raz. No dnes   sa nemohla nijako sústrediť na ten trúchlivý príbeh dvoch milujúcich   sa duší, ktoré našli napokon útechu v spoločnej smrti. Čítala,   čítala, ale o chvíľu pobadala, že sa jej myšlienky túlajú niekde inde   a že z prečítaného nič nevie. Na každý zvuk na ulici sa strhla,   domnievajúc sa, že sa vracia Vavrinec.
    </tei:p>
    <tei:p>
     Napokon sa ho dočkala. Trochu ju prekvapilo, že prišiel aj s   rektorom Jeseniom. Jej prekvapenie zmenilo sa na údiv, keď jej muž   povedal, že mieni odísť hneď teraz, v noci, do špitála. Azda len   rumenec, ktorý zalial jej peknú tvár, prezradil jej vzrušenie. Prvým   duševným popudom bol úmysel postaviť sa proti tomu, chrániť si muža,   nedovoliť, aby sa vystavoval nebezpečenstvu — ale z celého tohto   duševného poryvu nepreniklo na povrch nič. Iba spýtavým pohľadom   dohovorila sa s mužom a potom riekla:
    </tei:p>
    <tei:p>
     — Choď, Vavro, choď. Je to tvoja povinnosť. O mňa sa netráp. Nie   som v dome sama... Ostatne, počkaj, mám ovela lepší návrh. Pôjdem s   vami a pomôžem vám pri obväzovaní. Vezmete ma, všakver,   magnificencia?
    </tei:p>
    <tei:p>
     V jej hlase i zraku bolo toľko pevného odhodlania, že Jesenius   neodporoval. Povedal, že rozhodujúce slovo v tomto prípade má   Vavrinec.
    </tei:p>
    <tei:p>
     A tak sa obaja doktori vybrali vedno s oddanou ženou do pražských   ulíc. Vavrinec niesol v jednej ruke lampáš, v ktorom sa mihotal   čadivý plamienok, druhou rukou stískal pod pazuchou skrinku s   nástrojmi. Aj rektor držal pod pazuchou svoju skrinku.
    </tei:p>
    <tei:p>
     Neraz už kráčal Jesenius takto nočnou hodinou pražskými ulicami,   ale nikdy ešte nešiel s takým tiesnivým pocitom ako teraz. Zdalo sa,   že vo všetkých pražských domoch vymrel život. Domy hľadeli do ulíc a   na rínky tmavými oblokmi, spoza ktorých neprenikal ani jediný lúč   svetla. Obyvatelia chvejú sa strachom v niektorej zadnej izbe a   nemôžu zaspať od napätého očakávania, kedy sa ozve krik pred domom a   búchanie na bránu. Pritom v izbe sú len starci, chlapi a deti. Mladé   dievčatá a ženy mrú strachom niekde na povale alebo v pivnici,   schované pod hŕbou slamy alebo sena, prípadne v nejakom dúpäti z   handár. Iste im zuby drkocú od strachu, ale aj od zimy, lebo sychravá   hmla preniká až do kostí...
    </tei:p>
    <tei:p>
     Ale toto všetko naši chodci len tušili, lebo z tmavých a mĺkvych   domov neprenikli na ulicu nijaké prejavy života. Iba keď dakde veľmi   silne búchali žoldnieri na bránu, ozvalo sa zo dvora zabrechanie   psa.
    </tei:p>
    <tei:p>
     Kým domy neprezrádzali okoloidúcim svoje tajomstvo, ulice   poskytovali ojedinelým chodcom nevídaný obraz. Len dôstojníkom   podarilo sa zaistiť si nocľah v domácnostiach. Poddôstojníci a prostí   vojaci museli nocovať na uliciach a námestiach. Ach, akýže to bol   nocľah, aké spanie za takého nevľúdneho počasia bez strechy nad   hlavou! Aby aspoň trochu zahnali domŕzavú zimu, naložili vonku veľké   vatry, pri ktorých sa zohrievali.
    </tei:p>
    <tei:p>
     Keď sa chodci približovali k prvej takejto skupinke vojakov, pani   Zuzanka si stiahla kapucňu hlboko do čela a golier na kožušinovom   krátkom kabátiku si vyhrnula, takže aj spredu poskytoval záštitu   skoro celej tvári. Z takéhoto zababušenia bolo jej vidno len noštek a   trochu prestrašené oči. Chceli obísť vojakov čo najväčším oblúkom,   aby nevzbudili ich záujem, ale jeden z vojakov, sediacich na súdkoch   a veľkých kameňoch okolo veselo blčiaceho ohňa, ich zbadal a zvolal   živo:
    </tei:p>
    <tei:p>
     — Ľaľa, akási nočná mora ide k nám!
    </tei:p>
    <tei:p>
     Niekoľko vojakov sa lenivo obzrelo, lebo poznámku svojho druha si   vysvetľovali v tom zmysle, že ide nejaká stará babka. Podľa   Zuzankinej chôdze a oblečenia však vytušili, že je to mladá žena, a   to ich všetkých vzrušilo.
    </tei:p>
    <tei:p>
     — Prihoďte na vatru niečo suchého, aby sme na krásotku lepšie   videli! — zvolal akýsi opitý hlas a hneď sa našlo niekoľko ochotných   rúk, ktoré hodili na oheň pár pekne vyrezávaných stoličiek. Zvečera   si kúrili drevom z mäsiarskych búd, a keď toto kurivo spálili, začali   vytrhať vráta a okenice a vylamovať ploty. Napokon si pomohli tak, že   vtrhli do najbližšieho domu a oblokmi povyhadzovali rozličné kusy   nábytku: stoly, stoličky, postele... Teraz už prikladali z tejto   zásoby.
    </tei:p>
    <tei:p>
     Vojak, ktorý ich prvý zbadal, zapchal si drevený kulač, čo mal na   remeni zavesený cez plece, a postavil sa príchodzím do cesty.
    </tei:p>
    <tei:p>
     — Kam tak náhlivo, neskorí chodci? — spýtal sa ich chrapľavým   hlasom, pričom pozeral bezočivo na Zuzanku.
    </tei:p>
    <tei:p>
     Zuzanka odvrátila tvár do tmy.
    </tei:p>
    <tei:p>
     — Sme doktori a ideme do špitála zachraňovať vašich zranených a   umierajúcich druhov, — povedal Jesenius dôstojne a chcel kráčať   ďalej. Ale to im už zastúpilo cestu niekoľko ďalších vojakov. Stáli   pred nimi v poloblúku ako mocná hradba.
    </tei:p>
    <tei:p>
     Jeseniove slová vojakov trochu skrotili. Keby nebola s lekármi   Zuzanka, akiste by ich boli prepustili v pokoji. Ale takejto vzácnej   koristi nechceli sa len tak ľahko vzdať.
    </tei:p>
    <tei:p>
     — A táto krásotka je vari doktorka? — spýtal sa posmešne opitý   vojak a ukázal prstom na Zuzanku.
    </tei:p>
    <tei:p>
     Zuzanka ustúpila o krok dozadu a stala si za svojho muža, aby ho   mala pred sebou ako ochranu.
    </tei:p>
    <tei:p>
     Vavrinec položil lampáš na zem, aby mal pravicu voľnú pre prípad   potreby.
    </tei:p>
    <tei:p>
     — To je naša pomocníčka, ktorá ide s nami, aby obväzovala   ranených, — vysvetľoval Jesenius. Zachmúreným pohľadom sa díval na   vojakov a potom povedal rozhodne: — Uvoľnite nám cestu! Alebo nás   zaveďte k svojmu veliteľovi!
    </tei:p>
    <tei:p>
     Odpoveďou na tieto slová bol hlasný rehot žoldnierov. Pochabá   žiadosť, zaviesť niekoho k veliteľovi!
    </tei:p>
    <tei:p>
     — Bohvie, kde je náš veliteľ! Možno si buvinká dakde v mäkuškých   bielych perinkách, ale je možné aj to, že už ochutnáva zem na Bielej   hore... Viete čo, učení doktori? Nechajte nám túto holubičku, a vy si   choďte s pánombohom!
    </tei:p>
    <tei:p>
     Vavrinec siahol po rukoviatke dýky, ale Jesenius mu stisol   zápästie a povedal potichu:
    </tei:p>
    <tei:p>
     — Len pokojne... s rozvahou... Veď sa s nimi dohovoríme...
    </tei:p>
    <tei:p>
     — Prejavujete o tú holubičku nápadný záujem, — posmieval sa opitý   vojak. Žmurkal na svojich druhov, prípravujúc ich na dobrý žart. — Ak   si ju tu chceme nechať, nemáme pri tom nijaké zlé úmysly. Len by sme   chceli, aby obviazala niekoľko našich ranených. Napríklad toť   kamaráta...
    </tei:p>
    <tei:p>
     Kamarát, na ktorého ukázal, mal vo vrecovine zabalenú pravicu a   pokojne, akoby šlo o maličkosť, povedal:
    </tei:p>
    <tei:p>
     — Dva prsty preč, akoby ich bol pes zožral.
    </tei:p>
    <tei:p>
     — Ukáž! — povedal Jesenius a pristúpil so zraneným vojakom k ohňu   tak blízko, ako to len bolo možné. Položil si skrinku s nástrojmi na   jeden z prázdnych súdkov a zahodil z rany špinavý obväz. Vojak   zaosŕkal, lebo handry boli na rane prilepené; teraz začala znova   krvácať.
    </tei:p>
    <tei:p>
     — Máš ranu poriadne znečistenú, — povedal Jesenius vecne. — Keby   si to bol tak nechal, naisto dostaneš otravu...
    </tei:p>
    <tei:p>
     Dal sa čistiť ranu a Vavrinec i Zuzanka mu pri tom pomáhali.
    </tei:p>
    <tei:p>
     Žoldnieri ich obstúpili a zvedavo sledovali ich počínanie. Ak   dosiaľ pochybovali, že majú pred sebou doktorov, teraz sa o tom   presviedčali na vlastné oči. A bezočivosť, ktorou sa ešte pred   chvíľkou vyznačovalo ich správanie, ustúpila najprv len neskrývanej   zvedavosti a potom, keď videli, ako zručne Jesenius očisťuje   dokaličené prsty a zašíva ranu, aby sa čo najlepšie zajazvila a   zahojila, začala sa ich zvedavosť meniť na obdiv a napokon na tichú   úctu, akú prostý človek pociťuje k tomu, na čo jeho rozum a sily   nestačia. Už zmĺkli posmešné poznámky a nikto z vojakov už nepozeral   na Zuzanku pohľadom, pri ktorom by Vavrinec siahol po rukoväti   dýky...
    </tei:p>
    <tei:p>
     Príhoda však mala aj iný následok: medzi vojakmi sa našlo viacej   zranených, a tí všetci chceli, aby ich doktori ošetrili. Išlo len o   malé zranenia, ale keby ich mali doktori všetkých ošetriť, zdržali by   sa tu aspoň dve hodiny.
    </tei:p>
    <tei:p>
     — Pozrite, priatelia, ochotne vás všetkých ošetríme, ale   nežiadajte od nás, aby sme to urobili hneď. Jednak to pri takomto   svetle nie je možné, a potom, čo je oveľa dôležitejšie, v špitáli   čakajú na nás také prípady, pri ktorých oneskorený lekársky zákrok   môže znamenať smrť. Poďte s nami do špitála, tam si nájdeme chvíľku   aj pre vás.
    </tei:p>
    <tei:p>
     Návrh sa zdal aj vojakom rozumným, preto sa radi pripojili k   Jeseniovi a Adámkovcom a sprevádzali ich do špitála.
    </tei:p>
    <tei:p>
     Im zasa bol takýto sprievod milý, lebo vedeli, že teraz sa už   nemusia obávať nijakého obťažovania. Žoldnieri, čo šli s nimi, boli   akoby ich osobnou strážou.
    </tei:p>
    <tei:p>
     Prešli ešte popri jednej skupinke zohrievajúcich sa vojakov, ale   tí si ich nevšimli; boli zabratí do spevu akejsi prežalostnej balady.   Iná skupinka žoldnierov spievala veselú pieseň a akýsi rozjarený   vojak pri jej nôte aj krepčil...
    </tei:p>
    <tei:p>
     — Hľa, následky dôverčivosti stavov voči cudziemu vojsku, —   povedal trpko Jesenius. — Čo ich po osude obyvateľov mesta, čo ich po   osude celého kráľovstva!
    </tei:p>
    <tei:p>
     Vavrinec prikývol a doplnil Jeseniove úvahy polohlasnou   poznámkou:
    </tei:p>
    <tei:p>
     — Oni pôjdu ďalej, budú slúžiť tomu, kto viacej zaplatí, hoci by   to bol aj doterajší ich nepriateľ, cisár... A my, čo tu ostaneme, my   sa starajme o seba... Boh nech je nám milostivý!
    </tei:p>
    <tei:p>
     Potom už bez nehody prišli do špitála.
    </tei:p>
    <tei:p>
     Nikdy nevidel Jesenius toľko biedy pokope, koľko jej bolo v   Krížovníckom špitáli. Na lôžkach ležali až po traja ranení. Ale ani   to nestačilo. Furmani, čo večer priviezli týchto úbožiakov, tvrdili,   že na Bielej hore je mŕtvych a ranených ako dreva v hore. Povozníci   budú mať čo robiť celý deň, keď budú chcieť priviezť všetkých   zranených, ktorí do zajtra vydržia.
    </tei:p>
    <tei:p>
     Veľa ranených ležalo na zemi, a to nielen v izbách, ale aj v   predizbách a na chodbách. Okrem toho mnohí zronene sedeli alebo stáli   pri stenách a tupo sa dívali pred seba. Jesenius a Adámkovci museli   mnohých stenajúcich ranených prekračovať, keď sa chceli dostať do   vnútorných miestností špitála.
    </tei:p>
    <tei:p>
     Tam už našli doktora Borbonia v bielej zástere a s vyhrnutými   rukávmi.
    </tei:p>
    <tei:p>
     — Chvalabohu, že idete! — zavolal na nich. — Strašne vás tu   potrebujeme!
    </tei:p>
    <tei:p>
     Dali sa hneď do roboty.
    </tei:p>
    <tei:p>
     Nebolo času ani možnosti pripraviť sa na každý zákrok tak, ako to   predpisovali reguly a obyčaje.
    </tei:p>
    <tei:p>
     — Dvom bude treba odrezať nohu a jednému ruku, — vysvetľoval   doktor Borbonius. — Sám som sa na to nechcel podujať...
    </tei:p>
    <tei:p>
     Nebolo poruke utišujúcich prostriedkov, ba ani pálenky, aby   zranených pred amputáciou opili, a tak robili všetky, i tie najťažšie   zákroky pri plnom vedomí pacientov. Iba do úst im vopchali veľkú   korkovú hrušku s vyvŕtaným otvorom na dýchanie, aby nemohli kričať od   bolesti, a oči im Zuzanka zaviazala šatkou, aby ich pohľad na   lekársky zákrok ešte väčšmi nerozrušoval.
    </tei:p>
    <tei:p>
     Keď skončili tieto najťažšie zákroky, pri ktorých pani Zuzanka   bola biela ako krieda, na chvíľu si odpočinuli a utreli si pot z   tvárí, strhaných od námahy.
    </tei:p>
    <tei:p>
     Ale dlho nemohli odpočívať, lebo zo všetkých strán špitála ozývalo   sa jajkanie a vzdychanie.
    </tei:p>
    <tei:p>
     — Je tu okrem mňa ešte niekto z Moravanov? — volal hlasite akýsi   vojak s obviazanou hlavou. — Kde ostali všetci Moravania?
    </tei:p>
    <tei:p>
     Vojaci-cudzinci nerozumeli jeho otázku — a tí, čo ju rozumeli,   nechceli odpovedať. Aj Jesenius už počul o tom, ako hrdinsky bojovali   Moravania: opretí o ohradu a potom o múry letohrádku Hviezda bojovali   do posledného chlapa. Ani jeden sa nedal zajať... Hrdinsky padali pod   náporom obrovskej presily, ako keď pod mocnými rozmachmi kosca padajú   široké zákosy postupne, s jednotvárnou vytrvalosťou. Akým žartom   alebo nedopatrením strašlivého kosca sa stalo, že tento jeden ľudský   klas ostal na koreni, že tento jediný nezahynul, unikol smrti a teraz   tu v krutej osamotenosti volá svojich druhov?
    </tei:p>
    <tei:p>
     „Azda preto ho smrť ušetrila,” pomyslel si dojatý Jesenius, aby   bol zvestovateľom hrdinského konca svojich druhov ako pútnik z údolia   Termopylského, kde zahynuli sparťanskí bojovníci, tak, ako im   prikazovali zákony...
    </tei:p>
    <tei:p>
     — Naar huis! Breng me naar huis! Ik wil te midden van de mijnen   sterven! (Domov! Odvezte ma domov! Chcem umrieť medzi svojimi!) — —   stenal akýsi fúzatý Nizozemec s rozťatým plecom.
    </tei:p>
    <tei:p>
     Z druhého konca miestnosti ozývali sa žalostné vzdychy   dokaličeného Francúza:
    </tei:p>
    <tei:p>
     — Mes pauvres enfants! Mes pauvres enfants! (Moje úbohé deti! Moje   úbohé deti!)
    </tei:p>
    <tei:p>
     V radovánkach a výstrednostiach žoldnierskeho života možno neraz   aj zabudol na to, že je ženatý a má rodinu. No teraz, vo chvíli   utrpenia, keď už cítil na sebe chladný dych smrti, zmyslel si na   svojich najbližších a žalostivo ich spomínal.
    </tei:p>
    <tei:p>
     — Wasser! Dieser Durst, dieser schreckliche Durst!... (Vodu! Smädí   ma, strašne ma smädí!) — šeptal iný zranený s blúznivým pohľadom a s   rozpálenou tvárou.
    </tei:p>
    <tei:p>
     Zuzanka, hoci nerozumela slovám, pri pohľade na jeho dopukané pery   sa dovtípila, po čom chorý túži, a priložila mu k ústam krčiažtek s   vodou.
    </tei:p>
    <tei:p>
     Najväčšmi ju dojímal osud dvoch chlapcov. Akiste boli ešte mladší   ako ona, a už ich vojna poznačila na celý život.
    </tei:p>
    <tei:p>
     Jednému doktori pred chvíľou odrezali nohu. Keď k nemu Zuzanka   pristúpila, zastonal prosebne:
    </tei:p>
    <tei:p>
     — Nem akarok még meghalni! (Nechcem ešte umrieť!)
    </tei:p>
    <tei:p>
     Ako keby ju prosil, aby zahnala z jeho blízkosti smrť; ako keby   bolo v jej moci zachrániť mu život. Ale Zuzanka ho nerozumela. Bol to   Maďar a nikto z jeho susedov nerozumel, čo hovorí. Zranených Maďarov   v špitáli takmer nebolo. Všetci zdupkali hneď na začiatku boja, a   preto ani tento mládenec nemal tu krajanov.
    </tei:p>
    <tei:p>
     Druhý šuhaj, pobelavý, peknej tváre, opakoval ustavične len jedno   slovo, ktoré všetci rozumeli; a jednako sa podľa toho slova nedala   ustáliť národnosť chorého:
    </tei:p>
    <tei:p>
     — Mama! Mama! — opakoval so zúfalou vytrvalosťou.
    </tei:p>
    <tei:p>
     Mal horúčku, guľka mu uviazla v útrobách. Zrejme si neuvedomoval,   kde je, lebo keď mu Zuzanka položila na rozpálené čelo studený   obklad, zašeptal vďačne, s úľavou:
    </tei:p>
    <tei:p>
     — Och, mama!
    </tei:p>
    <tei:p>
     Lekári pracovali bez oddychu a Zuzanka im pomáhala neúnavne. Aj   tam, kde doktori nemohli pomôcť, dotyk jej mäkkých rúk zmierňoval   bolesti.
    </tei:p>
    <tei:p>
     Nad ránom, keď sa už postarali o všetkých ranených a mohli si   dožičiť aj krátky oddych, povedal Vavrinec opäť prosebne   Jeseniovi:
    </tei:p>
    <tei:p>
     — Magnificencia, ujdite. Ešte je čas.
    </tei:p>
    <tei:p>
     Jesenius sa ustato usmial a zakrútil hlavou.
    </tei:p>
    <tei:p>
     — Nemôžem opustiť univerzitu... Nemôžem opustiť týchto   úbožiakov...
    </tei:p>
    <tei:p>
     A ukázal na desiatky trpiacich po všetkých kútoch špitála.
    </tei:p>
    <tei:p>
     Vavrinec mu potom už nespomenul svoj návrh na útek.
    </tei:p>
    <tei:p>
     Až keď sa na obed vracali do Veľkého kolégia, aby zistili, čo je   tam nového a čo treba robiť, a keď cestou stretali už prvých vojakov   cisárskej armády, obsadzujúcich Prahu, povedal Vavrinec smutne:
    </tei:p>
    <tei:p>
     — Škoda, že ste nevyužili tú poslednú príležitosť na útek,   magnificencia... Uvedomujete si, že ste dnešnej noci možno prehrali   svoj život?
    </tei:p>
    <tei:p>
     Jesenius sa zastavil, zahľadel sa do očú Vavrincových dlhým   pohľadom a odvetil pevne:
    </tei:p>
    <tei:p>
     — Možno, ale zachránil som si česť.
    </tei:p>
    <tei:p>
     A tieto slová odplavili mu z duše ťarchu, ktorá ho až doteraz   gniavila. Jas, ktorý sa zablysol po jeho odpovedi v očiach   Zuzankiných, znamenal odobrenie jeho činu.
    </tei:p>
   </tei:div>
   <tei:div type="chapter">
    <tei:head>
     XXXI. ROZTLČ ICH PRÚTOM   ŽELEZNÝM
    </tei:head>
    <tei:p>
     ZIMA sa približovala a napĺňala Jeseniovo srdce nepokojom.
    </tei:p>
    <tei:p>
     Od osudnej udalosti na Bielej hore, a najmä po rozhovore s   doktorom Adámkom a jeho výstrahe, aby ušiel, nevrátil sa Jeseniovi už   jeho predošlý pokoj. Ustavične cítil tiesnivú úzkosť ako predzvesť   neznámeho nebezpečenstva, ktorému nemožno vyhnúť. Darmo sa usiloval   rozumovými dôvodmi potlačiť tieto nepríjemné stavy duševnej   malátnosti a úzkosti, neviditeľný spodný prúd vynášal z hlbín duše na   povrch ustavične nové a nové záchvevy: predtuchu hrozivej budúcnosti.   „Čoho sa obávam?” — vravel si na upokojenie, „veď saský kurfirst sa   zaručil za životy všetkých vodcov odboja a okrem výmeny ľudí na   vedúcich miestach nič sa vlastne nestalo. Cisár Ferdinand, nech už má   akékoľvek chyby, je veľmi pobožný: denne sa zúčastňuje na dvoch až   troch omšiach, pri procesii na Božie Telo nosieva veľkú horiacu   sviecu a keď stretne na ulici kňaza, ponáhľajúceho sa k umierajúcemu   s Telom Pána, vždy si kľakne, hoci aj do blata... Nuž istotne pokladá   víťazstvo na Bielej hore za dostatočný prejav milosti Panny Márie a   nemieni si obťažiť svedomie pomstou. Moja je pomsta! — povedal Pán, a   cisár dobre robí, že si pripamätúva tento príkaz...” Takto sa   utešoval Jesenius denne, ale trochu ozajstnej úľavy pocítil iba v   noci. Občas ho síce tlačila mora, snívalo sa mu s Mydlářom — a vždy   to bol nejaký strašidelný sen, po ktorom prebudenie bolo ozajstným   vyslobodením — ale jednako spánok ho vždy aspoň trochu osviežil. No   takáto poľahoba dlho netrvala: ako nezvaný hosť prikradol sa opäť   nepokoj a ďobal mu do mozgu ako ďateľ do červivého kmeňa. Stŕhal sa   zo spánku, keď počul na ulici výkriky alebo brinkot zbraní, a srdce   sa mu bláznivo rozbúšilo, keď za dňa počul približovať sa ku dverám   svojej habitácie kroky viacerých osôb odrazu. Darmo sa upokojoval   neradostnou útechou, že neminie človeka, čo je mu súdené — cítil, že   sa s ním deje akási čudná zmena... Sledoval tieto zvláštne príznaky   na sebe ako lekár. Chcel rozdeliť svoju bytosť na dve vzájomne   nezávislé polovice: ten trpiaci, strašidelnými predstavami   prenasledovaný človek-Jesenius je pacient, ktosi cudzí, ktosi, koho   musí Jesenius-lekár liečiť. Takéto rozpitvávanie vlastného vnútra   prinieslo mu predsa len istú úľavu: spomenul si na svoju náuku o   cykličnosti v ľudskom živote. Nebol to jeho objav, náuku prevzal od   starých, no aj sám sa vlastným pozorovaním presvedčil o tom, že v   ľudskom tele dejú sa v istých obdobiach veľké zmeny. Najväčšia na   rozhraní medzi mladosťou a starobou. Teraz má päťdesiatštyri rokov.   Možno sú to už prvé príznaky onej veľkej zmeny, na ktorú musí byť   pripravený. Takto si teda Jesenius vysvetľoval svoj zvláštny duševný   stav prirodzeným spôsobom — a to ho trochu upokojovalo.
    </tei:p>
    <tei:p>
     Pokiaľ ide o jeho funkciu rektora univerzity, musel aj on   podniknúť tŕnistú cestu kajúcnika, aby odvrátil od vysokého učenia   cisárov hnev. Profesorský zbor ho vyslal za kniežaťom Lichtenšteinom,   správcom krajiny, aby mu v mene univerzity vyslovil ľútosť nad   nedávnym poblúdením. Srdce mu krvácalo, že sa musel tak ponížiť.
    </tei:p>
    <tei:p>
     — Vyznávame, že sme zblúdili, vyznávame, že sme proti nebu i proti   Jeho cisárskej Velebnosti hrešili. Nech iní svoje činy ospravedlňujú,   my na seba žalujeme. Sudcom, ktorí budú zvažovať naše činy, prosebne   vravíme: Neučinili sme, nemohli sme, nespytovali sa nás na radu,   nevypočuli nás. Štúdiá naše, ktoré sú družkou mieru, potrebujú mier,   mierom sa posilňujú; vojnu sme ustavične zamietali. Otcovi vlasti,   nášmu najmilostivejšiemu cisárovi, vravíme: Odpusť, otče vlasti,   chybili sme, bez uváženia sme konali, želieme to.
    </tei:p>
    <tei:p>
     Ale želaný výsledok nedosiahol.
    </tei:p>
    <tei:p>
     Raz večer ozvalo sa na dverách rektorovej habitácie prudké   zakopnutie nohou. Takýmto kopaním oznamovali príchod cudzí   návštevníci, vlastne takto si žiadali dovolenie vstúpiť.
    </tei:p>
    <tei:p>
     — Slobodno, — riekol Jesenius a zdvihol hlavu od papiera, na ktorý   pri svetle sviece písal. Ktože to vyrušuje v noci? Iste len niekto z   domácich, vonkajší by nechodil v takú neskorú nočnú hodinu...
    </tei:p>
    <tei:p>
     Jesenius sa zahľadel vyčkávavo na dvere.
    </tei:p>
    <tei:p>
     Vo dverách zastal staromestský cisársky richtár Šrepl.
    </tei:p>
    <tei:p>
     — Pán Boh vám daj dobrého večera! — pozdravil a nesnímuc klobúk z   hlavy, podišiel ku stolu, za ktorým sedel Jesenius.
    </tei:p>
    <tei:p>
     Richtárova tvár neveštila nič dobrého. Jesenius vstal a naoko   pokojným hlasom sa spýtal:
    </tei:p>
    <tei:p>
     — Čomu môžem ďakovať za takú pozdnú návštevu?
    </tei:p>
    <tei:p>
     — Magnificencia, prichádzam v úradnej povinnosti...
    </tei:p>
    <tei:p>
     Jesenius sa strhol a mimovoľne pozrel na poodchýlené dvere, či tam   nečakajú mestskí drábi. Ale nevidel nikoho, ani nepočul nijaké hlasy   alebo šramot. Trochu ho to upokojilo. Akiste sa richtár prišiel dačo   úradne spýtať. Azda sa študenti pobili niekde s drábmi... Lenže to by   patrilo do právomoci mestského richtára —
    </tei:p>
    <tei:p>
     — Prosím. Ak ide o takú vážnu vec, že nemôže počkať do rána, som   ochotný odpovedať vám hneď.
    </tei:p>
    <tei:p>
     — Nejde o odpoveď... nijaké vypočúvanie... aspoň nie tu. Ide o vec   oveľa vážnejšiu. Je mi to veľmi nepríjemné, ale konám len svoju   povinnosť... — Richtár sa odmlčal, zrejme hľadal najvhodnejšie slová.   A Jesenius bol si na čistom. — Dostal som rozkaz vsadiť vás do   väzenia. Prosím, aby ste sa rozkazu neprotivili a dobrovoľne ma   nasledovali. Pred bránou kolégia čakajú štyria drábi.
    </tei:p>
    <tei:p>
     Ach, pravdaže! Veď drábi nesmú vstúpiť na pôdu akadémie bez   rektorovho dovolenia. To je starobylá výsada univerzít. Aké to   absurdné položenie: len s jeho súhlasom mohli by drábi vstúpiť do   budovy univerzity, aby ho zatkli. Čo by si počal richtár, keby mu   povedal, že nepôjde? Sám by ho nemohol odviesť... No hneď zahnal   takéto bláznivé myšlienky a povedal si, že nesmie povedať ani vykonať   nič neprozreteľného, čím by znížil dôstojnosť univerzity.
    </tei:p>
    <tei:p>
     — Je prirodzené, že sa vaším rozkazom podvolím, — povedal pokojne.   — Ale nemohli by ste to odložiť na zajtra? Musím odovzdať vedenie   univerzity svojmu zástupcovi. A to sa nedá len tak napochytre. Treba   prebrať insígnie, pečať a všetky písomnosti. Zaručujem sa vám svojím   rytierskym slovom, že ráno prídem na rathauz.
    </tei:p>
    <tei:p>
     Richtár sa od svojho príchodu po prvý raz trochu vľúdnejšie pozrel   na Jesenia. Chvalabohu, nebudú s ním nijaké ťažkosti.
    </tei:p>
    <tei:p>
     — Verím vášmu slovu, magnificencia, a keby to záviselo odo mňa,   ochotne by som vám povolil lehotu na odovzdanie správy akadémie. Ale   rozkaz, ktorý som dostal, je veľmi jasný a nepripúšťa nijaký iný   výklad. Mám vás vsadiť do väzenia ešte túto noc.
    </tei:p>
    <tei:p>
     Jesenius sa zahryzol do pery a chvíľočku rozmýšľal, čo si počať:   či sa začať obliekať, či si brať nejaké veci so sebou, alebo zavolať   profesorov.
    </tei:p>
    <tei:p>
     — Aspoň jednu láskavosť by ste mi mohli urobiť, — povedal a   prosebne sa zahľadel na cisárskeho richtára. — Povedzte mi, prosím   vás, či okrem mňa máte vsadiť do väzenia aj iné osoby?
    </tei:p>
    <tei:p>
     Bola to otázka veľmi závažná, od ktorej veľa záviselo. Ak vydali   zatykači rozkaz len proti nemu, nebude vec taká vážna. Ale ak   áreštujú aj iných, potom to bude horšie...
    </tei:p>
    <tei:p>
     — Iste neprezradím nijakú tajnosť, keď vám poviem, že áreštovací   rozkaz sa týka len vás. Pravda, hovorím len za seba. Neviem, čo sa   deje v Novom meste a na Malej Strane.
    </tei:p>
    <tei:p>
     Jeseniovi aj toto stačilo. Keby šlo o nejakú hromadnú odvetu proti   vodcom odboja, iste by on nebol medzi uväznenými na prvom mieste.
    </tei:p>
    <tei:p>
     Aspoň trochu upokojený dal zavolať dekana Campana. Prorektor   Fradelius bol v Nemecku, kam ho vyslali dohovoriť pomoc pre české   stavy; doteraz sa z cesty nevrátil. Správu univerzity musel teda   odovzdať Campanovi. Nemohli to urobiť podrobne, ako predpisovala   regula, lebo richtár bol už netrpezlivý. Jesenius odovzdal Campanovi   správu univerzity len tak vcelku. Dal mu pečať a kľúče a povedal   napochytre, ktoré veci treba vybaviť bezodkladne.
    </tei:p>
    <tei:p>
     — A keby si ma tam podržali dlhšie, nezabudnite na mňa, — dodal s   horkou iróniou, pokúsiac sa o úsmev.
    </tei:p>
    <tei:p>
     Campanus ubezpečoval Jesenia, že univerzita podnikne všetko, aby   vymohla prepustenie svojho rektora z väzenia, a súčasne ho utešoval,   že to bude akiste zasa nejaké nedorozumenie; nech len nezúfa, Boh vo   svojej dobrotivosti ho neopustí...
    </tei:p>
    <tei:p>
     Jesenius sa teplo obliekol a v rýchlosti si vzal so sebou ešte   súpravu bielizne a vlnenú prikrývku. Napokon vyňal z truhly niekoľko   desiatok toliarov, aby mal na prilepšenie.
    </tei:p>
    <tei:p>
     Objal svojho priateľa a potom odišiel v sprievode richtára na   radnicu.
    </tei:p>
    <tei:p>
     Prvým nemilým prekvapením bolo, že drábi ho zaviedli do chladnej   cely Špinky, väzenia na Staromestskom rathauze. V cele bol sám. Aj to   bol znak, že ide o väzbu zostrenú, čiže o „prísny árešt”.
    </tei:p>
    <tei:p>
     V prvých dňoch po uväznení Jesenius neraz ďakoval Bohu, že mu   prisúdil okúsiť už raz „slasti” väzenia. Aspoň to teraz ľahšie   znášal. A porovnával. Aj v tom bolo kus útechy, keď zistil, že Špinka   má predsa len rozličné prednosti pred Sedliackou vežou vo Viedni.
    </tei:p>
    <tei:p>
     Najhoršia bola nečinnosť a samota. Jesenius nevydržal chvíľku bez   práce. Heslo, ktoré si vybral a dal zvečniť aj na rytine so svojím   portrétom, „Officio mi officior” — „Službou iným seba hubím”, bolo   symbolom jeho života. Cítil sa odrazu ako bez rúk. Duch mu pracoval   neúnavne ďalej, ale bolo to, ako keď mlyn melie naprázdno. Nedali mu   papier ani olovko alebo brko. Poučený trpkými skúsenosťami z   predošlého väzenia vzal si písacie náčinie so sebou, ale vo väzení mu   všetko odňali. A tak sa duch umáral horúčkovitou planou činnosťou a   telo sa vyčerpávalo nekonečným chodením sem a tam, šesť krokov ta,   šesť krokov naspäť. Celé hodiny. Keby vzdialenosť denne takto krokmi   zmeranú natiahol do jednej čiary, kde by bol jej koniec? Ešte dobre,   že si vzal tých pár toliarov. Mohol si za ne prilepšiť na strave.   Lenže priazeň žalárnika bolo si treba získať taktiež toliarmi. A tak   Jeseniov mešec vyprázdnil sa oveľa skôr, než predpokladal. Pred   Vianocami ostal už len na väzenskom koste. Na úpenlivú žiadosť   dovolili mu napísať list univerzite. Prosil v ňom pre lásku božiu,   aby na neho nezabúdali, aby ho neopúšťali a poslali mu aspoň   päťdesiat toliarov...
    </tei:p>
    <tei:p>
     Na Vianoce ich ešte nemal. Šťastie, že sa žalárnik učlovečil (ej,   nebude to zadarmo!) a priniesol prilepšenie „na veru” z domu.
    </tei:p>
    <tei:p>
     Smutné, veľmi smutné to boli Vianoce pre doktora Jesenia. Z ulice   prenikal až k nemu spev koledníkov. V ten večer si neľahol. Ani   nechodil po kobke. Sedel na priči s hlavou opretou o dlane a   spomínal. Koledný spev pripomínal mu vlastné detstvo. Hrejivé domáce   ovzdušie akoby preniklo cez vlhké, ošarpané múry až sem, k   premrznutému väzňovi, ktorý si ohrieval, skrahnuté prsty vlastným   dychom a ťažké srdce spomienkami. O polnoci, keď dozneli zvony na   vežiach Týnskeho chrámu a na ochodzi trubači vytrubovali radostné   fanfáry, zopakoval si Jesenius v spomienkach všetky krásne Vianoce   strávené s Máriou Felsiou.
    </tei:p>
    <tei:p>
     Po Novom roku prišiel ho navštíviť Campanus a priniesol mu   pozdravenie od celého profesorského zboru a navyše desať zlatých.   Viacej mu univerzita poskytnúť nemôže. Veď Jesenius dobre vie, s   akými hmotnými ťažkosťami musí akadémia ustavične zápasiť. Predtým sa   našiel zavše nejaký mecenáš, ktorý požičal na dobré slovo niektorého
     <tei:emph>
      z
     </tei:emph>
     profesorov, ale od onej nešťastnej nedele ôsmeho   novembra každý akadémii vyhýba ako miestu neblahému. Nech už sa   rektor na profesorov nehnevá. Azda by si mohol vypomôcť sám ešte tak,   že by poveril dakoho, aby odpredal niečo z jeho vecí...
    </tei:p>
    <tei:p>
     Jesenius bol rád aj tomuto malému prilepšeniu. Ešte viacej ako   peniaze tešila ho návšteva milého priateľa a jeho uistenie, že príde   aj nabudúce. Možno potom prinesie už aj nejakú radostnejšiu zvesť,   veď univerzita robí, čo môže, aby vymohla rektorovi slobodu. On,   Campanus, je presvedčený, že sa to podarí, veď okrem Jesenia nikoho   neáreštovali. Nuž nevidí príčinu, prečo by mali držať vo väzení práve   len jeho.
    </tei:p>
    <tei:p>
     Jesenius pookrial pri týchto novinkách. Naozaj, čo by mohli mať   práve len proti nemu? Čudné mu bolo aj to, že ho doteraz ani raz   nevypočúvali. Kto by mohol mať záujem na jeho uväznení? Že by v tom   mal prsty Zdeněk Lobkovic, ktorý sa po Ferdinandovom víťazstve stal   znova najvyšším kancelárom? No nech už je to akokoľvek, všetky znaky   nasvedčujú, že to nebude nič takého, prečo by sa mal   znepokojovať.
    </tei:p>
    <tei:p>
     A tak Jesenius veril a dúfal. Jeho nádej v skoré vyslobodenie   vzrástla, keď mu povolili papier a písacie náčinie. Písanie mu veľmi   skrátilo čas, aj keď mohol písať prevažne len večer pri svetle   sviece, lebo cela bola tmavá a v januári dni boli krátke a chmúrne.   Niekedy, keď vonku zúrila metelica, v cele bolo tma ako v noci, ale   cez deň si väzeň svietiť nesmel; a tak počítal len odbíjanie hodín na   orloji a tešil sa na večer.
    </tei:p>
    <tei:p>
     Ale boli aj iné dni. Jasné slnečné zimné dni, keď vonku mrzlo, až   uhly prašťali, a keď väzeň strávil celé hodiny opretý chrbtom o pec   vykurovanú z chodby, lebo inde sa nedalo pre zimu vydržať. A kdežeby   písať! V také dni hľadieval túžobne na fliačik belasej oblohy a tešil   sa na prvé lúče slnečné, ktoré vniknú do cely. S rozjasnenou tvárou   pozeral na stenu, na ten zlatistý štvorec popretínaný tôňou mreže, a   vytrvalo sledoval jeho sotva postihnuteľnú dráhu: ako sa pomalilinky   púšťa po stene dolu, na tehlovú dlážku a tam sa začne okolo poludnia   zmenšovať, nepokračujúc ďalej v ceste — akoby bol narazil na   neviditeľnú prekážku — a potom odrazu zmizol a po cele sa rozlialo   šero. Ešte než sa svetelný štvorec celkom stratil, položil naň   Jesenius dlaň a vychutnával teplý dotyk slnca s takým pôžitkom, ako   keby sa celý vyhrieval vonku na slnci, na slobode.
    </tei:p>
    <tei:p>
     Keď sa chvíľkové marivo pominulo, zamestnával sa väzeň pozorovaním   stien. Vlhkosť nakreslila na nich nepravidelné škvrny   najrozličnejších sivo-čiernych odtienkov. Za súmraku nadobúdali tieto   škvrny určitejšiu podobu, pozorovateľ mohol si spomedzi nich vybrať   obrazy najrozličnejších námetov: fantastické tváre, telá obludných   zvierat, akoby bol neznámy maliar chcel oživiť príšery z Apokalypsy,   na inom mieste zasa videl záhadné krajiny a nezvyčajné rastliny. A   pritom obrazy nemali stálu podobu, ale menili sa; tá istá škvrna   znázorňovala každý deň niečo iného. Možno to súviselo s osvetlením   alebo s duševným rozpoložením pozorovateľa.
    </tei:p>
    <tei:p>
     Ako ho predtým, než mu povolili písacie náčinie, mučila myšlienka,   že nemôže písať, tak isto bolestne znášal aj nedostatok kníh. Bolo to   preňho naozaj veľké utrpenie, že mu nedovolili čítať. No jeho   podnikavý duch vyhútal aj tu odpomoc. Začal si v duchu opakovať   citáty z diel starých majstrov. Poznal dôkladne celú grécku i rímsku   literatúru a vedel z nej veľa naspamäť. No doteraz si nikdy nemusel   namáhať myseľ, lebo čo sa prešmyklo deravou sieťou pamäti, to si   ľahko doplnil nazretím do kníh. Tu knihy nemal. Preto sa pokúšal z   najhlbších skrýš pamäti vydolovať čo najviac pokladov. Veľa už   pozabúdal, mnoho veršov sa mu navždy vyparilo z hlavy, ale na mnohé   si len nemohol práve v tej chvíľke spomenúť. Na konci jazyka to mal,   ale nie a nie to vysloviť. Nepovolil. Tak dlho si moril myseľ, až   napokon z nesúvislých veršov a ojedinelých slov ako z mozaikových   kamienkov zostavil si v mysli celú báseň a potom sa pri polohlasnom   recitovaní kochal v jej krásach. Ako novo, ako nezvyčajne sviežo   zneli mu v tomto prostredí napríklad Ovídiove „Listy od Čierneho   mora”. Len teraz plne pochopil a uzavrel do svojej lačnej duše celú   ich trúchlivú krásu.
    </tei:p>
    <tei:p>
     <tei:emph>
      Prepáčte, priatelia, prosím, že skladal som nádeje vo   vás,
     </tei:emph>
    </tei:p>
    <tei:p>
     <tei:emph>
      takýchto pokleskov nikdy nechcem sa dopustiť   viac
     </tei:emph>
     ...
    </tei:p>
    <tei:p>
     Ozaj, čo robia jeho priatelia? Kde sú? A koho môže v svojom   terajšom položení pokladať za priateľa? Mrzí ho, že na neho zabudli,   ale potom ich zas v duchu ospravedlňuje: Chudáci, veď každý má teraz   dosť starostí sám so sebou. A potom — každý sa bojí.
    </tei:p>
    <tei:p>
     V takýchto pošmúrnych dumách, popretkávaných nádejami i   zúfalstvom, plynul Jeseniovi jednotvárny čas. Prešiel január a   február sa chýlil ku koncu.
    </tei:p>
    <tei:p>
     A raz v noci koncom februára vyrušil Jesenia zo spánku veľký   hrmot, dupot ťažkých okovaných čižiem, škrípanie veľkých kľúčov v   hrdzavých zámkach a búchanie dverí.
    </tei:p>
    <tei:p>
     „Čo sa to deje?” pomyslel si. Sadol si na priči a započúval sa do   nezvyčajného hrmotu. Chcel sa zo zdrapov rozhovoru, z útržkov viet   dozvedieť, čo sa vonku robí. Zrejme priviedli nových väzňov. A musí   ich byť hodne... Akí sú. to ľudia? No, veď zajtra sa to od žalárnika   dozvie.
    </tei:p>
    <tei:p>
     Nemusel čakať do budúceho dňa. Ťažké kroky priblížili sa predo   dvere jeho cely. Kľúč zaštrkotal a hrubé okované dvere sa   otvorili.
    </tei:p>
    <tei:p>
     — Doktor Jesenius, oblečte sa a pripravte na cestu! — povedal   žalárnik prísnym hlasom a ostal stáť pri dverách, aby sa presvedčil o   splnení rozkazu. Vedľa neho stál dráb s čadiacou fakľou v ruke. Dvere   nechali otvorené.
    </tei:p>
    <tei:p>
     Otvorenými dverami zbadal na chodbe dve známe postavy: doktora   Rippla a bývalého vojenského hajtmana staromestského Jána Kutnauera   zo Sinnensteinu.
    </tei:p>
    <tei:p>
     Jeseniovi sa rozbúchalo srdce radostným vzrušením. Nazdával sa, že   sa priblížila hodina jeho vyslobodenia. Usmial sa na žalárnika a   spýtal sa:
    </tei:p>
    <tei:p>
     — Prepustíte ma na slobodu?
    </tei:p>
    <tei:p>
     Žalárnik zakrútil hlavou a na jeho tvári mihol sa súcitný výraz.   To on nosil Jeseniovi z neďalekého hostinca prilepšenie. Väzeň si ho   získal a zaviazal niekoľkými toliarmi, ktoré mu dal ako odmenu za   prinášanie jedla. Teraz, keď mu tento väzeň odíde, bude si musieť   hľadať nový zdroj príjmov. Na šťastie medzi týmito novoprišlými bude   dosť takých, čo si radi zaplatia jeho službičky.
    </tei:p>
    <tei:p>
     — Žiaľbohu, taký rozkaz nemám, — odvetil žalárnik. — Mám vás   odviesť ku koču, ktorý vás odvezie na Hrad do Bielej veže medzi   ostatných urodzených väzňov.
    </tei:p>
    <tei:p>
     Jeseniova radosť teda zhasla hneď ako bola vzbĺkla.
    </tei:p>
    <tei:p>
     Vonku čakal krytý voz s dvoma ozbrojenými jazdcami vpredu a dvoma   jazdcami vzadu. Jeden z predných jazdcov držal v ruke horiacu   pochodeň.
    </tei:p>
    <tei:p>
     Väzeň sa pred bránou rathauzu zastavil a plnými pľúcami vdychoval   svieži zimný vzduch presýtený vlhkosťou z roztápajúceho sa snehu,   ktorý bol pred radnicou i pred domami na Staromestskom rínku navŕšený   v násypoch zvýše chlapa. Žalárnik ho neduril a vojakom, čo na neho   čakali, na chvíľke nezáležalo. Azda sa aj v nich ozvalo kus ľudského   srdca, keď videli, ako blahodarne účinkuje na väzňa toto chvíľkové   marivo slobody. Iba prejsť námestím a krátkou Železnou ulicou — a tam   už je Karolinum, tam by už bol doma! Ale od tohto blízkeho cieľa delí   ho nezdolateľná prekážka, viditeľne stelesnená v týchto niekoľkých   ľuďoch: v žalárnikovi a vojakoch.
    </tei:p>
    <tei:p>
     A tak po vlne, ktorá na okamženie odplavila z neho všetku ťarchu a   dala krídla jeho túžbam, privalila druhá vlna ťarchu novú. Z jedného   zla do druhého — to je celá zmena, čo na neho čaká. Nohy mu   oťažievajú, po tele sa prelieva slabosť. S hlbokým vzdychom vykročil.   Vykročil k povozu... vykročil v ústrety svojmu temnému osudu.
    </tei:p>
    <tei:p>
     Komôrky v Bielej veži boli oveľa prívetivejšie než temnice v   staromestskej Špinke. Hja, väzenie pre pánov! Páni majú vo všetkom   výhody. Aj pri väznení, aj pri hrdelných trestoch. Mešťana alebo   príslušníka štvrtého stavu obesia, urodzenému človeku zotnú hlavu.   Pritom kat si musí počínať tak obozretne, aby sa odsúdenca nedotkol.   Len jeho meč sa môže dotknúť tela urodzenej osoby; keby sa ho dotkol   kat, bola by to pre odsúdenca poškvrna a kat by za takú urážku   pykal.
    </tei:p>
    <tei:p>
     Jesenia zatvorili do jednej komôrky s pánom Krištofom Harantom.   Obaja sa potešili tomuto stretnutiu, i keď sa uskutočnilo v takých   smutných okolnostiach.
    </tei:p>
    <tei:p>
     Objali sa srdečne a potom si dlho mlčky stískali ruky. Pán Harant   od rozrušenia nezmohol sa na slovo.
    </tei:p>
    <tei:p>
     — Čo sa to deje, prosím vás? Už dlho nemám nijaké správy zvonku, —   povedal Jesenius, dojatý pohľadom na žiaľ, s akým Harant znášal svoje   uväznenie.
    </tei:p>
    <tei:p>
     Harant mu pretŕhaným hlasom rozpovedal, čo vedel. Ako cisár   všetkých vodcov povstania učičíkal v domnienke, že sa hrmavica nad   ich hlavami už premlela a že sa na všetko zabudlo. A potom odrazu   udrelo, ako keď zahrmí z jasného neba. Túto noc sa rozbehli drábi a   vojaci po meste a zbavili slobody všetkých popredných protestantských   pánov českých...
    </tei:p>
    <tei:p>
     — Tu vo veži je Budovec, Kaplíř, Šlik, Bohuslav z Michalovíc, Oto   z Losu... Videl som ich na vlastné oči. Okrem nich je tu ešte veľa   iných, ktorí prišli až po nás. Aj množstvo mešťanov áreštovali... Po   mňa si prišli na hrad Pecku. Hrôza, no, vravím vám, hrôza! Čo len s   nami urobia tí katani katanskí?
    </tei:p>
    <tei:p>
     Jeseniovi bolo ťažko okolo srdca, lebo teraz, keď sa dozvedel o   hromadnom zatýkaní, bolo po nádeji na skoré vyslobodenie; no pri   pohlade na utrápeného Haranta premohol úzkosť a začal svojho   spoluväzňa utešovať, ako len vedel.
    </tei:p>
    <tei:p>
     Harant sa pomaly upokojoval, až napokon sám začal presviedčať   Jesenia, že nijaké vážne nebezpečenstvo im nehrozí. Keby chceli   účastníkov povstania prísne a na výstrahu iným potrestať, vybrali by   si len „hlavy”, totiž tých najvýznamnejších. Keď uvrhli do väzenia   toľkých ludí, nemôžu nad všetkými vyniesť pritvrdé rozsudky. Kdeže by   si mohli trúfať!
    </tei:p>
    <tei:p>
     Jesenius sa tváril, akoby Harantovým útechám veril. No pritom   cítil, že jeho úzkosť sa zväčšuje.
    </tei:p>
    <tei:p>
     Ešte šťastie, že nebol sám. V dvojici čas predsa len ubiehal   rýchlejšie, najmä keď prameň ich rozhovorov bol takmer   nevyčerpateľný. Veď pán Harant pochodil s Hermanom Černínom z   Chudeníc Svätú zem a Egypt a napísal o svojich skúsenostiach knihu.   Jesenius Harantovu knižku čítal, ale o čo pútavejšie je živé slovo   než mŕtva litera! A pritom koľko podrobností a zaujímavostí do knihy   nepojal. Veď by sa mu to bolo rozrástlo namiesto terajších dvoch   zväzkov aspoň na päť. Pán Harant, keď videl, že má vďačného   poslucháča, spomínal a vyprával. Pritom nebol do seba zaľúbený tak,   že by bol rád počúval len seba. Bol zvedavý aj na Jeseniove   skúsenosti a zážitky. A tak sa v rozprávaní striedali a skracovali si   vzájomne dlhú chvíľu.
    </tei:p>
    <tei:p>
     Aby sa veľmi nenudili, o to sa postarala súdna komisia, ktorú   cisár pre tento cieľ osobitne vymenoval. Predsedom komisie bol   kráľovský splnomocnenec Lichtenštein.
    </tei:p>
    <tei:p>
     Najprv ich vypočúval prokurátor Jeníček. Každého osobitne v svojej   kancelárii. A potom, keď vypočúvanie iných väzňov nastolilo nejakú   ďalšiu otázku, dal si predviesť väzňa znova a vypočúval ho na nové   okolnosti. Niektorých väzňov vypočúval takto až päť ráz. No ak si   mysleli, že tým je vypočúvanie skončené, mýlili sa. Lebo celá tá   procedúra bola len úvodom k hlavnému vypočúvaniu, ktoré sa rozrástlo   na 132 otázok. Odpovede na túto horu otázok tvorili podstatu   obžaloby, o ktorej mal rozhodnúť súd.
    </tei:p>
    <tei:p>
     Súd sa začal koncom mája. Ale, panebože, akýže to bol súd! Akási   zvláštna komisia, zložená prevažne z ľudí predpojatých, ktorým nešlo   o posúdenie viny alebo neviny obžalovaných, ale len o ich usvedčenie   z velezrady. Riadny krajinský súd ani čo by bol nejestvoval, cisár ho   prosto nevzal na vedomie a zriadil miesto neho svojvoľne „súd” nový.   A tento súd mal rozhodnúť o osude vodcov odboja.
    </tei:p>
    <tei:p>
     Zámery a cieľ súdu mohli uväznení páni i mešťania vytušiť už aj   podľa vonkajších znakov. Ako keby ponurosť a prísna vážnosť veľkej   súdnej siene českej na Hrade sama osebe nestačila na vyvolanie   patričnej nálady, osobitná súdna komisia dala sieň vyzdobiť   tmavofialovým súknom, sťaby sa tu malo konať nejaké rekviem. Na   stenách viseli fialové pokrovce, stoly boli prikryté fialovým súknom,   kreslá sudcov obtiahnuté fialovým hodvábom. Vzadu na vyvýšenom   pozlátenom kresle, podobajúcom sa trónu — túto podobnosť zväčšoval aj   baldachýn nad kreslom — sedel predseda súdu knieža Karol   Lichtenštein. Jeho ozdobné šaty s jagavými skvostami a drahocennými   gombičkami boli v ostrej protive s tiesnivou, pohreb pripomínajúcou   výzdobou súdnej siene. Po oboch stranách predsedovho kresla čupili sa   skromnejšie a nižšie postavené kreslá prísediacich. Samí Nemci, iba   jeden z nich, doktor Kapr (sám sa písal Kapper) z Kapršteinu, vedel   aj po česky. Čech tu bol len prokurátor Václav Jeníček. Sedel za   podlhovastým stolom, ktorý tvoril priehradu medzi obžalovanými a   súdnym tribunálom, trôniacim niekoľko krokov vzadu na vyvýšenom   pódiu. Na stole vprostriedku stál kríž s dvoma horiacimi   sviecami.
    </tei:p>
    <tei:p>
     Len čo súd zaujal miesta, začalo sa pojednávanie. Z odpovedí na   oných 132 otázok vybrali doznania o najzávažnejších previneniach a   teraz sa prokurátor každého ešte raz spýtal pred celým súdom, či sa   doznáva k tomu a onomu činu.
    </tei:p>
    <tei:p>
     Jesenia sa prokurátor spýtal, či sa doznáva, že ako rektor   univerzity dovolil, aby sa protestantské stavy české schádzali v aule   Veľkého kolégia, kde kuli sprisahanie proti Jeho cisárskej   Milosti.
    </tei:p>
    <tei:p>
     Nemohol odpovedať na túto otázku inak, než odpovedal pôvodne:   kladne. Dodal však hneď, že univerzita podliehala rozkazom defenzorov   a o prepustení auly na schôdzky stavov rozhodli defenzori.
    </tei:p>
    <tei:p>
     Podobne to bolo aj s ostatnými otázkami: o poslaní v Prešporku a v   Banskej Bystrici, o privítaní Fridricha Falckého v mene univerzity a   ešte niekoľko podobných otázok.
    </tei:p>
    <tei:p>
     V podstate sa väčšina otázok opakovala u všetkých obžalovaných. A   každý z nich mal na svoju obhajobu toľko argumentov, že všetci   očakávali len trest odňatia slobody. No i tak očakávali rozsudok s   veľkým napätím.
    </tei:p>
    <tei:p>
     Bolo ich v sieni do päťdesiat. Hoci otázok im nekládli veľa, kým   vypočuli všetkých obvinených, prešlo niekoľko hodín.
    </tei:p>
    <tei:p>
     „Teraz sa pôjdu poradiť o rozsudku,” pomyslel si Jesenius, keď   prokurátor skončil vypočúvanie.
    </tei:p>
    <tei:p>
     Namiesto toho však predseda vyhlásil súdne pojednávanie pre dnešok   za skončené. Na vynesenie rozsudku zavolajú obvinených dodatočne.   Teraz nech ich drábi odvedú do väzenia, každého ta, kam patrí.
    </tei:p>
    <tei:p>
     — Ja som sa tešil, že to už dnes budeme mať za sebou, a teraz aby   človek žil ďalej v neistote, — žialil Harant a vzdychol si: — Bože,   Bože, načo som len prestúpil! Prečo som neostal až do smrti pri   viere, v ktorej som sa narodil!
    </tei:p>
    <tei:p>
     Od svojho uväznenia vzdychal takto pán Harant často. Až donedávna   bol katolíkom a len pred povstaním dal sa prehovoriť, podľahol radám   svojich priateľov a prestúpil na protestantskú vieru.
    </tei:p>
    <tei:p>
     Jesenius mu dohováral priateľsky vyčítavým hlasom. Či nezmenil   azda pán Harant vieru z presvedčenia? Či prestúpil len preto, aby   dosiahol vyššie postavenie a iné výhody?
    </tei:p>
    <tei:p>
     Pán Harant sa zarazil. Jeseniove slová sa ho zrejme dotkli. Začal   ho nápadne horlivo ubezpečovať, že nie, božechráň, kdeže by bol   prestúpil zo zištných dôvodov... Potom si už zmenu viery nevyčítal.   Aspoň nie pred Jeseniom. V duchu sa však pochybností istotne   nezbavil.
    </tei:p>
    <tei:p>
     Napätie začalo pomaly povoľovať. Čím dlhší čas ich delil od   vypočúvania, tým väčšia nádej začala v nich klíčiť. Ak s vynesením   rozsudku tak otáľajú, iste o veci dôkladne uvažujú a netreba sa   obávať, že by vyniesli rozsudok prenáhlený. Ba ako slabá, sotva   viditeľná iskierka v pahrebe začalo medzi pochybnosti presvitať aj   svetielko nádeje, že azda rozsudok ani nevynesú: možno ich onedlho   prepustia na slobodu, veď aj tak si už dosť vytrpeli...
    </tei:p>
    <tei:p>
     Ako keď zaspávajúceho človeka prudko vytrhnú z prvého spánku, tak   zapôsobil na nich rozkaz v sobotu devätnásteho júna, aby sa   pripravili hneď na cestu.
    </tei:p>
    <tei:p>
     Všetci vedeli, alebo aspoň tušili, čo to znamená. Rozsudok! V   českej kancelárii, v onej miestnosti, z ktorej vyhodili pred dvoma   rokmi miestodržiteľov, čakali už väzni zo stavu meštianskeho, ktorých   priviezli v krytých kočoch z väzení staromestskej a novomestskej   radnice.
    </tei:p>
    <tei:p>
     Jesenius kývol priateľsky na doktora Borbonia, ktorý stál vedľa   Sixta z Ottersdorfu, niekdajšieho defenzora a direktora, a tíško sa s   ním zhováral.
    </tei:p>
    <tei:p>
     „Ako ošedivel!” blyslo Jeseniovi hlavou pri pohľade na Borbonia.   „Ba či aj mne tak zbeleli vlasy?”
    </tei:p>
    <tei:p>
     Nemal možnosť pozrieť sa do zrkadla, ale keď prešiel pohľadom po   všetkých známych, ktorých podobu mal v pamäti z nedávnej minulosti,   srdce sa mu naplnilo clivotou. Všetci ako keby boli zostarli aspoň o   desať rokov.
    </tei:p>
    <tei:p>
     „I ja tak vyzerám,” pomyslel si doktor žiaľne. Po tomto letmom   postrehu upriamil pozornosť na súdnu komisiu. Vo vyvýšenom kresle   sedel knieža Lichtenštein. Aj v jeho výzore akoby sa bolo od   pojednávania dačo zmenilo. Kým vtedy, keď ho videli po prvý raz, jeho   tvár bola chladná ako z mramoru a oči zachmúrené ako obloha pred   búrkou, teraz výzor jeho tváre bol trochu ľudskejší. On už pozná   obsah skrúteného pergamenu, čo má pred sebou prokurátor. Väzni ešte   nie. V ich pohľade splýva nádej s obavou v akýsi neurčitý zvieravý   pocit, pri ktorom človeku vyschýna hrdlo.
    </tei:p>
    <tei:p>
     Po zistení mien všetkých prítomných vstáva knieža Lichtenštein a   oznamuje, že z Viedne prišli cisárom potvrdené rozsudky a termín ich   vykonania určili na pondelok, jedenadvadsiateho júna.
    </tei:p>
    <tei:p>
     Lichtenštein si opäť sadol a pokynul prokurátorovi, aby prečítal   obžalobu.
    </tei:p>
    <tei:p>
     V tej chvíľočke, ktorá uplynula medzi poslednými slovami   Lichtenšteinovými a prvými slovami prokurátorovými, prejala väzňov   hrozná predtucha. V ich očiach je úžas a ani čo by im srdce bolo   zamrelo. Teda budú aj rozsudky smrti. Je to neuveriteľné, ale ako   ináč si vysvetliť Lichtenšteinove slová? Doteraz na smrť nikto z nich   nepočítal. Je to možné?! Oklamali nás, zradili, porušili sľub! Popri   úteche, ktorou sa dosiaľ posilňovali, že aspoň strata hrdla im   nehrozí, tajne dúfali, že ani trest na slobode nebude taký veľký.
    </tei:p>
    <tei:p>
     A teraz ten nečakaný úder!
    </tei:p>
    <tei:p>
     Ale ešte nevedia to najhlavnejšie. Kto? A ako?
    </tei:p>
    <tei:p>
     Naberajú zhlboka dych, aby stlmili bláznivý tlkot srdca — a   počúvajú.
    </tei:p>
    <tei:p>
     V súdnej sieni zavládlo ticho ako v dome mŕtvych. Aj oni sami si   už pripadajú ako mŕtvi, ktorí sa zišli na príšernom polnočnom   zhromaždení. Pane Bože, daj, nech zakikiríka kohút a zaženie toto   strašidelné marivo!
    </tei:p>
    <tei:p>
     Žiaľ, marivo sa nerozplýva, ale hustne, opantáva ich jedného po   druhom a vrhá kamsi do bezodnej priepasti.
    </tei:p>
    <tei:p>
     Prokurátor číta obžalobu po česky a potom po nemecky. Obžalobu   zakončuje prosbou, aby súdna stolica vyniesla rozsudok.
    </tei:p>
    <tei:p>
     Na túto prosbu odpovedá člen komisie doktor Melander po nemecky,   že rozsudok je už vynesený a že rozhodnuté bolo len to, čo právo a   spravodlivosť vyžadujú a čo k zachovaniu cti a autority Jeho Milosti   cisárskej slúži.
    </tei:p>
    <tei:p>
     Jeho vyhlásenie opakuje po česky doktor Kapr z Kapršteinu.
    </tei:p>
    <tei:p>
     A potom Melander prečítal rozsudky.
    </tei:p>
    <tei:p>
     Akoby to ani nebola skutočnosť, ale hrozný sen, po ktorom človek   cíti hrôzu ešte aj po prebudení, tak zneli tie strašlivé rozsudky.   Niektoré zneli na doživotný žalár, iné na vyhnanstvo. Najviac   obvinených však musí vypočuť ono strašné slovo, na ktoré nechceli ani   pomyslieť: smrť.
    </tei:p>
    <tei:p>
     Gróf Joachym Ondrej Slik — najprv mu utnú pravú ruku, potom ho   rozštvrtia a časti tela na rázcestí rozvešajú; z obzvláštnej milosti   cisárovej bude však len sťatý a hlavu potom pribijú vedno s pravou   rukou na Mosteckú vežu.
    </tei:p>
    <tei:p>
     Václav Budovec z Budova, predseda apelačného súdu, odsudzuje sa na   ten istý trest ako predošlý. Z cisárovej milosti premieňa sa trest na   sťatie; hlavu pribijú na Mosteckú vežu.
    </tei:p>
    <tei:p>
     Krištof Harant z Polžíc a Bezdružíc — bude sťatý, ale hlava ostane   pri mŕtvom tele.
    </tei:p>
    <tei:p>
     Kašpar Kaplíř zo Sulevíc — bude sťatý a hlavu pribijú na Mosteckú   vežu.
    </tei:p>
    <tei:p>
     Bohuslav z Michalovíc — bude sťatý a hlavu pribijú na Mosteckú   vežu.
    </tei:p>
    <tei:p>
     Tí, ktorých obžalobu prokurátor ešte nečítal, strácajú taktiež   nádej. Samé rozsudky smrti — iba pri výkone trestu malé odchýlky.
    </tei:p>
    <tei:p>
     Jesenius vie, že už nemôže čakať milosť, aj jeho čaká smrť na   popravisku.
    </tei:p>
    <tei:p>
     Úzkosť mu privalila srdce ako ťažký balvan. Ledva môže dýchať.   „Odvahu! Odvahu! Neukáž tým krvilačným katanom slabosť!”
    </tei:p>
    <tei:p>
     Už počúva svoj rozsudok:
    </tei:p>
    <tei:p>
     — Ján Jesenius z Horného Jasena, doktor lekárstva a rektor   vysokého učenia pražského. Za posolstvo proti cisárovi na uhorskom   sneme vyrežú mu za živa jazyk a jeho samého za živa rozštvrtia a   časti tela rozvešajú na rázcestí. Ale z obzvláštnej milosti cisárovej   mení sa rozsudok v tom zmysle, že mu len jazyk za živa vyrežú, potom   mu zotnú hlavu a až po smrti ho rozštvrtia. Hlavu a jazyk pribijú na   Mosteckú vežu.
    </tei:p>
    <tei:p>
     Ach, katani, katani krutí, vycerujete svoje vlčie zuby!
    </tei:p>
    <tei:p>
     V očiach nešťastných obetí cisárskej krutosti blčal hnev a   sudcovia mohli z neho vyčítať, čo zaťaté pery nevyslovili.
    </tei:p>
    <tei:p>
     Všetky jazyky hrôza neochromila. Prvý sa spamätal z úžasu a údesu   Slik. Po prečítaní všetkých rozsudkov povedal pohŕdavo:
    </tei:p>
    <tei:p>
     — Levis est iactura sepulchri. Nie veľká škoda byť bez hrobu! —   Potom pokračoval zvýšeným, rozochveným hlasom: — Roztrhajte si toto   biedne telo na tisíc kúskov, prekutrajte všetky naše vnútornosti, ani   tak nenájdete nič iného, než čo sme vo svojej Apológii pred celým   svetom jasne a otvorene vyslovili. Nijaká nepokoja ctižiadosť nás   nehnala. Pre svoju zranenú vieru, pre rozhárané zriadenie, pre   slobodu národa siahli sme napokon po zbrani. Fridrich podľahol,   Ferdinand zvíťazil. Ale výsledok nečiní vec cisárovu ani o jediný   vlas lepšou, a vec stavov ani o jediný vlas horšou. Pán vydal nás do   vašich rúk. Staň sa jeho vôľa! Meno Pána nech je pochválené!
    </tei:p>
    <tei:p>
     Aj Jesenia prejalo spravodlivé rozhorčenie. Obrátil sa priamo na   Lichtenšteina a pohrozil mu zaťatou päsťou:
    </tei:p>
    <tei:p>
     — Hanebne a ukrutne s nami zaobchádzate! Ale vedzte, že sa nájdu   ludia, ktorí hlavy naše, od vás potupne na divadlo vystrčené,   statočne a s úctou pochovávať budú!
    </tei:p>
    <tei:p>
     Potom ich znova odviedli do väzenia.
    </tei:p>
    <tei:p>
     V nedeľu im povolili rozlúčku s príbuznými a známymi a pripustili   k nim kňazov, aby ich posilnili na poslednú cestu.
    </tei:p>
    <tei:p>
     S každým odsúdeným prišiel sa niekto rozlúčiť. S niektorým len   žena alebo deti, s inými bratia, sestry a ostatné príbuzenstvo. Aj   odsúdenci sa mohli teraz už voľne navštevovať. Stráže na chodbách   boli síce zostrené a zosilnené, no vzájomný styk väzňov nijak   neobmedzovali. A tak sa po celý deň navštevovali a posilňovali   navzájom.
    </tei:p>
    <tei:p>
     Jesenius nemal v Prahe príbuzných. Zato prišlo sa s ním rozlúčiť   tým viac známych. Všetci profesori, doktor Vavrinec Adámek so ženou   Zuzankou, Vavrincov otec majster Prokop, farár Lippach i Jeseniova   kuchárka.
    </tei:p>
    <tei:p>
     Popoludní, práve keď v Jeseniovej cele bol jeho priateľ Bohuslav z   Michalovíc, prišli sa rozlúčiť so svojím rektorom aj študenti.   Neprišli všetci, iba niekoľkí z najvyššieho semestra, ktorí mali   hovoriť za ostatných druhov. Prišli Česi, Moravania i Slováci. Miesta   na sedenie pre nich v cele nebolo, nuž sa rozostavili trochu   rozpačite okolo stola a zarazene počúvali nábožný spev Jeseniových   spoluväzňov, ktorým farár Rosacius predspevoval žalmy a oni ich po   ňom opakovali.
    </tei:p>
    <tei:p>
     Študenti si netrúfali prerušiť túto clivú chvíľu a pozerali   bezradne na seba, uvažujúc, čo robiť.
    </tei:p>
    <tei:p>
     Prostredie samo osebe bolo nevľúdne, človeku v ňom tieseň až srdce   stískala. A vedomie, že prítomní sú odsúdení na smrť, že sa s nimi   vidia už posledný raz v živote, túto ich tieseň ešte zväčšovalo.
    </tei:p>
    <tei:p>
     — Amici, amici, netvárte sa, akoby ste boli na pohrebe, — pokúsil   sa Jesenius o žart a vnútil si do hlasu i na tvár úsmev.
    </tei:p>
    <tei:p>
     Ale jeho žart nebol nákazlivý. Vyvolal skôr opačný dojem. Chlapci   ešte väčšmi zosmutneli.
    </tei:p>
    <tei:p>
     Jeden zo študentov chcel prerušiť trápne mlčanie. Ale vypálilo mu   to naopak, pretože začal tým, čo mal povedať nakoniec:
    </tei:p>
    <tei:p>
     — Prišli sme sa s vami rozlúčiť, magnificencia...
    </tei:p>
    <tei:p>
     Jesenius odvetil láskavo:
    </tei:p>
    <tei:p>
     — To je pekné od vás a som vám za túto pozornosť vďačný. Ale veď   ešte neodchádzajte. Ešte sa trochu pozhovárajme. Spomínate si na tie   pekné posiedky v kolégiu, keď ste mi spievali slovenské i české   piesne? Och, prečo by sme si ešte naposledy nezopakovali takú peknú   chvíľku? Poďteže ku mne, priatelia.
    </tei:p>
    <tei:p>
     Chytil najbližšieho študenta za ruku a odviedol ho do kúta cely,   pozvúc pokynom hlavy aj ostatných, aby ho nasledovali.
    </tei:p>
    <tei:p>
     — Tak, tu nebudeme ostatných vyrušovať, — povedal polohlasne a   prešiel pohľadom všetkých, ako tam stáli v polkruhu okolo neho.
    </tei:p>
    <tei:p>
     Na druhom konci cely Harant i Michalovic spievali s farárom   Rosaciom:
    </tei:p>
    <tei:p>
     <tei:emph>
      Bože můj, dobrotivosti
     </tei:emph>
    </tei:p>
    <tei:p>
     <tei:emph>
      že mi udílíš v hojnosti,
     </tei:emph>
    </tei:p>
    <tei:p>
     <tei:emph>
      ukaž zřejmé znamení,
     </tei:emph>
    </tei:p>
    <tei:p>
     <tei:emph>
      nepřátel mých k zemdlení
     </tei:emph>
     ...
    </tei:p>
    <tei:p>
     — Viete čo, priatelia? Prosím vás, urobte mi veľkú láskavosť a   zaspievajte mi tú moju obľúbenú.
    </tei:p>
    <tei:p>
     Díval sa pritom na študentov Slovákov, o ktorých vedel, že pieseň   poznajú.
    </tei:p>
    <tei:p>
     A oni cítili, že nemôžu odmietnuť. Je to posledné želanie ich   rektora.
    </tei:p>
    <tei:p>
     Dorozumeli sa pohľadmi, v ktorých sa jasne odrážali rozpaky i   dojatie z tejto podivnej žiadosti, a potom začali tíško, aby nerušili   tých na druhom konci.
    </tei:p>
    <tei:p>
     Ťažko-preťažko im vychádzali hlasy z hrdla, akoby stisnutého   mocnou rukou.
    </tei:p>
    <tei:p>
     Väzni na druhom konci cely dívali sa najprv pohoršene na doktora   Jesenia a zazlievali mu, že sa zapodieva ešte svetskými myšlienkami.   Ale clivý, za srdce chytajúci nápev piesne zaujal aj ich, takže   prestali spievať a počúvali...
    </tei:p>
    <tei:p>
     <tei:emph>
      Narodil sas, Janko, v nešťastnú hodinu,
     </tei:emph>
    </tei:p>
    <tei:p>
     <tei:emph>
      veru ťa, Janíčko, na vojne zabijú.
     </tei:emph>
    </tei:p>
    <tei:p>
     Jesenius sa oprel chrbtom o chladný múr, vyvrátil hlavu dohora a   počúval. Počúval tak sústredene, akoby vnímal slová i nápev svojej   obľúbenej piesne celým povrchom tela, každým čuvom, napätým ako   struna husieľ, rezonujúca pod dotykom sláčika. A chlapci   spievali...
    </tei:p>
    <tei:p>
     <tei:emph>
      Turci ťa zabijú, kone ťa roznosia,
     </tei:emph>
    </tei:p>
    <tei:p>
     <tei:emph>
      potečie krv z teba ako z trávy rosa.
     </tei:emph>
    </tei:p>
    <tei:p>
     Spievali a cítili, že slová piesne i jej dojemná melódia znejú   súzvučne s tragickou skutočnosťou. Strašná ťarcha im zaľahla na srdce   a potom sa valila hore, do hrdla, pridúšala hlas a napokon zaplavila   oči slzami. Ako dažďové kvapky po obločnej tabuli kotúľali sa im slzy   po tvári, a oni ich neutierali... nehanbili sa za ne. Ale nedali sa   nimi vyrušiť v speve.
    </tei:p>
    <tei:p>
     <tei:emph>
      Jaj, veru potečie, a to v krátkom času,
     </tei:emph>
    </tei:p>
    <tei:p>
     <tei:emph>
      ach, škoda, preškoda o tú tvoju krásu!
     </tei:emph>
    </tei:p>
    <tei:p>
     Keď chlapci dospievali, usmieval sa Jesenius takým zvláštnym,   smutným úsmevom.
    </tei:p>
    <tei:p>
     Čo im povedať na rozlúčku, aby to bolo dôstojným záverom jeho   života? Aby to neboli profesorské ponaučenia? Musí ich posilniť,   obodriť, veď v životnom zápase sú ešte slabí, neskúsení a smrť je pre   nich iba strašlivým nešťastím. Neosvojili si ešte toľko životnej   múdrosti, aby sa s ňou vedeli zmieriť s filozofickou vyrovnanosťou,   ako napríklad Sokrates...
    </tei:p>
    <tei:p>
     A pamäť vyplavuje na jazyk toľkokrát už čítané a opakované slová,   ktoré len teraz nadobúdajú svoj pravý význam. Sokratove slová o smrti   pri jeho rozlúčke s občanmi aténskymi:
    </tei:p>
    <tei:p>
     — Smrť je jedno z dvojeho: buď je to nebytie a mŕtvy nemá o ničom   nijaký pocit, alebo je to — podľa toho, čo sa rozpráva — pre dušu   akýsi prechod a presťahovanie sa z tohto miesta na iné miesto. A ak   teda niet nijakého vnímania, ale je to ako spánok, keď spiaci človek   nemá ani nijaký sen, bola by smrť podivuhodný zisk. Ja si totiž   myslím tak: keby si mal niekto vybrať tú noc, v ktorej tak tvrdo   spal, že sa mu ani nič neprisnilo, a keby mal s touto nocou porovnať   ostatné noci a dni svojho života a potom po úvahe riecť, koľko dní a   nocí prežil v živote lepšie a príjemnejšie než túto noc, tu by podľa   mojej mienky aj veľký kráľ, nie to obyčajný človek, zistil, že ich je   pomerne veľmi málo oproti ostatným dňom a nociam. Ak je teda smrť   niečo takého, pokladám ju za zisk; veď takto sa všetok čas nejaví   ničím viacej než ako jediná noc. Ak je však smrť, naopak, ako   presťahovanie sa odtiaľto na iné miesto a ak je pravda, čo sa   rozpráva, že totiž tam sú všetci ľudia, čo umreli, aké by bolo väčšie   dobro nad toto?
    </tei:p>
    <tei:p>
     Odmlčal sa a chvíľu pozeral na nich jasným, div nie radostným   pohľadom. Vyzeralo to tak, akoby sa na smrť tešil.
    </tei:p>
    <tei:p>
     Keď neopätovali jeho úvahy slovami, ale len mlčanlivým pohľadom,   dokončil citát pevným hlasom:
    </tei:p>
    <tei:p>
     — Ale už je čas, aby sme odišli, ja na smrť, vy do života; kto z   nás ide k lepšej veci, nie je známe nikomu, iba Bohu.
    </tei:p>
    <tei:p>
     Potom ich rad-radom objal a pobozkal na tvár.
    </tei:p>
    <tei:p>
     Ako odchádzali, díval sa za nimi, usmievajúc sa. Vedel, že pri   dverách sa ešte raz obrátia a rozlúčia sa s ním posledným pohľadom. A   ten posledný pohľad im utkvie v pamäti až do smrti. Keď si naňho   spomenú čo v akej súvislosti, vždy sa im vynorí v predstave jeho   obraz z tejto chvíle. Nesmie byť pred nimi slabý.
    </tei:p>
    <tei:p>
     Úsmev, to je posledný lúč, ktorý vysiela ešte za nimi.
    </tei:p>
    <tei:p>
     Už vyšiel aj posledný... Jesenius cíti, že dlhšie sa už nemôže   premáhať. Všetko úsilie vynaložil na to, aby si vyčaril na tvár tento   úsmev.
    </tei:p>
    <tei:p>
     A keď sa dvere za nimi zatvorili, pretrhla sa v ňom silou vôle   vystavaná hať — obrátil sa tvárou ku stene, položil si hlavu na lakeť   a jeho telo sa zachvievalo od vzlyku.
    </tei:p>
    <tei:p>
     Neskoro večer ich previezli do väzenia na staromestskom rathauze.   Priviezli ta aj odsúdených mešťanov novomestských. Väzenské cely sa   naplnili ľuďmi. Ale ani tu, tak isto ako v ten deň v Bielej veži, im   drábi nebránili vzájomne sa navštevovať. Dvere ciel ostali otvorené.   Drábi prísne strážili len dvere vedúce z chodby von a vonkajšiu bránu   rathauzu.
    </tei:p>
    <tei:p>
     Hoci richtár rozmiestil väzňov tak, že páni boli pokope a mešťania   tak isto oddelene, teraz sa už nikto nestaral o spoločenské hodnosti,   nikto nečakal od nikoho úsluhy, ale naopak, v tejto predsmrtnej   rovnosti usilovali sa spríjemniť si navzájom posledné chvíľky.
    </tei:p>
    <tei:p>
     Farári zotrvali s odsúdencami celú noc.
    </tei:p>
    <tei:p>
     Budovec s Michalovicom a Harantom prišli navštíviť Jesenia. Neskôr   prišli ešte aj iní známi. Cela bola zaplnená ľuďmi.
    </tei:p>
    <tei:p>
     Slabosť, ktorá sa ho bola zmocnila po odchode študentov, Jesenius   už premohol a teraz sa zhováral so svojimi druhmi v nešťastí pokojne,   vyrovnane.
    </tei:p>
    <tei:p>
     — Nemysleli sme si ešte pred rokom, že taký biedny bude náš   koniec, — vzdychol si Budovec, keď si bol sadol na krátku drevenú   lavičku pri stole.
    </tei:p>
    <tei:p>
     — Ako sa to mohlo stať? Prečo sa to mohlo stať? — spýtal sa   Michalovic potichu.
    </tei:p>
    <tei:p>
     Všetkým sa zdalo, že vyslovil tú otázku aj za nich.
    </tei:p>
    <tei:p>
     — Prečo? — zachytil otázku Budovec a rozhliadol sa po svojich   druhoch, akoby sa chcel pohľadom presvedčiť, či chcú počuť na ňu aj   odpoveď.
    </tei:p>
    <tei:p>
     Pomocník farára Lippacha Natus, ktorý sa doteraz hlasno modlil na   druhom konci väzenskej cely, prerušil modlitbu a pristúpil bližšie ku   stolu, za ktorým sedel Budovec.
    </tei:p>
    <tei:p>
     — Za naše chyby a viny, — povedal Budovec pomaly a vážne.
    </tei:p>
    <tei:p>
     — Nedorástli sme na veľkosť úlohy, ktorú sme si predsavzali.
    </tei:p>
    <tei:p>
     — Prečo obviňovať seba, keď všetci dobre vieme, že celé nešťastie   zavinili Uhri, čo sa dali hneď na začiatku bielohorskej bitky na   útek, — ohradil sa prudko Michalovic.
    </tei:p>
    <tei:p>
     — Veď aj to je naša chyba, že sa Uhri dali na útek, — odvetil   smutne Budovec a zahľadel sa pred seba, akoby tam ani nebol vlhký   ošarpaný múr, ale sťaby jeho zrak videl do diaľky, ta, kde je stred   onoho klbka, v ktorom sú zapletené nitky príčin a následkov všetkých   udalostí.
    </tei:p>
    <tei:p>
     — Naša je to chyba, že sa Uhri dali na útek a že okrem Moravanov   nijaké vojsko nebojovalo oduševnene. Záležalo im na našom víťazstve?   Nie. Im záležalo len na tom, aby dostali svoj žold. A keďže sme im   žold nevyplácali, nuž akože sme mohli čakať u nich oduševnenie?   Zabudli sme na ľud, to je naša najväčšia chyba a vina.
    </tei:p>
    <tei:p>
     Áno, teraz to už uznávali aj ostatní. Robili povstanie bez ľudu,   rozhodovali o jeho osude bez jeho účasti na veci — a takto sa to   skončilo.
    </tei:p>
    <tei:p>
     — Keby sme aspoň mohli napraviť, čo sme zavinili, — povedal   Krištof Harant, vzdychnúc si.
    </tei:p>
    <tei:p>
     — Napraviť to už nemôžeme, len odpykať, — odvetil Budovec.
    </tei:p>
    <tei:p>
     — Boh nám odpustí vinu, ktorú sme spáchali či už vedome alebo   nevedome, — potichu povedal Michalovic.
    </tei:p>
    <tei:p>
     — Len aby nám odpustili aj tí, ktorí budú za naše omyly a chyby   trpieť v budúcnosti, — dodal Budovec a prežehnal sa. Pozrel nahor a   riekol: — Pane, vezmi odo mňa ducha môjho, aby som nevidel tie zlé   veci, ktoré prísť majú na vlasť moju...
    </tei:p>
    <tei:p>
     Na jedlo myslel málokto. Žalúdok netrápil nikoho. A predsa, keď   prišla richtárova slúžka spýtať sa, čo im má pripraviť na večeru,   neodmietli. Chceli sa posilniť na svoj zajtrajší „výstup”, aby   zoslabnuté telo nepripravilo o vládu aj hrdého ducha. Lebo hoci si to   nepovedali, všetkých spájalo spoločné pevné rozhodnutie: neukázať   nijakú slabosť, ale umrieť hrdo a dôstojne.
    </tei:p>
    <tei:p>
     A ešte jeden dôvod ich nútil neodmietnuť túto poslednú úsluhu:   toto rozlúčkové posilnenie tela malo im pripomenúť biblickú Poslednú   večeru. V tejto symbolickej podobnosti nachodili veľkú útechu a preto   sa predstihovali vo vzájomných službách a pozornostiach. Každý chcel   byť len obsluhujúcim, nikto nechcel byť obsluhovaným. Pretekali sa v   pokore.
    </tei:p>
    <tei:p>
     Po večeri sa kňazi opäť venovali svojim povinnostiam. Aj oni   chodili z jednej cely do druhej, zhovárali sa s odsúdencami,   posilňovali ich a spievali s nimi nábožné piesne. Keď ich úpenlivé   modlitby vyčerpali a v cele zavládlo ticho, pán Krištof Harant im   naposledy rozprával všelijaké zaujímavosti o Svätej zemi.
    </tei:p>
    <tei:p>
     Teraz už boli sami. Poslední návštevníci odišli po zotmení. Ostali   s nimi len kňazi a drábi. Aj na drábov prešla slávnostno-trúchlivá   nálada. Videli, že sa odsúdenci nezapodievajú už nijakými svetskými   myšlienkami a že možnosť úteku iste nikomu z nich neprišla ani na um   — i opreli halapartne o steny, pokľakli na chladnej dlažbe chodby a   modlili sa a spievali s odsúdencami.
    </tei:p>
    <tei:p>
     Hodiny orloja už odbíjali polnoc a ich jasný zvuk bol akoby   zdôraznený iným zvukom, ktorý dosiaľ, za spevu a hlasných modlitieb,   ani riadne nevnímali. Iba teraz si uvedomili význam tohto druhého   zvuku — bolo to ustavičné tupé klopanie a búchanie kdesi vonku —   ktorý vnikal poodchýlenými oblôčikmi, širokými chodbami i hrubými   múrmi: to tesári hlobili lešenie. Veľké javisko, na ktorom budú   predvádzať posledné dejstvo tragédie.
    </tei:p>
    <tei:p>
     Buchot tesárskych kladív im pripomína, že sú už na konci   cesty.
    </tei:p>
    <tei:p>
     Lešenie, čo stavajú vonku na rínku, je most, po ktorom prejdú zo   života do smrti.
    </tei:p>
    <tei:p>
     — Priatelia milení, — oslovuje svojich druhov Budovec, — využime   ešte tých pár posledných hodín na odpočinok tela i ducha. Nie je to   hovenie hriešnym žiadostiam tela. Bude to zhromažďovanie síl na   zajtrajšiu velkú skúšku...
    </tei:p>
    <tei:p>
     Políhali si, ako sa dalo. Po dvoch na postele, niektorí na stôl   alebo na lavicu. A pokúšali sa zaspať.
    </tei:p>
    <tei:p>
     Aj Jesenius si chcel pospať. Ale spánok sa mu zďaleka vyhýbal.
    </tei:p>
    <tei:p>
     Teraz, keď sa v ňom uvoľnilo napätie, ktorým dosiaľ premáhal a   potláčal všetky strašné predstavy, pocítil v celom tele drobnú   triašku.
    </tei:p>
    <tei:p>
     Pokúša sa silou vôle o posledný spánok, v ktorom si ešte bude   uvedomovať svoje bytie. Zajtra, až nastane ten dlhý spánok, už nebude   vedieť o ničom. Chce na tú veľkú chvíľu nabrať sily zo svojho,   obľúbeného Lukrecia, ktorého slová si šepce na rozhraní bdenia a   sna:
    </tei:p>
    <tei:p>
     <tei:emph>
      Čo sa ti stalo, syn smrti, že krutému bôľu a   žiaľu
     </tei:emph>
    </tei:p>
    <tei:p>
     <tei:emph>
      vzdávaš sa celý? Prečože nad smrťou plačeš a   kvíliš?
     </tei:emph>
    </tei:p>
    <tei:p>
     <tei:emph>
      Ak ti bol milý ten život, čo v rozkošiach dosiaľ si   prežil,
     </tei:emph>
    </tei:p>
    <tei:p>
     <tei:emph>
      akže si vedel vychutnať všetky dary a slasti,
     </tei:emph>
    </tei:p>
    <tei:p>
     <tei:emph>
      ak si ich nenechal akoby z deravej nádoby   odtiecť:
     </tei:emph>
    </tei:p>
    <tei:p>
     <tei:emph>
      prečože, blázonko, pri stole života zdŕžaš sa   ďalej,
     </tei:emph>
    </tei:p>
    <tei:p>
     <tei:emph>
      prečo sa sýty neoddáš radšej tichému spánku?
     </tei:emph>
    </tei:p>
    <tei:p>
     <tei:emph>
      Ak si však zmámil a premrhal všetky talenty   svoje,
     </tei:emph>
    </tei:p>
    <tei:p>
     <tei:emph>
      ak ťa už mrzí ten život, nuž prečo chceš predlžovať   ho,
     </tei:emph>
    </tei:p>
    <tei:p>
     <tei:emph>
      prečo chceš znovu prepásť si šťastie a utratiť   všetko,
     </tei:emph>
    </tei:p>
    <tei:p>
     <tei:emph>
      prečo už radšej nezúčtuješ i s žitím i žiaľom?
     </tei:emph>
    </tei:p>
    <tei:p>
     <tei:emph>
      Nič ti už nového objaviť neviem a nemôžem   stvoriť,
     </tei:emph>
    </tei:p>
    <tei:p>
     <tei:emph>
      čo by ťa nadchlo a tešilo; všetko je rovnaké   stále.
     </tei:emph>
    </tei:p>
    <tei:p>
     — Všetko je rovnaké stále, — šepce uspokojený a zmierený so   životom. — Kruh sa uzaviera...
    </tei:p>
   </tei:div>
   <tei:div type="chapter">
    <tei:head>
     XXXII. DEŇ POSLEDNÝ
    </tei:head>
    <tei:p>
     SVITOL DEŇ POSLEDNÝ.
    </tei:p>
    <tei:p>
     Orloj na staromestskej radničnej veži pomaly odbíjal päť hodín. Po   poslednom údere zakikiríkal kohút, akoby vítal nový rodiaci sa deň   radostným pozdravením. No súčasne kostlivec s presýpacími hodinami v   ruke zazvonil umieráčik. Umieráčik nadobudol v ten deň strašlivý   vyznam. Zvonil na poslednú cestu odsúdencom, pre ktorých onoho   nezabudnuteľného jedenadvadsiateho júna roku 1621 svitol doň   posledný.
    </tei:p>
    <tei:p>
     Z Hradu sa ozval delový výstrel.
    </tei:p>
    <tei:p>
     Poprava na Staromestskom rínku sa začínala...
    </tei:p>
    <tei:p>
     Ešte včera pražský ľud neveril, že by dačo také bolo možné.   Očakávali v poslednej chvíli nejaký zázrak. Túto vieru podporovali   povesti o všelijakých zjaveniach. Mnohí boli presvedčenú že sa   otvoria nebesá a bude z nich pršať krv a síra; že sa Vltava rieka   obráti a potečie proti prúdu; že zem bude pukať a zhltne všetkých   nepriateľov cirkvi Kristovej... Sami odsúdenci dúfali, že nie je ešte   všetko stratené. Hoci v noci nepršalo, pri východe slnka zjavila sa   nad strechami staromestských domov krásna dúha.
    </tei:p>
    <tei:p>
     — Nestrácajte nádej, maloverní! — načierali odsúdenci odvahu z   pohľadu na podivný prírodný jav. — Hľa, dobrotivý Boh prejavuje sa   nám svojím úsmevom.
    </tei:p>
    <tei:p>
     Medzitým vonku bolo už všetko pripravené na krvavé divadlo. Na   priečelí rathauzu stálo cez noc zhlobené lešenie, obtiahnuté čiernym   súknom. Lešenie bolo podlhovasté, hodne široké a štyri lakte zvýše.   Ako javisko veľkého prírodného divadla. Keby to nebolo pred radnicou,   ale na druhej strane rínku, pred Týnskym chrámom, náhodný chodec   nepoučený o chystajúcej sa udalostí, mohol by si myslieť, že je to   príprava na nejaké pašijové hry. Ešte aj ten veľký kríž s   Ukrižovaným, namaľovaným na plechu, bol by ho utvrdil v omyle — nebyť   postáv v čiernych plášťoch a s čiernymi kuklami na hlavách, čo stáli   pred krížom. Sedem ich bolo. Šťastné číslo. Ale od tejto živej   čiernej sedmičky neočakával dnes nikto šťastie... Ten z nich, čo stál   v popredí lešenia, držal pred sebou veľký oberučný meč; rukoväť meča,   opretého hrotom o dlážku lešenia, siahala čiernej postave až po   prsia. Bol to kat Ján Mydlář so svojimi šiestimi holomkami. Holomci   mali kuklami zahalenú celú hlavu, iba vpredu boli na kukle dva otvory   pre oči. Mydlář mal tvár voľnú.
    </tei:p>
    <tei:p>
     Stál na lešení ako kamenná socha, obrátený tvárou k priečeliu   radnice, kde na osobitne upravenom priestranstve sedeli cisárski   richtári všetkých troch miest pražských spolu s radnými. Okolo   lešenia dva rady vojakov. Predný rad tvorili jazdci, druhý rad   pechotníci so vztýčenými halapartňami. Až za vojakmi ľud. Ľudí bolo   toľko, že by jablko nebolo medzi nimi prepadlo. Každý chcel byť čo   najbližšie. A tak zadné rady tisli rady prednejšie a tí najprednejší,   ktorí prišli ešte za noci, aby si zaistili dobré miesto, mali čo   robiť, aby odolali tlaku, ktorý sa na nich valil zozadu. Celé   námestie bolo takto zaplnené. Ale aj konce ulíc ústiacich na   Staromestský rínok boli zahatané živou silou: ústia ulice Železnej a   Celetnej boli najplnšie, lebo stadiaľto bola viditeľnosť ešte pomerne   dobrá. No najlepšie miesta mali obyvatelia domov na Staromestskom   rínku. Z oblokov na prvom a druhom poschodí sledovali vzrušujúce   divadlo majitelia domov a ich príbuzní alebo známi. A žliabkovité   strechy, inokedy rákoš vrabcov, stali sa dnes vytúženým miestom   šarvancov, učňov i mladších tovarišov. Ba neostali voľné ani obloky   týnskych veží...
    </tei:p>
    <tei:p>
     Odsúdenci stáli dnu pripravení na popravu. Poodtŕhali si z šiat   goliere, aby kat mohol hlavu odťať bez prekážok. Všetci sa hlasno   modlili, opakujúc slová kňazov, ktorí sa tu zhromaždili.
    </tei:p>
    <tei:p>
     Vstupuje mestský richtár a vyvoláva meno grófa Joachyma Ondreja   Šlika. Posledným pohľadom sa odsúdenec lúči so svojimi druhmi a v   sprievode richtára, farára Rosacia a svojho sluhu vychádza na   lešenie.
    </tei:p>
    <tei:p>
     Odsúdenec obracia tvár proti slnku a jeho pery šepkajú:
    </tei:p>
    <tei:p>
     — Slnce spravodlivosti, Kriste, sprav, aby som cez temnosti smrti   prešiel k večnému svetlu Tvojmu!
    </tei:p>
    <tei:p>
     Ale tieto jeho slová počuje len kňaz, ktorý ho sprevádza a ktorý   ich svedomite zachytil, tak ako aj posledné slová ostatných   odsúdencov, na pamäť budúcim pokoleniam.
    </tei:p>
    <tei:p>
     Zhromaždený ľud nepočuje z toho nič, lebo len čo vyšiel odsúdenec   na lešenie, šesť bubeníkov začalo bubnovať na veľké, smútočným súknom   obtiahnuté bubny. Sudcovia sa obávali, aby posledné slová odsúdených   nevyvolali medzi divákmi nežiadúce pobúrenie. Šesť bubeníkov bude sa   ustavične striedať cez celú popravu.
    </tei:p>
    <tei:p>
     Posledná modlitba pred krížom a odsúdenec už si kľaká na čierne   súkno. Za chrbtom mu stojí majster popravca, kat Ján Mydlář.
    </tei:p>
    <tei:p>
     Sotva badateľným kývnutím dáva odsúdenec znak, že je pripravený, a   katov meč jediným úderom oddelí hlavu od tela.
    </tei:p>
    <tei:p>
     Pomocníci katovi zaraz zahalia telo do čierneho súkna, na ktorom   odsúdenec kľačal, a už odnášajú smutný náklad pod lešenie. Iní   holomkovia medzitým rozprestierajú druhý kus čiernej látky a posýpajú   miesto čerstvými pilinami, aby do nich vsiakla krv. Druhý odsúdenec   neuvidí stopy výkonu rozsudku nad svojím predchodcom.
    </tei:p>
    <tei:p>
     Druhého volajú Václava Budovca. Aj on kráča vyrovnane; požil si na   tomto svete osemdesiat rokov, veľa dní tu aj tak už nemal vymeraných.   Takto vyzneli aj jeho posledné slová.
    </tei:p>
    <tei:p>
     — Šediny moje, hľa, aká česť vás očakáva, aby ste mučeníckou   smrťou poctené boli!
    </tei:p>
    <tei:p>
     Nikto z odsúdencov nevie, v akom poradí ich budú vyvolávať, a   preto vždy, keď vstúpi richtár, každý z nich si pomyslí: „Teraz ja.”   A ak to ešte nie je on, živelná túžba po živote vleje do srdca kvapku   nádeje; ešte zostáva aspoň chvíľka života. Ale hneď zatým zatúži, aby   už bolo po všetkom, aby už bol pokoj, večný pokoj...
    </tei:p>
    <tei:p>
     Krištof Harant!
    </tei:p>
    <tei:p>
     Obracia sa k svojim druhom a hovorí na rozlúčku:
    </tei:p>
    <tei:p>
     — Ach, môj milý Bože! Koľké krajiny som prešiel, v akých   nebezpečenstvách som býval, koľko dní chleba nevídajúc; piesok ma raz   zasypal, a zo všetkého mi Pán Boh pomohol. A teraz vo svojej milej,   vlasti nevinne musím umrieť! Odpusť, Pane Bože, mojim   nepriateľom!
    </tei:p>
    <tei:p>
     Najväčšmi chytá za srdce, no súčasne aj najväčšmi posilňuje   ostatných odsúdencov rozlúčka so staručkým Kašparom Kaplířom zo   Súlevíc, ktorý odchádza na smrť štvrtý v poradí. V chôdzi ho   podporuje sluha. Nie že by mu strach zo smrti podlamoval nohy. Smrti   sa nebojí, je na ňu pripravený, ba priam sa na ňu teší, veď staroba   ho už pozbavila takmer všetkej radosti zo života. Keď sedí, je mu   clivo; keď leží, ťažko sa mu dýcha a chodiť už takmer nevládze. Ešte   včera povedal svojim druhom v nešťastí, čo mu odkázal knieža   Lichtenštein po jeho neteri: ak poprosí o milosť, že mu ju knieža   udelí. Ale Kaplíř odmietol. Keby vraj žiadal o milosť, tým by sa   uznával za vinného. Odkázal teda kniežaťu, že bude hľadať milosť len   u Boha, proti ktorému v živote mnoho hrešil; ale proti kniežaťu v   ničom.
    </tei:p>
    <tei:p>
     A tak sa ctihodný starec radostnými slovami rozlúčil so všetkými a   potom, opierajúc sa pravou rukou o ramä sluhovo a ľavou o palicu,   vyšiel pomalým krokom na chodbu a ďalej na lešenie...
    </tei:p>
    <tei:p>
     O hrdom odkaze cisárovi, ktorý vmietol richtárovi do tváre   nasledujúci odsúdenec, Prokop Dvořecký z Olbramovíc, sa jeho druhovia   už nedozvedeli. Lebo do podzemných temníc a chodieb zaznieval zvonku   len tlmený zvuk monotónneho bubnovania, pripomínajúci vzdialené   hrmenie. Ale richtári odkaz Dvořeckého počuli.
    </tei:p>
    <tei:p>
     — Povedzte cisárovi, — zvolal mocným hlasom bývalý krajinský   podkomorník Dvořecký, — že ja teraz stojím na nepravom súde, ale on   bude musieť stáť na súde hroznom a spravodlivom!
    </tei:p>
    <tei:p>
     Takto odchádzajú rad-radom: páni, rytieri, mešťania — všetko   pomiešane. Bedřich z Bílé, Jindřich Ota z Losu, Vilém Konecchlumský,   Bohuslav z Michalovíc...
    </tei:p>
    <tei:p>
     Michalovic, priateľ nad iných milý a priaznivec nevšedný.
    </tei:p>
    <tei:p>
     — Odpusťte mi, doktor, — povedal Jeseniovi, tuho mu tisnúc ruku, —   ak som i ja prispel k tomu, že ste sa pridali k nášmu boju a teraz   musíte sa deliť s nami aj o náš krutý osud.
    </tei:p>
    <tei:p>
     — Nemám vám čo odpúšťať, — odvetil Jesenius dojatý. — Obaja sme   slúžili dobrej veci. Ak ju Boh dobrotivý nekorunoval úspechom, musíme   pokorne prijať Jeho rozhodnutie.
    </tei:p>
    <tei:p>
     Objal ho a odvrátil tvár, aby Michalovic nevidel, že má vlhké   oči.
    </tei:p>
    <tei:p>
     Medzitým si už kat vymenil stupený meč za iný, ostro nabrúsený.   Slnko už vyšlo vysoko na oblohu a začínalo tuho pripekať. Aj holuby,   ktoré sa sprvu naľakali bubnovania a splašene krúžili okolo veží   Týnskeho chrámu, zvykli si na ten nezvyčajný ruch a poletujú ponad   námestie.
    </tei:p>
    <tei:p>
     Skupina odsúdencov sa so železnou pravidelnosťou a   nezmenitelnosťou zmenšuje a zmenšuje. Už ich je pätnásť na pravde   božej.
    </tei:p>
    <tei:p>
     A teraz Jesenius. Keď počul svoje meno, pocítil v celom tele   uvoľnenie. Najhoršie bolo to čakanie. Teraz to už bude len   chvíľka.
    </tei:p>
    <tei:p>
     Je pripravený. Pozrel na farára Lippacha, ktorý ho mal odprevadiť   až na lešenie. Ale, hľa, akoby sa boli dohovorili, vykročili zároveň   s ním aj všetci ostatní farári: Rosacius, Vrbenský, Jakeš, Klemens a   Hartvicius. Azda preto, že mal najťažší trest a chceli ho takto ešte   väčšmi posilniť. No toto nebola hlavná príčina. Touto poslednou   poctou chceli prejaviť Jeseniovi svoju vďaku za celú jeho činnosť,   ktorú pre blaho tohto mesta, svojej viery a veci národnej   preukázal.
    </tei:p>
    <tei:p>
     Tvár sa mu rozjasnila. Zašeptal:
    </tei:p>
    <tei:p>
     — Vďaka vám, bratia, vďaka nesmierna, Boh vám to odplať!
    </tei:p>
    <tei:p>
     Už vykročil na lešenie. Bubnovanie, ktoré doteraz len slabo   prenikalo do vnútra miestnosti, znie oveľa strašidelnejšie.
    </tei:p>
    <tei:p>
     Jeho príchod spôsobuje všade rozruch.
    </tei:p>
    <tei:p>
     Teraz privádzajú najväčšieho „zločinca”!
    </tei:p>
    <tei:p>
     Sudcovia sa pohniezdili na svojich kreslách, richtári pozreli na   kata, či nezabudol na to najhlavnejšie.
    </tei:p>
    <tei:p>
     Aj medzi divákmi nastalo viditeľné vzrušenie.
    </tei:p>
    <tei:p>
     Jesenius! Slávny lekár a rektor univerzity Jesenius! Všetci vedia,   čo ho očakáva pred popravou.
    </tei:p>
    <tei:p>
     — Jesenius! Jesenius! — zaznieva z tisícich úst jeho meno. Aj cez   zvuk bubnovania dostalo sa až k jeho sluchu. Vníma ho, ozvenu   vlastného mena, ako posilnenie, ako povzbudenie...
    </tei:p>
    <tei:p>
     Pri prvých krokoch na lešení zlialo sa mu pred očami to množstvo   ľudí vo farbistý dav, v ktorom nerozoznať jednotlivcov. Vie, že sú   tam jeho priatelia, profesori univerzity, študenti, množstvo známych   — ale nemá kedy hľadať ich v tom ľudskom mori. Už ho delí iba   niekoľko krokov od majstra popravcu, ktorý drží v pravici nôž...   Jeseniov pohľad, priťahovaný strašnou silou k Mydlářovi, predsa len   sa na chvíľku od neho odpútal. Odtrhla ho od neho iná sila, ktorá   prichodila spomedzi ľudu na námestí. To mladý doktor Adámek hľadel na   svojho otcovského priateľa horúčkovitým pohľadom. Jesenius Vavrinca v   tom tisíchlavom zástupe zbadal. Pokúsil sa usmiať na neho. V tom jeho   poslednom úsmeve bola výzva, ktorej mladý doktor porozumel.   „Odovzdávam ti fakľu, ktorú som ja niesol. Nes ju ďalej a bedli nad   tým, aby jej plameň nezhasol. Nech osvetľuje temné kúty noci až do   tvojho skonania. A pred smrťou ju daj ďalej, tak ako ja ju dávam   tebe!” Zachytáva ešte aj pohľad Zuzankiných pekných očú, tak ako   zachytával vo väzení dlaňami posledné lúče slnka. „Zbohom, Zuzanka,   buď oporou a pomocníčkou svojmu mužovi...”
    </tei:p>
    <tei:p>
     Treba urobiť už len niekoľko krokov. Cíti, ako sa mu vlieva do nôh   slabosť... Najradšej by sa oprel o farárov, čo sú najbližšie, ale   nie! Nedožičí svojim nepriateľom takúto radosť! Mocným vzopätím vôle   sa vystrel a urobil posledný kúsok cesty ku katovi.
    </tei:p>
    <tei:p>
     Vtom — akoby blesk preťal temnú oblohu, skrsla mu myšlienka, že   ešte musí dačo povedať. Ešte posledný raz využiť dar jazyka, ktorý   majú ľudia na to, aby sa medzi sebou dorozumeli. Musí ešte posledný   raz počuť svoj hlas... vysloviť poslednú vetu, posledné slovo.
    </tei:p>
    <tei:p>
     Zastavil sa a obrátil sa k farárovi Lippachovi, akoby svoj odkaz   chcel jemu osobitne uložiť na srdce.
    </tei:p>
    <tei:p>
     — Príde čas, že pravda naša zaskvie sa nad slnce jasnejšie! Potom   sa priblížil kat Mydlář s nožom v ruke a zašeptal:
    </tei:p>
    <tei:p>
     — Odpusťte mi, doktor!
    </tei:p>
    <tei:p>
     Jesenius iba prikývol. Zdalo sa mu, že v katových očiach sa   zaligotala slza...
    </tei:p>
    <tei:p>
     Katov nôž sa zaleskol v záblesku slnca...
    </tei:p>
    <tei:p>
     ... a vzduch preťal prenikavý ženský hlas spomedzi obecenstva:
    </tei:p>
    <tei:p>
     — Bože dobrotivý, ako sa môžeš dívať na toľkú hrôzu? To predĺžené   ,ó’ v poslednom slove znelo ako zakvílenie Meluzíny v komíne, pri   ktorom tuhne krv v žilách a hrdlo sa stíska tak, že sa až dych   zastavuje.
    </tei:p>
    <tei:p>
     Potom ešte posledný pohľad odsúdenca na Ukrižovaného — a milosrdné   seknutie katovho meča zbavilo utrápenú hlavu navždy starostí a ťažko   skúšané srdce bôľu.
    </tei:p>
    <tei:p>
     Na druhý deň nebo plakalo nad zdeptanou krásavicou-Prahou.
    </tei:p>
    <tei:p>
     Ľuďom sa nechcelo do dažďa, a predsa ich vábilo čosi von.   Zvedavosť a hrôza, tieto dve protichodné sily, čo ich držali včera   stŕpnutých na Staromestskom rínku, neuvoľnili ešte ich ducha. Ani   dnes neodolali tomuto mocnému volaniu a od včasného rána putovali k   Mosteckej veži.
    </tei:p>
    <tei:p>
     Príchodzí boli dvojakého druhu. Jedni — tí, čo sa včera lúčili na   Staromestskom rínku so živými, prišli sa teraz pokloniť drahým   mŕtvym. Druhí, tí, čo včera jasali, prišli si ešte načrieť z opojného   pocitu víťazstva, ktorým ich napĺňal pohľad na zdrveného   nepriateľa.
    </tei:p>
    <tei:p>
     Medzi tých prvých patrili aj doktor Vavrinec Adámek a jeho žena   Zuzanka.
    </tei:p>
    <tei:p>
     Prišli hneď zaránky. Mlčky sa zastavili pod vežou najprv z   mestskej strany, potom prešli na Kamenný most. Obrátili sa chrbtom k   Hradu a zahľadeli sa na podstrešie veže, kde trčalo šesť hláv,   nabodnutých na železných tyčiach. Druhých šesť bolo z opačnej   strany.
    </tei:p>
    <tei:p>
     Medzi tými šiestimi, ktoré bolo vidno z mosta, týčila sa aj krásna   hlava doktora Jesenia. Jeho rozštvrtené telo bolo nastoknuté na   koloch za mestskou bránou smerom k Bielej hore.
    </tei:p>
    <tei:p>
     Dážď, čo šľahal zboku a zlieval sa na Zuzankinej tvári so slzami,   vykonal posmrtnú službu aj hlavám mučeníkov. Zmyl z nich zaschnutú   krv a stopy prachu. Očistil ich.
    </tei:p>
    <tei:p>
     Mladá dvojica stojí na staroslávnom moste a oživuje si v pamäti   chválospevy, ktorými sa nadchýnal Jesenius, keď v rozhovore s nimi   spomínal svoj príchod do Prahy, svoje prvé stretnutie s ň o u.
    </tei:p>
    <tei:p>
     Hľadí na ňu teraz mŕtvym zrakom; ktovie, ako dlho bude sa takto   dívať na krásu, ktorej sa za živa nevedel nasýtiť. Pokúsil sa   pretrhnúť puto, ktorým bol s ňou zviazaný. Ale jeho duša chorela,   chorela túžbou po nej. Bola jeho osudom. Vrátil sa. Musel sa vrátiť,   tak ako sa neverný milý vracia ku svojej opravdivej veľkej láske, tak   ako sa životom doráňaný syn-tulák vracia k matke, aby si zložil hlavu   do jej mäkkého lona.
    </tei:p>
    <tei:p>
     Dážď šľahá o kamennú ohradu mosta, vietor kmáše haluzím stromov na   Kampe a Vltava šumí monotónnu pieseň o vecnom kolobehu života. Škoda,   že ľudia ju nerozumejú. Možno by si z nej vybrali útechu, že boj za   veľký cieľ dáva životu najkrajšie posvätenie.
    </tei:p>
   </tei:div>
  </tei:body>
 </tei:text>
</tei:TEI>
