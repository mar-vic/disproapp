<?xml version="1.0" encoding="utf-8"?>
<tei:TEI xml:id="slk1963965" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Panslavický farár : ELTeC edícia
    </tei:title>
    <tei:author ref="viaf:72199065">
     Záborský, Jonáš (1812 - 1876)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     23112
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Záborský, Jonáš
     </tei:author>
     <tei:title>
      Panslavický farár
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Slovenské vydavateľstvo krásnej literatúry
     </tei:publisher>
     <tei:date>
      1963
     </tei:date>
    </tei:bibl>
    <tei:bibl type="firstEdition">
     <tei:author>
      Záborský, Jonáš
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1870
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T2"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-13">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Panslavický farár
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     ČASŤ PRVÁ
    </tei:head>
    <tei:div type="chapter">
     <tei:head>
      I
     </tei:head>
     <tei:p>
      Pyšno si počínavajú biskupskí tajomníci oproti duchovenstvu,   pretože cítia, že mnoho môžu v biskupstve. Tak si počínal i tajomník   biskupa Anonyma, muž už vo veku, tlstý, s lícami ako organy, oproti   Žarnovičovi, ktorý sa práve vrátil z viedenského presbytéria,   štíhlemu, asi dvadsaťsedemročnému mužovi, doktorovi filozofie a   teológie.
     </tei:p>
     <tei:p>
      Po teologických štúdiách dokončených v Pázmáneu poslal ho ešte   biskup, už vysväteného, do presbytéria, aby sa úplne vzdelal a zložil   doktorát. Mienil ho urobiť v semeništi učbárom a časom povzniesť k   hodnostiam. Doktorát síce obsiahol so zvláštnou pochvalou, ale bol   akosi napochytre predčasom povolaný biskupom naspäť.
     </tei:p>
     <tei:p>
      Teraz sa prechádzal v plnej gále, v reverende a s hodvábnym   plášťom na pleciach, s tajomníkom mlčky po chyži. Darmo sa spytoval   tajomníka, načo ho biskup tak napochytre povolal; čo obmýšľa s ním?   Tajomník odvetil, že nevie, len sa usmieval, vypúšťajúc kotúče dymu,   až vstúpil do chyže archivár.
     </tei:p>
     <tei:p>
      Tento bývalý spolužiak Žarnovičov riekol, mädliac si s úsmevom   ruky: „Jeho excelencia čaká na teba.”
     </tei:p>
     <tei:p>
      Žarnovič hneď pochytil svoj rohatý tripič a šiel. Archivár vrhol   za ním kríž: „Pax tibi, pansláv!”
     </tei:p>
     <tei:p>
      „Ten nevďačník,” prehodil pyšne tajomník.
     </tei:p>
     <tei:p>
      „A veľký nevďačník,” dodal archivár. „Biskup chcel učiniť z neho   človeka a Žarnovič sa zverbuje medzi panslávov, na večnú hanbu   doteraz nepoškvrneného biskupstva.”
     </tei:p>
     <tei:p>
      „A na svoje nešťastie,” dodal tajomník. „Jeho excelencia nezverí   mu viac nádejnú mládež.”
     </tei:p>
     <tei:p>
      „To, to!” zasmial sa archivár, „capa za záhradníka. Mne len to je   divné, že sa mohol ako zeman splichtiť s tými hurbanovskými   zradcami!”
     </tei:p>
     <tei:p>
      Tak títo v skromnej, papiermi naplnenej tajomníkovej chyži.   Nazrime do skvostnej paloty biskupskej.
     </tei:p>
    </tei:div>
    <tei:div type="chapter">
     <tei:head>
      II
     </tei:head>
     <tei:p>
      Táto palota je maľovaná, drahocennými obrazmi ozdobená,   parketovaná, vyvoštená, čalúnmi postretá, lesklým náradím zásobená.   Biskup Anonym sedí na červenej pohovke s jedným kanonikom. Je to muž   stredných rokov, kanonik už starec s riedkymi vlasmi, začesanými k   tylu. Obaja majú pohodlné cimády, biskup malinkú červenú čiapočku na   hlave a v ruke list.
     </tei:p>
     <tei:p>
      „Doktorát zložil chválitebne,” sloví tento, „ale čo z toho, keď na   také scestie stúpil, ako tu píše predstavený presbytéria. Samo   ministerstvo vnútorných vecí upozornilo na neho ako nebezpečného   pansláva. Pri vyšetrovaní sa vykľulo, že Žarnovič tovarišil sa   odpočiatku s tými najpodozrivejšími ľuďmi vo Viedni; ba našli sa u   neho i ruské knižky.”
     </tei:p>
     <tei:p>
      „Ruské knižky!” tlesol do dlaní kanonik s výrazom veľkého   úžasu.
     </tei:p>
     <tei:p>
      „Teraz neviem,” pokračoval biskup, „čo si počať s tým človekom?   Keby bol ešte svetským, vystrčil by som ho doprosta, vysväteného raz   biskupstvo už viac odstrániť nemôže.”
     </tei:p>
     <tei:p>
      „Za kaplána ho,” radil kanonik, „dakam k dobrému vlastencovi, aby   sa trochu pri ňom napravil.”
     </tei:p>
     <tei:p>
      „Rád by som ho ešte predsa vopchal do toho semenišťa,” pomykol si   biskup čiapočku na hlave. „Tí hráči tam len kazia mládež, vychovávajú   takých chlebárov, ako sú sami.”
     </tei:p>
     <tei:p>
      „A Žarnovič nám dochová panslávov,” namietol kanonik.
     </tei:p>
     <tei:p>
      „Učiním mu to nemožným,” osvedčil sa odhodlane biskup. „Zakážem mu   prísne hovoriť či verejne či súkromne s chovancami o národnosti. Musí   sa držať výlučne vedy teologickej. Noviny a knižky slovenské všetky   zo semenišťa vyobcujem.”
     </tei:p>
     <tei:p>
      Vtom vstúpil predvolaný Žarnovič so spusteným plášťom a tripičom v   ruke. Biskup poskočil mu v ústrety k dverám a sám mu podal ruku na   bozkanie.
     </tei:p>
     <tei:p>
      „Pekné veci mi tu píšu o vás. Dali ste sa tam vo Viedni do   spoločnosti s hurbanistami a panslávmi. Preto som vás odvolal pred   časom.”
     </tei:p>
     <tei:p>
      „Narodil som sa,” pozrel mu Žarnovič smelo v oči, „zo slovenských   rodičov. To nezapriem nikdy za žiadnu cenu, a hotový som reč svoju   materinskú vzdelávať, osvetu Slovákov všemožne napomáhať.”
     </tei:p>
     <tei:p>
      „Našli u vás ruské knižky,” vyčitoval mu ďalej biskup.
     </tei:p>
     <tei:p>
      „To prináleží k štúdiám, ktorým som sa venoval,” vyhováral sa   Žarnovič. „Žiadne nárečie slovenské nemôže sa zdarile pestovať bez   známosti všetkých ostatných nárečí tohože jazyka.”
     </tei:p>
     <tei:p>
      „Teológiu vám pestovať, nie reči,” namietol opodiaľ stojaci   kanonik.
     </tei:p>
     <tei:p>
      „Bez reči vedy niet,” odvetil Žarnovič.
     </tei:p>
     <tei:p>
      Biskup riekol: „Bojím sa síce zveriť vám mládež, učiním však   próbu. Pôjdete do semenišťa. Ale musíte sa podrobiť napred skúške. Bo   tu sa píše o vás, že i vaše pravoverie je podozrivé. Tiahnete vraj k   východnej schizme.”
     </tei:p>
     <tei:p>
      Žarnovič vytiahol svoje doktorské diplomy. „Tu môj dôkaz, že som   prestal všetky aj najprísnejšie skúšky. Novým sa nepodrobím, a prosím   ušetriť ma od toho, aby nedoktori skúšali doktora.”
     </tei:p>
     <tei:p>
      „Čo?” vzplanul biskup, ktorý ani sám doktorom nebol. „Ja nemám   právo skusovať vás? Teraz som voľný od daného vám slova. Nechcete sa   podrobiť skúške profesorskej, podrobíte sa teda v semeništi ,skúške   synodálnej, a to hneď, aby sme videli, či sa vám môže zveriť   kaplánka.”
     </tei:p>
     <tei:p>
      „Skúške synodálnej bez synody,” riekol ticho urazený Žarnovič a   ukloniac sa odišiel.
     </tei:p>
     <tei:p>
      „Čakaj, tvrdohlavý pansláv!” pohrozil za ním biskup. „Ukážem ti   márnosť tvojich doktorských diplomov.”
     </tei:p>
    </tei:div>
    <tei:div type="chapter">
     <tei:head>
      III
     </tei:head>
     <tei:p>
      Na tretí deň potom sedel biskup pri stole so svojimi dvoranmi a   správcom semenišťa, ktorý bol súčasne kanonikom.
     </tei:p>
     <tei:p>
      Mal tú múdru zásadu, že ani najlepší obed nič nestojí bez koreniva   žartov a veselej mysle. Preto odkladal, idúc k obedu a večeri, všetky   starostí, usiloval sa byť pri stole veselým a vzbudiť veselosť.   Žartoval, smial sa, pobádal k tomu iných. Prišiel pritom obyčajne   dakto z duchovenstva do reči. Rozprávali sa žartovné skutky o jednom,   o druhom, zo starých, nových i najnovších čias. Dvorania, znajúci   jeho povahu, postarali sa vždy o to, aby ulovili dáke novinky.
     </tei:p>
     <tei:p>
      Teraz bol v reči Žarnovič, menovite jeho synodálna skúška bez   synody. Správca semenišťa líčil so smiechom, ako tvrdo padlo   doktorovi podrobiť sa skúške profesorov nedoktorov. Títo, majúc zub   na neho, zriekli sa. Každý predložil zo svojej vedy doktorovi tie   najjednoduchšie, najprimitívnejšie a najľahšie otázky, na ktoré by   najchatrnejší seminaristický chovanec bol na uspokojenie odpovedal,   ako: koľko je Bohov? atď., a potom ho chválili, keď dobre odvetil. V   zátvore ho držali celý deň a celú noc, dali mu veľmi skromne jesť a   striehli nad ním ako nad väzňom. Pri dverách stála stráž, ktorá ho i   v čas prirodzených potrieb sprevádzala. Naložili mu vypracovať chriu   o škodlivosti pýchy.
     </tei:p>
     <tei:p>
      Toto rozprával správca so smiechom a biskup sa tak rehotal, že sa   až za brucho lapal.
     </tei:p>
     <tei:p>
      Smiech však ustúpil prísnosti, keď sa spýtal biskup tajomníka, či   už zvestoval vyskúšanému, že pôjde za kaplána k Virasztóovi.
     </tei:p>
     <tei:p>
      „Zvestoval som mu,” riekol tajomník, „ale Žarnovič sa osvedčil   odhodlane, že na žiadnu kaplánku nepôjde. Učinil pritom takú zúrivú   tvár, že som sa ho až zľakol.”
     </tei:p>
     <tei:p>
      „Čo? Nepôjde?” začervenal sa biskup. „Bude odporovať svojmu   prelátovi?”
     </tei:p>
     <tei:p>
      „Ja sa opovažujem prosiť za neho,” ozval sa správca semenišťa   pokorne. „Bojím sa prílišného dráždenia toho srditého pansláva.   Nechcel by som ho hnať na kraj zúfalstva. Časy sú také, že by nám   mohol narobiť veľkú ostudu. Bolo by mu predsa pohodiť dáku chudobnú   faričku.”
     </tei:p>
     <tei:p>
      „Práve je uprázdnená baraňanská,” ozval sa tajomník.
     </tei:p>
     <tei:p>
      „Bojím sa,” namietol biskup, „zveriť mu samostatne akúkoľvek   odľahlú obec. Pokazí ľud panslavizmom.”
     </tei:p>
     <tei:p>
      „Len by ho ľud strpel,” bránil svoj návrh tlstolíci tajomník.
     </tei:p>
     <tei:p>
      „Dobre teda,” privolil biskup, „nech ide za administrátora, až sa   mu vyzíska od patronátu prezenta. Píšte Huňásovi, nech ho ta   uvedie.”
     </tei:p>
    </tei:div>
    <tei:div type="chapter">
     <tei:head>
      IV
     </tei:head>
     <tei:p>
      Spomenutý, biskupovi veľmi milý muž Huňás, bol farárom v mestečku   Krivošanoch a súčasne vicearchidiakonom. Jeho posielal ešte i do   cudzích dištriktov, kde chcel prísne proti farárovi zakročiť, bo znal   jeho neuprositeľnú tvrdosť. Bol to muž obstarný, v tvári vzozrenia   tak odpudzujúceho, že sa ho až zľakol, kto ho prvý raz uzrel. Platil   za veľmi učeného, ale mal len novinársku vzdelanosť. Po maďarsky   hovoril slabo, pokladal sa však za veľkého Maďara a bol zaprisahaným   nepriateľom Slovákov. Bol veľmi skrbný, preto i nahrabal hojne, mal   svoje vlastné veľké gazdovstvo, dva domy a hojné listiny v   sporiteľni.
     </tei:p>
     <tei:p>
      Stretáme sa s ním po prvý raz pri skromnom obede doma. On sám sedí   za vrchstolom. Na pravej ruke jemu po boku, ako hosť, jeho miláčik   plebán Virasztó, prvotne Výrostko, mužík malý, tmavej pleti, besný   maďarón. K nemu to mal ísť Žarnovič za kaplána s veľkou ujmou. Bo   Výrostko bol jeho spolužiak a nenávideli sa nesmierne. Preto sa i   Žarnovič vzoprel biskupovým úmyslom tak odhodlane. Potom tu sedeli,   ako domáci, dvaja kapláni, obaja maďarského ducha.
     </tei:p>
     <tei:p>
      Títo nahradzovali málomluvnosť prednostovu. Najprv rozprávali, čo   súkromne počuli o práve kypiacej talianskej vojne, o uhorskej légií   zbierajúcej sa v Itálii a o nádejach vlastencov.
     </tei:p>
     <tei:p>
      „Dvojhlavej potvore v Lombardsku je úzko,” poznamenal Virasztó.   „Légia uhorská v Taliansku obnáša už dvadsaťtisíc dobrovoľníkov,   všetko mužov smelých a ľudí vzdelaných. Vtrhnú do Dalmátska a   Chorvátska. Chorváti prijmú Kossutha s otvorenými ramenami. Tá   odplata, akú dostali vo Viedni, zmierila ich s Uhrami.”
     </tei:p>
     <tei:p>
      „Ale náš generálny prokurátor má úzkosť,” uškrnula sa farárova   tvár za vrchstolom.
     </tei:p>
     <tei:p>
      „Poriadne,” prisvedčil Virasztó. „Dechtiar mnoho prispel k   obsadeniu úradov Čechmi. Blíži sa čas účtov pre toho pansláva.”
     </tei:p>
     <tei:p>
      „A vy,” ozval sa kaplán, „dostanete pansláva za pomocníka.”
     </tei:p>
     <tei:p>
      „Ja? Koho?”
     </tei:p>
     <tei:p>
      „Nuž Žarnoviča. Biskup ho odvolal z Viedne, lebo ho tam mali   obesiť: Našli uňho ruské ruble a veľmi nebezpečné ruské listy.   Učbárom už nebude. Biskup pošle doktora na učenie k vám.”
     </tei:p>
     <tei:p>
      „To by mi bolo treba!” zaškaredil sa Virasztó. „Boli sme v škole   úhlavnými nepriateľmi. Radšej žiadneho kaplána než tú pyšnú   hlavu.”
     </tei:p>
     <tei:p>
      „Nebojte sa nič,” potešil ho Huňás. „Moji kapláni ulovili lživú   povesť. Je pravda, že biskup Žarnoviča pre panslavizmus z Viedne   odvolal a s náramným hnevom prijal; ale poslal ho do Baranieho za   administrátora. Ja som dostal úradné vyzvanie uviesť ho do fary.”
     </tei:p>
     <tei:p>
      „Medzi dobrých ta príde,” zasmial sa škodoradostne Virasztó.   „Baraňanci sú známe šelmy, neúctiví surovci, nadmieru smelí korheli,   neskrotiteľní divosi, ktorí ani boha samého neuctia. S úbohým starým   vadili sa v chráme a pokutovaný bol farár. Z Baranieho ešte žiaden   poctivo nevyšiel.”
     </tei:p>
     <tei:p>
      „Žarnoviča bude podporovať prokurátor Dechtiar,” slovil Huňás.   „Obaja sú panslávi a Dechtiar prorok sedliakov.”
     </tei:p>
     <tei:p>
      „Možno,” kývol Virasztó plecami, „ale práve Dechtiar je vidla na   vyhadzovanie farárov z Baranieho. Všetka neúcta a vzbura Baraňancov   proti farárom pochádza vlastne od neho. Sedliaci bežia k nemu pri   každej maličkosti so žalobami a Dechtiar hneď káže písať   inštancie.”
     </tei:p>
     <tei:p>
      „A biskup,” ozval sa kaplán, „hneď je hotový so súdom, náhle príde   žaloba na farára. Keď oproti tomu žaluje sa farár, biskup kývne   plecom: nemôžem spomôcť.”
     </tei:p>
     <tei:p>
      „Ozaj,” lapil slovo druhý, „mnohí biskupi majú moc len na naše   trestanie, na ochranu nie. Ich krivuľa je vždy zdvihnutá na nás,   nikdy nie na našich krivditeľov. Ako príde žaloba na nás, už sme   stratení. Viny dosť, že žaloba prišla. Už tým samým sme hodní trestu,   že sa našiel taký, komu sa neľúbime. Predpokladá sa, že farár nemôže   byť nevinný, náhle sa nájde žalobník. Musí byť zlý, povedá sa, keď   prišla sťažnosť na neho.”
     </tei:p>
     <tei:p>
      „To isté platí o vrchnosti a súdoch svetských,” pokračoval ten, čo   započal. „I tu nech sa farár so žiadnou žalobou neukáže. Akákoľvek   krivda sa mu stane, vždy len on vinný, bo by sa to dobrému farárovi   nebolo stalo. Že nás vyrovnali so svetskými, to je lož. Vyrovnali nás   až nazbyt v bremenách a povinnostiach, ale v práve veru nie! Za   zločin vlečú nás do žalára, ale pred krivdou záštitu nám nedajú.   Duchovenstvo je mimo ochrany zákonov postavené.”
     </tei:p>
     <tei:p>
      Tak sa roztúžili kapláni pri spomienke na zlopovestné Baranie.
     </tei:p>
    </tei:div>
    <tei:div type="chapter">
     <tei:head>
      V
     </tei:head>
     <tei:p>
      Vstúpime už do tejto malej, na mape Illincovej zrejmej Sodomy, kde   mal nájsť panslavistický doktor odmenu svojej pilnosti a dobre   vynaložených mladých liet, a to na celý život.
     </tei:p>
     <tei:p>
      Veľký krik sa ozýval na ulici. Richtár Belko stojí s úradnou   palicou pred ošarpaným domom Kotrbacovým a rozkazuje mu priahať po   nového farára na kapitulu.
     </tei:p>
     <tei:p>
      „Čo? Po toho zemana?” vreští tento na svojom zasmetenom dvore,   „prisahám, nepôjdem. Čerta sme vyhnali, diabla si privezieme.   Nepôjdem! Z toho nikdy dobrý farár nebude. Taký sprosták. Keď už bol   vysvätený, poslali ho znovu do školy do Viedne, bo doma ničomu sa   nemohol naučiť. Učil sa i doktorstvo, i tam nič. Sprosták ako   sprosták. Keby som mal tak hlúpeho syna, uťal by som mu hlavu na   kláte ako husi. Druhí kňazi len sa smejú z neho, prezývajú ho, že to   taký akýsi pán Sláv. Nech ide, kto chce, ja, prísahám bohu,   nepôjdem!”
     </tei:p>
     <tei:p>
      Na tento krík otŕčali sa už spoza plota ženské a detské hlavy.
     </tei:p>
     <tei:p>
      „Čo to za pán Sláv?” ďubol richtár Belko lieskovicou do zeme.
     </tei:p>
     <tei:p>
      „To je taký sprosták,” vrešťal Kotrbac, „čo ani po slovensky   nevie, akýsi Nemčisko, či Maďar, či čo, taký huncút zeman. Bude nám   tu chcieť rozkazovať.”
     </tei:p>
     <tei:p>
      „Ako to vieš, že je zeman?” namietal richtár. „Ja ani meno jeho   ešte neznám.”
     </tei:p>
     <tei:p>
      A mal v tom tento zvláštny sedliak pravdu. Bol to večný behúň a   bezpríkladné vtieravý bezočivec. Chodil ustavične krížom-krážom po   furmankách a všade sa vtisol ako nezbedná mucha, k pánom, biskupom,   farárom, kaplánom, učiteľom, mešťanom, židom; všade sa pustil do   reči, zbieral novinky, roznášal klebety. Potom mal vecné pravoty s   celým svetom. Všetky správne i súdne úrady mali s ním do činenia. Kde   ho jednými dverami vystrčili, ta vošiel druhými. Písal i cisárovi do   Viedne, aspoň raz v mesiaci. O všetko sa staral, len o svoj dom nie.   Role, lúky mal pozastavované, škapky len kosť a koža, kravku jedinú   bez chvosta, budúnky leteli na hromadu, v dome ustavičný plač, útek   ženy, detí. Celý svet mal ho za lotra a blázna, on ale pokladal sa za   obhajcu pravdy, držal sa za najväčšieho mudrca a za najdôležitejšiu   osobu po cisárovi. On a cisár dajú tým pánom, tým rebelantom, počkaj!   To boli jeho večné myšlienky. Mal ale, pri svojej nepokojnej   zvedavosti a večnom blúdení, podivnú známosť osôb. On každého znal   osobne a podľa mena. Vyňuchal tiež novinky. Nedarmo teda sa chlúbil,   že zná všetko. Vyzvedal i o novom farárovi, kto je, čo je; lenže   pomluvy, ktoré o ňom počul po farách, pochopil svojím zmäteným   korheľským rozumom. Najviac sa mu pri ňom neľúbilo to, že je zeman.   Lebo bol veľkým nenávistníkom zemianstva tak, ako jeho ujec,   generálny prokurátor Dechtiar.
     </tei:p>
     <tei:p>
      „Dakto musí ísť po farára,” nástojil richtár, „a tebe rozkazujem.   Priahaj!”
     </tei:p>
     <tei:p>
      „Kto si ho vyvolil, nech ide,” odvrkol Kotrbac. „Načo nám tu   posiela biskup takých kadejakých zemanov, čo ich ani neznáme?”
     </tei:p>
     <tei:p>
      „Veď je nie čert, hoc je i zeman,” ozvala sa cez plot suseda.   „Pekne veru sa hotujeme na prijatie nového duchovného otca.”
     </tei:p>
     <tei:p>
      „Nech si ide na svoju kúriu,” vrešťal Kotrbac svojím večne   zachrípnutým hlasom. „Ja nepôjdem po neho, ale ho vyženiem. Vyhnal   som starého, ta vyženiem i mladého. Biskupa znám, bol som u neho.   Dobrý pán, môj priateľ, on mi kvôli urobí. Dá nám toho kaplánika, čo   ja znám. To bude kňazík,” mlsol, „nie taký huncút zeman.”
     </tei:p>
     <tei:p>
      Vtom nadišiel Capinos, jediný úplne triezvy sedliak v Baranom,   mužík chudorľavý, s maličkou tváričkou, vyčnievajúcou briadkou, veľký   svätúško, ale i chytrák. Chodil po všetkých odpustoch modliť sa, zem   bozkávať, ale i po všetkých trhoch klamať rozmanitými úskokmi pri   statku. Nebolo nábožnejšieho človeka v chráme, lež ani väčšieho   šibala v obchode. Podivuhodná bola jeho pamäť. Raz vypočutú kázeň   znal i o šesť rokov temer doslovne. Vedel liečiť statok, zvlášť kone   a ovce od prašín, a široko-ďaleko ho na to potrebovali. Na sebe mal   vždy, i v lete, vetchú bundičku. I teraz sa zjavil v nej pred   Kotrbacovým domom.
     </tei:p>
     <tei:p>
      „Iď, iď,” harušil ožralého krikľúňa. „Ešte nový farár ani   nevkročil do fary, už ho vyháňame. Ty by si tak chcel zachádzať s   farármi ako s koňmi. Keď nevládze, kolom do neho, pokiaľ ho   nedobiješ.”
     </tei:p>
     <tei:p>
      „A komu rozkáže chudobný človek,” zarehotal sa ožran, „keď nie   svojmu koňovi, psovi, organistovi a farárovi? Ja to používam tých   popov jedného proti druhému a tak bijem popa popom.”
     </tei:p>
     <tei:p>
      „Iď, ty pálenčená bočka!” odpľul Capinos.
     </tei:p>
     <tei:p>
      „Ba ty iď,” vysmieval sa mu Kotrbac. „Ty dupok! Smrdíš v tej   bundičke ako dudok. Ale už len pôjdem,” oblizol sa. „Ak bude dobrý,   dobre; keď nie, mám pár groši na jednu inštanciu. Vyhodil som na psom   drúku jedného, vyhodím ich i dvadsať. S farármi teraz krátky proces.   Máme biskupa dobrého. Viete, ako nám musel starý štólu navracať a   pred Huňásom na stôl peniaze čítať?”
     </tei:p>
     <tei:p>
      Takúto bezuzdnú, nekonečnú ošemetnosť zapríčinili v Baranom biskup   a Huňás, lebo uviedli farára v ľahkosť. Následky toho a ešte väčšiu   neopatrnosť biskupskú a zlobu lživých bratov mal skúsiť úbohý   Žarnovič.
     </tei:p>
    </tei:div>
    <tei:div type="chapter">
     <tei:head>
      VI
     </tei:head>
     <tei:p>
      Jeho skromný nábytoček ponosili ľahko sedliaci, ktorí ho   priviezli, do pustej fary, kde hlas tak sa ozýval ako v prázdnom   sude. Posteľ, stolík, dve stoličky, kufor, zväzok perín, dve debny   kníh, to bolo všetko, čo neporiadne pohádzali okolo stien.   Najpotrebnejšie kuchynské náradie odvláčila gazdiná do čeľadnej   chyže.
     </tei:p>
     <tei:p>
      Všetko už bolo tam, čo malo byť, keď vkročili vozkovia, richtár   Belko s paličkou a organista v poplátanom a predsa ešte deravom   kabáte, neoholený, so strniskom na brade.
     </tei:p>
     <tei:p>
      „Priviezli sme ich statočne, ich milosť pán farár,” riekol jeden z   vozkov, „nechže nám už teraz vyhodia dačo na pálenku.”
     </tei:p>
     <tei:p>
      „Vypite radšej holbu vína,” siahol Žarnovič k tenkému pugiláru a   vyhodil bezočivcom zlatku.
     </tei:p>
     <tei:p>
      Richtár sa ozval: „Do pustej prišli fary, ale naplní sa to skoro,   bo naša fara bohatá.”
     </tei:p>
     <tei:p>
      „Veru nie hockde má sa farár tak dobre ako u nás,” prisvedčili   sedliaci, „bo u nás cisár platí.”
     </tei:p>
     <tei:p>
      Kotrbac riekol svojím chripľavým hlasom: „Len nech držia, pán   farár, s nami.”
     </tei:p>
     <tei:p>
      „A s kým by som mal držať, ak nie s vami?” usmial sa prívetivo   Žarnovič, ktorý naozaj vstúpil medzi nich plný svätej lásky a   najväčšej ochoty napomáhať ich duševné a hmotné blaho. „Odkázaní sme   jedni na druhých, ja na vás, vy na mňa. Spolu musíme znášať, ako   verní manželia, i radosť i žalosť.”
     </tei:p>
     <tei:p>
      Riekol to pohnutým srdcom a s poľutovaním. Lebo myslel, že   sedliaci vyslovili proti tomu svoju sťažnosť, že farári obyčajne do   jedného mecha dujú s pánmi. Ale nasledujúce reči ho presvedčili, že   tu je dačo iného pod pokrývkou, nie pýtanie ochrany, lež mrzuté   vypínanie sa sprostáctva.
     </tei:p>
     <tei:p>
      „Nech poslúchajú nás, ta bude dobre,” obzrel sa Kotrbac po   sedliakoch.
     </tei:p>
     <tei:p>
      „Ja tak rozumiem svojmu povolaniu,” zavrátil ho zarazený Žarnovič,   „že vy máte poslúchať mňa, nie ja vás.”
     </tei:p>
     <tei:p>
      „Tak veru,” prisvedčovali sedliaci. „Ovečky musia kráčať za   pastierom.”
     </tei:p>
     <tei:p>
      Prišla potom reč na odstráneného farára. Sedliaci ho obsypali   žalobami, že bol lakomý, tvrdý, vyberal štólu, ktorú potom musel   vracať, vadil sa a socal s ľuďmi v kostole pre rokovinu.
     </tei:p>
     <tei:p>
      „Nechválim to,” krútil Žarnovič povážlivé hlavou, „lež ani vás   chváliť nemôžem. Ako by to bol mohol učiniť, keby ste vy boli   vyplnili svoju povinnosť voči nemu? Farári tiež nemôžu žiť z   povetria.”
     </tei:p>
     <tei:p>
      „To bol len taký starý frfrák,” žaloval ďalej Kotrbac. „Ani kázať   statočne, len nadávať do korheľov.”
     </tei:p>
     <tei:p>
      „V tom ja tiež nebudem inakší, ak mi príležitosť dáte,” osvedčil   sa prosto Žarnovič, vidiac drzosť divochov a mysliac si, že na takéto   hrubé drevo treba od počiatku len sekeru. „Farár je na to, aby   napomínal a karhal lživých kresťanov, ktorí len vieru majú, ale   statky kresťanské nemajú.”
     </tei:p>
     <tei:p>
      Kotrbac sa obzrel po sedliakoch s mihnutím, potom bozkal farárovi   ruku: „Teraz máme, chvalabohu, farára mladého, učeného, dobrého. Nech   ich len Kristus Pán živí, aby sa u nás zostarali a zomreli. Len nech   postavia iného kostolného gazdu. A hejže?” obzrel sa po sedliakoch,   „a hejže, druhého chceme kostolného gazdu? Ja nemusím byť, ale toho   Truľa nechceme, a hejže?” oblizoval sa.
     </tei:p>
     <tei:p>
      „O tom teraz hovoriť je nevčasné,” odmrštil to Žarnovič a sedliaci   sa pratali von.
     </tei:p>
     <tei:p>
      Pri odchode len Kotrbac bozkal zase ruku farárovi, ale na dvore sa   osvedčil: „Ten, prisahám bohu, zelenú kapustu u nás jesť nebude.   Počuli ste ho. Sám sa osvedčil, že nebude lepší ako ten starý   zdierca. Ja, prísahám, popovským poddaným nebudem. Darmo robiť a   dávať prestalo. Popov platí cisár, nám musia slúžiť zadarmo.”
     </tei:p>
     <tei:p>
      „Ale po slovensky predsa zná,” zasmial sa richtár, „a ty si   povedal, že je akýsi pán Sláv.”
     </tei:p>
     <tei:p>
      „Dajmibože,” kývol Kotrbac pohrdlive plecom. „Po slovensky vie i   môj kôň. Vijo!” praskol do škapky bičom a von zo dvora.
     </tei:p>
     <tei:p>
      V krčme potom prepila sa darovaná zlatovka a viac sedliackych pri   nej s rozličnými úvahami o novom farárovi, pričom najviac sa ozýval   chripľavý, chriašteľovmu škreku podobný hlas.
     </tei:p>
    </tei:div>
    <tei:div type="chapter">
     <tei:head>
      VII
     </tei:head>
     <tei:p>
      Farár sa spytoval organistu, ktorý ostal po odchode sedliakov, čo   to za človeka ten územčistý, širokoprsý, zachrípnutý.
     </tei:p>
     <tei:p>
      „Večné motovidlo,” odvetil organista, „klebetník, poburovateľ,   žalobník, nestydatý behúň, snovač pravôt, luhár, šialenec a   nadovšetko korheľ. Zapríčinil starému pánovi tisíc nerestí a   naposledok ho vyhnal nie po nič. Naviedol obec na inštanciu, biskup   prijal všetko za svätú pravdu, odstránil farára bez okolkov. Tí   terajší biskupi akosi nezastávajú farárov, lež uvodia ich v ľahkosť   pred ľudom. Že starý pán vyberal o pár grajciarov štóly viac, keď   teraz hodnota peňazí tak klesla a sedliak stal sa slobodným držiteľom   zeme, musel neborák pred vyslaným vicearchidiakonom tu na fare vracať   každému jeho grajciare. Sedliaci to potom prepili v krčme s chachotom   a neslušnými uškľabmi. Ten biskup, ja neviem, azdaj chce, aby nás   farárov a organistov korheli metlami vyhnali z dediny. I ten   vicearchidiakon Huňás, tie kliešte biskupove, je tiež taký. Majúc   rozkaz, mohol to činiť aspoň miernejšie, nie tak krikľavo, s takým   zhonom ľudu a s takou ostudou farárovou. Nemilosrdný to korbáč v ruke   biskupovej.”
     </tei:p>
     <tei:p>
      „A čo to bolo s tou zvadou v kostole?” pýtal sa ďalej   Žarnovič.
     </tei:p>
     <tei:p>
      „To bolo takto,” odkašlal organista a upravil na sebe poplátaný   kabát. „Sedliaci nielen že sa nestali štedrejšími po zrušení   panštiny, lež chceli aj farské a organistovské povinnosti striasť   celkom zo seba. Ani robiť, ani rokovinu dávať. Keď ich harušil za to   farár z kazateľnice a spýtal sa, prečo nečinia povinnosti svojej   zadosť, vstal v lavici ten lotor Kotrbac a vykríkol: „Nuž preto, že   darmo robiť a dávať prestalo! Ich platí pán cisár, ta nám musia   slúžiť zadarmo!” Rozjarený farár zbehol z kazateľnice a vysocal   Kotrbaca von. Ale sedliaci zaujali sa za podliaka, vyšli za ním   všetci von, zanechali nás samých v kostole. Starý pán zadal rušiteľa   služieb božích na súde, ale kto sa teraz za cirkevného služobníka   zaujme? Vec na súde ani hore nevzali.
     </tei:p>
     <tei:p>
      Inakšie mali šťastie sedliaci so svojou lživou inštanciou na   odstránenie farára. Luhali nestydate a bezbožne, ako že farár neučí   katechizmus, čo mu sami nemožným robia. Bo keď zdržujeme, ja i   kostolník, z chrámu utekajúcu mládež, odsotia nás, až kozla   prevrátime. Taká to tu Sodoma. Dali napísať, oplani, aj to, že farár   ani modliť sa nezná, pretože vraj vynecháva  A   biskup, nie žeby bol dal vec vyskúmať a vinných tiež potrestať, len   farára poslal s hanbou preč. Bezbožníci sa smiali, úbohý starec   pošiel so slzami. Mne ho je srdečne ľúto. Dobrý to bol človek. Na   ostatnú jeho kázeň budú lotri pamätať, bodaj by sa nevyplnilo na   nich, čo im zaželal.”
     </tei:p>
     <tei:p>
      „Dosť, dosť,” pretrhol ho Žarnovič. „Sedliakov neomlúvam, ale i   farár ukázal pritom nehodnú surovosť. Povedzte mi radšej dačo o   miestnom panstve.”
     </tei:p>
     <tei:p>
      „Toho akoby nebolo,” riekol organista. „V grófskom kaštieli býva   žid, pán Baraňanský ani o farárovi, ani o mne, ani o kostole nič   počuť nechce. Katolík je, ale v kostole nikdy sa neukáže tak, ako   jeho kalvínska pani. Pod službami božími poľúva. Starý pán nikdy   nechodil k nemu.”
     </tei:p>
     <tei:p>
      „A čo dáva panstvo farárovi a organistovi?” opýtal sa   Žarnovič.
     </tei:p>
     <tei:p>
      „Sto bohov a tritisíc teremtettov,” kývol organista plecom.   Spytoval sa i na školu, ako ju navštevujú deti.
     </tei:p>
     <tei:p>
      „Z päťdesiat povinovatých,” ovesil učiteľ hlavu, „chodí päť-šesť   asi za dva mesiace, bo v lete je robota a v zime je chladno.”
     </tei:p>
     <tei:p>
      Novoprišlý farár mal o čom premýšľať v prvú noc na pustej   fare.
     </tei:p>
    </tei:div>
    <tei:div type="chapter">
     <tei:head>
      VIII
     </tei:head>
     <tei:p>
      Ráno ho potešil richtár účtami za obielenie fary. Platilo sa vraj   za bočku vápna dve zlatovky, za privezenie jedna, bieličkám dva, za   štetky jedna, spolu šesť zlatoviek. Žarnovič pokrútil nad takou   šľachetnosťou hlavou, ale pohodil oplanovi nestydato žiadanú   sumu.
     </tei:p>
     <tei:p>
      Okolo poludnia prikvitol v Baranom dobre známy vicearchidiakon   oddať novému administrátorovi kostolné a farské veci podľa zoznamu,   čo v tak chudobnej cirkvi ľahko sa stalo. Na fare nič iného nebolo,   ako zápisnice a jeden roztrhaný breviár, v chráme kazuly, kamže,   obrazy, svietniky a podobné skromnučké náradie.
     </tei:p>
     <tei:p>
      Po dokončení úradnej práce riekol Žarnovič: „Ráčte vziať za vďak s   obedom, aký môže predložiť začiatočník, ktorý práve prišiel.”
     </tei:p>
     <tei:p>
      „O to je postarané,” riekol Huňás a skríkol na kočiša, aby   vniesol, čo tam na vozíku. „Vedel som, kam idem. Vy budete mojím   hosťom, nie ja vaším.”
     </tei:p>
     <tei:p>
      Kočiš vniesol sklenku vína, pekárske pečivo a v papieri pečienku.   K tomu zasadli obaja, len polievku priniesla gazdiná.
     </tei:p>
     <tei:p>
      Obed teda mali obstojný, ale zhovor viazol. Nedôverujúc jeden   druhému, vážili obaja úzkostlivé slová. O denných otázkach, o   politike, o krajinských, národných záležitostiach hovoriť vystríhal   sa jeden i druhý, aby nevypuklo medzi nimi rôznohlasie. Pri tom   všetkom nedalo sa to vcele udusiť, rôznosť zmýšľania predsa vypukla   do trpkých výrazov.
     </tei:p>
     <tei:p>
      Huňás sa opýtal, či má istú nádej na prezentu.
     </tei:p>
     <tei:p>
      „Biskup ma položil na prvé miesto,” odvetil Žarnovič, „a to je   dosť pri takých farách, ako je moja, kde je patrónom krajinská   cirkevná pokladnica. Biskupovu vôľu tam nikdy nepodvrátia.”
     </tei:p>
     <tei:p>
      „Dáte sa potom inštalovať,” prehodil Huňás.
     </tei:p>
     <tei:p>
      „Nachádzam to potrebným,” prisvedčil Žarnovič, „aby ma nemohol tak   ľahko odtiaľto sfúknuť biskup ako predchodcu. Tento ľud je mätežný,   navykol už farárov vyhadzovať. Možno predvídať, že v pokoji   nebude.”
     </tei:p>
     <tei:p>
      „Vás bude mať rád,” uškrnul sa Huňás, „bo ste milovník ľudu. Láska   budí lásku.”
     </tei:p>
     <tei:p>
      „Ba slepý ľud,” odvetil Žarnovič, „rád križuje svojich spasiteľov.   Najväčším priateľom svojim sa protiví, vrahom však oddáva s   dôverou.”
     </tei:p>
     <tei:p>
      „Lenže tí domnelí priatelia ľudu,” bodol ho naspäť Huňás, „mávajú   často len pekné slová a úplne zasluhujú nedôveru ľudu. Jeden sa   pokladá za priateľa ľudu, druhý ním skutočne je.”
     </tei:p>
     <tei:p>
      Obaja cítili sa teraz urazenými. Zišli sa s ostýchavosťou a   rozišli sa s trpkosťou, lenže Žarnovič nemohol nič, Huňás hneď našiel   príležitosť škodiť mu, dodať smelosť Baraňancom, ktorí už raz   považovali svojho farára za spoločného nepriateľa všetkých a hotoví   boli vždy duť proti nemu s kýmkoľvek.
     </tei:p>
     <tei:p>
      Neprišli na faru pokloniť sa svojmu veľkému priaznivcovi, lež s   holými hlavami obstali na ulici domov idúceho Huňása.
     </tei:p>
     <tei:p>
      „Nech dajú pobozkať tú svätú rúčku,” pristúpil najbližšie k vozíku   Kotrbac. „Čo myslia, pán veľkomožný? Dostali sme dobrého farára?”
     </tei:p>
     <tei:p>
      „Čas ukáže. Viete, že ja som sa vždy zaujímal za vás a bol som vám   na pomoci,” riekol významne Huňás a kývol kočišovi.
     </tei:p>
     <tei:p>
      Dômyselní sedliaci tomu porozumeli a želali mu z celého srdca   šťastlivú cestu.
     </tei:p>
    </tei:div>
    <tei:div type="chapter">
     <tei:head>
      IX
     </tei:head>
     <tei:p>
      Žarnovič už znal svoj ľud. Akého ducha je panstvo, to skúsil, keď   učinil, čo zdvorilosť so sebou prinášala. Akokoľvek mu opísal   organista Baraňanského, predsa sa odhodlal učiniť mu svoju poklonu.   Dúfal, že sa učiní aspoň znesiteľným u neho, a pokladal to za veľmi   potrebné. Lebo sprostý ľud, akokoľvek pánov nenávidí, predsa vždy   pohŕda farárom, keď vidí, že pohŕdajú ním páni. Pokladal teda za   veľmi potrebnú vec, učiniť bez odkladania krok k získaniu si   náklonnosti Baraňanského.
     </tei:p>
     <tei:p>
      Tento mladý muž vysokého vzrastu, s ohnutým nosom, gaštanovými   vlasmi, riedkou briadkou a malinkými bajúzikmi sedí na stolici pri   okne a fajčí cigaru, pani však pletie na mäkkej pohovke bielu   pančušku.
     </tei:p>
     <tei:p>
      „Či sa predsa príde ukázať nový farár?” sloví táto. „Svedčilo by   sa.”
     </tei:p>
     <tei:p>
      „Mne nech nechodí pred oči,” otrel si Baraňanský popol z cigary,   „Nemôžem vystáť žiadneho popa, tým menej pansláva.”
     </tei:p>
     <tei:p>
      „Tu v Baranom,” krotila ho pani, „na tom veľmi málo záleží, ako   kto zmýšľa. Či pansláv, či vlastenec, tu len zo dňa na deň žiť.”
     </tei:p>
     <tei:p>
      „A tu ti ide, mátoha!” dupol pán nohou. „Vlečie sa v tej reverende   ako dáky černokňažník. Už toto ich úradné rúcho múti vo mne žlč.”
     </tei:p>
     <tei:p>
      „Mlč!” vyzrela i pani oknom a pobozkala muža, „i naši kalvínski   nosia reverendy. Chce nám tým preukázať česť, že sa dostavuje v   úradnom rúchu. Zadržíme ho na obed?” riekla, zas si sadnúc.
     </tei:p>
     <tei:p>
      „Ten obedovať so mnou?” zaškaredil sa Baraňanský. „Radšej   Kotrbac.”
     </tei:p>
     <tei:p>
      „Neučiň mu aspoň žiadnu príkrosť,” pohrozila pani ihlicou. „Musíme   šetriť samých seba.”
     </tei:p>
     <tei:p>
      Na zaklopanie riekla ona , ale žiaden nepovstal.   Ba dali príchodziemu postáť, len o dobrú chvíľu kynul pán, aby si   sadol.
     </tei:p>
     <tei:p>
      Po daktorých chladných osobných otázkach prišli do reči krajinské   záležitosti. Baraňanský žehral na množstvo neznesiteľných daní, na   nemilosrdné lúpenie a celkové ožobráčenie krajiny, na cudzie   úradníctvo, na premenenie kráľovstva v bezprávnu provinciu, na   zastavenie snemov, na ľubovoľné ukladanie poplatkov a dodal významne,   že by tých všetkých povešať bolo treba, čo k tomu dopomáhali. Pani si   sťažovala na vymanenie sedliakov. Tvrdila, že tým len páni boli   nespravodlive olúpení, sedliakom že to nič neprospelo, pretože im len   k pijanstvu dalo príležitosť. „Prestali byť našimi poddanými,”   dodala, „miesto toho stanú sa poddanými židovskými. Nezadlho zaujmú   títo prašivci celú urbársku časť chotára. Medzi slobodným a poddaným   sedliakom iného rozdielu niet ako väčšie pijanstvo a hlúpa   pýcha.”
     </tei:p>
     <tei:p>
      „Bude to časom lepšie,” potešil ju Žarnovič, „keď príde lepšie   vychované pokolenie.”
     </tei:p>
     <tei:p>
      „A to lepšie pokolenie vychováte vy, popovia,” riekol s trpkým   úškľabkom Baraňanský, „vy, soľ zeme a sviece sveta? Vaši učitelia sú   nevedomí žobráci, pijanskí surovci; farári len gazdovať alebo   hostinky dávať, hrať na karty, túlať sa, všade strčiť nos, jesť a   piť. Cez týždeň sedliačite alebo pomáhate ničomným ľudom nič nerobiť,   v nedeľu odhajduchujete omšu a nadáte sedliakom do korheľov, tak ste   už dokonalí farári. K týmto zásluhám prichodí ešte tá, že ľud   pohoršujete zlým príkladom. Nejedna fara je pelešou nemravnosti.”
     </tei:p>
     <tei:p>
      „Nerád by som,” sklopil zarazený Žarnovič oči, „aby to platilo o   mne a mojom úradovaní.”
     </tei:p>
     <tei:p>
      „I najlepší z vás,” sekal ešte nešetrnejšie Baraňanský, „je len   hamovka na voze pokroku ľudstva. Všetci ste len privilegovaní   rozširovatelia hlupstva a nemravnosti. Vediete ľud k záhaľke   premnohými zbytočnými sviatkami, k ničomným túlačkám vašimi   odpustkami, o ktorých, čo sú, sami neviete. Bijete mu do hlavy   neprirodzené výmysly temných vekov, ktoré ho len ohlupujú. Donucujete   ho k skutkom neprirodzeným, ktoré potom udusujú v ňom všetku   mravnosť. Div, že hrá ošemetné s prísahou, keď ho nútite luhať pri   spovediach? V jednom zlomená mravnosť je zlomená vo všetkom. Kázne   vaše sú panštinou, dogmy ohlupujúcimi poverami, mravné predpisy   cedením komára a hltaním veľblúdov, spovede farizejským pokrytectvom,   sviatky dňami pijanstva a prostopaše, odpustky odvádzaním od   užitočnej práce, bohoslužby kanibalskými hodmi. Ja nevidím, ako   počestný muž službám oltárov venovať sa môže?”
     </tei:p>
     <tei:p>
      „Vy teda, pane,” pozrel mu vzrušený už Žarnovič smelo v oči, „ste   protivníkom každého náboženstva a katolíckeho zvlášť.”
     </tei:p>
     <tei:p>
      „Každého!” odsekol Baraňanský tak zúrivo, že sa až pani strhla.   „Preč všetok hókus-pókus, všetko gajdovanie a bečanie, všetky túlačky   a učiť deti fyziku, históriu, krajinské práva, počty, reč maďarskú.   Tu!” ukazoval si prstom na čelo, „nie pokrytecké vzdychy, poklony a   túlačky.”
     </tei:p>
     <tei:p>
      „Pane,” vstal a vzpriamil sa Žarnovič ako urazený prorok. „Keď ste   takým priateľom osvety a mravnosti ľudu, teda zrušte vaše pálenčiarne   a zatvorte krčmy. Pokiaľ ony budú stáť po boku chrámom a školám,   tieto nikdy nevytrhnú ľud zo zverstva, do ktorého sa pohružuje čo deň   viac. Ale vy by ste chceli aj vzdelaným ľudom sa honosiť, i z   podlosti jeho koristiť. Učiteľom vyčítate chudobu a čože dáte vášmu?   Lež ani najväčšie obete z vašej strany neprinesú nikdy také ovocie,   aké prepiatosť vaša žiada. Chcete učiniť filozofmi tých ľudí, ktorí   od kolísky po mohylu tvrdo pracovať musia. Toho nikde niet. Ľud je   všade ľudom. Ani vám sa to nepodarí. Pravda, ale učiníte ich   diablami, keď vyhasíte v nich všetku bázeň božiu. Nesvedčí sa takáto   kázeň pri prvej návšteve, ale bezohľadnosť vaša vynútila i mne slovo   bezohľadné. Trpkosť vaša, ku ktorej som nedal žiadnu príčinu, bráni   mi šliapať po tomto vaše panské prahy.” S tým pochytil svoj vysoký   pinč a odišiel.
     </tei:p>
     <tei:p>
      „Po panslávoch a popoch necítim žiadnu túžbu,” zavolal ešte za ním   Baraňanský.
     </tei:p>
     <tei:p>
      Jeho za to harušila potom pani, Žarnovič vrátil sa domov včele   urazený. Ako by nie? Kam sa hnul, všade nepriateľské zrazenie. Videl   s úžasom, že je už vcele v ohni povesti o svojom panslavizme a že   nemôže očakávať vyviaznutie z Baranieho. U súkromného patróna   uchádzať sa o faru bolo by márne, biskup mu lepšiu faru nedá. Ba čo   videl v Baranom, to v ňom vzbudzovalo strach, že i z tohto prístavu   môžu ho vypudiť. Želal si teda aspoň tu sa upevniť. Náhle mu prišla   prezenta, čo sa stalo už o mesiac, spolu s biskupským privolením, aby   sa stal riadnym farárom, hneď robil prípravy na inštaláciu, písal   domov o peniaze, dohovoril s vicearchidiakonom čas.
     </tei:p>
    </tei:div>
   </tei:div>
   <tei:div type="chapter">
    <tei:head>
     ČASŤ DRUHÁ
    </tei:head>
    <tei:div type="chapter">
     <tei:head>
      I
     </tei:head>
     <tei:p>
      Dva staré sivky kĺzajú sa pred vozíkom hore skalnatou dolinou po   neschodnej ceste. Kolesá hneď skáču z kameňa na kameň, hneď padajú do   hlbokých koľají. Na vozíku hegá sa za kočišovým chrbtom pár ľudí, pán   a pani. Vysoký pán sedí zhrbený, v rovnošate vyšívanej zlatom, aká   bola pod Bachom predpísaná z Viedne štátnym úradníkom. Má šedivé   fúzy, ale tvár rumennú ako malina. Pani je obstarná a maličká.   Lahodný májový vetrík pohráva jej ľahkým čiernym pláštikom so žltou   stužkou na prsiach. Pán má na hlave vysoký pinč ako dáky mažiar, pani   malinký nízky klobúčik so pštrosím perom. Je to Dechtiar,   cisársko-kráľovský generálny prokurátor zo stoličného mesta   Krivošian, a jeho manželka.
     </tei:p>
     <tei:p>
      „Či ozaj,” povie táto, „nový farár bude lepší ako ten starý   lakomec?”
     </tei:p>
     <tei:p>
      „Keby nebol zeman, hej,” mrdol Dechtiar plecom. „Ja by som vôbec   žiadneho zemana k oltárom nepripustil. Potom je streštený pansláv,   hej. Chcel by, aby sme hovorili a písali ešte i v ,amtoch po   slovensky.”
     </tei:p>
     <tei:p>
      „Pozatvárať by,” povedala pani, napravujúc si komprd na hlave,   „všetkých takých streštencov do blázinca.”
     </tei:p>
     <tei:p>
      Nezadlho zbadali pred sebou vozík, na ktorom sedeli dvaja duchovní   v reverendách a nízkych klobúčikoch.
     </tei:p>
     <tei:p>
      „To je náš krivošiansky farár a vicearchidiakon Huňás,” poznával   ich Dechtiar, „druhý bude Virasztó.”
     </tei:p>
     <tei:p>
      Tento sa práve obzrel a úškľabne riekol: „Veľká pocta pre   Žarnoviča, ide i jeho patrón Dechtiar s manželkou.”
     </tei:p>
     <tei:p>
      Ohliadol sa i Huňás a riekol: „Ten čierno-žltý verne poddaný   Rakúšan. Všetko na ňom i na nej je čierno-žlté, ešte i ten vozík. Z   jeho úst na prvý pohľad takú reč môžeš očakávať ako z úst haličských   sedliakov. Poliak ty? Nie, Rus teda? Nie. A čože? Austriak.”
     </tei:p>
     <tei:p>
      „Ale so Žarnovičom,” rehotal sa Virasztó, „Dechtiar sa zrovná.   Obaja sú panslávi.”
     </tei:p>
     <tei:p>
      „Zo samej lásky zjedia jeden druhého,” utiahol svoju širokú rapavú   tvár Huňás a zhíkol, lebo jedno koleso na vozíku sa zlomilo. Farári   sa skydli nabok a vyskočili.
     </tei:p>
    </tei:div>
    <tei:div type="chapter">
     <tei:head>
      II
     </tei:head>
     <tei:p>
      „No, nič to,” potešil ich Dechtiar, keď ich dohonil. „Presadnite,   páni, na môj vozík. Váš sa dáko len dovlečie. V Baranom vám dám iné   koleso.”
     </tei:p>
     <tei:p>
      Farári prijali ponúknutie. Kočiš odťal brezu, podviazal miesto   kolesa a tak vliekol prázdny vozík.
     </tei:p>
     <tei:p>
      Stisnutí cestovatelia predchádzali sa vo zdvorilostiach. Dechtiar,   znajúc ich mad vkus, počal hovoriť po maďarsky; farári,   majúci Dechtiara za strešteného pansláva, obrátili rozmluvu na   slovenskú.
     </tei:p>
     <tei:p>
      Jej predmetom bol hlavne Žarnovič.
     </tei:p>
     <tei:p>
      „Vy ho znáte, páni?” riekol Dechtiar.
     </tei:p>
     <tei:p>
      „Ja veľmi dobre,” prisvedčil Virasztó. „Bol mojím spolužiakom na   stredných školách. V semeništi sme sa rozlúčili. Ja som študoval   doma, jeho posial biskup do viedenského Pázmánea.”
     </tei:p>
     <tei:p>
      „Musel byť dobrým žiakom, hej,” poznamenal Dechtiar.
     </tei:p>
     <tei:p>
      „Môže obstáť,” kývol Virasztó, „hoci ten viedenský tovar nie vždy   sa zdarí. Dakedy sú to najväčšie teľatá, tie vo Viedni vychované. Len   pýchu majú veľkú. A tú si odniesol Žarnovič už z domu. S nikým sa v   škole neznášal. Pohŕdal všetkými a ním všetci.”
     </tei:p>
     <tei:p>
      „A nie všetci postupujú potom, hej,” uškrnul sa Dechtiar, „ako   práve vidíme. Viedenský chovanec a doktor do Baranieho!”
     </tei:p>
     <tei:p>
      „Sám si je na príčine,” riekol Huňás a vyrozprával, aké úmysly mal   s ním biskup, prečo ho povolal predčasom naspäť a zavrhol.
     </tei:p>
     <tei:p>
      „A so svojou neznesiteľnou pýchou,” dodal Virasztó. „Uvidia,   domine illustrissime, že ani v Baranom lásku požívať nebude. Neprejde   rok, už budú chodiť jeho farníci so žalobami.”
     </tei:p>
     <tei:p>
      „Sám sa bojím, hej,” prisvedčoval Dechtiar. „Jeho predchodca bol   pokorný starúšik a predsa sa vadil, strkal s ľuďmi v kostole. Čo ešte   len pyšný mladý človek, doktor a zeman! Ale to povedám, kto sa   povyšuje, bude ponížený, hej!”
     </tei:p>
     <tei:p>
      S takýmito klebetami a hrozbami blížili sa hostia k Baraniemu.
     </tei:p>
    </tei:div>
    <tei:div type="chapter">
     <tei:head>
      III
     </tei:head>
     <tei:p>
      Dávno pred nimi prišli na faru jediní priatelia Žarnovičovi, farár   Kmeť a kaplán Rubec. Kmeť bol muž starý, viac latinák než Slovák, ale   ošklivil si ozornú odrodilosť mladšieho duchovenstva a s radosťou   vítal v dištrikte Žarnoviča. Rubec bol už v škole jeho srdečným   priateľom, mal slovenskú vzdelanosť, ale nevystupoval tak smelo a   zjavne, podobný Nikodémovi.
     </tei:p>
     <tei:p>
      Vediac, že celé ostatné duchovenstvo v nesmiernej nenávisti má   Žarnoviča a ostrí si zuby na neho, riekol starostlivo: „Či sa ozaj   dostavia všetci bratia z dištriktu?”
     </tei:p>
     <tei:p>
      „Dúfam,” odvetil Žarnovič, „že ich donúti na to dištriktuálna   schôdzka, spojená s mojou inštaláciou. Mne kvôli sotva by dajeden   prišiel. Zjedli by ma očami, tí renegáti.”
     </tei:p>
     <tei:p>
      „Neblahé následky maďarizmu,” vzdychol Rubec.
     </tei:p>
     <tei:p>
      „Áno,” prisvedčil Žarnovič. „Táto jedovatá pena zlobivej nenávisti   proti Slovanstvu, ktorú Nemci preniesli na Maďarov, rozdvojila nás,   priviedla do kvasenia, splodila medzi nami nesmiernu rozhorčenosť.   Nepoznávame sa viac po viere, lež po reči; a čo jednému sväté, to   druhému ohavnosť.”
     </tei:p>
     <tei:p>
      „A Baraňanského si zavolal?” opýtal sa Kmeť, smrknúc si žltého   tabaku.
     </tei:p>
     <tei:p>
      „Toho?” mrštil Žarnovič rukou. „To je aristokrat neznesiteľnej   pýchy a besný protivník cirkvi aj duchovenstva. Pohovorili sme si   pretrpké pravdy hneď pri prvom i poslednom stretnutí. Učinil som mu   zdvorilú poklonu a on ma prijal ako zločinca.”
     </tei:p>
     <tei:p>
      „To je zle!” pokrútil Kmeť starostlivo hlavou, „Bude popudzovať   ľud proti tebe.”
     </tei:p>
     <tei:p>
      „Toho sa nebojím,” potešil sa Žarnovič. „Ľud nemá k nemu dôveru,   ba pŕchne od neho ako od moru.”
     </tei:p>
     <tei:p>
      „Škodiť ti vždy môže,” smrkol Kmeť, „ale viac ešte máš sa obávať   Dechtiara, teraz tvojho farníka. Robí sa veľkým ctiteľom duchovenstva   a je predsa naším najsrditejším vrahom. Žiada i on, ako vôbec všetci   svetskí ľudia, nemožnosti. Chcel by, aby sme jedným okamihom   premenili všetkých sedliakov na filozofov. Keď nie, sme mu pohanskí   žreci.  sa delí náš ľud od pohanov? pýta sa a vidí v tom   nedbanlivosť, kára nás ako bruchopasníkov, tučiacich sa nezaslúžene   na mozoľoch ľudu. Ľud má k nemu neobmedzenú dôveru ako k sedliackemu   synovi. Zvlášť tvoji Baraňanci behajú podchvíľou k nemu, radia sa s   ním o každej maličkosti. Pri prvej najmárnejšej príležitosti pobežia   na žalobu a on im hneď poradí podľa svojej obyčaje písať inštancie na   tvojho dobrého priateľa biskupa.”
     </tei:p>
     <tei:p>
      „Dúfam,” hodil Žarnovič hlavou, „že nedám k tomu príležitosť.”
     </tei:p>
     <tei:p>
      „Tá príde ľahko,” strašil Kmeť. „Ľud je nevďačný. Váž zaň životom,   zradí ťa. A ten sedliacky prorok ...”
     </tei:p>
     <tei:p>
      „Pansláv ako ja,” pretrhol mu reč Žarnovič.
     </tei:p>
     <tei:p>
      „Eh, takých panslávov!” mrštil Kmeť rukou. „Je pravda, že roku   1849, keď myslel, že Slovania, ktorí ochránili Rakúsko, dôjdu   zvláštnej uznalosti, a roku 1850, keď sa práve o korunnej krajine   slovenskej naoko vyjednávalo, robil sa horlivým Slovákom. Kde aký   dýchal pansláv, Dechtiar ho vyhľadal, aby ho odporúčal za slovenského   vojvodu. Čítal vtedy aj  noviny a skutočne   obdržal, len z tej príčiny, že je akýsi Slovák, pretože sa vtedy   Maďarov báli, generálne prokurátorstvo. Nemci mu zverili ten úrad ako   bezcharakternému Slovákovi a nezmýlili sa v ňom. Pansláv Dechtiar   schvaľuje teraz celou silou svojho čistého presvedčenia viedenskú   centralizáciu a germanizáciu. Všetci rázni Slováci sú mu blázniví   streštenci. On sám nadáva nám do panslávov. Nič nie je u neho   opravdivého, iba, aby do úradov prišli sedliacki synovia a   predovšetkým, aby on sám sa udržal a postupoval. Do počtu panslávov   vstúpil ten sebec, hotový na všetko, ako Pilát do Verímboha.”
     </tei:p>
     <tei:p>
      „Badám to už i sám,” prisvedčil Žarnovič, „ale mne je zaviazaný   osobným veľkým dobrodením. Obetoval som sa za neho. Na rumoch môjho   šťastia vybudoval svoje.”
     </tei:p>
     <tei:p>
      „Ako to?” spýtal sa zadivený Rubec.
     </tei:p>
     <tei:p>
      „Prišla,” hovoril Žarnovič, „keď som ešte meškal v presbytériu, na   ministerstvo taká vážna žaloba na Dechtiara, že uzavreli odstrániť ho   bez výsluchu. Váhy dodávalo žalobe to, že pochádzala od magnátov, a   týmto vo Viedni vždy fatinkujú. Dechtiar bol by býval zavrhnutý   naveky. Ja som sa doznal o tom od Chorváta Ožegoviča. Tento horlivý   Slovan oslovil každého, koho znal vo Viedni ako osvedčeného Slováka,   aby písal Dechtiarovi, ktorého Slováci považovali za svojho. Lež bál   sa toho každý, !en ja som vzal nebezpečnú vec na seba. Dechtiar   pribehol, očistil, udržal sa. Ale povstalo potom vyšetrovanie pre   zradenie štátneho tajomstva, načo tam veľmi mnoho držia. Akosi sa   doznali, že ja som písal Dechtiarovi. Obžalovali ma u predstaveného   ako nebezpečného pansláva. Predstavený mocne dotieral na mňa, odkiaľ   som vzal správu. Ale ja som Ožegoviča nezradil. Prezerali všetky moje   písma a knižky a tu im padli do ruky knižky ruské. Aha, tu to máme!   Zločin hotový. Obžalovali ma u biskupa. Tak som klesol pre   Dechtiara.”
     </tei:p>
     <tei:p>
      „A on ťa i prezradil,” tvrdil Kmeť, „ukázal tvoje písmo. Tys   mu zachoval mastný úrad, on teba možno zbaví biedneho.”
     </tei:p>
     <tei:p>
      „Toľkú podlosť,” vetil Žarnovič, „takú nevďačnosť nepokladám za   možnú. Ba verím, že on privedie mätežných sedliakov k rozumu, ak   začnú dáke nezdoby.”
     </tei:p>
     <tei:p>
      „No, no, no,” kýval Kmeť rukou. „Poviem ti na to príklad, aký to   nevďačný a neuznanlivý človek. Jeho pripravil do vyšších škôl tu v   Baranom, kde sa farári ustavične menia všetci s hanbou, tvoj šiesty   predchodca. Učil ho zadarmo. Ako sa mu potom odslúžil? Prišli, keď už   bol fiškálom, sedliaci k nemu, odjakživa nepokojní ľudia, s   pokryteckými žalobami. Dechtiar ich poľutoval, kázal písať inštancie,   biedny starec musel s hanbou do deficiencie. To jeho zásluha, že v   Baranom, odkedy tu jestvuje fara, ešte žiaden farár neumrel.”
     </tei:p>
     <tei:p>
      „Viac sa bojím,” doložil Žarnovič, „toho rapavého. Sedliaci vždy s   ním šuškajú. Má akúsi diabolskú radosť z toho, keď popudzuje ľud   proti farárom a týchto odpravuje. I môjho predchodcu on tu naposmech   obrátil.”
     </tei:p>
     <tei:p>
      „K tebe snáď bude láskavejším,” ozval sa Rubec, „bo obaja ste   zemania.”
     </tei:p>
     <tei:p>
      „Čo teraz zemianstvo?” hodil Žarnovič rukou. „Výsady stavovské   zmenili sa na národné. Maďar alebo renegát, to je teraz jediný   privilegovaný človek v Uhrách.”
     </tei:p>
     <tei:p>
      „A tu ho máš!” pukol Kmeť na svoju tabačnicu, dívajúc sa oknom.   „Vezie sa na jednom voze s Dechtiarom, s nimi i Výrostko.”
     </tei:p>
     <tei:p>
      „Ten baraní roh musí sa všade pripliesť,” vyzrel i Žarnovič oknom   a ponáhľal sa von uvítať hostí.
     </tei:p>
     <tei:p>
      S Dechtiarom, ktorý kráčal ako bocian na vysokých nohách, a s jeho   maličkou manželkou si stisol prívetivo ruky, s rapavým Huňásom a   Výrostkom sa pobozkal pre obyčaj.
     </tei:p>
     <tei:p>
      Vo dverách nutkali sa hostia, kto má skorej vkročiť. „Ja sa   držím,” hovoril Dechtiar, „toho starého pravidla: Duchovenstvo vedie   predok.” „A my toho: Dáma má prednosť,” riekol Huňás, vopchal napred   paniu, potom vkročil sám s Výrostkom.
     </tei:p>
     <tei:p>
      Do čeľadnej chyže odniesol kočiš dve sklenice červeného vína, dar   Dechtiarov.
     </tei:p>
    </tei:div>
    <tei:div type="chapter">
     <tei:head>
      IV
     </tei:head>
     <tei:p>
      Po chvíli ponadchodili iní bratia, spolu všetkých dvanásť, a   zvonilo sa do kostola.
     </tei:p>
     <tei:p>
      Žarnovič učinil všetko jednoducho, primerane okolnostiam. Nemal   ani kvety, ani stužky, ani družičky. Bol len stolík vo svätyni pred   oltárom, s dvoma stolkami, pre inštalanta a pre inštalovaného.   Ostatní duchovní zaujali miesto v prvých stoliciach na jednom boku,   na druhom Dechtiar s manželkou. Zadné priestory maličkého, drevenou   vežičkou opatreného chrámika zaujímal nie veľmi početne zhromaždený   ľud, pretože bol deň robotný, o domácom panstve ani slychu.
     </tei:p>
     <tei:p>
      Huňás, v košieľke so širočiznými čipkami a červenou stužkou, len   čítal svoju reč sediačky, ale ľud ho predsa počúval s napätou   bedlivosťou. Ako by nie? Veď to nie je taký obecný farár, čo len   čierny pás nosí, lež pán veľkomožný s červeným pásom. Povstal a   vzpriamil sa i ten mužík s maličkou tváričkou a vyčnievajúcou   briadkou, ktorý kľačal v koženej bundičke pri chrámových dverách,   modliac sa ruženec a bozkávajúc podlahu, známy nám svätúško   Capinos.
     </tei:p>
     <tei:p>
      Rečník vylíčil, ako veľké šťastie je pre obec dobrý, nešťastie zlý   farár. „Boh nemôže,” riekol, „ťažšie navštíviť stádo božie, ako keď   mu pošle zlého duchovného pastiera.” Potom hovoril o povinnostiach   farárových. A tu vplietol i politiku a národnosť. Hromžil na   hurbanistov, na zradcov milenej vlasti uhorskej, na takých farárov   podľa radu Melchizedechovho, ktorí držia s luteránskymi bajtkami,   radovali sa Rusom a nekážu Krista, lež národnosť. Ale najväčšiu váhu   kládol na bezzištnosť. Vylíčil, aké to špatné, keď je farár   nemilosrdný lakomec, keď vymáha s bezohľadnou prísnosťou svoje práva,   zdiera ovečkám, drahou krvou Kristovou vykúpeným, s vlnou i kožu.
     </tei:p>
     <tei:p>
      Ľud prisvedčoval so vzdychmi a achkaním. Opitý Kotrbec riekol   polohlasite: „Sám boh hovorí ich ústami.”
     </tei:p>
     <tei:p>
      Žarnovič oproti tomu trnul. „Takáto reč,” myslel si, „bola by na   svojom mieste pri kňazských konferenciách; pred ľudom hovorená je   najväčšou neopatrnosťou.”
     </tei:p>
     <tei:p>
      A vtedy ešte len ho preniklo, keď rečník vyslovil svoje   neočakávané „amen”. „To je zjavné, zlovoľné popudzovanie ľudu,”   myslel si teraz. Lebo Huňás vyčítal len farárovi kapitolu, o   povinnostiach farníkov neriekol nič, neodporučil nového pastiera   ovečkám čo by jedným slovom.
     </tei:p>
     <tei:p>
      Farári a Dechtiar sa usmievali, Žarnovič, ktorý nezvykol zostávať   dlžným komukoľvek, dal sa odplatiť rovným škodníkovi a zahladiť,   nakoľko možno, dojem zradnej reči.
     </tei:p>
     <tei:p>
      Nechajúc, čo mal napísané, stranou, spustil, čo mu slina priniesla   na jazyk: „Počuli ste pána vicediaka. On vám vyložil povinnosti   farárove; mne ponechal vyložiť vám povinnosti farníkov.”
     </tei:p>
     <tei:p>
      Zamiešal tiež i politiku a národnosť. „Vedzte,” hovoril, „že my   kňazi sme dvojakí. Rozpoltilo nás nové evanjelium samospasiteľnej   reči, ktorá zaujala miesto samospasiteľnej viery. Jedni z nás sú   takí, ktorí pošli z vás, ale zriekli sa vás, zapreli vás, zmaďarčili   svoje mená, chcú i vás učiniť Maďarmi, potupujú reč vašu, chcú ju   priviesť v zabudnutie, schvaľujú to, že sa musíte pravotiť po   maďarsky, prijímať zo stolice písma maďarské. Druhí sme takí, ktorí   držíme s vami, bojujeme za vás, za vašu reč, vaše práva, vašu   osvetu.”
     </tei:p>
     <tei:p>
      O duchaplnej reči Žarnovičovej vyznali aj sami farári opačných   zásad, že bola znamenitá; ale nie tak farníci. Svojmu farárovi   neprisvedčovali, ani neachkali pri jeho slovách. Ba opitý Kotrbac   potriasol hlavou: „My nikdy nemáme farára ako iní ľudia; nám len   takých ledajakých posielajú.”
     </tei:p>
     <tei:p>
      Víťazom teda v neopatrnej borbe pred ľudom zostal Huňás. Kmeť a   Rubec nahovárali Žarnoviča, aby poburovateľa vzal na otázku pred   bratmi; ale Žarnovič uznal za múdrejšie mlčať, vediac, že by sa len   ešte viac vydal do jazykov.
     </tei:p>
     <tei:p>
      To sa ho veľmi nemilo dotklo, že Dechtiar ďakoval vo svojom   prípitku pri stole Huňásovi za jeho vzdelávateľnú reč. „I ty, Brute?”   pomyslel si a pozrel významne na Kmeťa.
     </tei:p>
     <tei:p>
      Keď teda tenže Dechtiar zdvihol pohár na neho a zaželal mu   biskupskú tiaru, zaplatil mu rovným peniazom, zeželajúc mu   ministerské kreslo.
     </tei:p>
    </tei:div>
    <tei:div type="chapter">
     <tei:head>
      V
     </tei:head>
     <tei:p>
      Po obede pošiel Dechtiar s manželkou do svojho sedliackeho   murovaného domu, farári odbavovali dištriktuálne porady.
     </tei:p>
     <tei:p>
      Porady takéto bývajú často celkom jalové. Jeden prečíta dáku   latinskú oráciu, vicearchidiakon oznámi, čo jeho biskupská excelencia   žiadať ráči, a s tým je koniec poradám, nasledujú fajčenie a   obed.
     </tei:p>
     <tei:p>
      Teraz sa oráciou nenudili, biskupského rozkazu nebolo, ale mal sa   voliť dištriktuálny pisár. To sa odbavilo nakrátko. Huňás zaujal   miesto za vrchstolom, povedal pár slov o tom, čo každý vedel, potom   riekol: „Navrhujem Virasztóa. Éljen!”
     </tei:p>
     <tei:p>
      „Éljen!” vyvolali prítomní a bolo po voľbe.
     </tei:p>
     <tei:p>
      Žarnovič, ktorý chcel navrhnúť Kmeťa, šepol tomuto: „Tá voľba   podobá sa tak vymenovaniu, ako oko oku.”
     </tei:p>
     <tei:p>
      „Naša sloboda,” odvetil tento. „Každý chce byť vo svojom okrese   neobmedzeným pánom.”
     </tei:p>
     <tei:p>
      Keď úradné jednanie prešlo zase v nenútené súkromné obcovanie,   pustil sa Huňás so Žarnovičom do reči o farských dôchodkoch. Vyslovil   obavu, že Dechtiar bude sa usilovať vytiahnuť svoje osminy spod   farských bremien. „Ale netreba popustiť,” radil, „od prvopočiatku ani   v najmenšom. Zaviazaný ste prísahou brániť farské práva. Držme sa   aspoň toho, čím je povinovatý chotár urbársky, keď panský nedá   nič.”
     </tei:p>
     <tei:p>
      To bola chytrá nástraha a bystrý Žarnovič ju videl; preto ju   prijal s trpkým uškrnutím. Chytrák, ktorý na kázni káral farársku   lakomosť a prísne vymáhanie podlžností, chcel nahuckať panslávov,   vzbudiť Žarnovičovi nebezpečného nepriateľa domu.
     </tei:p>
     <tei:p>
      Pri tej príležitosti prišiel na pretras Dechtiar. Zle-nedobre na   neho. Klebetníci strojili si z neho posmechy, že inú zásluhu nemá,   ako zradu krajiny; že jeden poriadny prosbopis nedokáže napísať, že   len chytrosť v ňom je veľká, že ešte ako len tým sa pretĺkol, keď   iných používal, aby pracovali za neho.
     </tei:p>
     <tei:p>
      „Terajší úrad,” riekol jeden, „včele sa pre neho nehodí.”
     </tei:p>
     <tei:p>
      „Ba práve sa hodí,” poznamenal druhý. „Bo nepotrebuje nič iného,   ako podpísať svoje vzácne meno.”
     </tei:p>
     <tei:p>
      Veštili mu blízky pád a hroznú pomstu, keď sa krajina vymaní; a to   že je blízko, lebo už Kossuth blíži sa k hraniciam.
     </tei:p>
     <tei:p>
      Huňás a Virasztó nemiešali sa do týchto klebiet, lež ani nebrali   do ochrany ohováraného, len sa usmievali zlovoľne.
     </tei:p>
    </tei:div>
    <tei:div type="chapter">
     <tei:head>
      VI
     </tei:head>
     <tei:p>
      Na fare otrepávaného Dechtiara posudzovali súčasne sedliaci,   zhromaždení na jeho dvore.
     </tei:p>
     <tei:p>
      Títo, hoc doňho skladali neobmedzenú dôveru a mnohí boli s ním i v   rodine, predsa mali na neho zub od čias scelistvovania chotára.   Dechtiar bol vtedy grófskym fiškálom a dal svojmu otcovi, hoci ešte   vtedy nikto nemal tušenia o zrušení panštiny, vymerať v hromade   dvadsať i štyri osminy. „To sebe krivdili páni bratia,” o tom   prišeptávali si aj teraz.
     </tei:p>
     <tei:p>
      „Eh! Mal ten starý Dechtiar rozum, mal,” vzdychol si richtár   Belko. „To tu celé panstvo.”
     </tei:p>
     <tei:p>
      „Ba mal rozum jeho syn,” podhodil Capinos na pleci bundičkou.   „Vedel on dobre, že nám páni už nemôžu ďalej zadržať cisárom darovanú   slobodu, keď sme my sprostáci o tom ešte ani tušenia nemali.”
     </tei:p>
     <tei:p>
      „Nech mu zhoria na duši moje dve osminy,” mykol si široký klobúk   na hlave Kotrbac. „Je mi ujec, moja matka bola jeho sestra, ale to   vždy povedám, že nás oklamal, obohatil sa našou krivdou.” Sedliaci   zapískali, aby mlčal a zložili klobúky, bo vyšiel vo vysokom pinči   Dechtiar.
     </tei:p>
     <tei:p>
      „Ako sa máte, moje milé deti?”
     </tei:p>
     <tei:p>
      „Po biede, prosím ponížene, ako pána veľkomožného,” poškrabal sa   richtár Belko za uchom. „Nestačíme platiť veľké dane.”
     </tei:p>
     <tei:p>
      „A pán cisár nám všetky odpustili,” ozval sa Kotrbac.
     </tei:p>
     <tei:p>
      „Moje deti,” pokrútil Dechtiar hlavou, „to sú nebezpečné reči. Kto   vám to povedal?”
     </tei:p>
     <tei:p>
      „Múdri ľudia,” riekol smelo Kotrbac.
     </tei:p>
     <tei:p>
      „Ba hlúpi, ty lajdák. I teraz si spitý, hej. Dajte pozor, aby ste   neprišli s vašou múdrosťou do želiez. Neviete, čo povedá Písmo?   Dávajte, čo je cisárovo cisárovi a čo božie bohu.”
     </tei:p>
     <tei:p>
      „Pravda, pán veľkomožný,” podhodil Capinos bundičkou na pleci a   utrel si nos päsťou.
     </tei:p>
     <tei:p>
      Kotrbac riekol Šeptom: „I on už pán, ta drží s pánmi.” Nahlas   sipel: „Keby sme už len aspoň od toho plebána mali pokoj.”
     </tei:p>
     <tei:p>
      „No, čože je?” pozrel na neho Dechtiar.
     </tei:p>
     <tei:p>
      „Plebánov platia pán cisár,” vetí Kotrbac; „a naši žiadajú od nás   robotu i rokovinu, aby sme boli ich poddaní.”
     </tei:p>
     <tei:p>
      „Čo pán cisár platia, to je málo,” poučil ho Dechtiar. „Musíme i   my na udržovanie plebánov prispievať.”
     </tei:p>
     <tei:p>
      „Ale darmo robiť a dávať prestalo,” nástojil Kotrbac a sedliaci   prisvedčovali.
     </tei:p>
     <tei:p>
      „Moje deti,” ohliadol sa po nich Dechtiar, „farské dačky stoja,   nie sú zrušené, hej.”
     </tei:p>
     <tei:p>
      „Prosím ponížene, ako pána veľkomožného,” predstúpil striezlivý   Capinos, utierajúc si nos. „Či pán Baraňanský nie je tak katolík ako   ja? Keď ja platím a robím od svojich prašivých osmín, prečo on nič od   takého panstva? To nemôže pochopiť náš sprostý sedliacky rozum.”
     </tei:p>
     <tei:p>
      „Zvyšok dávnej nespravodlivosti,” kývol Dechtiar plecom. „Ale my   to premeniť nemôžeme. Napraví aj to časom pán cisár, hej. Nateraz len   robte a dávajte, čo ste povinní.” S tým sa vzdialil od   pokušiteľov.
     </tei:p>
     <tei:p>
      „Uvidíme,” riekol po jeho odchode Kotrbac, „Čo dá farárovi on. Ja   sa budem spravovať podľa neho. Ak on nič, ani ja nič.” — To sa potom   všeobecne uzavrelo v krčme.
     </tei:p>
    </tei:div>
    <tei:div type="chapter">
     <tei:head>
      VII
     </tei:head>
     <tei:p>
      Tam porovnávali sedliaci s veľkým krikom počuté kázne. Žarnovičova   neľúbila sa nikomu, Huňásovu oproti tomu chválili všetci: To bola   kázeň!
     </tei:p>
     <tei:p>
      „To verím,” oblizol sa Kotrbac. „Pozlátiť ústa tomu vicediakovi,   ako vraj bol kedysi kdesi akýsi svätý so zlatými ústami. Len jednej   veci škoda,” odpľul. „Biskupom nebude. A veru by ho neminulo.”
     </tei:p>
     <tei:p>
      „Nuž čo?” pýtali sa zvedavo spolupijúci. „Snáď preto, že je taký   ohyzdný?”
     </tei:p>
     <tei:p>
      „Čert mlátil na ňom hrach,” ozval sa Truľo.
     </tei:p>
     <tei:p>
      „A tie dolinky,” dodal richtár Belko, „majú ešte akúsi farbu ako   staré sklo.”
     </tei:p>
     <tei:p>
      „Ba celé akési škvrny po tvári,” riekol iný.
     </tei:p>
     <tei:p>
      Kotrbac glgol pohárik pálenky, „Vy neviete nič, ja viem, čo   viem.”
     </tei:p>
     <tei:p>
      „Čo vieš? Čo vieš?” naliehali na neho zo všetkých strán pijani,   ale Kotrbac len krútil hlavou usmievajúc sa.
     </tei:p>
     <tei:p>
      „Vieš toto,” ukázal mu Truľo prstami figu.
     </tei:p>
     <tei:p>
      „Ba, prisahám bohu, viem,” trepol Kotrbac päsťou o stôl.
     </tei:p>
     <tei:p>
      „A čože teda?”
     </tei:p>
     <tei:p>
      „Nuž to, že si múdro i s mladým Výrostkom nahradzuje to, čo   popovia nemajú. Viete?” glgol zase pohárik pri surovom smiechu, ktorý   nastal.
     </tei:p>
     <tei:p>
      „Nech im pán boh pomáha,” rehotali sa sedliaci.
     </tei:p>
     <tei:p>
      Ale Truľo riekol: „Tys utrhač, tvoj doskočný jazyk nájde   každého.”
     </tei:p>
     <tei:p>
      „Ba prisahám bohu, je pravda,” dotvrdzoval Kotrbac. „Ale   nepovedzte nikomu.”
     </tei:p>
     <tei:p>
      „Ako si ty nepovedal,” zavrátil ho Truľo. „Tebe by tylom vytiahnuť   tvoj utrhačský jazyk.”
     </tei:p>
     <tei:p>
      „A takého kostolného gazdu ako ty za rebro obesiť,” navrátil mu   Kotrbac. „Ty, čo spolu s farárom klameš kostol, zbíjaš meštek.”
     </tei:p>
     <tei:p>
      „Ja?” vyťal mu Truľo na pysk.
     </tei:p>
     <tei:p>
      „Ty!” prevalil mu Kotrbac hlavu sklenicou.
     </tei:p>
     <tei:p>
      Lapili sa. Koniec hnusnému zlorečeniu a zápasu učinil Belko, keď   vyzutínal Kotrbaca lieskovicou a vysotil von.
     </tei:p>
    </tei:div>
    <tei:div type="chapter">
     <tei:head>
      VIII
     </tei:head>
     <tei:p>
      Z krčmy vysotený nestydatec kam bežal? Nie domov, lež prosto na   faru. A načo? Nie žalovať sa, lež podkušovať farára.
     </tei:p>
     <tei:p>
      Tento už nemal viac iných hostí ako Kmeťa a Rubca, ktorí zostali   na noc, keď sa vrátil ožratý Kotrbac,
     </tei:p>
     <tei:p>
      Započal, chytrý a lživý aj v ožralstve, lichotením, vychvaľoval   farárovu kázeň. „To bola kázeň!” pozrel s cmuknutím do neba. „Ani sám   Kristus Ježiš nekázal tak dojímavo. Reč Huňásova ani smeť. Každé   slovo ako meč na obe strany ostrý. Nemohol som zadržať slzy v   jamkách. A ja veru nie tak ľahko plačem. Ten neborák starý bol dobrý   človek, ale kazateľ nie. Šťastní my teraz ľudia, že takého sme   dostali kazateľa. Boh sám nám ich poslal z neba. A pred oltárom! Ó,   keď ja vidím kňaza pred oltárom, akoby som boha samého videl,”   spustil sa na kolena.
     </tei:p>
     <tei:p>
      „Majte slovo božie vždy v úctivosti a plňte ho,” odmáhal sa od   pijana Žarnovič, „bo ono nekáže sa ani na parádu ani pre obyčaj.   Blahoslavení nie tí, ktorí slyšia slovo božie, lež ktorí ním riadia   mravy a krotia svoje zlé náklonnosti.”
     </tei:p>
     <tei:p>
      Kotrbac pokračoval vstanúc: „Ja som bol i tomu neboráčikovi   starému vždy dobrý človek, on ma tiež rád mal, boli sme priatelia,   ale u nás, prisahám bohu, planí ľudia, neuctili by ani samého boha.   Na mňa povedajú, že som korheľ, oni sú korheli a lotri. Richtár Belko   je zbojník, sedel už i v okovách, ozbíjal panský sypanec. Ten Capinos   lapá pána boha za nohy, ale lepší visia, samý klam a podvod, smrdí   ako dudok v tej svojej bundičke. A ten driečny Truľo, aký kostolný   gazda! Povedal, že farár vyberá peniaze zo zvončeka, ten lotor. Toť   nedávno dostal dvanásť palíc. No, ale to ich milosť nech zaopatria.   Ja sa nechválim, ale som dôverný k domu božiemu, keby bola láska —   napred u pána boha, potom u ich milosti. I richtárska palica lepšie   by svedčila dakomu, keby sa prihovorili.”
     </tei:p>
     <tei:p>
      „Druhý raz, druhý raz,” kýval Žarnovič netrpezlivo pravicou,   lapajúc sa ľavicou kľučky na dverách. Ale nie to tak ľahko zbaviť sa   spitého galgana.
     </tei:p>
     <tei:p>
      Kotrbac siahol do svojho remenného opaska, vytiahol kotúč   papierikov: „A tu nech čítajú,” pchal ich hrubiansky temer do očú   farárovi.
     </tei:p>
     <tei:p>
      „Samé poistenia,” riekol Žarnovič po bežnom prehliadnutí   papierikov, „že vaše listy na cisára do Viedne prišli.”
     </tei:p>
     <tei:p>
      „Prišli! Chvalabohu!” usmieval a oblizoval sa Kotrbac. „Cisár náš   otec a môj dobrý priateľ. Keď cestoval toť nedávno po Uhrách, viezol   som ho na svojich koňoch. Hore vrchom zosadol, neboráčík, šli sme   peši, viedli sme sa takto popod pazuchu,” lapil farára za rameno a   zaprisahal sa. „Od toho času sme dobrí priatelia, dopisujeme si. Ja   písavam pánu cisárovi, pán cisár mne. To môj otec. Nech budú i oni   mojím otcom a ochrancom; prosím ich pre boha, pre Matku božiu, pre   päť rán Kristových,” kľakol zase a zopäl ruky. „Mám len ich na svete.   Nemám dobrého človeka medzi planými ľuďmi. Všetci sú zbojníci, lotri,   huncúti, stroja mi zradu. Nech budú mojím otcom,” bozkával mu   ruku.
     </tei:p>
     <tei:p>
      Musel sa i Kmeť zamiešať ostrým slovom, aby sa zbavili bezočivca,   ktorý pred farárom bol úplný opak toho, čo pred sedliakmi.
     </tei:p>
     <tei:p>
      Po odchode holomka riekol: „Už vidím, že nie darmo sú Baraňanci   rozkričaní. To sú akési divé zvery, nie ľudia.”
     </tei:p>
     <tei:p>
      „Očlovečiť ich bude mojou snahou,” Žarnovič na to. „Budem sa   predovšetkým starať o mládež. Nič nestoja všetky naše kázne, keď   mládež rastie bez výučby. Učiteľ je nevedomý paholok, budem ja sám   učiť deti.”
     </tei:p>
     <tei:p>
      „Keby ti prišli,” namietol Rubec.
     </tei:p>
     <tei:p>
      „Prísť musia!” hodil Žarnovič hrozive rukou. „Donútim ich svetským   ramenom. Zaopatrím i dospelejšej mládeži ušľachtilejšie   zaneprázdnenie. Dám mládencom a dievkam zábavno-poučné knižočky, aby   si nevinne a užitočne ukrátili čas v sviatočné dni a za dlhých   večerov.”
     </tei:p>
     <tei:p>
      „A kde ich máš?” spýtal sa Rubec. „V našej literatúre niet ničoho,   čo by sa naozaj hodilo pre ľud. Vydávajú sa knižočky, a nič z toho.   Ani pre ľud, ani pre učených.”
     </tei:p>
     <tei:p>
      „Ja sám mám,” vetil Žarnovič, „v rukopise rozprávočky pre ľud,   vážené z jeho života, primerané jeho potrebám. Dám ich vytlačiť.”
     </tei:p>
     <tei:p>
      „A budeš si potom čítať sám,” smrkol Kmeť tabaku, „uvidíš.”
     </tei:p>
     <tei:p>
      Žarnovič pokračoval ďalej: „Mužov priučím čítaniu novín. Vyhľadám   si napred jedného-dvoch schopnejších, títo budú potom rozširovať vec   ďalej. Sprvu im dám noviny zadarmo; keď sa navnadia, budú si ich   kupovať sami.”
     </tei:p>
     <tei:p>
      „Tvoji pijani?” zasmial sa Kmeť.
     </tei:p>
     <tei:p>
      „Túto nákazu vyliečim,” zastrojil sa Žarnovič, „spolkom   striezlivosti.”
     </tei:p>
     <tei:p>
      „Oh! Ty horúca hlava!” položil mu Kmeť ruku na temeno. „Vidno, že   si ešte v ľude a s ľudom nežil. Len by si ty sám mohol tu   obstáť.”
     </tei:p>
     <tei:p>
      „Veru, veru, vstúpil si do povážlivých okolností,” ozval sa i   Rubec. „Ľud je nadmieru pokazený, na vyhadzovanie farárov navyknutý,   a popudzovatelia na všetky strany hojní a mohutní.”
     </tei:p>
     <tei:p>
      „Priatelia!” položil si ruky na prsia Žarnovič. „Čo by to bol za   biedneho chlebára, kto by ani spočiatku žiadnych ušľachtilejších   úmyslov do úradu nepriniesol? Predvidím sám, že búrky ma tu ohlušovať   budú, ale budem stáť v nich s nevinnosťou v duši ako skala v mori, a   budem konať svoju povinnosť v nádeji, že utíšia sa naposledok všetky   vlny hlupstva, ktoré podliactvo rozdúvali oproti mne.”
     </tei:p>
     <tei:p>
      „To je hovorené mužne,” pochválil ho Kmeť. „Búrky neminú, ale   nikdy nezúfať!”
     </tei:p>
    </tei:div>
   </tei:div>
   <tei:div type="chapter">
    <tei:head>
     ČASŤ TRETIA
    </tei:head>
    <tei:div type="chapter">
     <tei:head>
      I
     </tei:head>
     <tei:p>
      O pár dní po inštalácii Žarnovičovej postúpil v hodnosti ten   Dechtiar, ktorého tak veľkomyseľne zachoval pri šťastí svojím   úpadkom. Viedenská vláda vymenovala ho za župného predstatu s   udelením radu Fraňa Jozefa. Hneď obsadil všetky župné úrady ľuďmi   rovnakého zmýšľania, čierno-žltými Austriakmi a svojou perepúťou. Čo   najviac nenávidel pri aristokracii, to samo prvšie učinil, náhle   prišiel k moci. Tesťa, zaťov, blbého syna, všetko on to vopchal do   úradov.
     </tei:p>
     <tei:p>
      Žarnovič už videl, akej vďačnosti sa môže nadiať, dostavil sa však   predsa s povinným blahoželaním, aby pri tejto príležitosti povedal,   kde ho omína nová čižma.
     </tei:p>
     <tei:p>
      Žaloval sa, že mu sedliaci odopreli povinný deň.
     </tei:p>
     <tei:p>
      „A tí mätežníci!” hodil rukou predstata, ozdobený hviezdou na   prsiach. „Svojej povinnosti musia učiniť zadosť. Donútime ich,   hej.”
     </tei:p>
     <tei:p>
      „Nerád by som,” odvetil Žarnovič, „započať úradovanie s   prísnosťami. Odpor by sa dal snáď prevýšiť dobrým spôsobom.”
     </tei:p>
     <tei:p>
      „To i ja chcem,” položil si sediaci Dechtiar dlane na lýtka, „lež   akým?”
     </tei:p>
     <tei:p>
      „Tí ľudia,” uklonil sa v kresle Žarnovič, „odvolávajú sa vo   všetkom na príklad vašej veľkomožnosti. Vedú takú reč, že vtedy   odrobia povinný deň, keď uvidia príklad. Prosil by som teda -”
     </tei:p>
     <tei:p>
      „Rozumiem,” nedal mu dopovedať Dechtiar. „Čo sa tam platí za deň   so záprahom?”
     </tei:p>
     <tei:p>
      „Dva zlaté,” sklopil oči Žarnovič.
     </tei:p>
     <tei:p>
      „Tu teda,” vytiahol Dechtiar pugilár, „nájmite si. Ja som sedliak   ako druhý. Chcem niesť i ja bremeno, ležiace na urbárskom majetku;   len kone poslať nemôžem, bo mne nestačia.”
     </tei:p>
     <tei:p>
      Žarnovič, vidiac pri ochote nechuť, peniaze neprijal, lež   predložil inú sťažnosť, na pána Baraňanského. Tento besný protivník   zaťal mu do živého. Žarnovič mal len jeden prístup k farskej roli a   lúke, cez široký obecný výhon. Tento zaujal Baraňanský a oddal do   užívania svojim chalupníkom, ktorí si to spravili, priekopy ťahali a   farárovi zastali, ako zbojníci, cestu s veľkým krikom a hrubianskym   nadávaním. Jeden zvlášť vrešťal na celú dedinu, že farár lakomec nemá   ani kúštička svedomia, keď chudobným ľuďom ani tej piade zeme   nepraje. Na farárovu otázku: „Kade teda pôjde?” odsekol zlostne:   „Nech idú, kade chcú, mňa nič do toho; tadeto mi nepôjdu, bo mi to   dal pán veľkomožný.” Žarnovič nahováral sedliakov, aby si nedali   zaujať obecný majetok a silu postavili oproti sile; ale sedliaci   odvetili, že oni sa nebudú uháňať s panstvom, tešiac sa z nesnádze   farárovej. Toto predniesol Žarnovič s prosbou o vrchnostenskú   záštitu.
     </tei:p>
     <tei:p>
      Aby trochu popudil Dechtiara, ktorého znal ako protivníka spupnej   a násilnej aristokracie, dodal: „Neviem, ako je to, že páni teraz v   dobe rovnoprávnosti počínajú si tak po turecky. Baraňanský, keď som   mu pohrozil pravotou, osvedčil hrdo: ,A myslí ten bedár,že vyhrá   proti Baraňanskému? To je reč tureckého effendiho proti biednej   ráji.”
     </tei:p>
     <tei:p>
      Vtom vstúpil malý tučný židík, krčmár a gazda Baraňanského. „Pán   veľkomožný,” hovoril, „dá sa porúčať. Kuriálni chalupníci nechcú   robotovať. Dá prosiť, aby ich donútili k povinnosti.”
     </tei:p>
     <tei:p>
      „Pošlem slúžneho,” odvetil obidvom Dechtiar. „Pokoná tam všetky   spory podľa spravodlivosti.”
     </tei:p>
    </tei:div>
    <tei:div type="chapter">
     <tei:head>
      II
     </tei:head>
     <tei:p>
      Slúžny prišiel skutočne do Baranieho s hajdúchom a zosadol v   panskom dvore.
     </tei:p>
     <tei:p>
      Napred chcel pokonať otázku cesty. Vyšiel na dotyčné miesto s   farárom a židom poslaným od panstva.
     </tei:p>
     <tei:p>
      Tento tvrdil, že to majetok panský, že však panstvo predsa je   hotové vypustiť z lásky farárovi cestu tadeto, ukázal na neprístupný   močiar, a slúžny pochválil veľkomyseľnú dobrotivosť panstva.
     </tei:p>
     <tei:p>
      Ale farár sa osvedčil, že mosty stavať ani nemôže, ani nechce a   žiadal, aby celý výhon zostal otvorený.
     </tei:p>
     <tei:p>
      „Preukážte, že to výhon,” namietol slúžny, ktorý bol i sudcom i   advokátom v jednej osobe.
     </tei:p>
     <tei:p>
      „Nech preukáže pán,” odvetil farár, „že to pozemok jeho. Má   zemevid.”
     </tei:p>
     <tei:p>
      „Svoj súkromný,” ozval sa žid, „nie je povinný ukazovať, stoličný   v listárni zhynul.”
     </tei:p>
     <tei:p>
      „Pravda,” prisvedčil slúžny. „Hľadal som ho, ale márne.”
     </tei:p>
     <tei:p>
      „Postavím teda svedkov,” súril Žarnovič, „že to bolo na výhon   vymerané pri scelistvovaní chotára.”
     </tei:p>
     <tei:p>
      „To vám nič nespomôže,” zavrátil ho slúžny. „Vy máte právo žiadať   len cestu a tá sa vám vykazuje tadeto,” ukázal močiar.
     </tei:p>
     <tei:p>
      Farár krútil síce hlavou, ale musel prijať nespravodlivý výrok. Bo   kto mu spomôže?
     </tei:p>
     <tei:p>
      Predniesol potom svoju sťažnosť proti tomu chalupníkovi, čo ho tak   na cti obrazil.
     </tei:p>
     <tei:p>
      „Ako si sa opovážil?” okríkol tohto slúžny. „Či farár s tebou   svine pásol?”
     </tei:p>
     <tei:p>
      Potom sa obrátil k tomuto: „Od vás závisí jeho pokutovanie. Ak   chcete, tu ho dám stiahnuť. Chcete? Či mu ako duchovný otec   odpúšťate?”
     </tei:p>
     <tei:p>
      Farár musel ustúpiť mravnému nátlaku a odpustiť. Potom predniesol   sťažnosť proti sedliakom, ktorí konečne povinný deň robiť nechceli.   Farár musel za nich najať vozy a pluhy zo susednej obce.
     </tei:p>
     <tei:p>
      „Čo ste platili?” spýtal sa slúžny. A richtárovi prísne naložil   vybrať to hneď a priniesť mu do kaštieľa.
     </tei:p>
     <tei:p>
      Tam sa žaloval panský kočiš, že mu jeden sedliacky syn nadal do   huncútov. Kočiša sa nespytoval slúžny, či chce odpustiť, či nie. Hneď   dal vyťať všetečníkovi dvanásť palíc, aby vedel, čo to znamená,   panského kočiša obraziť.
     </tei:p>
     <tei:p>
      Ani pána sa nepýtal, či chce odpustiť chalupníkom. Vyjdúc k nim,   keď sa navrátili na poludnie z kosby, okríkol ich: „A prečo vy   nechcete robiť veľkomožnému panstvu?”
     </tei:p>
     <tei:p>
      „Prosíme ponížene, ako pána veľkomožného,” ozval sa za všetkých   jeden, „my odrobíme, čo sme povinní od tej biednej chalupy, ale každý   deň za štrnásť grajciarov robiť nemôžeme, keď inde platia šesťdesiat   i osemdesiat.”
     </tei:p>
     <tei:p>
      „Musíte, kujoni,” dupol slúžny a dal hneď každému z nich zaradom   vyčítať na zemi po šesť palíc.
     </tei:p>
     <tei:p>
      „Ďakujeme,” riekli pri odchode, „za také posilnenie pri našich   ťažkých prácach.”
     </tei:p>
     <tei:p>
      Ale viac si ťažobili na Dechtiara, ktorému všetko pripisovali.
     </tei:p>
     <tei:p>
      „Vyhrali sme,” reptali, „že sedliacky syn dodriapal sa na tak   vysoký stupeň. Tak by s nami ani jeden gróf nemohol zaobchádzať. Aby   sa udržal, činí všetko po vôli pánom.”
     </tei:p>
     <tei:p>
      A ich podozrenie nebolo márne. „Môže teraz byť pán Baraňanský so   mnou spokojný,” uškrnul sa Dechtiar, keď mu slúžny zvestoval, čo   dostali.
     </tei:p>
     <tei:p>
      Chalupníci boli potom pokorne poslušní panstvu, ale sedliaci   zanevreli na farára. „Či sme my jeho poddaní, či čo? Hľaď len! Teraz   prišiel a už ti nám dáva žilu rúbať na mešci, ten   odkiaľnoha-odkiaľruka. Koniec mu, vyženieme ho!”
     </tei:p>
    </tei:div>
    <tei:div type="chapter">
     <tei:head>
      III
     </tei:head>
     <tei:p>
      To bolo len márne vyhrožovanie, pretože hlavná spruha baraňanského   mätežníctva práve teraz oslabla. Večný pudivietor Kotrbac prišiel do   veľkej nesnádze, v ktorej hľadal a našiel pomoc u farára.
     </tei:p>
     <tei:p>
      Dostavil sa totiž neočakávane jeho brat, kolársky majster v Arade.   Šlo mu remeslo, ako mohlo ísť najlepšie bezdetnému človeku pri   pijatike; predsa však prišiel pre svoju čiastku do Baranieho a nahnal   brata do veľkej úzkosti. „Zaplatíš mi hneď a hneď štyristo zlatých,   alebo svoje osminy predám!”
     </tei:p>
     <tei:p>
      Naplašený Kotrbac pribehol podľa svojej obyčaje na faru. S celou   obcou nemal Žarnovič toľko súkromnej roboty, ako s týmto ožratým   podliakom. Pri každej najmárnejšej veci už bol na fare. Farára to   síce mrzelo, ale nechcel sa ukázať pyšným a nedostupným. Ani ešte   nevedel, že keď mu v oči lichotí, za chrbtom proti nemu poburuje,   hotoví mu osud predchodcov. „Nech sa zmilujú,” vrhol sa pred farárom   na kolená, „nech obmäkčia toho zatvrdilého Kaina.”
     </tei:p>
     <tei:p>
      Žarnovič učinil, čo mohol, pozval kolára, dohováral mu, kládol mu   na srdce bratskú lásku, ale kolár málo bol odchodný od brata   sedliaka. Vtáčiky z jedného hniezda rovnaké vsali zásady, mali vcele   podobné mravy.
     </tei:p>
     <tei:p>
      „Nech mi veria, pán farár,” chválil sa kolár, „že na ceste strovím   viac, než čo tu dostanem, ale svoje nenechám. Musí, musí ma   vyplatiť!” tĺkol si do dlane päsťou so zaťatými zubmi.
     </tei:p>
     <tei:p>
      „Nemáte sa čím chváliť,” zahanbil ho Žarnovič. „Vidíte, i ja mám   brata a predsa čiastku a výplat od neho nežiadam, hoc by sa mi   pridalo.”
     </tei:p>
     <tei:p>
      „To sú oni,” odpichol domluvu kolár, „ja nie som ten človek. Mne   brat musí dať moju čiastku. Svoje neopustím pre takého korheľa.   Prepije i tak všetko. Bol huncút od narodenia. Žilky v ňom dobrej   niet. Ak má on osminy moje prehnať cez hrdlo, radšej ich prepijem   ja!”
     </tei:p>
     <tei:p>
      Mnohé nástojenie farárovo predsa však nezostalo bez výsledku.   Kolár sa zjednal, pristal na pol druha sta a dal zo seba písmo, že   nič viac požadovať nebude.
     </tei:p>
     <tei:p>
      Od toho času stal sa Kotrbac farárovým priateľom. „To dobrý   popík,” hovoril o ňom, „dobrého sme dostali kňaza.”
     </tei:p>
    </tei:div>
    <tei:div type="chapter">
     <tei:head>
      IV
     </tei:head>
     <tei:p>
      Miesto udobreného Kotrbaca povstal Žarnovičovi nový, a to   nebezpečnejší nepriateľ v osobe Capinosovej.
     </tei:p>
     <tei:p>
      Tohto mužíka v bundičke, s malou tváričkou a vyčnievajúcou   briadkou návidel Žarnovič preto, že bol úplne triezvy, žiadneho   opojného nápoja nepil. Z dôvery potreboval ho k statku a šibalský   svätúško nadužíval pekne-krásne jeho neskúsenosť.
     </tei:p>
     <tei:p>
      Tak bol s ním kupovať kone. Capinos sa zriekol tajne na ceste s   jedným sedliakom, že predá jeho staré škapy za dvesto zlatých, ak   jemu dá päťdesiat. Kupec mal byť Žarnovič. Nepáčili sa mu kone,   hľadal na trhu druhé, ale Capinos ho od každých odstrašil a vždy   naspäť priviedol k vychváleným škapám, až ho i chytráci ošialili.
     </tei:p>
     <tei:p>
      Capinos vzal svojich päťdesiat a predsa mu ešte i doma za trud   chcel Žarnovič zaplatiť. „Vďačne som poslúžil,” odmáhal sa od   prijatia plače Capinos, „ale ruka ruku umýva a obe sú čisté, ja tiež   mám poníženú prosbu, keby ráčili učiniť milosrdnú lásku. Vyťahujú   teraz z matriky vojakov, keby ráčili môjho Janka vynechať.”
     </tei:p>
     <tei:p>
      „To nemožno,” potľapkal ho po pleci Žarnovič. „Matriku porušiť je   veľká vec. Prišiel by som za to do žalára, čo mi len   nedoprajete.”
     </tei:p>
     <tei:p>
      „I veď sa o tom cisár vo Viedni nedozvie,” škrabal sa Capinos za   uchom.
     </tei:p>
     <tei:p>
      „Darmo,” odsekol Žarnovič, „to vám učiniť nemôžem.” Miesto   žiadaného vynechania z matriky ponúkol mu úrad kostolného gazdu. Za   to zase poďakoval sa Capinos.
     </tei:p>
     <tei:p>
      Núkal mu i noviny zadarmo. To ani prijať nemohol, lebo čítať   nevedel. Odišiel z fary ako nepriateľ farárov, mysliac si:   Počkaj!
     </tei:p>
    </tei:div>
    <tei:div type="chapter">
     <tei:head>
      V
     </tei:head>
     <tei:p>
      Skoro i zmierený Kotrbac prestal chváliť svojho „popíka” a znovu   sa rozžiaril na farára. Rodinná záležitosť ho udobrila, a zase   rodinná záležitosť rozpeprila.
     </tei:p>
     <tei:p>
      V noci mal akúsi nepríjemnosť so ženou a už ráno bežal ako   oparený, bez klobúka hore farským dvorom vykrikujúc a vrútil sa   ožratý do farárovej chyže so žalobou, že jeho beštia žena od neho   bočí a so sluhom psy pasie.
     </tei:p>
     <tei:p>
      „Máte na to svedkov?” pokrútil Žarnovič hlavou.
     </tei:p>
     <tei:p>
      „Naskutku ich zastihol sused na humne,” bil sa Kotrbac v prsia s   prísahou.
     </tei:p>
     <tei:p>
      Farár predvolal suseda a vyložil mu vec s otázkou, či to   pravda.
     </tei:p>
     <tei:p>
      „Moje svedectvo,” zapálil sa povolaný, „vyzerá takto,” a prásk!   Kotrbaca po líci z jednej i z druhej strany. S tým sa vzal a   pošiel.
     </tei:p>
     <tei:p>
      Kotrbac za ním na dvor s krikom: „Ty zbojník! Ty, čo si siahovinu   pokradol!...”
     </tei:p>
     <tei:p>
      Svedok sa navrátil a lap Kotrbca za vlasy. Mrštil ho o zem, a tam   ho tak bil po hlave, že ho vcele dokrvavil, i košeľu na ňom   rozdriapal.
     </tei:p>
     <tei:p>
      Takýto sa vrátil Kotrbac do chyže. „Či vidia, ich milosť, pán   farár, čo mi ten zbojník narobil? Nech hneď pošlú po žandárov, nech   dajú odviesť zbojníka na stoličný dom.”
     </tei:p>
     <tei:p>
      Miesto poľutovania dupol hnevlivo Žarnovič: „Nechoďte mi viac na   oči ožratý. Považujem to za zneváženie svojej osoby, že vždy vtedy sa   na faru pritetelíte, keď by ste sa mali skryť pred každým poctivým   človekom. Practe sa!” otvoril mu dvere.
     </tei:p>
     <tei:p>
      S tým bolo po priateľstve. Kotrbac pošiel dolu dvorom vyhrožujúc,   že sa o tom dozvie i cisár vo Viedni, a hneď počal búriť sedliakov,   aby písali inštanciu na odstránenie farára.
     </tei:p>
     <tei:p>
      „To hlúpo,” odvetil Capinos na to ochotným sedliakom, keď jeho   mienku chceli počuť. „Len chcieť, to nie je dosť a príčiny na   odstránenie niet. Ale viete čo? Farár drží kostolnú lúku len toľko,   že nie zadarmo a užíva tisíczlatový kapitál, ktorý náleží kostolu. O   to písať inštanciu.”
     </tei:p>
     <tei:p>
      „Ty si predsa múdra hlava,” poskakoval od radosti Kotrbac.
     </tei:p>
     <tei:p>
      „Smrdíš ako dudok, ale rozum máš ako Šalamún.” Od toho času boli   priatelia, bo predtým sa nenávideli.
     </tei:p>
     <tei:p>
      Capinos sám nemyslel tak vysoko o sebe. Aby úder bol istý, navrhol   poradiť sa predbežne s múdrymi ľuďmi, menovite s Huňásom a   Dechtiarom. Toto vzal na seba všetečný Kotrbac.
     </tei:p>
     <tei:p>
      Podliak tento zmieril sa i s tým svedkom, čo ho dokrvavil; ale   farárovi nemohol odpustiť, že nezmlátil svedka, ani nedal zatvoriť,   čo by vraj bola bývala jeho povinnosť. Ba vŕtalo mu v kotrbe, že sa   farár pritom usmieval, žmal si s radosťou dlane. Čakaj!
     </tei:p>
    </tei:div>
    <tei:div type="chapter">
     <tei:head>
      VI
     </tei:head>
     <tei:p>
      Vzal na seba ukrvavenú, rozdretú košeľu a ťažkú gubu a poď do   Krivošian.
     </tei:p>
     <tei:p>
      Napred vošiel ku svojmu ľubučičkému Huňásovi.
     </tei:p>
     <tei:p>
      „Tu vidia, pán veľkomožný, čo sa mi stalo na fare. Takého my máme   teraz farára, dobre ráčili povedať v kázni u nás (nikdy ju   nezabudnem), že zlý farár je najväčšie nešťastie pre obec.”
     </tei:p>
     <tei:p>
      Rapavému Huňásovi až srdce strepotalo od radosti, že tak skoro   prišlo, čo dychtive očakával.
     </tei:p>
     <tei:p>
      „Pokrvavil ťa farár?” spýtal sa naradovaný.
     </tei:p>
     <tei:p>
      „Nie,” odvetil Kotrbac svojím chripľavým hlasom, „ale stalo sa mi   to na fare. Pred očami farárovými skrvavil ma takto planý   človek.”
     </tei:p>
     <tei:p>
      „A čože to bolo?” pátral ďalej Huňás.
     </tei:p>
     <tei:p>
      „Nuž hanba, posmech,” odpľul Kotrbac. „Mám planú ženu, beštiu. A   farár nie, žeby ju sťahoval, potrestal, ale mňa dá biť a skrvaviť na   fare, rád je tomu, smeje sa. Nech sa zmilujú nado mnou, prosím ich   pre boha, pre Matku božiu, pre päť rán Kristových,” vrhol sa na   kolená. „Už musím utiecť z toho Baranieho, a to pre farára. Všetkých   nás vyženie. Ach, škoda starého! To bol anjel oproti tomuto tyranovi.   Drží s planými ľuďmi, s tým kostolným gazdom. Obaja sú zbojníci.   Ozbíjajú spolu dom boží, a mňa bijú, krvavia, že som dôverný k domu   božiemu.”
     </tei:p>
     <tei:p>
      „To teda dáke otázky o kostolnom imaní,” kročil mu v ústrety   Huňás, aby v spuste márnych rečí dačoho podstatného sa domakal.
     </tei:p>
     <tei:p>
      „Nespravodlivosť, hriech, až hanba,” odpľul zase Kotrbac. „Chcel   by byť veľkým pánom.”
     </tei:p>
     <tei:p>
      „Teda neverne gazduje s kostolným imaním,” zakresal ešte raz   Huňás, aby iskra vypadla. Lebo videl, že zo žaloby proti osobe   nič.
     </tei:p>
     <tei:p>
      „Áno,” prisvedčil Kotrbac, „ozbíja kostol, drží kostolný kapitál a   lúku zadarmo. Ja som dôverný k domu božiemu. Nech píšu o tom   osvietenému biskupovi. My chceme kostol náš brániť, farár je   zbojník.”
     </tei:p>
     <tei:p>
      „To je už dačo,” pomyslel si Huňás. Aby dodal oplanovi a mätežným   Baraňancom ochoty, riekol blahosklonne: „Zaujímať sa za dom boží je   povinnosťou každého katolíckeho kresťana. Že farár váš obohacuje sa   kostolným imaním, to je mrzko od neho. Ale písať o tom biskupovi   musíte vy sami. On prosbu vašu vyslyší, bo jeho povinnosť je zastávať   svätý kostol proti lakomým farárom.”
     </tei:p>
     <tei:p>
      Kotrbac bol s tou odpoveďou tak spokojný, že pánu veľkomožnému   nielen ruku, lež i nohu by bol pobozkal.
     </tei:p>
     <tei:p>
      Od Huňása šiel k svojmu ujcovi Dechtiarovi. Ale tu už celkom iné   struny natiahol. Pred ujkom, dobre o všetkom poučeným, bál sa tak   makave luhať. Potom on len s popmi rád hral svoju komédiu. Pohŕdajúc   vlastne všetkými, huckal ich spolu, ako sa chlúbil, používal jedného   proti druhému.
     </tei:p>
     <tei:p>
      Pred ujcom hovoril o všeličom, až sám zaviedol reč na farára,   spytujúc sa, ako sú s ním spokojní.
     </tei:p>
     <tei:p>
      „Hja! Taký pálenčený farár,” mrdol Kotrbac plecom. „Už ľudia ani   do kostola nechodia. Nekáže o Kristu Pánu, ako ho židia mučili, lež   vždy len o tej pálenke a o tom pijanstve.”
     </tei:p>
     <tei:p>
      „Dobre má, že vás sťahuje,” hodil Dechtiar rukou. „Všetci ste   korheli, hej, v krátkom čase i úroky prepijete. Škoda bolo dať vám tú   slobodu. Z panského jarma ste vyšli, hej, a leziete do jarma   židovského. Vy bezumci! Chcete, aby vám farár kázal, ako Židia Krista   Pána mučili. Budú oni mučiť vás, hej, nie za deň za dva, lež po   všetky veky vekov, keď preženiete cez hrdlo, čo vám pán cisár   daroval. Či myslíte, že vždy bude pánom odnímať a vám dávať, aby ste   mali čo prepíjať? Farár dobre mieni s vami, hej!”
     </tei:p>
     <tei:p>
      „Zdiera nás,” mrdol Kotrbac plecom, „dáva nám brať zálohy, ten   zeman.”
     </tei:p>
     <tei:p>
      „O zdieraní netáraj,” zavrátil ho Dechtiar. „Ten jeden deň roboty   a korec zrna v roku vás neožobráči, hej. Toľko prepijete cez   deň.”
     </tei:p>
     <tei:p>
      „Ale ukrivďuje dom boží,” odkašlal Kotrbac. „Užíva kostolný   kapitál a kostolnú lúku zadarmo.”
     </tei:p>
     <tei:p>
      „To mu odňať nemôžem,” osvedčil sa Dechtiar. „Biskup je v tom   pánom, hej, píšte inštanciu.”
     </tei:p>
     <tei:p>
      Kotrbacovi nebolo viac treba. Pošiel s radostnou zvesťou do   Baranieho, že i Huňás i Dechtiar kážu písať inštanciu.
     </tei:p>
     <tei:p>
      Sedliaci to prijali s jasotom; len trochu bojazlivý richtár a   Truľo krútil hlavou. Richtár Belko hovoril: „Len toť sme vyhodili   farára a už zas inštancie!” Truľo tvrdil, že dotyčný kapitál nikdy   nebol kostolný a lúky že kostol nikdy nemal, lež len chatrnú   roličku.
     </tei:p>
     <tei:p>
      Naposledok však ustúpili aj oni všeobecnej žiadosti. Lebo z otázky   olúpenia farára stala sa otázka náboženská. Šlo o to, kto je dôverný   plebánovi, kto ku kostolu, bohu, Kristu a Márii? Huncút, kto by držal   s farárom.
     </tei:p>
     <tei:p>
      Uzavrelo sa vydať dedinskú pečiatku, ktorej pripisovali   neodolateľnú moc, šialenému Kotrbacovi. Uzniesli sa na Capinosov   návrh i na tom, že Truľo úrad kostolného gazdu zloží a nikto ho   neprijme, pokiaľkoľvek kostolu nebude navrátené, čo mu náleží.
     </tei:p>
     <tei:p>
      Toto Truľo učinil bez meškania, a farár sa čudoval, že nikto   nechce prijať úrad.
     </tei:p>
     <tei:p>
      Kotrbac bežal s pečiatkou k svojmu riadnemu pisárovi, čo mu všetky   listy a inštancie písaval. A to bol pijanský jeden pecúch pri „amte”.   Zložil mu obyčajnú taxu, zlatovku, a odniesol hneď nikým menovite   nepodpísanú inštanciu na poštu.
     </tei:p>
    </tei:div>
    <tei:div type="chapter">
     <tei:head>
      VII
     </tei:head>
     <tei:p>
      Sedliaci to držali proti svojej obyčaji v takej tajnosti, že farár   ani tušenia nemal o dajakých inštanciách. Preto sa i zaujímal za nich   horlivo pri pravote o les, neváhal sa učiniť ešte viac nenávideným   pred panstvom, ako už okrem toho bol.
     </tei:p>
     <tei:p>
      O pár dní potom, čo pošta odniesla inštanciu biskupovi, prišlo do   Baranieho vyslanstvo od urbárskeho súdu k vyslúchaniu svedkov o tom,   či Baraňanci boli v úžitku drevobrania, či nie. Dechtiar, ktorý mal   pritom mnoho očakávať a bol práve hlavou stolice, nechcel ani znať o   celej veci. Sedliaci si prišeptávali, že on už svoj les nosí vo   vrecku. Žarnovič oproti tomu, hoc nevidel žiadnu výhru pre seba,   predsa sa dostavil i do Baraňanského domu medzi panstvo a fiškálov   ako šľachetný bojovník za svojich farníkov.
     </tei:p>
     <tei:p>
      Bola to už tretia lehota od šiestich rokov v tej istej   záležitosti. Pri straníckosti súdu, zloženého zo samých zemských   pánov, preťahovali šibalskí advokáti vec tak, že sa nikdy nič   nedokončilo. Vždy len pri tej prvej otázke ostalo, či boli v úžitku   drevobrania a či majú právo dvíhať pravotu. Hneď pod tou, hneď pod   inou zámienkou odložilo sa jednanie na neskorší čas.
     </tei:p>
     <tei:p>
      Tohto fígľa lapil sa i teraz panský advokát. Predložil, že   vyslúchanie svedkov diať sa nemôže, lebo istý pán neprišiel.
     </tei:p>
     <tei:p>
      Žarnovič pozrel na advokáta, daného sedliakom z úradu, a keď tento   stále mlčal, ozval sa on: „Keďže tak, teda tejto pravote ani do   príchodu židmi čakaného Mesiáša konca nebude. Netreba nič iné, ako   keby sa vždy dakto z povolaných nedostavil.” „Ale ten pán prísť   nemohol, lebo si nohu zlomil,” bránil svoj návrh panský advokát.
     </tei:p>
     <tei:p>
      „Prijmeme to za pravdu,” lapil ho za slovo Žarnovič, „ak plnomocný   pán advokát dá to osvedčenie do protokolu, že v prípade nepravdy   pravotu prehral.”
     </tei:p>
     <tei:p>
      „S vami nemám žiadne konanie,” hladil si panský advokát bradu.
     </tei:p>
     <tei:p>
      Žarnovič riekol ďalej: „Ináč patent z 2. marca 1853, ktorý je tu   jediným meradlom práva, predišiel takýmto úskokom, určujúc, aby   vtedy, keď dakto vyslaný sa nedostaví, súd menoval zástupcu,”
     </tei:p>
     <tei:p>
      Čím väčšia to bola pravda, tým živšie sa dotkla prítomných.
     </tei:p>
     <tei:p>
      Strhlo sa veľké mrmranie proti Žarnovičovi. Panský fiškál chcel ho   doprosta vyhnať. Iní sa srdili, že načo hovorí on, keď zástupca   sedliakov mlčí.
     </tei:p>
     <tei:p>
      Tento sa videl naposledok donútený lapiť stránku Žarnovičovi a   žiadať vypočúvanie svedkov, čo sa i stalo.
     </tei:p>
     <tei:p>
      Lež tu zase, pri zrejmej straníckosti, len Žarnovič ozvať sa   musel.
     </tei:p>
     <tei:p>
      Ozval sa však menovite pritom, že to, čo svedkovia hovorili po   slovensky, zapisovalo sa po maďarsky. „Vyznanie svedka,” hovoril, „má   sa zapísať v jeho reči a potom sa mu to má prečítať; inak môžeme   zapísať, čo chceme.”
     </tei:p>
     <tei:p>
      Potom sa ozval, keď slúžny okrikoval svedkov s hrozbami. „Vaša   vec, pane, je len verne napísať, čo vyzná svedok.”
     </tei:p>
     <tei:p>
      To všetko zapríčinilo takú rozhorčenosť, že keď istá žena z   filiálky prišla oznámiť pohreb a richtár vyvolal Žarnovica von,   slúžny vybehol za ním: „Pán farár, tu nie je miesto pre spoveď.”
     </tei:p>
     <tei:p>
      Musel sa hneď navrátiť a nesmel viac von. Myslelo sa, že vyšiel   dávať radu na dvore zhromaždeným sedliakom.
     </tei:p>
     <tei:p>
      Panstvo sa mýlilo. Sedliaci mali medzi sebou reč o tom, že   farárovi z lesa nedajú.
     </tei:p>
     <tei:p>
      Nevďačníkov narušila, vidiac, čo sa deje tu i tam, jedna stará   babička, ktorá chodievala prosiť plebánka, aby jej už len pekný   pohreb zrobil, keď ju pán boh povolá. „Iďte, iďte, nemáte svedomia za   psa. Vždy ste si žiadali plebána, ktorý by s nami držal. Tento drží,   a vy čo? Keď ho páni za vás pečú, vy ho oblievate zimnou vodou.”
     </tei:p>
    </tei:div>
    <tei:div type="chapter">
     <tei:head>
      VIII
     </tei:head>
     <tei:p>
      V krátkom čase potom dostal Žarnovič úradne písmo od Huňása, aby   ho v istý deň očakával spolu s čo najpočetnejšie zhromaždeným ľudom,   bo že príde jemu a ľudu vyhlásiť biskupský výrok.
     </tei:p>
     <tei:p>
      „Čo za výrok?” premýšľal Žarnovič a trnul.
     </tei:p>
     <tei:p>
      Jednako oznámil sedliakom príchod vicediakov a kázal im prísť v   ustanovený deň na faru.
     </tei:p>
     <tei:p>
      Sedliaci šuškali radostne medzi sebou na farskom dvore. Kotrbac   ich uisťoval, že vyhrali. A predsa opýtali sa vychodiaceho Žarnovica   so lživým úsmevom: „Načo to príde pán veľkomožný z Krivošian?”
     </tei:p>
     <tei:p>
      Prišlého zložili z voza na rukách, tisli sa jeden pred druhým   bozkávať mu ruky, Kotrbac vzdychal s prevracovaním očú: „Boh sám   prichádza medzi nás.”
     </tei:p>
     <tei:p>
      Usmievajúci sa pán veľkomožný s červeným pásom zavolal všetkých do   farárovej chyže a tam im predovšetkým ďakoval menom biskupovým za   dokázanú horlivosť pri veciach cirkevných. „Osvietený pán biskup,”   hovoril, „teší sa z toho, že sa staráte o dom boží; chváli vás, že   netrpíte, aby kto ukrivďoval svätý kostol, dôchodky jeho   privlastňoval nespravodlivo sebe. Bo darmo, už to raz každé hrable k   sebe hrabú. Často tí, ktorí by mali brániť práva svätého kostola,   sami ich porúšajú z lakomosti.”
     </tei:p>
     <tei:p>
      So Žarnovičom krútil sa svet. Huňás pristúpil po úradnom popudení   ľudu k veci. „Osvietený biskup,” hovoril, „ako pán kostolného imania   vyslyšal vašu spravodlivú sťažnosť, prisúdil dosiaľ farármi užívaný   kapitál svätému kostolu a súčasne ráčil prikázať, aby kostolná lúka   dala sa do prenájmu na dražbe.”
     </tei:p>
     <tei:p>
      Uradovaní sedliaci ďakovali osvietenému biskupovi, bozkávali pánu   veľkomožnému ruky, ale farára akoby na oheň vrhol.
     </tei:p>
     <tei:p>
      „Čo?” riekol po latinsky, vzmužiac sa, „výrok pred výsluchom? A   hneď to i oznámiť ľudu s nesmiernym zľahčením farárovým a zrejmým   popudzovaním? Tak duchovenstvo najlepšie dokáže zničiť sa samo.”
     </tei:p>
     <tei:p>
      Sedliakom riekol: „Pokračujete nečestne, proti svedomiu, vy   nevďačníci. Kedy to bol kapitál kostolný? Kedy kostol mal dáku   lúku?”
     </tei:p>
     <tei:p>
      „Pri scelistvení chotára,” odvetil mu Capinos, „dostal miesto role   lúčku.”
     </tei:p>
     <tei:p>
      „Čo by i tak,” hovoril Žarnovič, „ja ju užívam ako iní farári za   stálu cenu z moci kanonickej vizitácie, ktorá je jediným základom   práv našich i kostola samého.”
     </tei:p>
     <tei:p>
      Huňás postavil sa vážne: „Dohadujte sa o tom s biskupom. Ja plním   uloženú mi povinnosť. Kapitál nech tam stojí v budúcich účtoch, lúka   dá sa hneď do prenájmu,”
     </tei:p>
     <tei:p>
      „Nie je odlúčená od farskej,” namietol Žarnovič.
     </tei:p>
     <tei:p>
      „Odlúčime ju,” odsekol Huňás a uviedol to hneď šelmovsky v skutok.   Úrodnú časť lúky vylúčil pre kostol a dal do prenájmu židovi;   farárovi zanechal len machom prikrytý štrk, kde ani kosiť, ani   orať.
     </tei:p>
     <tei:p>
      Učinil to v Žarnovičovej neprítomnosti, ktorý na lúku nevyšiel, a   šiel potom na obed k richtárovi. Tam popudil sedliakov ešte viac,   hromžil na farárovu lakomosť, sám povestný lakomec, a kázal upotrebiť   násilie, ak by sa snáď protivil.
     </tei:p>
     <tei:p>
      Sedliaci potom bočili od olúpeného farára, len pôvodca všetkého,   Kotrbac, prišiel ho tešiť. „To ten a ten,” bozkával mu ruky. „Tí   závistníci, tí zbojníci. Ich milosť, pán farár, nemajú tu dobrého   človeka okrem mňa. I ten Huňás, to sa nesvedčí, mne sa až plakať   chcelo, i pán biskup mal by mať ohľad na duchovnú osobu. Ja keď kňaza   vidím, akoby som boha videl.”
     </tei:p>
     <tei:p>
      Tak tešil na fare plebána. V krčme sa vystatoval: „Dal som tomu   zemanovi! Nech ide v čerty na svoju kúriu. Všetko mu odoberiem a   potom i jeho samého vyženiem. Nemá dobrého človeka medzi farármi, i   biskup hnevá sa na neho.”
     </tei:p>
     <tei:p>
      K tomu šiel Žarnovič osobne, aby mu vec vysvetlil a posťažoval si   na Huňása. Ale biskup, ktorému vrčali v maďarónskej hlave akési   panslavistické agitácie, to sám tak chcel, aby ľud stratil dôveru k   Žarnovičovi. Stál pred ním ako Jupiter olympský, prijal ho ako   zločinca, vyctil ho ešte i za to, že nestojí pred ním dosť pokorne,   oboslal ho so žalobou do Viedne, ak sa mu neľúbi súd biskupský.
     </tei:p>
     <tei:p>
      Oproti tomu Huňása, na ktorého Žarnovič prišiel žalovať, práve   vtedy biskup za abasa povýšil. Pretože však infulovaný abas už   nechcel viac vicearchidiakoniť, zosňal mu biskup bremeno, ale   ponechal i ďalej titul vicearchidiakona. Povinnosti úradu preniesol   na Virasztóa s názvom podvicearchidiakona. To znamenalo toľko, že   Huňás je nenahraditeľný.
     </tei:p>
     <tei:p>
      Tak prešiel zase na úhlavného Žarnovičovho nepriateľa pre farárov   veľmi vážny úrad vicearchidiakonský. Oni zaiste už tým premnoho môžu   i pomôcť i škodiť, že dávajú ročné tajné správy o farároch. Tu mnohí   nakladajú potme podľa ľúbosti s dobrým menom a pohrávajú sa šťastím   spolubratov.
     </tei:p>
    </tei:div>
    <tei:div type="chapter">
     <tei:head>
      IX
     </tei:head>
     <tei:p>
      Ani Huňás neprestával byť nepriateľom, ba i svoje nové vyznačenie   použil k Žarnovičovmu zľahčeniu pred ľudom.
     </tei:p>
     <tei:p>
      V jeho podružnej cirkvi nachádzala sa zámožná bezdetná sedliačka,   osoba poverčivá. Aby obdržala orodovaním večnej Devy dietky, umienila   si postaviť do kostolíka oblečenú sochu Panny Márie. Nečinila to však   s povedomím svojho farára, lež bežala do Krivošian k mužovi božiemu s   vysokou čiapkou a velikánskou krivou palicou, čomu ľud zázraky   pripisuje. Taký muž je tretí po pánu bohu, ako hovoril Kotrbac. Preto   i pobožná ženička zverila svoj úmysel abasovi. S jeho odobrením dala   za drahé peniaze zhotoviť drevený špalok, obliecť do ženských šiat a   muž divov mal jej to vysvätiť.
     </tei:p>
     <tei:p>
      Vzdelaného vkusu a za kresťanské osvietenie ľudu horliaci Žarnovič   nebol milovníkom takýchto sôch, ktoré katolícky ľud kde-tu nosí na   drúkoch po odpustoch. Potom ho mrzelo, že nie k nemu obrátila sa jeho   farníčka. Keď mu teda prišlo do ušú, čo sa hotuje, písal opátovi, aby   sa neopovážil siahať do jeho práv. On, ako farár, že chce napred   vidieť podobizeň, či zaslúži miesto v chráme, a potom oznámiť to   podľa predpisu biskupovi; náš osvietený vek že požaduje odstránenie i   tých podobizní, ktoré teraz znešvarujú chrámy, nie to uvádzanie   nových! Jeho chrám že má iné potreby, nie takéto sochy, pri ktorých o   dákom umení ani reči.
     </tei:p>
     <tei:p>
      Ale Huňás mal inakší vkus a zakladal si na tom, aby jeho sväté   ruky čím viac kostolov zaopatrili sochami podľa jeho vkusu, ktoré   jeden jeho príbuzný tesár zhotovoval. A odstrašiť sa nedal, bo vedel,   čo si môže dovoliť oproti Žarnovičovi. Vylíčiac ho farníkom ako   nepriateľa Panny Márie, zlého katolíka, luterána, hurbanistu,   vysvätil bez odkladu škaredú podobizeň, ba poslal s ňou k slávnemu   odprevadeniu kaplána s bubnami a trúbami.
     </tei:p>
     <tei:p>
      Žarnovič kázal učiteľovi zatvoriť kostolík, ale ľud sa vzbúril:   „Kto nám rozkáže? To náš kostol,” hrozil vylámaním dverí, učiteľ   musel popustiť. Bez prítomnosti farárovej, proti jeho zákazu, vniesol   podobizeň do jeho chrámu cudzí kaplánik, zaspieval „Te Deum” a potom   obedoval u nábožnej ženičky. Tam bolo pretriasanie bezbožného   nepriateľa Panny Márie.
     </tei:p>
     <tei:p>
      „Hľa, akého my máme farára! Páni mu ani deti svoje krstiť nedajú,”   mrmral ľud, ktorí pánov nenávidí a predsa vo všetkom spravuje sa   podľa ich príkladu, rád napodobňuje ich mravy.
     </tei:p>
     <tei:p>
      Nanajvýš tým zľahčený Žarnovič sa nežaloval, nežiadal od biskupa   zadosťučinenie, vediac dobre, že nedosiahne žiadne. Ale biskupovi,   pravda, písal po skutku Huňás a Žarnovič tam dostal svoje. Vylíčil ho   ako nebezpečného osvietenca.
     </tei:p>
     <tei:p>
      Písal súčasne, že pán Baraňanský z nenávisti proti panslávovi   necháva už pol roka bez krstu svojho syna a biskup mu naložil, aby on   šiel decko pokrstiť.
     </tei:p>
     <tei:p>
      Bolo skutočne tak, lež pán Baraňanský odporoval i opátovi. On že   hlavu svojho syna nedá do výrobku popom, aby ju ohlúpili. Ustúpil len   tomu, že by to malo zlé občianske následky pre chlapca. Pokrstil ho   teda opát s novým zľahčením farárovým.
     </tei:p>
    </tei:div>
   </tei:div>
   <tei:div type="chapter">
    <tei:head>
     ČASŤ ŠTVRTÁ
    </tei:head>
    <tei:div type="chapter">
     <tei:head>
      I
     </tei:head>
     <tei:p>
      Druhý bol by sa pri takých skúsenostiach, pri takej ozornej   nevďačnosti a všeobecnej zloprajnosti ľudu obmedzil na prísne úradné   povinnosti, bol by zanechal všetky ušľachtilejšie snahy. Ale   dobrosrdečný Žarnovič, akékoľvek trpké veci skúsil a ešte trpkejšie   očakával, znajúc, že tak pobúrený ľud už nezastane, až príde ku   krajnosti, predsa neobľavil v ničom, neprestal konať i ďalej všetko,   čo len mohol, pre osvietenie, vzdelanie zvereného stáda. Jeho hnev   bol namierený len na zlostných popudzovateľov, ľud ľutoval ako   žiaľneho slepca, ktorý k nikomu nemá dôveru a nevie, koho   nasledovať.
     </tei:p>
     <tei:p>
      Keď teda jeho rozprávky boli vytlačené, daroval jeden silne   zviazaný výtlačok jednému z najporiadnejších a najlepšie vycvičených   mládencov s tým, aby to čítal mládeži na priadkach. „Najtiaž ich   nalakomiť,” myslel si, „potom budú zábavno-poučné knižočky hľadať   sami.”
     </tei:p>
     <tei:p>
      S novinami už predtým oproboval. Dával ich, keď Capinos čítať   nevedel, Truľovi, ale zbadal, že to tam všetko na hromade leží   nečítané. To isté zbadal i pri organistovi. Povolal gazdov na faru,   že im sám v nedeľu čítať bude, ale len sa smiali z neho, neprišiel   nikto. Len Kotrbac sa dostavil s otázkou, či dačo nevyšlo od cisára o   lesoch. Oproboval teda pri mládeži so svojimi rozprávkami.
     </tei:p>
     <tei:p>
      Nakoľko jeho očakávaniu odpovedala skutočnosť, uvidíme v kúdeľnej   chyži na priadkach.
     </tei:p>
     <tei:p>
      V kozube horia nakríž kladené triesky. To bolo drahšie svetlo, ako   by boli bývali najlepšie sviece, ale Slovák neráta. Okolo stien a   teplej pece sedia na laviciach a pradú najstaršie dievky. Parobci,   ktorý sa tisne medzi priadky, ktorý sedí na nizunkom stolku a na   kláte, ktorý si zapaľuje kratučkú dymku, ktorý stojí v prostriedku a   vystrája fígle, vyciera zúbky na dievčatá. Tieto sa rehocú, škádlia,   strhujú klobúky, pospevujú. Chachot, krik, divá lárma.
     </tei:p>
     <tei:p>
      „Bavte sa ticho,” hovorí gazdiná vdova. „Záhadám vám hádky.”
     </tei:p>
     <tei:p>
      „Dobre, ale nech budú nové,” vreštia parobci. „Z takých nič, čo už   známe.”
     </tei:p>
     <tei:p>
      „Novučičké nové,” vetí gazdiná, „počúvajte.”
     </tei:p>
     <tei:p>
      Nastalo mlčanie, gazdiná zahádala: „Šesť nôh má a na hlave chodí —   čo to?”
     </tei:p>
     <tei:p>
      „To nemožno,” hovoria parobci. „Takého zvieraťa niet, čo by   chodilo na hlave.”
     </tei:p>
     <tei:p>
      „A voš kde chodí?” spytuje sa gazdiná. „Prisahám bohu, pravda,”   chachocú sa parobci. „Počúvajte druhú,” hovorí gazdiná. „Dvakrát sa   rodí, raz umiera, chodí rukami. Čo to?”
     </tei:p>
     <tei:p>
      „Dvakrát sa rodí vták,” ozve sa jedna z priadok, „ale rukami   nechodí.”
     </tei:p>
     <tei:p>
      „A čo iného sú krídla?” opravila ju gazdiná, „Poviem vám ešte   jednu. Žena je, rastie jej brada, čím dlhšia, tým lepšia; holia ju   dva razy v roku. Čo to?”
     </tei:p>
     <tei:p>
      „Tú by ani čert neuhádol,” hovorili parobci.
     </tei:p>
     <tei:p>
      „A predsa vy sami,” vetila gazdiná, „máte britvy a holíte ju.”
     </tei:p>
     <tei:p>
      „Aha! Viem už,” riekol jeden, „to je lúka.”
     </tei:p>
     <tei:p>
      Táto lúka ľúbila sa najviac parobkom. Smiali sa, chválili,   prisvedčovali s prisahaním, žiadali o nové hádky.
     </tei:p>
     <tei:p>
      Ale chlapec spoza pece sa ozval: „Rozprávajte radšej rozprávky,   mamo.”
     </tei:p>
     <tei:p>
      „Rozprávky, rozprávky!” prisvedčovali mu dievky, potom i   parobci.
     </tei:p>
     <tei:p>
      Ale jeden z týchto vytiahol knižku: „Nie to, budem vám dačo   čítať.”
     </tei:p>
     <tei:p>
      „Tu nie je kostol,” ozval sa druhý, surový hlas, „aby sme sa   modlili,” a strhol sa smiech.
     </tei:p>
     <tei:p>
      „To nie sú modlitby,” opravil ich majiteľ červenej knižky, „lež   rozprávky od nášho farára.”
     </tei:p>
     <tei:p>
      „Čo by farár vedel?” chrešťal zase druhý hlas. „Ja znám inakšie   rozprávky ako farár, také, prisahám bohu, že ich nikdy nepočul.”
     </tei:p>
     <tei:p>
      Ale iní mysleli, že by tam predsa mohla byť dáka nová rozprávka, a   žiadali čítanie.
     </tei:p>
     <tei:p>
      Majiteľ knižky sadol ku kozubu, otvoril knižku, kde sa práve   nahodilo, a začal slabikovať: „Mar-tina pokaz-ili sami rod-ičovia.   Sotva pre-stal pr-prsia požívať, už mu dáv-ali pálenku.”
     </tei:p>
     <tei:p>
      „To bol dobrý chlapec,” smiali sa parobci.
     </tei:p>
     <tei:p>
      Čitateľ vychopil inde: „Celá o-ob-obec bola poh-rúžená do   hnu-s-né-ho pijanstva.”
     </tei:p>
     <tei:p>
      „Dobre mala,” rehotali sa zase parobci.
     </tei:p>
     <tei:p>
      Čitateľ pokračoval: „Tak vyšli všet-ci na miz-inu, len krčmár žid   zbo-zbohatol.”
     </tei:p>
     <tei:p>
      „Iď s tým!” vytrhol mu hrubohlasý surovec knižku a hodil o zem.   Druhý riekol: „Ja som myslel, že to bude o dákych kráľovičoch a   zakliatej princeznej.” Tretí riekol: „Alebo o sani s dvanástimi   hlavami.” Štvrtý riekol: „Alebo o ježibabe a Laktibradovi.” Všetci sa   osvedčili jednohlasne, že také rozprávky nič nestoja; ba jeden hodil   práve knižku do ohňa a navrhol, aby sa skladali na pálenku, čo sa   ihneď uskutočnilo.
     </tei:p>
     <tei:p>
      Tak obstál Žarnovič so svojou knižkou doma. Nedivil sa potom tomu,   čo skúsil inde. Jedni z národovcov mu ani neodpovedali, druhí poslali   balíky naspäť, najlepší poslali aspoň cenu pre seba podržaného   výtlačku. Lebo tak sa to vodí s tými pospolitými dielcami. Píšu sa   pre ľud a kupujú ich len daktorí horlivci bez potreby, len aby sám   vydavateľ neniesol škodu. Žarnovič stratil pri svojom podniku na pol   druha sta zlatých, čo sa mu však až pozdejšie objavilo.
     </tei:p>
    </tei:div>
    <tei:div type="chapter">
     <tei:head>
      II
     </tei:head>
     <tei:p>
      V úradných veciach tiež neochaboval. Vypracoval celý rad výtečných   kázní o škodlivosti pijanstva, rozšíreného ohavne medzi Slovákmi a v   jeho obci zvlášť. Aby nevedomým vec náležité vysvetlil, ukázal im z   ohľadu zdravotného, gazdovského, mravného, ako šľahajú samých seba,   miesto rozkoše objímajú nekonečné neresti. Strašil ich, že idú v   ústrety hroznej budúcnosti, že sa stanú všetci holomkami a otrokmi   židov. Rečnil o tom cez viac nedieľ jedno za druhým a potom chcel   farníkov pozvať do spolku striezlivosti.
     </tei:p>
     <tei:p>
      Ale nevyrečnil ešte ani polovicu prihotovených kázní, keď sa   odohral tento krčmový výjav.
     </tei:p>
     <tei:p>
      Okolo dlhého špinavého stola sedia sedliaci vo sviatočných gubách.   Jedni fajčia smradľavý dohán z dymiek tak krátkych, že sa im temer   nosa dotýkajú, iní majú hlavy nedbanlivo podopreté o lakeť, iní držia   oba lakte na stole, iní sú obrátení k stolom chrbtom, iní vyťahujú   nohy a odpľúvajú, iní pijú, trepú pohármi, rozkazujú si, všetci   zhovárajú sa hlasne, rozprávajú, prisahajú, nadávajú, zlorečia.   Vrava, krik, lárma, až hlava hučí.
     </tei:p>
     <tei:p>
      Práve vstúpi vytiahly muž s vysokým opaskom a vrhnúc sa nedbanlivo   na posekanú lavicu, skričí: „Žide, holbu!” „To je mnoho odrazu,”   poznamenal na to druhý. „Farárovi navzdory,” trepol vytiahly päsťou o   stôl. „Keby nekázal o pálenke, obišlo by sa na žajdlíku; teraz i zato   holba!”
     </tei:p>
     <tei:p>
      „A ja ti kúpim druhú,” ozval sa Kotrbac, „žes taký rozumný   človek. Ten pálenčený farár chcel by urobiť z nás Poliakov, zriadiť   taký spolok striezlivosti, ako majú v Poľsku, vziať nás pod prísahu.   Ale my nie sme Poliaci a nie blázni. Nech ide za mňa kosiť a do fúry,   ja jeho tisíc farahúnskych duší, ešte i jeho huncútsky...”
     </tei:p>
     <tei:p>
      Trnie pero, keď má položiť na papier tie satanské, bohorúhavé   kliatby, ktoré už i náš ľud od Maďarov prejíma. Čím viac sa rúha   bohu, tým viac myslí zneuctiť toho, komu nadáva. A že metá takéto   kliatby aj na osoby duchovné, tomu sa bude diviť, kto myslí, že čím   sprostejší ľud, tým väčšiu chová úctu k farárom. Naopak, čím väčší   divoch, tým je i proti farárom neúctivejší.
     </tei:p>
     <tei:p>
      Panský lesník pokrútil pri pľuhavej kliatbe Kotrbacovej hlavou:   „Ej, ej! Zato bys mohol i zle obstáť.”
     </tei:p>
     <tei:p>
      „Ja?” mykol sebou surovo Kotrbac, „ja za jedného popa zle obstáť?   Keby som nadal tu Čmuľovi do huncútov, prišiel by som do chládku, ale   popovi čo? Môžem mu dať i pri oltári na pysk, ta čo? Páni povedia: To   múdry človek. Popom teraz odhúdli, ja ich stotisíc duší. Kopni do   neho, musí ťa ešte odpýtať. Ja všetko viem. Teraz páni popom právo   nesúdia.”
     </tei:p>
     <tei:p>
      „Zdá sa tak,” prisvedčil lesník. „Za urazenie kočiša dvanásť   palíc; za zneuctenie farárovo sotva jedno teremtette.”
     </tei:p>
     <tei:p>
      Žid s malinkou remennou čiapočkou na temene ozval sa z nalievame:   „Then váš farár ničoho nepraje chudobnému židovi. Krčmára chcel by   včele vyhnať z obce.”
     </tei:p>
     <tei:p>
      „Ale pôjde on,” trepol vytiahly o stôl sklenku, ktorú mu teraz   Čmuľ nalial plnú. Bo iní mávajú časom hrdlo, len do nepoznania tenšie   od brucha, vždy prázdne.
     </tei:p>
     <tei:p>
      „Sto farárov sa prejde,” dodal Kotrbac, „pokiaľ jeden žid. Židov   nech boh živí,” glgol pohárik.
     </tei:p>
     <tei:p>
      „A hej, že židia dobrí ľudia?” upravil si Čmuľ čiapočku na temene.   „Tho sa veru nesvedčí kázať o pálenke v kostole. My by sme nášho   rabína samotného nechali na kazateľnici, keby nám počal kázať o   pijanstve a pálenke.”
     </tei:p>
     <tei:p>
      „To i my urobíme, prisahám bohu!” buchol sa Kotrbac v prsia.   „Huncút, kto nie,” dodal, keď mu pijani prisvedčovali.
     </tei:p>
     <tei:p>
      Bol by sa Žarnovič i tohto posmechu dožil, keby ho nebol zavčasu   upozornil striezlivý Capinos. Tomuto sa ľúbili farárove kázne proti   pijanstvu, znal ich všetky naspamäť. Keď teda počul, čo   nenapraviteľní pijani kujú, šiel to oznámiť farárovi.
     </tei:p>
     <tei:p>
      „Hm!” pokrútil tento hlavou, „teda murína umývam. Ale aspoň   počiatok spolku striezlivosti musí byť v mojej fare.”
     </tei:p>
     <tei:p>
      „A kto vstúpi do neho?!” utrel si Capinos malý noštek päsťou. „Ja,   ktorý beztoho nepijem, a dakoľko nešťastných ženičiek, ktoré sa pri   korheľských mužoch oplakávajú. Pijan žiaden nie! Vykonáme teda len   toľko, že nás vysmejú.”
     </tei:p>
     <tei:p>
      „Tak je, tak,” prisvedčil i sám Žarnovič a prestal sa pľuhať s   nenapraviteľnými otrokmi židov. Len príležitostne pozdvihol proti   nezhojiteľnej nákaze hlas volajúci na púšti.
     </tei:p>
    </tei:div>
    <tei:div type="chapter">
     <tei:head>
      III
     </tei:head>
     <tei:p>
      Vidiac, že so starými zakosnelými hriešnikmi nedá sa počať nič,   staral sa tým viac o školské vyučovanie detí. „Tí odchovanci panštiny   a dereša,” hovorieval, „musia vymrieť, ako židia utečení z egyptského   otroctva. Pre nich už pomoci niet, len ich potomstvo musí sa   zošľachtiť.”
     </tei:p>
     <tei:p>
      Kázal i o tomto často, horlil, žehral, napomínal, poučoval, núkal   sa, že sám bude deti učiť; ale všetko márne pri divých hrdláčoch,   škola zostávala prázdna. Siahol teda k prísnosti, udal nedbanlivých   rodičov a slúžny ich z naloženia Dechtiarovho citeľne pokutoval,   ktorých na peniaze, ktorých telesne.
     </tei:p>
     <tei:p>
      S akými následkami pre farára, poznáme z rečí tých, ktorí po   vystatej pokute vracali sa do Baranieho.
     </tei:p>
     <tei:p>
      „Ale ti dvihli kitličku, Zuzka?” smeje sa územčistý mužík s   opaskom, siahajúcim až po prsia.
     </tei:p>
     <tei:p>
      „A tebe stiahli nohavičky?” spytuje sa ho naspäť žena v hrachovej   letnici.
     </tei:p>
     <tei:p>
      „Z púhej gazdovlivosti,” rehoce sa onen, „bo drelich teraz drahý.   Preto i tvoju hrachovú kitličku chránili viac než biele lýtka.”
     </tei:p>
     <tei:p>
      „Nikdy to nezabudnem a neodpustím tomu farárovi,” siahla si k   lýtkam žena. „Tak človeka skatovať! Až že som hrýzla od bolesti. A   prečo? Či som dačo pokradla? Pre ničomného pankharta. Zabijem ho, keď   prídem domov!”
     </tei:p>
     <tei:p>
      „Mohla si sa odkúpiť ako ja,” riekol úškľabne ten vytiahly,   chudorľavý muž, ktorý v krčme pil navzdory farárovi.
     </tei:p>
     <tei:p>
      „Fujarou,” nadvihla si ženská hrachovú kitľu. „Bo mne, chudobnej   chalupníčke, tak desiatky vyhadzovať ako tebe, čo ich za dva dni   zarobíš.”
     </tei:p>
     <tei:p>
      „Žart na stranu,” hovorí vytiahly, „ale to predsa hanba. Či my za   to platíme plebána, aby nás dal katovať? To nerobí žiaden, čo   on.”
     </tei:p>
     <tei:p>
      „A inde majú inakších farárov,” prejal územčistý, „nie takých   akýchsi Slávov. Mne odvrhli na stolici jeho písmo a napísali druhé,   že to nič nestojí. Čo vraj máte za farára? Nedarmo, že býva v   Baranom. Ešte ani písať nevie, ako treba.”
     </tei:p>
     <tei:p>
      „Preto nedrží s pánmi ani plebánmí,” žehral vytiahly, „bo to len   taký sprostý chlap. Ráno vstáva na svite ako pastier, a kedykoľvek   lapí na lúke vidly; i kosiť som ho videl.”
     </tei:p>
     <tei:p>
      Ostatní pľuvali na to, ako čo by práce ich vykonávať bol dáky   hanobný zločin.
     </tei:p>
     <tei:p>
      Územčistý dodal ešte: „Pravdu mal šialený Kotrbac, keď už popredku   vyhlasoval o ňom, že to pán Sláv, ktorý ani po slovensky nezná.”
     </tei:p>
     <tei:p>
      Tieto klebety zakladali sa na pravde. Žarnovičovo písmo skutočne   odvrhli na stolici preto, že bolo správne písané a aby mu narobili   ostudu. Vstával skutočne ráno na svite, chopil dakedy aj vidly a   kosu, lebo mu prekypujúca mladá sila nedala pokoj, chcel sa rozrušať   a súčasne poctiť roľnícke zaneprázdnenie ako cisár Jozef. Z toho mu   prevrátený sedliacky rozum učinil zločin.
     </tei:p>
     <tei:p>
      „Nebude sa on dlho u nás vypínať,” tešili sa opalicovaní.
     </tei:p>
     <tei:p>
      Chodili potom, pravda, všetky povinovaté deti do školy, ale   farárovi beda! Celá obec vrela proti nemu, hovorilo sa o inštancii na   odstránenie.
     </tei:p>
     <tei:p>
      Bola by aj skutočne pošla, ale náčelníci všetkých baraňanských   pohybov nedržali teraz s ostatnými. Capinos posielal svoje deti do   školy pilne a tešil sa z pokárania iných. Kotrbac tiež posielal svoje   dievčatko a zvlášť teraz potreboval farára, ktorý ho ešte vždy   neznal.
     </tei:p>
     <tei:p>
      Preto i behal pilne na faru, bozkával farárovi ruky, kľakal pred   ním, žaloval na nevďačných huncútov, ktorí si nikdy takého farára   nezaslúžili. Len pod rukou púšťal do obehu povesti o nastávajúcom   preložení farára na inú faru. Tento sa len divil, keď sa ho   podchvíľou ľudia spýtali, kam odchádza.
     </tei:p>
    </tei:div>
    <tei:div type="chapter">
     <tei:head>
      IV
     </tei:head>
     <tei:p>
      Čo si sľuboval od neho Kotrbac, to sa objavilo po zľahnutí jeho   ženy.
     </tei:p>
     <tei:p>
      „Nech píšu do Viedne, pán farár,” pribehol vydesený.
     </tei:p>
     <tei:p>
      „Komu?”
     </tei:p>
     <tei:p>
      „Pánu cisárovi, môjmu ľubučičkému otcovi a dobrému   priateľovi.”
     </tei:p>
     <tei:p>
      „Ach, ach! A čo mu písať?”
     </tei:p>
     <tei:p>
      „Že sa mi narodil syn.”
     </tei:p>
     <tei:p>
      „A to tak vážna udalosť, že o tom i cisár vo Viedni vedieť   musí?”
     </tei:p>
     <tei:p>
      „On bude môjmu synovi krstným otcom, mne ľubučičkým kmotrom,”   oblizoval sa Kotrbac.
     </tei:p>
     <tei:p>
      „Ako ste prišli na takú myšlienku?” pokrútil Žarnovič hlavou.
     </tei:p>
     <tei:p>
      „Sám sa mi ponúkol,” zaprisahal sa Kotrbac. „Keď som ho viezol na   svojich koňoch a viedol som sa s ním popod pazuchu hore vrchom; máte,   hovorí, syna? Nemáme, reku, jasnosť cisárska. No, keď vám pán boh   požehná, píšte mi, ja mu budem krstným otcom. Ale mi píšte, pohrozil;   zrobím potom z neho človeka. Prisahám bohu, nech ma tu čert vezme,   nech oslepnem, ak to tak nebolo. Nech budú i oni otcom synovi môjmu,   nech píšu cisárovi.”
     </tei:p>
     <tei:p>
      „Na to musíte upotrebiť svojho obyčajného pisára,” zasmial sa   Žarnovič.
     </tei:p>
     <tei:p>
      „Prosím ich pre boha, pre Matku božiu, pre päť rán Kristových,”   vrhol sa Kotrbac na kolená. „Oni sú môj otec, môj jediný ochranca.   Bez nich bol by som dávno musel zutekať. A oni tiež nemajú dobrého   človeka. Keby vedeli, čo pre nich vystojím, nahryziem sa s planými   utŕhačmi a buričmi. Nech pokrstia chlapca a zapíšu za krstného otca   pána cisára a dajú mu to potom na známosť.”
     </tei:p>
     <tei:p>
      „Naopak,” vetí Žarnovič. „Napred vy mne musíte ukázať písomné   privolenie cisárovo.”
     </tei:p>
     <tei:p>
      „Nech teda píšu popredku, s krstom počkáme.”
     </tei:p>
     <tei:p>
      „Musel by som mať menej rozumu než vy,” odsekol Žarnovič.
     </tei:p>
     <tei:p>
      Kotrbac vrhol sa znovu na kolená a vzpínal ruky; „Pre boha, pre   Matku božiu, pre päť rán Kristových, nech neprekazia šťastie môjmu   synovi. Pán cisár sľúbili mu dva milióny dukátov a že ho urobia   generálom alebo biskupom, čo bude chcieť. Nech sa zmilujú, nech píšu.   Veď cisár dobrý pán, náš otec, môj dobrý priateľ. My sme spolu proti   pánom, tým rebeliášom!”
     </tei:p>
     <tei:p>
      „Dosť tých hlúpostí!” odvrátil sa Žarnovič. Nevedel, či má človeka   držať za krajne nestydatého luhára, či za blázna.
     </tei:p>
     <tei:p>
      Vidiac nepremožiteľný odpor, žiadal Kotrbac, aby aspoň meno   cisárovo Franc Jozef dané bolo jeho nešťastnému synovi, ktorý zlou   vôľou farárovou prichádza o generálstvo alebo biskupstvo a dva   milióny dukátov.
     </tei:p>
     <tei:p>
      „To sa vám môže stať po vôli,” lapil sa Žarnovič kľučky, aby   nezbedníka ponúkol k odchodu.
     </tei:p>
     <tei:p>
      Vytratil sa síce s obyčajným pobozkaním ruky, ale dolu dvorom   pospiechal mrmrajúc. Doma si trhal vlasy, klial boha, Krista, Máriu,   kríž i všetkých svätých tomu hladošovi zemanovi: „Čakaj, vykúrim ja   ho!”
     </tei:p>
    </tei:div>
    <tei:div type="chapter">
     <tei:head>
      V
     </tei:head>
     <tei:p>
      Súril potom písanie inštancie na odstránenie a „prečaranie”   farára, ale sám prišiel do kaše, z ktorej ho len farár vytiahol.
     </tei:p>
     <tei:p>
      Neprestával poburovať i proti pánom, nenávideným z celej duše.   Chodil, všade roztrusujúc, že pán cisár žiadnu daň nepotrebuje, lebo   si narobí peňazí, koľko sám chce; že odpustil verným sedliakom, na   ktorých jedine sa spolieha, všetku porciu, len kujoni páni že   zdierajú ľud pre seba, tučia sa na mozoľoch chudoby. „Cisár,”   hovoril, „náš otec! Dá on tým zdiercom, tým rebeliášom! Ja znám, čo   znám. ,Nič sa nebáť, môj drahý priateľ Kotrbac, my sme chlapi,   zložíme my tých pánov, potľapkal ma po pleci, keď sme sa viedli   hore vrchom popod pazuchu. ,Nič nedať tým zdiercom, tým huncútom, tým   zbojníkom.”
     </tei:p>
     <tei:p>
      Tieto často opätované slová našli vieru. Sprostač prijme akékoľvek   hlupstvo, len nech lahodí. Keďže Kotrbac ukázal i príklad, daň   nesplácal a vrchnosť zhovievala, počali všetci v celom okolí zapierať   dane a odvolávali sa na Kotrbaca. Následkom toho Kotrbaca zajali a   odviedli pred súd.
     </tei:p>
     <tei:p>
      Obec sa zaujala za neho, ako už to oni majú obyčaj. Vydali mu   svedectvo pod pečaťou, že Kotrbac je bezúhonný, pokojný človek, ktorý   nikdy ani kurčaťu neublížil. Behali aj na faru, aby sa i farár zaujal   za nešťastného. „Oni sú otec náš, ku komu sa máme utiekať?” Najmä   žena prosila s plačom. „Čo budem robiť so sirotami? Nech sa   zmilujú!”
     </tei:p>
     <tei:p>
      Farár sa skutočne zmiloval a len to pomohlo oplanovi. Šiel osobne   pred súd a vyslovil, ako bol presvedčený, že Kotrbac je človek   pomäteného rozumu. Z tejto príčiny bol prepustený.
     </tei:p>
     <tei:p>
      Ale nezískal tým vďačnosť, lež opak. Kotrbac hneval sa náramne na   to, že ho farár vyhlásil za blázna a tým mu zamedzil cestu k   richtárstvu, po ktorom dychtil. Huncútoval ho teda, nadával, zlorečil   mu; a ak predtým poburoval oproti nemu, činil to potom ešte viac.   „Von s tým huncútom zemanom, tým nepriateľom sedliakov!”
     </tei:p>
     <tei:p>
      Chcel, aby sa hneď písala inštancia na odstránenie. A sedliaci   boli by pristali, keby nie striezlivý Capinos. Tento odporoval.   „Zostaneme v hanbe,” hovoril, „bo nemáme príčinu.” Bezcharakterný   richtár Belko vzdával sa na vôľu väčšiny. „Ako chcete,” hovoril, a   sedliaci váhali.
     </tei:p>
    </tei:div>
    <tei:div type="chapter">
     <tei:head>
      VI
     </tei:head>
     <tei:p>
      K čomu nemohol nakloniť obec mätežný Kotrbac, k tomu dala rozhodný   popud náhoda. Staré farské chlievy spadli, vetchá strecha sa   zalomila, hnilá povala preborila. Pretože krajinská cirkevná   pokladnica nedáva na gazdovské stavania nič, Žarnovič kúpil sám   hrady, krokvy, laty, dosky a platil tesárov; len slamu na prikrytie   žiadal od farníkov. „To nie sú moje budúnky,” hovoril richtárovi a   prísažným. „Keď odídem od vás, alebo umriem, všetko tu zostane, ani   mi nikto útraty moje neprinavráti. Neľutujte teda tých pár snopov   slamy.”
     </tei:p>
     <tei:p>
      „Musíme sa o tom poradiť,” odvetili predstavení a zvolali obec. Tu   nielen Kotrbac odporoval celou silou, lež i Capinos, na ktorého   všetci hľadeli, postavil sa rozhodne proti žiadosti farárovej.   „Farára platí kráľ,” hovoril mudrc tento vo vetchej bundičke, „nech   si stavia, ako chce, to jeho vec, nám nič do toho. Farár nás len   skusuje. Ak dáme raz, dáme vždy!”
     </tei:p>
     <tei:p>
      „Nedáme ani steblo,” osvedčili sa svorne všetci.
     </tei:p>
     <tei:p>
      „Dám radšej pohorelcovi,” riekol jeden.
     </tei:p>
     <tei:p>
      „A kto vystaví mne chlievy, keď mi spadnú?” spytoval sa druhý. „Ja   nebudem vtedy pýtať od farára, nech ani on nepýta odo mňa.”
     </tei:p>
     <tei:p>
      Kotrbac vrešťal: „Nech si stavia, keď chce; a keď nie, nech ide v   čerty.”
     </tei:p>
     <tei:p>
      Richtár oznámil farárovi, že gazdovia nechcú dať nič. Žarnovič,   akokoľvek nerád, musel ísť na žalobu k Dechtiarovi.
     </tei:p>
     <tei:p>
      „Máte pravdu, hej,” odvetil tento na jeho sťažnosť. „Dať musia a   ja sám dám im príklad, hej, bo i ja som sedliak. Ak sa budú vzpierať,   pošlem im žandárov.”
     </tei:p>
     <tei:p>
      Hovoril to s veselou tvárou, ale Žarnovič spozoroval tajnú nechuť   a nemýlil sa v tom.
     </tei:p>
     <tei:p>
      Po jeho odchode vošla pani predsedníčka: „Čo hľadal tu ten doktor?   Zase dáka žobračka, a hej? Ten človek neprestáva znepokojovať. Vždy   má dáke sťažnosti a žiadosti.”
     </tei:p>
     <tei:p>
      „Bo i my sme sedliaci,” uškrnul sa trpko predseda. „Opitý   pansláv!” hodil rukou.
     </tei:p>
     <tei:p>
      „Taký hrubian,” dodala pani. „Nestydí sa žiadať od nás povinný deň   a rokovinu.”
     </tei:p>
     <tei:p>
      „Príde mu to draho,” zaškaredil sa Dechtiar. „Žiada slamu na   chlievy a sedliaci nechcú dať. Ja už vidím, čo z toho bude, hej.   Sedliaci dostanú žandárov a farár svedectvo, že bol v Baranom.”
     </tei:p>
    </tei:div>
    <tei:div type="chapter">
     <tei:head>
      VII
     </tei:head>
     <tei:p>
      Sedliaci skutočne museli byť donútení k povinnosti žandármi.
     </tei:p>
     <tei:p>
      „Dávame, dávame,” hovorili, keď znášali slamu a platili, „ale pre   druhého farára. Teraz koniec. Zeman musí von!” To bol jeden hlas v   Baranom.
     </tei:p>
     <tei:p>
      Bez Dechtiara však nechceli zaťať do toho. On im síce dal   žandárov, ale vedeli dobre, že to učinil proti vôli. Uzniesli sa teda   ísť k nemu na poradu a ešte prvej vyskúmať myseľ nového   vicearchidiakona Výrostku.
     </tei:p>
     <tei:p>
      Toto vzali na seba Kotrbac a Capinos. Pošli obaja, jeden v gube,   druhý v svojej vetchej bundičke.
     </tei:p>
     <tei:p>
      „Nohy, ruky bozkávame, ako pánu veľkomožnému,” hovoril Capinos,   utrúc si malý noštek päsťou, „nech sa zmilujú nad nami, nech nám   prečarajú plebána. Nenažíva s nami, ako boh prikázal, vodí na nás   žandárov, dáva nás biť.”
     </tei:p>
     <tei:p>
      „Hm! Po zemiansky!” pokrútil hlavou uradovaný Výrostko.
     </tei:p>
     <tei:p>
      „Nech nám ho vezmú preč,” vrhol sa na kolená podľa svojej obyčaje   Kotrbac, „prosíme pre boha, pre Matku božiu, pre päť rán Kristových.   Oni sú na to pán. Nech nám prečarajú plebána, bo všetci   zutekáme!”
     </tei:p>
     <tei:p>
      „Moje deti,” odvetil Výrostko láskavo, „ľutujem vás, že vás takým   plebánom boh navštívil, ale prečarať vám ho len osvietený biskup   môže. Musíte písať inštanciu. Ja potom učiním všetko za vás, čo v   mojej moci bude.”
     </tei:p>
     <tei:p>
      Chytrí prosebníci odišli s potešením. „Už je dobre,” oblizoval sa   Kotrbac.
     </tei:p>
     <tei:p>
      Odvážili sa i k pánu Baraňanskému, akokoľvek sa ho ináč   hrozili.
     </tei:p>
     <tei:p>
      „Plebán náš nedobrý,” slovil Capinos. „Umienili sme si vyhnať ho.   Čo myslia, pán veľkomožný? Veď sú tiež katolík.”
     </tei:p>
     <tei:p>
      „Vyžeňte ho, ja jeho krvavého...” zaklial Baraňanský. „Preč s tým   panslávom!”
     </tei:p>
     <tei:p>
      K Dechtiarovi šli hromadne temer všetci, s richtárom na čele.
     </tei:p>
     <tei:p>
      „Čo tam, moje deti?” spytoval sa blahosklonne Dechtiar, hoc dobre   vedel, načo idú.
     </tei:p>
     <tei:p>
      „Ta veru, prosím ponížene, ako pána veľkomožného a otca nášho   láskavého,” riekol za všetkých richtár, „radi by sme prečarať   plebána, bo ten terajší je nedobrý.”
     </tei:p>
     <tei:p>
      „Ja plebánov nemôžem vyháňať, hej,” osvedčil sa Dechtiar. „To môže   len biskup. Musíte písať inštanciu a udať príčiny. Bo len tak na púhu   žiadosť vám ho neodstránia, hej.”
     </tei:p>
     <tei:p>
      „Príčin máme dosť,” ozval sa mužík v bundičke, s maličkou a   vyčnievajúcou briadkou.
     </tei:p>
     <tei:p>
      „Ale nech budú podstatné,” poučoval ich Dechtiar, „aby ste v hanbe   nezostali, hej. Lebo vy ste zvykli cigániť. Myslíte, že čím viac   naluháte, tým lepšie, a potom vás len vysmejú, hej.”
     </tei:p>
     <tei:p>
      „Len svätú pravdu dáme napísať,” oblizol sa Kotrbac.
     </tei:p>
     <tei:p>
      „Ty, ty si samá pravda,” pozrel nevrlo na neho Dechtiar. „Tebe dal   boh jazyk len na luhanie.”
     </tei:p>
     <tei:p>
      „V rok jeho narodenia,” uškrnul sa Capinos a utrel si noštek   päsťou, „musela panovať planéta Šimúna čarodejníka. Ale my sme   poctiví ľudia. Všetko, čo dáme napísať, dokážeme.”
     </tei:p>
     <tei:p>
      „Keďže tak,” sklonil sa k nim vytiahly Dechtiar vo svojom zlatom   vyšívanom úradnom šate, „dajte si teda napísať jednu poriadnu   inštancijku na osvieteného biskupa. Nech tam budú vyložené všetky   vaše sťažnosti, hej. Ja sám budem písať, aby vzali od vás toho   zemana, hej, keď tak zle zachádza s vami.”
     </tei:p>
     <tei:p>
      Sedliakom nebolo viac treba. Pošli hneď s hlučným zhovorom do   krčmy, ktorú zvykli v Krivošanoch navštevovať, a posadali okolo   dlhého stola.
     </tei:p>
     <tei:p>
      Predvolaný Kotrbacov pisár, pecúch od „amtu”, priniesol so sebou   papier a černidlo a písal na špinavom stole, medzi pohármi a lármou,   inštanciu na „prečaranie” farára. Čo len ktorý napovedal z opitých   sedliakov, to všetko pecúch napísal verne, jeho slovami, v   najhrubších, najsprostejších výrazoch. Nazval obžalovaného farára i   lotrom a zbojníkom. Potom sa udrela nad sviecou očadená obecná pečať,   podpísalo sa len obecne „celá obec” a inštancia oddala sa na   poštu.
     </tei:p>
     <tei:p>
      Odstránenie Žarnovičovo mali žalobníci za také isté, že si už i   druhého farára hľadali, hoci nemali na to právo. Pošli opití, ako   boli, na krivošiansku faru a ponúkli úrad tomu kaplánovi, čo im tú   sochu bol doprevadili. Sľúbili mu, že si ho vypýtajú od biskupa a   kaplán im vyhodil zlatovku na oldomáš.
     </tei:p>
     <tei:p>
      „To bude popík!” cmukal Kotrbac pri návrate do krčmy a keď ostatní   pošli tackajúc sa domov, on ešte dlho chodil po meste za svojimi   záležitosťami. Chlúbil sa všade, že on farára vyhodil; nadával mu do   zbojníkov, nazýval ho nepriateľom Márie, kacírom. Ba rozprával i to,   že s potupou vyhodený farár obesil sa na povale.
     </tei:p>
    </tei:div>
    <tei:div type="chapter">
     <tei:head>
      VIII
     </tei:head>
     <tei:p>
      Povesť o tomto tragickom konci Žarnovičovom rozniesla sa   rýchlosťou blesku, napred po Krivošanoch, potom široko-ďaleko, keď on   sám ani o inštancii ešte nič nevedel. Lebo jedni sa ostýchali, druhí   nechceli mu povedať, čo sa snuje, a Žarnovič nebol ten človek, ktorý   by bol úmyselne pátral po novinkách a držal si vyzvedačov. Nemajúc   nie zlého na svedomí, žil a konal svoje povinnosti bezpečne, kázal,   učil deti, gazdoval, čítal. Na to sa nikdy neohliadol starostlive, čo   hovoria po krčmách pijani, ktorými pohŕdal. Nemal teda ani tušenia,   že už prišlo, čo očakával, keď sa už rozširovala úžasná povesť o ňom.   „Vieš, čo nového?” pýtali sa ľudia jedni druhých. „Baraňanský farár   sa obesil.”
     </tei:p>
     <tei:p>
      Bol to potom zvláštny výjav, keď prišiel v trhový čas do   Krivošian. Ľudia zastávali na ulici, hľadeli na neho s podivením ako   na čudo, ukazovali prstom, šeptali. Známi ho stretávali s   prekvapením, ba s akýmsi strachom, spytovali sa ho, či žije. „Čo sa   stalo týmto ľuďom?” myslel si zadivený Žarnovič. „Či som dáky zázrak,   či čo? Divia sa mi ako vzkriesenému Lazárovi, kladú mi nezmyselné   otázky.”
     </tei:p>
     <tei:p>
      Až vtedy mu vzišlo svetlo, keď sa stretol s milovaným priateľom   Rubcom. Tento zbledol a len toľko vypravil zo seba: „Ha!”
     </tei:p>
     <tei:p>
      „Čo si sa tak zarazil?” spytuje sa s podivením Žarnovič. „Ofúklo i   teba akési čudo? Zdá sa, že sa máš premeniť na soľný stĺp ako Lótova   žena.”
     </tei:p>
     <tei:p>
      „Živý si mi teda!” oboril sa mu na prsia Rubec. „A ja som ťa už   oplakal”
     </tei:p>
     <tei:p>
      „To je teda príčina,” zasmial sa Žarnovič, „všeobecného podivenia.   Povesť ma učinila mŕtvym.”
     </tei:p>
     <tei:p>
      „Ale bolo snáď predsa dačo vo veci,” skusoval priateľa Rubec.   „Snáď sa len nepreviedlo,” dodal smutne. „Nebol by div! Tvoje   utrpenie a krivdy sú veľké!”
     </tei:p>
     <tei:p>
      „Že som onemocnel?”
     </tei:p>
     <tei:p>
      „Eh! Na povale,” ukázal si Rubec na hrdlo.
     </tei:p>
     <tei:p>
      „Ak ti rozumiem,” zapýril sa Žarnovič, „chceš sa ma spýtať, či som   sa neobesil?”
     </tei:p>
     <tei:p>
      „Nuž, tá povesť je o tebe,” podal mu Rubec pravicu. „Ale nič to,   čo by i pravdivá bola, keď si len zostal pri živote.”
     </tei:p>
     <tei:p>
      „Prekliate jazyky!” dupol Žarnovič. „Prial by som, aby sám takou   nečestnou smrťou zošiel zo sveta, kto prvý tú povesť vyrihol.”
     </tei:p>
     <tei:p>
      „Tak snáď ani to nebude pravda,” lapil ho za plece Rubec, „že si   zbavený fary následkom inštancie.”
     </tei:p>
     <tei:p>
      „O žiadnej neviem,” uisťoval ho Žarnovič.
     </tei:p>
     <tei:p>
      „Chvalabohu!” pobozkal ho Rubec. „Spadlo mi zo srdca bremeno. Ak   dovolíš, idem s tebou do Baranieho.”
     </tei:p>
    </tei:div>
    <tei:div type="chapter">
     <tei:head>
      IX
     </tei:head>
     <tei:p>
      Priatelia meškali spolu, keď Žarnovič dostal úradný list od   Výrostku, že príde slávnostné vyslanstvo s archidiakonom Kacinčiakom   na čele vyšetrovať žaloby, zdvihnuté proti nemu farníkmi.
     </tei:p>
     <tei:p>
      Teraz mu poslali aj špinavú inštanciu, aby zvedel predbežne, o čo   ide, a mohol sa brániť. Biskup sa trochu zdesil svojho diela. Chcel   len odňať panslávovi všetok vplyv na ľud; ale nechcel obremeniť novým   údom deficienciu, ani vydať v porúhanie celé duchovenstvo. „Čo to   bude,” pomyslel si, vidiac márne pecúchove čarbaniny, „keď ošemetný   ľud takto počne vyháňať farárov? Čo osožia farári obciam, ak sa stanú   hračkou najpodlejších korheľov?”
     </tei:p>
     <tei:p>
      Bol by vcele zahodil špinavý plod krčmy, keby nie Dechtiara. Ale   tento písal biskupovi, že v zúfalstve celá obec od matky cirkvi   odpadne, ak nenávideného Žarnoviča neodstráni. Nariadil teda   vyšetrovanie, ale archidiakonovi Kacinčiakovi naložil, aby sa prísne   držal pravdy a ak Baraňanci žiadnu kanonickú chybu nedokážu na   farára, aby ich hodne vykresal. To že trpieť sa nemôže, aby sa farári   ľubovoľne preháňali ako dáki cisársko-kráľovskí „beamtri”.
     </tei:p>
     <tei:p>
      Žarnovič mrštil prečítané písmo o stôl: „To sa vcele podobá tým   časom, keď grécke pohanstvo pracovalo k smrti. Rozdiel je len ten, že   vtedy šlo za vyžitým náboženstvom nové, teraz nejde žiadne. Ešte   jedno pokolenie a môžeme chrámy zatvoriť. Že by potom bolo lepšie na   svete, pochybujem.”
     </tei:p>
     <tei:p>
      Rubec vzdychol: „Ó, tí naši biskupi! Mlčia na všetko, čo vláda   alebo snem nariadi; len pri farároch ukazujú svoju moc. Sú len biče   na nás, nikdy nie záštitné pavézy. Len tam cítime ich moc, kde treba   trestať, kde treba zaštítiť nás oproti krivdám, tam je ich ruka   skrčená. Každý, kto žaluje na nás, môže byť istý výsluchom; ak   žalujeme my, že sa nám krivda deje, hja! Tu biskup spomôcť nemôže.   Sedí tam len s tou vysokou čiapkou, aby hneď uhodil perúnom do nás,   náhle mu dajaký podliak na nás ukáže.”
     </tei:p>
     <tei:p>
      „S rozdielom,” riekol Žarnovič. „Jednému všetko slobodno, druhého   vešajú za nič.”
     </tei:p>
     <tei:p>
      „Áno,” prisvedčil Rubec. „Takým niektorým abasom prehliadajú   všetko, len biednych dedinských farárov siahajú. Zaopatri si zavčasu   priateľov!”
     </tei:p>
     <tei:p>
      „Nič netreba,” hodil Žarnovič rukou. „Všetky tieto lži kydnem sám   utŕhačom v oči. Opatrný biskup nebol by ani na vedomie vzal taký   nikým nepodpísaný paškvil.”
     </tei:p>
    </tei:div>
    <tei:div type="chapter">
     <tei:head>
      X
     </tei:head>
     <tei:p>
      Že skutočne tak bolo, ukázalo sa pri zasadnutí vyslanstva, ktoré   pozostávalo z archidiakona Kacinčiaka, vicearchidiakona Výrostku a   abasa Huňása.
     </tei:p>
     <tei:p>
      Nápor na farára bol smelý, bezohľadný, prudký. Sedliaci stáli   teraz s otvoreným čelom proti farárovi, pretože ho už mali za   strateného. Capinos im nahovoril: „Nebojte sa, popi povoliť musia. Čo   sme raz započali, to priveďme ku koncu. Nedobre medveďa podráždiť a   potom pustiť. Čo by aj nevinný bol farár, už teraz von s ním! Ináč   ako s ním žiť?” Teraz i ten oplanský Kotrbac, ktorý predtým len za   chrbtom proti farárovi huckal, do očú mu lichotil, vystúpil otvorene   ako protivník. Výrostko a Huňás šli všemožne utŕhačom na ruku,   usilovali sa vytlačiť i z kameňa vodu.
     </tei:p>
     <tei:p>
      Ale čože, keď všetky obžaloby boli hnilé? Rad za radom sa objavili   ako podlá a nestydatá lož. Daktoré nezmyselné punkty odvolali   sedliaci sami. Nikto sa nechcel k nim priznať. Každý hovoril, že on   to písať nekázal.
     </tei:p>
     <tei:p>
      Archidiakon Kacinčiak krútil hlavou. Bol to muž starý. Nestaval sa   síce na odpor duchu času, neodporoval maďarizmu, ale nemal tú zlobu,   čo mladšie maďarónske pokolenie. Mrštil čelo nad horlivosťou i   maďarónskou i slovenskou. Jedných i druhých vysmieval ako   streštencov. Nadto mal od biskupa nakázané pokračovať nestranne.   Vidiac teda neprávosť žalobníkov, ohriakol ich: „Ako ste sa opovážili   písať takú lživú inštanciu?!”
     </tei:p>
     <tei:p>
      Capinos vo vetchej svojej bundičke ohliadol sa po sedliakoch,   mihol a postúpil trochu do popredia: „Prosím ponížene, ako pánov   veľkomožných, my nášho farára trpieť nemôžeme, bo je bezbožný človek,   nepriateľ Márie. Tu pán veľkomožný abas nám posvätili Máriu a náš   farár ju prijať nechcel; nasilu sme ju vniesli do kostola.”
     </tei:p>
     <tei:p>
      „Tak je,” prisvedčil Huňás.
     </tei:p>
     <tei:p>
      „Viem o tom,” pozrel na neho hnevne Kacinčiak. „Ja, pane, by som   vás i s vaším kaplánom a vašou lútkou zo svojho kostola metlou   vybil.”
     </tei:p>
     <tei:p>
      Obžalobu doplnil Kotrbac: „Pre farára nás i boh tresce. Chodia na   nás samé neúrodné roky; to všetko preto, že Panna Mária hnevá sa na   farára.”
     </tei:p>
     <tei:p>
      „Čo?” vzplanul Kacinčiak. „Farára činíte zodpovedným za chvíľu a   pohodu?”
     </tei:p>
     <tei:p>
      „To je snadný spôsob,” dodal po latinsky, „všetkých nás vyhnať v   čerty. Ani iné nezaslúžime, keď takto zachádzame jeden s druhým,   predhadzujeme sa divým šelmám.”
     </tei:p>
     <tei:p>
      Sedliakov okríkol ďalej: „Vaša inštancia je paškvil. Nadávate   farárovi do zbojníkov, ale vy ste zbojníci, ozbíjate na dobrom mene   vášho duchovného otca. Vy zasluhujete trest, nie on odstránenie.   Zatvoriť by vás všetkých ako zákerníkov a bezbožných buričov!”
     </tei:p>
     <tei:p>
      „Budeme teda všetci luteránmi,” mrštil sebou surovo Kotrbac,   obzrúc sa po sedliakoch, z ktorých mnohí sa už vytratili.
     </tei:p>
     <tei:p>
      „Hoc vy sto ráz budete luteránmi,” vyskočil za stolom Kacinčiak,   „my nebudeme svinskými pastiermi, aby ste nás nič po nič vyháňali,   kedy zamyslíte. To neškodí, keď hnilý úd, akým ste vy, z tela   odpadne. Vaše mravy sú beztoho už dávno pohanské!”
     </tei:p>
     <tei:p>
      „Načo také reči?” sotil Kotrbaca richtár. „My sme a zostaneme   katolíkmi. Inštanciu nám kázali písať veľkomožný pán Dechtiar.”
     </tei:p>
     <tei:p>
      Na neho potom zložili do rožka nahnaní sedliaci všetko a rozišli   sa, škrabajúc sa za ušami.
     </tei:p>
     <tei:p>
      Farárovi radil Huňás a Virasztó poďakovať sa dobrovoľne a pýtať   inú faru. Ale Žarnovič sa osvedčil tvrdo: „Ak som vinný, nech budem   odstránený súdnym výrokom, ak nevinný, vyplašiť sa s hanbou nedám. Že   sa ľud búri, na príčine sú jeho veční popudzovatelia, lživí bratia,   ktorí ho neprestávajú huckať, a biskup sám, ktorý posiela svoje   výroky pred vyslyšaním a nachádza akúsi obľubu v zľahčení farára pred   ľudom. Vy, pán abas, viete o všetkom. Vás obžalúvam doprosta ako   popudzovateľa!”
     </tei:p>
     <tei:p>
      Tak to učinil vo svojej správe i Kacinčiak a zmenšil hodne lásku   biskupovu k sebe. Bo hoc biskupovu vôľu plnil, predsa biskup počal sa   akosi mrzieť na neho, keď sa to zle skončilo. Dal mu potom i pocítiť   svoju nemilosť, písal mu ostrý list o čeľadných záležitostiach.
     </tei:p>
     <tei:p>
      Žarnovič bol vyhlásený konzistoriálnym súdom za nevinného. Malo   však i to ešte svoj háčik. Upovedomili ho o tom prostredníctvom   archidiakonátu, ale súdny výrok mu neposlali, aby utŕhačov nemohol   hľadať právom.
     </tei:p>
     <tei:p>
      To bol vrchol jeho utrpení. Prišlo, čo prísť muselo, ale keď zlo   najvyšší stupeň dosiahlo, potom sa rýchle umenšovalo. Sprostý ľud je   vždy nezbedný, nemilosrdný, krutý, keď myslí, že to môže ísť krátkou   a snadnou cestou, že na to akákoľvek inštancijka postačí, aby svoju   vôľu uskutočňoval, domnelé krivdy pomstil. Ale náhle narazí na   nesnádze, sedí ticho. Museli aj Baraňanci skúsiť, že ich inštancie   nie sú všemocné; a keď to skúsili, uspokojili sa. Prestali hrozby:   „Mám ešte päť groši na inštanciu!” Zamĺkli povesti, že vtedy a vtedy   farár odchodí. Povstalá príkrosť trvala síce, ale pomaly slabla.   Lepší počali sa s dôverou kloniť k farárovi, svätúškovi Capinosovi a   pochabému Kotrbacovi oproti tomu sa vysmievať.
     </tei:p>
     <tei:p>
      Tento sproboval obnoviť svoj dávny pomer k farárovi, ale nešlo to   viac. Žarnovič už poznal jasne všetky cesty tohoto dvojjazyčného   podliaka a divil sa, čo omrzlostí jeden taký oplan a blázon farárovi   zapríčiniť môže.
     </tei:p>
     <tei:p>
      Mal zo dňa na deň život pokojnejší. Na Dechtiara oproti tomu,   ktorý sa mu tak pekne odslúžil, vo všetkých búrkach mal svoju ruku,   prišiel mráz s neočakávaným obratom krajinských vecí.
     </tei:p>
    </tei:div>
   </tei:div>
   <tei:div type="chapter">
    <tei:head>
     ČASŤ PIATA
    </tei:head>
    <tei:div type="chapter">
     <tei:head>
      I
     </tei:head>
     <tei:p>
      S koncom roku 1858 počali vo Viedni, po Lombardii stratenej   priateľstvom Napoleonovým, upúšťať od nemeckej centralizácie, ponúkať   Maďarom nadvládu nad ostatnými národmi pod korunou svätoštefanskou za   cenu zákonného odobrenia toho, čo vláda doposiaľ konala, hľadať   zmierenie s advokátskym kráľom bez berly Fraňom Deákom, ktorý sa stal   všemohúcim všeobecnou dôverou. Miesto ponemčenia celého Rakúska   postavilo sa do výhľadu to, čo po nešťastnej vojne „Nemcov s Nemcami”   r. 1867 sa uskutočnilo, rozpoltenie Rakúska s tým, aby chatrný   materiál Slovanov opanovali a privtelili si v jednej polovici dŕžavy   Nemci, v druhej Maďari. Táto myšlienka slúžila za základ už tomu   prvému vyrovnaniu s Uhrami, ku ktorému sa odhodlali r. 1860 Nemci.   Cudzozemské úradníctvo, ako bolo hromadne do Uhorska vpustené, tak   bolo i hromadne za hranice vyhnané s veľkým žiaľom tisícich, všetkej   živnosti pozbavených rodín. S cudzozemcami padli aj domorodci nízkeho   pôvodu, zvlášť rozkričaní, vo Viedni teraz včele opustení panslávi.   Všetky úrady zaujali majetní, za Maďarov sa vydávajúci páni.
     </tei:p>
     <tei:p>
      Pri tomto obrate prišiel na odpočinok i nenávidený Dechtiar, ale   nevzdialil sa na dedinu, lež dal si okná vybíjať a robiť mačacinu v   Krivošanoch. Myslel, že i tieto vrtochy chameleónskej vlády   viedenskej prejdú a Bach sa navráti.
     </tei:p>
     <tei:p>
      Po dvanásťročnej prestávke boli obnovené i župné zhromaždenia. Tu   zazneli po stoličných domoch ohnivé mondóky z celých pľúc. Hromžilo   sa na bezprávne zrušenie uhorskej ústavy, na zaplavenie krajiny   cudzozemcami, na nezákonné nakladanie daní, na takých a takých   krajshauptmanov a štajerinšpektorov, na systematické vycicanie a   úplné zrušenie zeme, obremenenej neznesiteľnými daňami, a na   germanizáciu. Tisícoraké dane boli nám tak zošklivené, že by sme boli   hotoví bývali neplatiť žiadne, a na Nemcov sme zatínali päste.   Nenazdali sme sa vtedy, že keď Uhri sami prevezmú krajinský mešec,   budeme pri starom. Daň krvi bola zvlášť vylíčená čiernymi farbami.   Prísnemu súdu bola podrobená tá veľkosvetová politika Rakúska, ktorá   sa mieša do všetkého, chce všade vplývať a preto drží na nohách   ohromné vojská, ktoré keď susedom hrozia, doma všetko blaho pohlcujú   a slúžia na potlačovanie jedného národa druhým. Nemysleli sme, že po   uplynutí ôsmich liet Uhri sami premenia dŕžavu na jednu veľkú   kasáreň. O tom, aká hrozná je vec odnímať národu jeho reč, počuli sme   také ohnivé žaloby, že sme každé pomyslenie na vykorenenie Slovákov   držali zatiaľ za nemožné. Pozdejšie však sme sa doznali, že národná   smrť je len pre Maďarov krivda, pre Slovákov povinnosť, a skusujeme,   na čo Nemci ani nemysleli, hromadné maďarizovanie samého ľudu,   uvádzanie maďarčiny do pospolitých škôl. Bolo všade plno hulákania,   vybíjania okien, živstvovania Maďarov, Rákócziho maršov...
     </tei:p>
     <tei:p>
      Ale po dedinách stálo tichučičké ticho. Ľud mal náramný strach.   „Panština zase tu,” prišeptávali si sedliaci. Desili sa pri zazrení   uhorských zástav v meste. Prechodil ich mráz pri tých sviniarskych   čuhách, do ktorých sa boli vtedy vrhli páni. Vo všetkom tom videli   vznikajúci odboj proti cisárovi, darcovi slobody, panštinu, drábov,   dereše. Za odchádzajúcimi „Nemcami” už plakali tí, čo nedávno kvôli   pánom spievali: „Huncút Nemec.” Vrtkavý je sedliak ako kohút na   kalvínskej veži.
     </tei:p>
    </tei:div>
    <tei:div type="chapter">
     <tei:head>
      II
     </tei:head>
     <tei:p>
      Vláda splnomocnila župy vyvoliť si župných úradníkov, od   najnižších až po župana, a vyslancov na snem, zvolaný do Pešti.
     </tei:p>
     <tei:p>
      Z týchto príčin bolo povolané župné zhromaždenie i do Krivošian a   otvorené kráľovským povereníkom (komisárom).
     </tei:p>
     <tei:p>
      Tento sa osvedčil v dvorane, preplnenej zemianstvom, duchovenstvom   a pozvanými richtármi, že bachovskí úradníci všetci sú zvrhnutí a že   sa obnovuje stoličný výbor z roku 1848.
     </tei:p>
     <tei:p>
      To sa prijalo s hromovitým živstvovaním, ale nie kráľa, lež vlasti   a Maďarov.
     </tei:p>
     <tei:p>
      Pán Baraňanský vylíčil ohnivými farbami všetky krivdy, páchané   doteraz na krajine viedenskou vládou. Rečnil tak srdito, že mu až   sliny z úst fŕkali. Za ním iní obľahčili svojmu srdcu, pri potlesku i   mužských dolu, i pani na pavlači.
     </tei:p>
     <tei:p>
      Povereník, keď mohol prísť k slovu, prečítal mená župných   výborníkov a kázal voliť úradníkov.
     </tei:p>
     <tei:p>
      „Ale kto ich bude platiť?” spýtal sa Baraňanský.
     </tei:p>
     <tei:p>
      „Vláda,” odvetil povereník.
     </tei:p>
     <tei:p>
      Povstal hlučný krik: „Nechceme, nechceme! My našich úradníkov   budeme platiť sami, aby nezáviseli od vlády.”
     </tei:p>
     <tei:p>
      „Nech sa ľúbi,” vetil povereník, „ale na obce dane rozvrhovať   neslobodno.”
     </tei:p>
     <tei:p>
      „To znamená jednou rukou dávať, druhou odnímať, to je nečestné   obcovanie, lož, klam,” vrešťalo celé zhromaždenie i krásne pohlavie   na pavlači. Ale povereník stál neústupné na svojom.
     </tei:p>
     <tei:p>
      Po mnohých márnych krikoch vstal Mošnický: „Ja, páni moji, budem   slúžiť stolici, ak ma poctíte svojou dôverou, zadarmo.”
     </tei:p>
     <tei:p>
      „I ja, i ja,” ozvali sa za ním mnohí.
     </tei:p>
     <tei:p>
      Bolo skutočne vyvolené úradníctvo bez platu, samí zemskí páni.
     </tei:p>
     <tei:p>
      Potom prišiel rad na volenie snemových vyslancov. Tu zase zdvihol   Baraňanský otázku o plate. Tvrdil, že vládou platení vyslanci nie sú   slobodní a žiadal, aby župa platila svojich vyslancov sama.
     </tei:p>
     <tei:p>
      „Dobre,” privolil kráľovský povereník s úsmevom, „len rozvrhovať a   silou vyberať nakládky neslobodno,” stál na svojom, akokoľvek   vrešťalo obecenstvo na lživosť a spreneverilosť vlády.
     </tei:p>
     <tei:p>
      Uzavrelo sa zbierať dobrovoľné príspevky. To však prinieslo   napodiv málo. Najhorlivejší krikľúni, ako Baraňanský, nedali   grajciara.
     </tei:p>
     <tei:p>
      Energiu nových slúžnych bez plače zlomila vláda.
     </tei:p>
     <tei:p>
      Poslanými obežníkmi zakázali obciam platiť nezákonnú, snemom   nepovolenú daň, vláda však poslala do obcí vojakov.
     </tei:p>
     <tei:p>
      Povereníctvo, vymenované k spravovaniu a prevedeniu volieb na   snem, navrhlo samých plnokrvných milovníkov panskej slobody, a   skutočné prevedenie toho sa zverilo slúžnym.
     </tei:p>
    </tei:div>
    <tei:div type="chapter">
     <tei:head>
      III
     </tei:head>
     <tei:p>
      Asi o mesiac po tomto župnom zhromaždení obeduje spolu v   krivošianskom hostinci „U zajaca” mnoho pánov pri cigánskej hudbe a   brnkote pohárov. Rozhovor sa točí, ako v takom nepokojnom prechodnom   čase, okolo politiky, menovite okolo volieb na snem.
     </tei:p>
     <tei:p>
      „Budem mať,” riekol Virštli, „veľké nesnádze. Ľud je plný   nedôvery, tiahne k Nemcom. Ak sa nájdu popudzovatelia, sediac pobehne   za nimi, nadužije neopatrne jej danú moc na záhubu krajiny, vyvolí   dákych zradcov panslávov.”
     </tei:p>
     <tei:p>
      „Dechtiara!” zasmial sa druhý.
     </tei:p>
     <tei:p>
      „A myslíš, že nie?” utrel si Virštli servítkou mastné ústa. „Ten   čierno-žltý Austriak už chodí z dediny na dedinu odporúčať sa   sedliakom a popudzovať ich proti zemianstvu.”
     </tei:p>
     <tei:p>
      „Toho by nám, toho!” odsotil prísažný Folt tanier. „Ten by zradil   za mastný úrad celú krajinu Rusom.”
     </tei:p>
     <tei:p>
      „Ba Nemcom,” opravil ho iný. „Chce nás vovliecť do dŕžavnej rady   viedenskej, aby sme sa tam dobrovoľne zriekli pravého ústavného   života pre zdanlivú, mŕtvu celodŕžavnú ústavu.”
     </tei:p>
     <tei:p>
      Hromžilo sa potom na zákonodarcov z r. 1848, že otvorili do snemu   cestu nebezpečným živlom a vložili celú moc pri voľbách do rúk opitej   sedľače. Tento mnohohlavý, pažravý slepec dá svoj hlas podkúpeným   zradcom a lovcom úradov.
     </tei:p>
     <tei:p>
      „Na omyle ste, páni,” protirečil slúžny Mošnický. „Sedliaci   vyvolia, koho chceme my; len netreba ľutovať trochu toho smradľavého   výrobku našich pálenčiarní. Všetko rozhodne špiritus!”
     </tei:p>
     <tei:p>
      „Pravda,” riekol Virštli, „že tie vždy smädné hrdlá pôjdu za   nápojom; ale piť im dá i Dechtiar, peniaze mu pošlú z Viedne.”
     </tei:p>
     <tei:p>
      „Tak je,” prisvedčovali mnohí. „Na toho pansláva Austriaka treba   obrátiť zvláštny pozor. Tvoja to povinnosť, Mošnický. V tvojom újezde   chodí, poburujúc po dedinách.”
     </tei:p>
     <tei:p>
      „Spoľahnite sa v tom na mňa,” odsotil Mošnický stoličku. Za ním   pošli prísažný Folt a Virštli.
     </tei:p>
    </tei:div>
    <tei:div type="chapter">
     <tei:head>
      IV
     </tei:head>
     <tei:p>
      Idúcky videli vychádzať hŕbu sedliakov z domu, kde býval zhodený,   ale v Uhorsku priženený slúžny Špangler, natiahly Dajč-Čech.
     </tei:p>
     <tei:p>
      Sedliaci mali všetci kosmaté plavé guby, len jeden sa zavíjal do   vetchej koženej bundky. To bol Capinos s Baraňancami.
     </tei:p>
     <tei:p>
      Mošnický zaklial: „Tieto ošprty snujú čosi s tým   Dajč-Bémakom.”
     </tei:p>
     <tei:p>
      Sedliaci oproti tomu poukazovali na neho s úškľabkom: „Hľa, náš   nový slúžny!”
     </tei:p>
     <tei:p>
      „Chýba mu len valaška na plece,” ozval sa svojím chripľavým hlasom   Kotrbac, „a hotový gondáš.”
     </tei:p>
     <tei:p>
      „Mohol by potom hneď ísť na remeslo: daj bohu dušu a mne peniaze,”   uškrnula sa i malička tvár v bunde, s vyčnievajúcou briadkou.
     </tei:p>
     <tei:p>
      „Spýtam sa ho,” žartoval ďalej Kotrbac, „kedy vyženie svine.”
     </tei:p>
     <tei:p>
      „Ej, už ozaj,” ozval sa i richtár Belko, „zostáva už tým pánom len   odhodiť nohavice, aby boli naozajstní maďarskí sviniari.”
     </tei:p>
     <tei:p>
      Iní pľuvali a zlorečili. Lebo nemožno vysloviť, aký protivný bol   slovenskému ľudu ten divoký úbor, do ktorého boli sa vrhli vtedy   vlastenci.
     </tei:p>
     <tei:p>
      S príchodom pánov však zaujali sedliaci pokorné postavenie,   zložili širáky, keď ešte páni ďaleko boli, a títo tiež skryli opatrne   svoju nechuť.
     </tei:p>
     <tei:p>
      „Odkiaľ vy?” spytuje sa Mošnický.
     </tei:p>
     <tei:p>
      „Z Baranieho, prosím ponížene, ako pána veľkomožného.”
     </tei:p>
     <tei:p>
      „A čo hľadáte tu u ,Nemca?”
     </tei:p>
     <tei:p>
      „Nuž, odpytujem ponížene, ako pána veľkomožného,” ďubal richtár   Belko paličkou do zeme, „oznámili nám pán veľkomožný Dechtiar, že   zajtra prídu poradiť nám, koho máme voliť na snem. Ta veru prišli sme   poradiť sa s pánom veľkomožným tu a čo máme robiť.”
     </tei:p>
     <tei:p>
      Tu vidíme povahu sedliakov. Nemajú k nikomu dôvery; preto habkajú   všade, skusujú, kto čo povie. Dechtiar bol ich prorok a predsa pošli   sa radiť i so Španglerom.
     </tei:p>
     <tei:p>
      „Lebo my by sme najradšej mali pokoj,” dodal Capinos. „Nech tam   volia páni, koho chcú; my sprostáci nikoho voliť nechceme.”
     </tei:p>
     <tei:p>
      Prisvedčovali ostatní, bo to bola naozajstná ich žiadosť. Mysleli,   že je vo vzniku nová rebélia a že každý bude už tým samým rebelantom,   kto pôjde voliť vyslanca. To im nabili do hlavy Kotrbac a   Capinos.
     </tei:p>
     <tei:p>
      Mošnický riekol: „Od voľby vyslanca nemáte sa odmáhať. To je   najkrajšie občianske právo, ktoré vám dala krajina,” dodal s dôrazom,   znajúc, že ľud všetko len cisárovi pripisuje. „To ale nie je v   poriadku, že ste prišli radiť sa s ,Nemcom On už nie je nič, ja   som váš slúžny. Ja vám poviem, koho máte voliť.”
     </tei:p>
     <tei:p>
      „Dobre, prosím ponížene, ako pána veľkomožného,” riekli sedliaci   odchádzajúc a len o dvadsať krokov ďalej postavili si širáky.
     </tei:p>
     <tei:p>
      Mošnický pokrútil hlavou: „Zlý to duch v tomto ľude. Hotový by bol   poškrtiť nás.”
     </tei:p>
     <tei:p>
      „Tak sa nám odplácajú za oslobodenie,” dodal prísažný Folt.   „Povďační sú za to — Nemcom!”
     </tei:p>
     <tei:p>
      Na svojej hospode riekol Mošnický: „Škoda, že i na fare v Baranom   sedí komisný pansláv. Ináč by som zajtrajšieho dňa uväznil toho   buriča.”
     </tei:p>
     <tei:p>
      „To nech ťa nemýli,” napravil ho Virštli. „Dvaja panslávi   nenávidia sa smrteľne vospolok.” Potom vyrozprával, aké neresti   zapríčinil sedliacky prorok nevinnému Žarnovičovi.
     </tei:p>
     <tei:p>
      „Dobre teda,” riekol Mošnický. „Sadáme na vozík. Okolo polnoci   musíme doraziť na Baraňanskú faru. Lebo viem, že ta zvolá Dechtiar   sedliakov. Ty, Virštli, nás povedieš.”
     </tei:p>
    </tei:div>
    <tei:div type="chapter">
     <tei:head>
      V
     </tei:head>
     <tei:p>
      Bolo skutočne okolo polnoci, keď k farskej stodole v Baranom   blížili sa zo záhumnia tri postavy v čiernych čuhách a jedna v bielom   plášti, s červenou čiapkou na hlave. Boli to Mošnický, Folt, Virštli   a hajdúch. Aby ich príchod nikto nezbadal, zanechali vozík ďaleko za   dedinou a kráčali peši po čerstvo napadnutom snehu, nehovoriac ani   slova.
     </tei:p>
     <tei:p>
      Ako už mali zahnúť okolo uhla stodoly, predok vedúci Mošnický   zastane, zapstká, počúva a dá rukou znamenie. Cúvnu, utiahnu sa za   stodolu.
     </tei:p>
     <tei:p>
      Kukajúc odtiaľ, videli blížiť sa od fary troch mužov v krpcoch, s   hodnými nošami na chrbtoch. Šli, zhovárajúc sa šeptom.
     </tei:p>
     <tei:p>
      „Ťažké je,” povedá jeden, keď už dochádzali k uhlu, „neviem, ako   to zanesiem k vozu.”
     </tei:p>
     <tei:p>
      „Ale to predsa pravda,” hovoril druhý, „že tá rúčka z nenarodeného   dieťaťa spomôže. Ako sme búchali, a predsa nikto sa nezobudil.”
     </tei:p>
     <tei:p>
      „A čo by sa i zobudili,” poučil ho tretí, „nevideli by nás pre   rúčku. To je vec skúsená. Prst zo šibenca a rúčka z nenarodeného   dieťaťa činia dobrých ľudí neviditeľnými, na spôsob duchov.”
     </tei:p>
     <tei:p>
      „Zlodeji,” šepol Mošnický. „Zavďačíme sa farárovi. Do nich! Každý   svojho chlapa!”
     </tei:p>
     <tei:p>
      Keď sa teda skrúcali chlapi okolo uhla, priskočili znenazdajky   páni aj hajdúch a laps všetkých razom za prsia!
     </tei:p>
     <tei:p>
      „Čo to nesiete?...”
     </tei:p>
     <tei:p>
      „Zrno do mlyna.”
     </tei:p>
     <tei:p>
      „Aj, aj! O polnoci do mlyna?!”
     </tei:p>
     <tei:p>
      Ohmataním noše poznali, že to slanina, šunky, mäso, klobásy, šaty.   Zlodeji zvrtli, že to pán plebán tajne posiela istej osobe.
     </tei:p>
     <tei:p>
      „Ha, lotri!” vyťal Mošnický jedného cez ústa. „K ozbíjaniu ešte i   utŕhanie na cti!”
     </tei:p>
     <tei:p>
      Museli kráčať s nošami naspäť k fare. Idúcky našli zabitého psa,   potom spozorovali pohodené koly a vylámané okno.
     </tei:p>
     <tei:p>
      Virštli zaklopal ľahko na farárovo okno. Tento hneď prikvitol v   župane a papučkách. „Ticho,” šepol mu Mošnický, „aby sa neprebudila   čeľaď. Máme pre to príčinu.”
     </tei:p>
     <tei:p>
      V tichosti teda voviedli zlodejov s nošami na chrbtoch do   farárovej chyže. Jeden z nich bol vysoký, tučný, rapavý, druhí dvaja   územčistí chlapíci v belavých kurtkách. Vzozrenie všetkých bolo   ošklivé. Ale najväčšia zvrhlosť a podlosť zrkadlila sa vo vysokom,   ktorý sa zdal byť vodcom spoločnosti.
     </tei:p>
     <tei:p>
      Farár vzkypel hnevom. „Ha! To teda vy, čo ste už celé okolie   ozbíjali. Zriedka prejde týždeň, čo by sme nepočuli o vylámaných   komorách, sypárňach, jatkách.” Premožený citom vyťal vypaseného   ošklivca po tučnom líci.
     </tei:p>
     <tei:p>
      „Nebite,” odvrkol tento. „Teraz biť neslobodno, ani vám to, osobe   duchovnej, nesvedčí.”
     </tei:p>
     <tei:p>
      „Na šibenicu s vami!” dupol Virštli.
     </tei:p>
     <tei:p>
      „Oho!” zlodej na to. „Bol som už neraz, kam ma pošlete, a čo?   Lepšie mi tam bolo než nejednému doma. Pamätajte, že sa   navrátim!”
     </tei:p>
     <tei:p>
      „Teda ešte hrozby!” vyťal ho po líci Folt a kopol do neho.
     </tei:p>
     <tei:p>
      „Nekopte,” obrúsil sa podráždený zlodej, „ja som nie váš pes! Stál   som už pred inakšími pánmi a nekopali ma, lež vypytovali sa   pekne.”
     </tei:p>
     <tei:p>
      „Hľa, filantropické zákonodarstvo!” búšil ho do pŕs Mošnický. „Tak   to je, keď zákony píšu medzi štyrmi stenami ľudia, ktorí nikdy takéto   zvery ani nevideli.”
     </tei:p>
     <tei:p>
      „Tu si máte vašu slaninu,” riekol vyfackaný a chcel zahodiť nošu.   Ale Mošnický tak pánovite to zakázal, že sa neopovážil.
     </tei:p>
     <tei:p>
      Pri mykaní sa vypadla zbojníkovi z kurtky napred sklenka s   pálenkou, potom očernela detská rúčka.
     </tei:p>
     <tei:p>
      „Hrôza!” tleskol Mošnický do dlaní. „Rozpomínate sa, páni, že v   jeseň bola nájdená v lese žena s rozpáraným životom a deckom pri nej   s odrezanou rúčkou? To robota týchto lotrov. Priznávate sa?”
     </tei:p>
     <tei:p>
      „My len na to sa priznávame, pri čom nás lapia,” osvedčil za   všetkých náčelník.
     </tei:p>
     <tei:p>
      „A kde ten voz?” spýtal sa po tejto prešibanej odpovedi Mošnický,   „na ktorý ste chceli odniesť noše? Kto vás vozí? He!!”
     </tei:p>
     <tei:p>
      Nemohol sa však slova dobyť na lotroch a krik robiť nechcel, aby   nezmaril hlavný zámer. Odviedol ich teda v tichosti do pivnice,   poviazal im ruky a postavil k nim hajdúcha s rozkazom biť ich   nemilosrdne, keby chceli zložiť noše, alebo sa s nimi zvaliť.
     </tei:p>
     <tei:p>
      Farárovi potom vyložili hostia príčinu svojho nočného príchodu a   Žarnovič im ochotne prisľúbil svoju pomoc. Občerstvení trochu vínom   si políhali.
     </tei:p>
    </tei:div>
    <tei:div type="chapter">
     <tei:head>
      VI
     </tei:head>
     <tei:p>
      Ráno čeľaď zalomila rukami nad spustošením. Gazdiná a slúžka   spali, sluha bol v noci, ako obyčajne, na záletoch. On zvestoval   gazdinej, čo sa stalo, a gazdiná chcela to oznámiť farárovi. Tento   však nikoho nepripustil do svojej chyže, tým menej do bočnej, kde   čušali hostia.
     </tei:p>
     <tei:p>
      Po východe slnka sedliaci, zhromaždivší sa na farskom dvore,   ohliadali škodu, mudrovali, hádali. Lebo tam ich povolal Dechtiar,   ktorý prišiel večer a nocoval vo svojom dome, aby obrábajúc   sedliakov, pôsobil súčasne na farára.
     </tei:p>
     <tei:p>
      „Ako sa máte, moje deti?” spýtal sa ich podľa svojej obyčaje, keď   vošiel do dvora na čierno-žltom vozíku, zaobalený do popolovastého   plášťa s líščím golierom.
     </tei:p>
     <tei:p>
      „Tak pomaličky, pán veľkomožný,” odvetil richtár Belko.
     </tei:p>
     <tei:p>
      „Zmierení ste už s farárom?” šepol ďalej nachýlený vytiahly   Austriak.
     </tei:p>
     <tei:p>
      „Akosi nasilu,” poškrabal sa za uchom Capinos, „keď nám ho vziať   nechcú.”
     </tei:p>
     <tei:p>
      „Pobil nás ním boh,” zamiešal sa chripľavý Kotrbac, „i palicu na   nás zanechal. Človek sa nemá ani s kým poradiť.”
     </tei:p>
     <tei:p>
      „Nič to,” potešil ich Dechtiar, „dostanete vy farára dobrého, hej,   len na mňa počúvajte. Počkajte trochu tu. Chcem napred prehovoriť s   pánom farárom.”
     </tei:p>
     <tei:p>
      Tento prijal na dlhých nohách sa kývajúceho Austriaka s chladnou   vľúdnosťou a Austriak vyslovil napred svoje poľutovanie nad nočným   zločinom.
     </tei:p>
     <tei:p>
      „To,” hovoril, „je následok večného odporu proti zákonnej vláde.   Poburujeme proti vrchnostiam ľud a potom sa nám neľúbi jeho   nemravnosť.”
     </tei:p>
     <tei:p>
      „Pri cirkevných vrchnostiach je to isté,” bodol ho Žarnovič.   „Posudzovanie má všade zlé následky.”
     </tei:p>
     <tei:p>
      „Áno,” prisvedčil Austriak a zapáliac si cigaru, dal sa obrábať   tým horlivejšie Žarnoviča ako Slováka, zemana a farára.
     </tei:p>
     <tei:p>
      Ako Slovákovi dokazoval, že kto je priateľom Slovákov, ten so   zemianstvom držať nesmie. Lebo vraj šľachta uhorská a maďarizmus   jedno je. Slováci nemôžu sa opierať na nikoho, iba na ľud.
     </tei:p>
     <tei:p>
      Ako drobnému zemanovi dokázal potrebu spojiť sa úzko s ľudom.   „Drobné zemianstvo,” hovoril, „je hodené do jedného mecha so   sedľačou. V každej župe je dakoľko zámožnejších rodín, tieto všetky   úrady habú k sebe a činia, Čo chcú. Vami, drobnými zemanmi, pohŕdajú   tak ako sedľačou. Vy nemáte náhradu v mastných úradoch, ste už tiež   len biedny poplatný ľud. Tých dakoľko rodín ústrojilo sa cechovne,   strhlo na seba všetku verejnú moc a všetky spoločenské výhody.   Stoličné výbory zahrňujú všetkých aristokratov; všetko drobné   zemianstvo je z nich dočista vylúčené. Vidíte, vy ste zeman, a predsa   vylúčený ste z výboru. Sedia tam nevedomí chlapci, pánikovia,   maďarónski kapláni; vy, učený muž a doktor, ste bezhlasná nemina.   Povedzte, čo má teraz chudobný zeman pred sedliakom? Ba blaženejší   tento, lebo sa nehanbí za žiaden spôsob výživy. Zeman je v tom   obmedzený predsudkami. Myslí sa, že remeslo, kupectvo, obchod mu   nesvedčí. Ešte i ten váš stav duchovný považuje sa za neprístojný   zemanovi. Všade vás odkazujú na tú biednu kúriu, t.j. k pluhu.”
     </tei:p>
     <tei:p>
      Ako farárovi postavil mu pred oči, z koho žije.
     </tei:p>
     <tei:p>
      „Čudujem sa,” hovoril, „že duchovenstvo duje do jedného mecha s   aristokraciou. Čo sú páni? Neznabohovia, ktorí len posmech stroja z   náboženstva a jeho sluhov. Čo dajú farárom? Ani prútik dreva, kde   nemusia. Úbohý ľud udržuje sám farára, učiteľa, chrám, školu. Mali by   teda farári držať s ľudom, z ktorého žijú.”
     </tei:p>
     <tei:p>
      Všetko toto bolo vzaté z duše Žarnovičovi, ale dojem neučinilo   žiadny. Bol priveľmi urazený nevďačným advokátom, aby si bol k srdcu   pripustil jeho slová. Prijal ich s nemým mlčaním a Dechtiar zavolal   netrpezlivých už sedliakov do chyže.
     </tei:p>
    </tei:div>
    <tei:div type="chapter">
     <tei:head>
      VII
     </tei:head>
     <tei:p>
      „Moji milí,” tak započal, „nastáva čas voľby vyslancov na snem a   vy budete voliť, hej. Koho si zvolíte, ten bude vás zastupovať v   zhromaždení krajinskom, bude tlmočiť vašu vôľu, hovoriť alebo mlčať   za vás, hej. Ale či páni budú zastávať vaše práva? Oni nakujú zákony,   aké oni potrebujú, hej, a nie, aké požaduje váš prospech. A aké   zákony, také potom i práva a súdy, rozumiete?”
     </tei:p>
     <tei:p>
      „Rozumieme, prosíme ponížene, ako pána veľkomožného,” prisvedčili   sedliaci. Ale horkéže ich rozumenie! Ten prepitý, pálenkou prebraný   rozum sedliacky už ani tie najjednoduchšie pravdy nechápe. Potáca sa   to, ako otrávené muchy, temer bez všetkého myslenia.
     </tei:p>
     <tei:p>
      „Vysvetlím vám to príkladom,” pokračoval Dechtiar, nedôverujúci   len rozumu. „Vy už nie ste viac poddaní, panstvo nič nemá do vás,   hej. A predsa musíte svoje peniažky v panskej krčme prepiť, mäso v   panskej jatke kupovať, zrno v panskom mlyne mlieť, nie?”
     </tei:p>
     <tei:p>
      „Veru tak, prosíme ponížene, ako pána veľkomožného, oni najlepšie   znajú,” utrel si tenký noštek maličký mužík v bunde, s vyčnievajúcou   briadkou.
     </tei:p>
     <tei:p>
      Dechtiar hovoril ďalej: „Aké by mohla mať obec dôchodky, keby   krčma, jatka, mlyn boli obecné! To môže učiniť len zákon, hej. A či   takýto zákon uložia páni? Potom panstvo bralo pri meraní chotárov   lesy podľa počtu sedliakov; a teraz vám nechce ani dravo dať, ani   čiastku z lesa postúpiť, hej, hoc mu to už krajina zaplatila. To zase   môže len zákon premeniť, učiniť polovičaté vymanenie celým, pomôcť   obciam na nohy, hej. Ak ale samí páni pôjdu na snení, prinesú takéto   zákony? Zrušia regálie? Dopomôžu vám k lesom?”
     </tei:p>
     <tei:p>
      „Ešte by nám i to odňali,” odpľul Kotrbac na chyžu, „čo nám pán   cisár darovali. Tajili dlho našu slobodu, ale predsa boli naposledok   donútení. I o lesoch nám už vyšlo právo od pána cisára, len páni nám   ho ešte zadržujú. Možno už prišli i tie rakálie.”
     </tei:p>
     <tei:p>
      „Čo to za rakálie?” klmol ho Capinos.
     </tei:p>
     <tei:p>
      „Rakálie,” odvetil mu opitý aj teraz Kotrbac, „sú krčmy, mlyny a   jatky. To všetko odojmú pán cisár tým rebelantom pánom a dajú nám   verným sedliakom. Rozumiete? Vy nič neviete, ja všetko znám.”
     </tei:p>
     <tei:p>
      „Nepočúvajte tohoto korheľského blázna,” zaškúlil na neho srdito   Dechtiar. „Zrušenie regálií a vydanie lesov závisí od zákona. Dobre   ma pochopte, povedám vám ešte raz. Zákony kujú vyslanci na sneme.   Akých vyslancov ta pošlete, také budete mať zákony, také práva;   rozumiete?”
     </tei:p>
     <tei:p>
      „Rozumieme, prosíme ponížene, ako pána veľkomožného,” ubezpečoval   richtár.
     </tei:p>
     <tei:p>
      „Nedajte teda,” učinil Dechtiar závierku, „hlas váš žiadnemu   pánovi, bo každý pán prirodzený váš protivník. Keď vám budú núkať   pálenku, takto im povedzte: Nedarujete vy nám z lásky ničoho, ani   smädné hrdlá naše vás nepália. Keď nám núkate vašu smradľavicu   zadarmo, to istý znak, že nás chcete oklamať. Podvrhujete nám   grajciar, aby ste nám nemuseli dať sto zlatých. Tak im povedzte, keď   postavia pred vás bočku, a napite sa, keď ste smädní, za svoj groš.   Vy ste sedliaci, hej. Poctite teda svojou dôverou muža, ktorý je krv   z krvi, kosť z kosti vašej, hej. Len takýto bude hovoriť za vás, hej,   prinesie zákony vám priaznivé! O mne viete, že som sedliak ako vy,   hoc i čierny kabát nosím. Hlasujte teda za mňa, spolu s pánom   farárom, ktorého máte ctiť, milovať a vo všetkom nasledovať.”
     </tei:p>
     <tei:p>
      „Dobre, prosíme ponížene, ako pána veľkomožného,” riekli sedliaci   s polovičatou chuťou. Bo prišli im na myseľ slová Mošnického a   napadol ich strach. „Ktovie,” mysleli si, „ako to ešte bude. Páni sú   páni a Dechtiar taký bedár ako my.”
     </tei:p>
     <tei:p>
      Kotrbac riekol po odkašlaní a odpľutí: „Nám by najmilšie bolo mať   od toho vcele pokoj.”
     </tei:p>
     <tei:p>
      „To je tvoja hlúpa múdrosť,” ohriakol ho Dechtiar s hnevom. „V tej   tvojej opitej kotrbe kotia sa samé potvory. Nepočúvajte jeho ožranské   hlupstvá. On i tak skoro dobačuje. Použite právo dané vám zákonom,   ale múdro. Nevoľte si capa za záhradníka.”
     </tei:p>
     <tei:p>
      „Pán ta pán,” šepol Kotrbac sedliakom. Nahlas, aby napravil chybu,   riekol: „Dobre teda, budeme voliť, ale žiadneho huncúta zemana.   Zbojníci a rebelanti sú všetci.”
     </tei:p>
     <tei:p>
      „Naozaj,” prisvedčil Capinos. „Bude to ako pod Kossuthom. Pán   cisár by dobre urobili, keby dali všetkých rebelantských pánov   povešať.”
     </tei:p>
     <tei:p>
      „A majetky ich rozdelili nám,” zasmiali sa ostatní.
     </tei:p>
     <tei:p>
      Dechtiar im nechcel chuť pokaziť, preto im primastil: „V tom máte   pravdu. Páni boli a sú neverní cisárovi. A cisár náš otec. Dal   nám--”
     </tei:p>
     <tei:p>
      Tu slovo uviazlo nahováračovi v ústach, zostal ako mŕtvola. Lebo z   bočnej chyže vrútili sa s hurtom Mošnický, Folt, Virštli, tento s   papierom v ruke, na ktorom všetky reči Dechtiarove i sedliakov boli   doslovne napísané.
     </tei:p>
     <tei:p>
      „Chcete teda byť vyslancom,” postavil sa Mošnický vyzývavo   Dechtiarovi voči. „Povedali ste týmto svoje politické vierovyznanie;   nuž povedzte ho i nám. Budete v prípade vyvolenia zastávať udržanie v   platnosti, či zrušenie zákonov z roku 1848?”
     </tei:p>
     <tei:p>
      To bola otázka, na ktorú sa nedalo odpovedať bez nebezpečenstva.   Osvedčiť sa za oživotvorenie zákonov znamenalo odporovať vláde;   vysloviť sa za ich zrušenie značilo postaviť pod otázku sedliacku   slobodu. Preto Dechtiar nechcel odvetiť nijako. Na mnohé však   dotieranie osvedčil sa vyhýbavo, že on je za prehliadnutie a   premenenie zákonov.
     </tei:p>
     <tei:p>
      „Tu, hľa, vidíte,” obrátil sa Mošnický víťazne k zblednutým   sedliakom, „akého by ste mali na sneme zástupcu. Pre priazeň nemeckú   a svoje úrady chce zrušiť tie zákony, na ktorých jedine zakladá sa   vaša sloboda, a mámi vás, že vám ju dal cisár.”
     </tei:p>
     <tei:p>
      „To je nestydatá lož,” obrátil sa zúrivo k Dechtiarovi. „Činím vás   väzňom ako buriča ľudu a nepriateľa sedliackych slobôd.”
     </tei:p>
     <tei:p>
      Kotrbac, vidiac, že je zle, cúval k dverám a už sa lapal kľučky,   ale Virštli lapil ho za gubu: „Čakaj len, čakaj, ty si huncútoval   pánov a nadával im do zbojníkov.”
     </tei:p>
     <tei:p>
      „Nech mu odpustia, páni veľkomožní,” orodoval za neho Capinos. „My   sprostáci nič nerozumieme, ta blúznime do sveta.”
     </tei:p>
     <tei:p>
      „A ešte väčší kujoni než sprostáci,” potrhol ho za bundičku   Virštli. „Ty si známy vtáčik. Mali už dosť roboty s tebou všetky súdy   ako s podvodníkom, a vždy sa vysekáš. Teraz si v pasci. Chcel   bys pánov vešať?”
     </tei:p>
     <tei:p>
      Mošnický rozhodol: „Vy dvaja pôjdete na stoličný dom!”
     </tei:p>
     <tei:p>
      Pokiaľ ide o Dechtiara, ošemetný Virštli bol tej mienky, že by sa   mu bezpečne mohlo dať dvanásť palíc na dvore. Slúžny však dal ho len   poviazať a odviezť na vlastnom vozíku, medzi Kotrbacom a Capinosom,   do Krivošian.
     </tei:p>
     <tei:p>
      Na druhom voze sedeli z pivnice vyvedení zbojníci s nošami na   chrbtoch. Museli priniesť pred súd, čo ukradli. A to bola ich   najväčšia pokuta. Nohy im strnuli, ramená zdreveneli.
     </tei:p>
     <tei:p>
      Pohovorené reči podpísali richtár a prísažní pri úprimnom   uisťovaní všetkých sedliakov, že nič nechcú mať s tak planým   človekom, ako je Dechtiar, a sľubovali, že dajú hlasy svoje tomu,   koho im odporučí slávna stolica.
     </tei:p>
     <tei:p>
      Dechtiar bol skoro na zakročenie vlády prepustený, ale Capinos a   Kotrbac si posedeli a vydržali po častiach jeden a jedensto   palíc.
     </tei:p>
    </tei:div>
    <tei:div type="chapter">
     <tei:head>
      VIII
     </tei:head>
     <tei:p>
      Čo sa potom pamätihodného v Baranom stalo, poznáme z nasledujúceho   Žarnovičovho listu, ktorý písal r. 1869 priateľovi Kmeťovi:
     </tei:p>
     <tei:p>
      „Môj patrón Dechtiar už dávno gazduje v Baranom. Predtým vždy   dúfal, že Nemci vyhlásia zase vo vzdornom Uhorsku stav obľahnutia,   preto dlho neodchádzal z Krivošian. Ale roku 1867 opustila ho vcele   nádej. Beustovsko-Deákovské vyrovnanie drží za stále a zúfa. Nemci   vraj majú, čo si len žiadať môžu. Vojska a peňazí berú teraz z Uhier   viac, než pokiaľ vládli bezprostredne; a čo pritom nemilé, to   ponechali Uhrom. Týmto porobil chytrý Deák a zradná emigrácia.   Zaslepili oči daktorým úradmi, množstvu pochabým maďarizmom a   bláznivým strachom pred Rusom. Deáka považuje za druhého Görgeyho. Čo   vraj ten učinil pri Világoši s vojskom, to tento v Pešti so snemom.   Zbroj dolu!
     </tei:p>
     <tei:p>
      Takto teraz hovorí bývalý Austriak a hnevá sa na celý svet. Na   Nemcov, že ho odhodili ako vycicaný citrón; na Maďarov, že vyhnali z   úradov celú jeho perepúť a odňali mu i penziu, dokážuc mu spotvorenie   stoličnej zápisnice. Svoj dávny mundúr posekal na kláte, aby ho   neupomínal na predošlé časy.
     </tei:p>
     <tei:p>
      Žije teraz výlučne len z toho gazdovstva, i to bezpochyby utratí.   Zaručil sa v sporiteľni za akéhosi tuláka, ktorý sa vydával za   nemeckého baróna. Tulák uskočil. Dechtiar plať šesťtisíc. Osminy   prídu na bubon. A má ešte jednu nezaopatrenú dcéru a blbého syna. To   mu robí mnoho starostí. Chodí so zvláštnou myšlienkou. Keď všetko   utratí, bude dedinským učiteľom.
     </tei:p>
     <tei:p>
      Mne je ľúto starého hriešnika. Zmierili sme sa. Časom si aj v šach   zahráme. Mlčíme pritom ako Angličania. Bo mnohomluvný pán stal sa   veľmi zadumaným.
     </tei:p>
     <tei:p>
      Veľká zmena udala sa i s Baraňanským, lenže opačného smeru.   Dechtiar prestal byť, Baraňanský stal sa Austriakom. Nehromží viac   ani na neobmedzenú vládu, ani na neznesiteľné bremená, ani na veľké   vojsko, ani na zrušenie župnej samosprávy. Nachodí teraz všetko   dobrým a slušným, čo mu za bachovskej vlády bolo ohavnosťou. Vtedy   nebol ničím, teraz je slúžnym a dúfa ešte viac od terajšieho   ministerstva. Hovorí sa o školskom inšpektorstve. Naše odľahlé   hniezdo stalo sa pre neho celou Mekkou, ale otázka, či sme boli v   úžitku drevobrania, ešte vždy zostáva nerozriešená. Bude na to   potrebné sto rokov.
     </tei:p>
     <tei:p>
      Moja krivda je, čo do veci, od niekoľkých rokov napravená. Pokiaľ   starý bača žil, mlčal som a trpel, znajúc, že kapitula svoju vôľu   nemá. Náhle ju na čas obdržala, vzniesol som sťažnosť na konzistórium   a ono mi riadnym výrokom navrátilo i lúku i kapitál. Ľud, rozumie sa,   repce. Na šťastie hlavní poburovatelia už hnijú.
     </tei:p>
     <tei:p>
      Svätúško Capinos prestydol na odpustoch a zišiel náhlou smrťou.   Diabolus rotae Kotrbac pásol dedinské kravy, keď ho žid vyhnal z   úreku. Nútená striezlivosť tak sa mu zošklivila, že učinil to, čo   Judáš po zradení majstra. Jeho generál pasie nám svine.”
     </tei:p>
    </tei:div>
   </tei:div>
  </tei:body>
 </tei:text>
</tei:TEI>
