<?xml version="1.0" encoding="utf-8"?>
<tei:TEI xml:id="slk2009511" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Rysavá jalovica : ELTeC edícia
    </tei:title>
    <tei:author ref="viaf:19713382">
     Kukučín, Martin (1860 - 1928)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     14393
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Kukučín, Martin
     </tei:author>
     <tei:title>
      Rysavá jalovica
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Kalligram
     </tei:publisher>
     <tei:date>
      2009
     </tei:date>
    </tei:bibl>
    <tei:bibl type="firstEdition">
     <tei:author>
      Kukučín, Martin
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1885
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T3"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-05">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Rysavá jalovica
     </tei:head>
   </tei:div>
  </tei:front>
  <tei:body>
   <tei:div type="chapter">
    <tei:head>
     1.
    </tei:head>
    <tei:p>
     „Starý, pozor na kapce, aby si ich nepotratil; na cukor, kávu,   med, bryndzu, mak, piepor, papriku, olej a sviečky nezabudni. A   nechže sa ti hrnčeky nepobijú!“ volala Eva za svojím mužom Adamom   Krtom, ktorý práve poberal sa na jarmok, aby zaopatril domácnosť   týmito maličkosťami.
    </tei:p>
    <tei:p>
     „Nezabudnem, starká, nič, animak. Ó, ja kúpim všetko, keby som len   mal dobrú trž na kapce.“
    </tei:p>
    <tei:p>
     „Nezabudneš, horký nezabudneš! Najtiaž ti trochu obliznúť, nebudeš   ani vedieť, čí si. Keby ja tak s tebou šla, nerečiem, že by sa   nevykonalo, ale...“
    </tei:p>
    <tei:p>
     „Šla, šla! Obidvaja budeme krky lámať v tom stisku? Či sa ti to   ešte toľme žiada? Na, vezmi kapce a choď si ich ty predávať, a ja   zostanem doma na pokoji.“
    </tei:p>
    <tei:p>
     No Krt nemyslel to dopravdy, veď ako by opustil jarmoček, ktorý už   oddávna túžobne čaká, a síce preto, že doma je ani v putách. Žena   dohliada naň sťa na papľuha, takže Adam Krt nikdy si nemôže kopýtkom   vyhodiť. Nuž či potom div, keď spod ženinej ferule ťahá sa na   jarmok!
    </tei:p>
    <tei:p>
     Na chrbte má priviazanú tanistru; v nej pokladené kapce, jančiarky   a papuče, ktoré on na hotové našil a teraz ich ide predávať. Do   tanistry utarsoval to tak, že každý pár zošil hrubou dratvou, aby   spolu držal. Krt je síce gazda, ale v zime šije z valaského súkna   obuv pre dedinčanov. A to je veľmi ľahká robota. Na merťuk nemusí sa   veľmi dbať, lebo kapec čím je väčší, tým lepší; nemusí byť ani veľký   výber v kopytách, veď i sám Krt má len tri. Jedno malé pre nevesty,   čo majú malé nôžky; druhé veľké pre chlapov, ktorí potrebujú kapce   ako vahany, aby mohli z pece do nich skočiť. Tretie je ani malé, ani   veľké, ale len také stredné.
    </tei:p>
    <tei:p>
     Kopytá si Krt urobil sám, a to z bukového dreva, a nech by ním do   starej hodil, iste by mala čo niesť. Ale on je poslušný manžel; ženu   slúcha, ako Pánboh prikázal, má pred ňou veľký rešpekt. On nikdy   nesprotiví sa jej, ale slúcha ju pobožne, a čo mu hneď rozkáže, aby   vypil o jednu skleničku menej.
    </tei:p>
    <tei:p>
     Ale sa preto nesmejte na ňom! Čo on zarobí, to jeho žena uschová,   ukladajúc tak babku k babce, aby z toho boli kapce. Čo raz vpadne do   ženinho truhlového priečinka, to Krt nevymodliká stade, čo by ju tri   dni prosil. Ešte keď si pýta od nej tri grajciare na dohán, to mu dá;   ale ak by chcel ďalšie tri na nejaký ten nápoj, to nevydrie od nej   ani do súdneho dňa. Ale Krt preto nenie nikdy bez groša; on si pomáha   tak, že pri oddávaní každej roboty stiahne potajomky dva-tri   grajciariky a s tými si pomaly gazduje. Keď žena vystíha nedoplatok u   neho, lebo sa jej obdržaný zárobok máli, on do tých čias vzdychá a v   prsia sa bije, kým mu neuverí, že spustil tri alebo štyri grajciare z   ujednanej ceny.
    </tei:p>
    <tei:p>
     Jarmoky pre Krta nemajú žiadneho pôvabu a príťažlivosti, keď Eva   stojí mu tam vždy za chrbtom, odberajúc utŕžené peniaze. Ale dnes je   v Mrhanove jarmoček, a to je pravý jarmok pre smädnú dušičku Krtovu,   lebo Eva nemôže ísť s ním. Onedlho budú Vianoce, Krtuľa voľky-nevoľky   musí ostať doma, aby izbu vybielila a k nastávajúcim sviatkom   náležite vyriadila. No a keď Krt ide na jarmoček sám, to akoby rybu   pustil do vody alebo capa do záhrady. On oddávna robí si chuť, ako si   tam vypije rozolišu, sladkého ani číry, čistý med, a ako zgazduje pár   šestákov pre neistú budúcnosť.
    </tei:p>
    <tei:p>
     Hoci Eva ani po iné roky nechodievala na jarmoček, predsa dnes   ťažko jej padne zostať doma, lebo v mužovej tanistre je aj   päťdesiatka, za ktorú má kúpiť kravu.
    </tei:p>
    <tei:p>
     Krt je celý uveličený nad svojou dobrou ženou. On ani netušil, že   by u nej toľký groš mohol byť. Akože by neposlúchal ju? Či jeho   vyschnuté hrdlo bolo by kedy zhonobilo toľkú sumu? Oj, nikdy, a čo by   bol pre celý regiment navyšíval kapcov! Koľko ráz žena priložila po   šestáčku, až z toho päťdesiatka narástla! Už takto rok mala štyri   desiatky, jednu piatku a tri zlatky, lebo drobné hneď premieňala na   bankovky. Veď července a tie šestáky sú okrúhle a tak chytro sa   rozkotúľajú, že človek sa ani nenazdá, len keď je mešec prázdny. Keby   Krt bol zavoňal toľkéto peniaze u ženy, iste by ju bol vše do tých   čias unúval o olovrant, kým by mu nebola dala z nich pár grajciarov.   No takto jej uveril, keď sa mu zaverala, že nemá ani grajciara, a   stiahol smädný hrtan na užšie, aby ho toľko neznepokojoval.
    </tei:p>
    <tei:p>
     Krtuľa už vlani bola by sa kroz nejakej kravy na jarmok vybrala,   ale tu prišlo jej zaplatiť osem zlatých porcie; zostalo jej teda len   rovných štyridsať. A za to nedostane sa dobrá krava. Zviazala teda   mešec dotuha, aby desiatky nerozleteli sa. A nerozleteli sa. Ba teraz   v jeseň prišla k nim ešte jedna, takže Krtuľa mohla dnes mužovi dať   celú novú-novučičkú päťdesiatku, takú ako lopár.
    </tei:p>
    <tei:p>
     Krt dosiaľ ešte nikdy nemal razom toľko peňazí! Ani so ženou   nedostal toľký výplatok. Rátal v hlave, koľko skleničiek rozólišu by   dostal za tento papierik. Hej, isto toľko, že aj mlynské kolo pohlo   by sa od neho. A koľko kapcov by musel ušiť za päťdesiatku; isto   zahatil by nimi mlynárovu vodu. Krt nevie, čo má robiť od radosti.   Ach, toľkú radosť musí zapiť, to už ani inak nejde! No Eva hneď   uhádla, za čím piští vysušená dušička mužova. Zohriala mu na cestu   sladkého, až mu srdce v rozkoši plávalo. No pred pitím musel sľúbiť,   že nikde nebude dneska unúvať krčmárov a že celkom triezvy príde z   jarmoku. Darmo je, Krt čo sľúbil, chcel aj splniť, a preto doma   chlipkal si svedomito, aby inokde nemusel.
    </tei:p>
    <tei:p>
     Takto posilnený pobral sa na cestu. Kapce, ktoré nespratali sa do   tanistry, sárami zbodnuté prevesil na ohromnú čugaňu a túto založiac   na plece, zaberal na jarmok. Jeho čierne očičky, aj inak dosť malé,   od užitého nápoja ešte väčšmi sa zúžili a blyšťali ani u opravdivého   krta, čo pod zemou ryje. Na ušiach stiahnutá veľká čapica, že iba   koniec jeho dlhého, chudého nosa spod nej vykukuje. Krt, hoci nebol   ešte starý, predsa nemal ani jedného zuba. Zalanským jeden zderavený   ho bolel; akási stará baba poradila mu, aby si naň priložil liadok.   Krt slúchol dobrú radu. A deravý zub nikdy ho viac nebolel, lebo   vypadol, s ním šli aj všetky zdravé. Od tých čias má od zubov   pokoj.
    </tei:p>
    <tei:p>
     Na rukách má hrubé pletené rukavice o dvoch palúchoch. Jeden z   nich je pre hrubý palec, druhý ale pre ostatné štyri. Pravou rukou   drží čugaňu na pleci, ľavou zaháňa a vesluje v povetrí, až sa na   tanistre prevesená halienka ometá zboka- nabok. Jeho chôdza je taká,   akoby pravou nohou stúpal na stolček a ľavou do jamky; lebo pravá   bola asi o dva palce dlhšia než nebožiatko ľavá, preto sa musel   zahadzovať v chôdzi.
    </tei:p>
    <tei:p>
     A tak sádzal dlhé kroky, tu i tu podhodiac na chrbát tanistru,   priviazanú na prsiach frumbijami v jeden uzol zviazanými. Žena   vložila do nej i veľký poplanok, upečený natvrdo, nie po chuti   bezzubému Krtovi.
    </tei:p>
    <tei:p>
     Z Adamoviec už všetci jarmočníci odišli, preto Krt musí ísť   osamote. Zamrznutý sneh vrždí mu pod nohami a striebristá osuheľ mu   sadá na neoholenú tvár a chlpatú čapicu. Dlhý nos, mrazom doštípaný,   očervenel ani pivónia na Turíce.
    </tei:p>
   </tei:div>
   <tei:div type="chapter">
    <tei:head>
     2.
    </tei:head>
    <tei:p>
     Jarmok sa koná v Mrhanove. Mrhanovo je inak dedina, ale má rínok a   vežu s veľkými hodinami. Teda nemenujte Mrhanovo dedinou, lebo slávny   magistrát vás zaprocesuje. Kde sú na veži, a to ešte toľké hodiny ako   na mrhanovskej, tam nemožno, aby to bola dedina. To i slepý musí   nahliadnuť. Aké sú tie hodiny zdnuka, neznám; zvonku by boli dosť   dobré, len ruky sú oslabené na nich. V Mrhanove niet síce blázna, čo   by šiel ruky potískať; no keď silnejší vietor zafučí, kratšia pohne   sa aj o dve hodiny ďalej. To je niekedy aj nepríjemné a má špatné   následky. Napríklad ako vlani na Ondreja sa bolo stalo.
    </tei:p>
    <tei:p>
     Pán richtár mrhanovský držal vtedy obar, a ako sa to v Mrhanove   svedčí, povolal naň celý magistrát s pánom notárom v čele. Pani   richtárka od božieho rána bola ani na kolečku; tu jadernice, tu zas   klobásy obstarávať, a najhlavnejšie: hostinu pre slávny magistrát   chystať. Ako sa stalo, ako nie, dosť na tom, opozdili sa s robotou,   takže obar nebol by sa mohol v určenú hodinu vydržiavať. Pán richtár   bol celý zjašený, nahnevaný, troch žobrajúcich vandrovných vyhnal zo   svojho domu. Vošiel do kuchyne, chcejúc žene pomáhať. Vzal si na   starosť jadernice. Tam na korýtku boli uvarené omastené krúpy,   ktorými sa mali nadievať. Pán richtár sa chytil do toho a šlo mu to   od ruky omnoho lepšie než písanie nejakej inštancie. Ale čože:   nezvyčajný kuchárskemu remeslu, zabudol krúpy osoliť, ba nedal do   nich ani majoránu ani piepru. Pani richtárka zas behala z izby do   kuchyne; v tom vrtení skrútil sa jej okrúhly čepiec, takže čo mala   mať v tyle, to mala na čele. Veľká mašľa, čo mala byť nad samým   čelom, bola obrátená k tylu. Mäsiar sa tiež náhlil s klobásami. A   náhlivá robota nebýva vraj dobrá. Tak i on v tej trme-vrme dve   jadernice nadel miesto krúp mäsom. Vôbec všetci v dome behali ako bez   hlavy: šesť hodín je čochvíľa tu, hostina sa má započať, a na stole a   pekáčoch ešte nič.
    </tei:p>
    <tei:p>
     No hlava mesta Mrhanova ani v tom zmätku nestratila hlavu, ba pánu   richtárovi napadla zlatá myšlienka.
    </tei:p>
    <tei:p>
     Docituje hlásnika, riaditeľa vežových hodín, a naloží mu, aby ruku   o dve hodiny vrátil na nich. Hlásnik sprvu divil sa čudnému rozkazu   pána richtára a vyhováral, že to nemožno; no potom poslúchol. Nuž a   čo by sa mal sprostý hlásnik diviť? Akoby pán richtár z Mrhanova   nemohol vládnuť hodinami, keď Jozue mohol slncu rozkazovať, aby za   tri dni nezapadlo. Hodiny sú teda, dľa rozkazu, napravené: miesto pol   piatej ukazujú pol tretej. Slávnemu magistrátu čas pomaly plynie.   Veď, Bože môj, na obed sa len máličko prehodilo v očakávaní tučného   obaru. Od obeda nietu, a predsa tak málo hodín. Vyobliekaní údovia   slávneho magistrátu vychodia na priedomie a pozerajú na hodiny. No   nedá to nikam: iba pol tretej. Natešený nad svojou múdrosťou, richtár   potešuje ustarostené kuchárky, že však ešte dosť času, aby sa nebáli.   A tie sa neboja; všetko im ide pekne od ruky, veď sám pán richtár   vypomáha im. No jeho radosť bola privčasná. K veži zamierila vrana, a   že slávny magistrát ešte nebol uzavrel, že vrany nesmú sadať na   hodiny, usalašila sa práve na tej slabšej, kratšej ruke, zakvákajúc a   klaňajúc sa na nej. Jej šťastie, že mala krídla, lebo ináč bola by   letela ako anjel a padla ako čert. Ako si tam dvorila, rúčka začala   klesať a zošmykla sa dolu, až ukazovala šiestu hodinu. Vrana zviezla   sa z rúčky: no podletiac sadla na vrcholček veže.
    </tei:p>
    <tei:p>
     Slávny magistrát vydýchol radosťou, vidiac, že už šesť hodín.   Pobrali sa tak v kŕdli do richtárov. Pani richtárka len zhíkla,   vidiac takú mrákavu vchodiť do izby; jej muž ale odskočil do komory,   aby preobliecť a tak slušne pred magistrátom objaviť sa mohol. Nemôže   od divu, kde sa tých šesť hodín vzalo; veď len pred chvíľou bolo pol   tretej, iba dve jadernice nadel, a už je šesť. Obliekal sa pomaly.   Nič mu nešlo od ruky. Košeľu tridsať (ak nie viac) ráz obrátil, raz   naopak, raz na líce, a nikdy nemohol jej na poriadok prísť. Čižmy   boli tesné a nechceli nijako na jeho tučnú nohu. Konečne vyšnurovaný,   ale aj dobre vyparený pán richtár objavil sa medzi svojimi hosťmi,   vítajúc ich. Pravda, títo boli namrzení, lebo na stole nevideli ešte   nič a v žalúdkoch im náležite svitalo. No s tým väčšou chuťou jedli   potom neosolené a nepokorenené jadernice a klobásy, takže zabudli i   zašmakovať, aké vpravde sú.
    </tei:p>
    <tei:p>
     Na druhý deň, pravda, kolovalo mnoho chýrov o nespôsobnosti a   zdĺhavosti pani richtárkinej. A to všetko pre oslabnutú hodinovú   rúčku na veži.
    </tei:p>
    <tei:p>
     Aby som vás uspokojil, zdeľujem vám, že tie hodiny sú už   napravené, minulého leta ich hodinár reparoval, a síce novou, peknou,   bielou farbou natrel ciferník, až je bieloskvúci a čierne čísla z   neho sa odrážajú; oba ukazováky pekne pozlátil, až sa to tam na tej   mrhanovskej veži jagá – za lacný groš.
    </tei:p>
    <tei:p>
     V tomto meste ide byť dneska jarmok. Už teraz sveta plno po   uliciach. Vôkol veže sú šiatre postavené, ľud sa hemží vôkol nich ako   v mravenčisku.
    </tei:p>
    <tei:p>
     Náš Krt rozložil kapce pod stenou akéhosi známeho, a kým na obed   zazvonili, nemal pred sebou nič, lebo všetko mu rozchytali akoby   darmo. Zamastený plátenný mešec, do ktorého utŕžené grošíky metal,   oťažieval a rozveselený predavač poštrngával si šestáčikmi, až ľudia   kolostojaci mu závidia. Keď všetko popredal, ani si nezaobedoval, lež   s triezvou hlavou pobral sa na rínok v tú stranu, kde predávali rožný   statok. Chcel ísť kravu kúpiť.
    </tei:p>
    <tei:p>
     Ale cestou svedomie ozvalo sa v ňom, vytýkajúc mu, že gazdovi ani   len nezaďakoval za prepustenú podstenu; a to takému dobrému chlapovi,   ako bol Ferko Ľahký, mrhanovský mešťan. Krt bol citlivého svedomia:   vrátil sa. Vošiel do izby a zaďakoval za podstenu. Ale či má odísť   bez všetkého, ako mrzkí ľudia robia? Veru to! Poslal po rozóliš. Eva   proti tomu nepovie nič, však i ona po každom jarmoku počastuje   Ferkovcov. Nuž a či Adam má byť horší od Evy?
    </tei:p>
    <tei:p>
     Krt chce najprv počítať peniaze. Vysype července na stôl a ukladá   po šajnách jeden rýnsky za druhým. On vie najlepšie na šajny rátať,   lebo keď chodil do školy, len takéto šli. Ráta, ráta, i vyšlo mu za   kapce štyridsať rýnskych šajnov. A ako to ľahko na tie šajny rátať!   Päťdesiatka v tanistre je stodvadsaťpäť, a teraz za kapce štyridsať,   teda spolu sto i šesťdesiatpäť rýnskych šajnov.
    </tei:p>
    <tei:p>
     Toľko peňazstva ešte nikdy nemal; zdá sa mu, že kešeňa chce sa   odtrhnúť od veľkej ťarchy. Hlava sa mu krúti, akoby stál na vrcholci   veže a vsadzoval do nej kríž. No na jeho šťastie prišiel rozóliš, i   nalial si ho plný verdúnok. Veď on, chudák, nikdy nevylial, ani nedal   si odtrhnúť rukáv pre núkanie.
    </tei:p>
    <tei:p>
     Najprv zazdravkal a len potom vlial ohnivý nápoj do bezzubých úst.   A nie že by, ako iní žráči, chytro prezrel, ale posociava ho po   všetkých kútoch smädných úst, aby jeho chuť tým dlhšie mohol cítiť,   ba i požuje ho svojimi hladkými ďasnami. Natiahne krk, pozrie do   povaly, vytreští drobné očká, a rozóliš čľup do bezmernej kadlubiny   Krtovho žalúdka. Jeho tvár zvraští sa, bezzubé ústa stisnú sa, až   koniec dlhého nosa poľúbi vpred čnejúcu bradu. Ešte si mľaskne,   oblizne chudé pery, aby ani len kvapka dobrého nápoja v nič nevyšla,   a dnom prázdnej skleničky šúcha prsia, aby ukázal, že mu od skleničky   v nich obmäkne.
    </tei:p>
    <tei:p>
     Keď sa takto posilnil, hneď veselšie zahadzoval sa na dlhej čugani   ku kravám.
    </tei:p>
    <tei:p>
     Tu jarmok sa už rozchodil. No stojí ešte jedna čierna krava,   čierna, akoby ju bol z komína vytiahol. Krt pozrie zboku na ňu, hneď   sa mu spáčila. Je síce malá, neveľká; no vemä ohromné, rohy malé a na   nich len po dve obrúčky: teda krava mladá, šesťročná. A načo je mu   stará krava? On chce mať mladú, preto mu táto tak na pľúca padla.   Hej, Krt, Krt, pozri na rohy! Roztvor oči a uvidíš, že päť obručí   pilníkom odobrali. Hľa, krava už vôkol huby šedivie, to už stará   rebrina. No Krt nepozoruje nič; len zuby chce jej vidieť, i roztvára   jej hubu. Hľa, jeden zub chybuje. To priviedlo Krta k rozvahe.
    </tei:p>
    <tei:p>
     „Tu má hvizdák,“ riekol predavačovi.
    </tei:p>
    <tei:p>
     „O to malá starosť, i vy ste museli byť štrbavý, keď vám zuby   pršali. A teraz ste, chvalabohu, nie,“ a predavač šelmovsky sa   usmieval na holých ďasnách Krtových, potom doložil: „Toto hovädo iba   teraz váľa zuby, lebo je ešte mladé. Kúpte si ho, dojka je chýrna.   Ani nekope, mlieko má husté, zmúti sa za otčenáš. Moja žena banuje za   ňou, ale čo robiť; musím odpoly darmo predať.“
    </tei:p>
    <tei:p>
     „A čo vaše poctivé meno?“
    </tei:p>
    <tei:p>
     „Píšem sa Martin Šmálok a som až hen z Pitvorníka. Ľudia ma   široko-ďaleko znajú. Ani by som nepredával toto hoviadko, ale idem   vydávať dievku; nuž a viete, že k tomu to i to treba.“
    </tei:p>
    <tei:p>
     „Tak, tak,“ prisviedčal mu Krt, ktorý Šmálkovi všetko do litery   uveril. Šmálok nevydáva dievku, ale kupčí s kravami. A že okolo   Pitvorníka na tri míle niet človeka, ktorého by ešte nebol oklamal,   musí ísť do ďalších miest medzi neznámych ľudí. On za maličkosť kúpi   starú hrachovinu, štrbavú kravu, pilníkom jej onoví rohy a takú   omladnutú za dobrý groš predá, keď trafí na dobrého blázna. I teraz   raduje sa, že dobre predá, lebo hneď ako na Krta pozrel, zbadal, že   je tento v kupectve nezbehlý.
    </tei:p>
    <tei:p>
     „Povedzte, ale razom, čo pýtate za túto kravičku?“ pýta sa   Krt.
    </tei:p>
    <tei:p>
     „Šesťdesiat rýnskych,“ odvetil Šmálok.
    </tei:p>
    <tei:p>
     Krt div nepodskočil od radosti; myslí si: „
    </tei:p>
    <tei:p>
     Šmálok pýta len šesťdesiat, bude dobrá kúpa. Domov dovediem mladú   kravičku aj stopäť rýnskych v mešci. Budeže Eva rada. Hneď ma   učastuje tým sladkým, čo od rána zvýšilo.“
    </tei:p>
    <tei:p>
     No Krt ešte nejde sľúbiť cenu, najprv chce skúsiť kupca, či mu   ešte niečo nespustí.
    </tei:p>
    <tei:p>
     „Pýtate šesťdesiat, bez čoho?“
    </tei:p>
    <tei:p>
     „Bez mešteka,“ rozosmial sa Šmálok. I Krt sa pousmial na jeho   vtipe.
    </tei:p>
    <tei:p>
     „Ale no, dám vám rovných štyridsať, vyčítam tu na dlaň, hotových.   Verte mi, štyridsať jej je cez uši dosť, už je i preplatená. No ešte   keby nie ten zub, ale ten hvizdák...“
    </tei:p>
    <tei:p>
     Šmálok sa hneď vynašiel, hovoriac Krtovi: „Práve ten hvizdák je   drahý, o piatku je viac hodna preň, veď po ňom poznať, že hovädo   mladé. A vy sľubujete štyridsať, ale by ste mi dali! Otcu-materi,   hodna je sedemdesiat, ale že som utisnutý a vy hodný človek, dám vám   ju za päťdesiatpäť.“
    </tei:p>
    <tei:p>
     Krt mal zhíknuť od radosti, že trafil na takého mäkkého človeka,   čo päť rýnskych spúšťa, akoby pero opálil. Doložil i on, povediac   mu:
    </tei:p>
    <tei:p>
     „Dajte ju za štyridsaťdva – i koniec veci.“
    </tei:p>
    <tei:p>
     „To nemôžem, švagre môj drahý, čože by mi žena povedala?“
    </tei:p>
    <tei:p>
     „A čo by mne povedala, keby jej za také nič toľký groš   vysypal?“
    </tei:p>
    <tei:p>
     „Dobrého mnoho nebýva. Krava nie veľká, ale dojka dobrá. Veď ste   vy tiež malý, a predsa odvážite iných desať. Bože môj, či len to, čo   je veľké, má byť aj dobré? Ak si ju kúpite, veru budete ma spomínať a   po jarmokoch len Šmálka hľadať, pamätajte moje reči.“
    </tei:p>
    <tei:p>
     A Šmálok hovoril pravdu. Mnohí ľudia spomínajú už nielen jeho, ale   i jeho mater a otca, aj hľadajú ho po jarmokoch. No Šmálok neukáže sa   im na oči, nechcejúc počuť, ako chvália od neho kúpený tovar.
    </tei:p>
    <tei:p>
     Krtovi obmäklo srdce: prihodil tri, sľúbiac rovných   štyridsaťpäť.
    </tei:p>
    <tei:p>
     Šmálok nechce byť horší od Krta, pustil za rovných päťdesiat.
    </tei:p>
    <tei:p>
     Medzi nimi je len päť rýnskych. Dosiaľ šlo jednanie hladko, lež   teraz nechcelo sa pohnúť. Ani jeden nechcel ani grajciarom popustiť.   Krt desať ráz pošiel preč a desať ráz sa vrátil; no nemohol Šmálka   obmäkčiť. Konečne doložil:
    </tei:p>
    <tei:p>
     „Dám štyridsaťsedem, ale viac ani babky, čo by mierami dukáty   meral. To je moje posledné slovo.“ A Krt staval sa, akoby chcel   Šmálka nechať a odísť. Konečne tento zvolal za ním:
    </tei:p>
    <tei:p>
     „Ale dáte štyridsaťdeväť. Lacnejšie nemôžem.“
    </tei:p>
    <tei:p>
     Krt sa vrátil na dva kroky a povedá:
    </tei:p>
    <tei:p>
     „Len ešte spusťte niečo.“
    </tei:p>
    <tei:p>
     „Nepustím ani halier, a čo sa mi hneď dievka nevydá. Ako chce;   nech sedí doma, nemusí to byť tak hupkom.“
    </tei:p>
    <tei:p>
     No Krt sa tuho držal. Zadúšal sa, že neprihodí ani pol babky. Ale   vtom priblížil sa k nim akýsi švec. To bol priateľ Šmálkov, od neho   najatý na to, aby postrašil zatvrdilých kupcov. Pristúpi k Šmálkovi a   pýta sa ho, akoby ho nikdy nebol videl:
    </tei:p>
    <tei:p>
     „Čo pýtate za túto kravičku?“
    </tei:p>
    <tei:p>
     Šmálok odpovedá:
    </tei:p>
    <tei:p>
     „Štyridsaťdeväť. Ale tuto je prujší kupec,“ a ukazuje na Krta.
    </tei:p>
    <tei:p>
     „Prujší, prujší,“ odvráva si švec, „ten je prujší, kto dá viac. A   ja dám štyridsaťosem.“
    </tei:p>
    <tei:p>
     Krta nahnevalo, že mu spod nosa berú už skoro dojednanú kúpu.   Osopil sa rovno na ševca:
    </tei:p>
    <tei:p>
     „Nestarajte sa do nás, choďte svojou cestou! Ba nemáte na svojom   bydle štyridsať grajciarov, nie toľko rýnskych.“
    </tei:p>
    <tei:p>
     „Ale ja nemám? Tu máte štyridsaťdeväť,“ i vyťahoval pugilár, akoby   chcel platiť za kravu.
    </tei:p>
    <tei:p>
     Krtovi mrklo v očiach. Nechcel dopriať takému obšivkárovi kravu,   ktorá sa mu len teraz začala, ako svedčí, pozdávať. Také mladé a   lacné hovädo opustiť pre mizerný rýnsky? Po krátkom rozmýšľaní   priskočí k Šmálkovi a lakťom odstrčí ševca nabok.
    </tei:p>
    <tei:p>
     „Ja som prujší, mne ju musíte dať! Tu máte vašich   štyridsaťdeväť.“
    </tei:p>
    <tei:p>
     Šmálok sa pokojne usmieval i priťapol Krtovi, podvihnúc mu pravú   ruku dohora.
    </tei:p>
    <tei:p>
     „Nech vás pánboh požehná! Uvidíte, že neobanujete. Ale musíte dať   aj oldomáš a ním aj tohto suseda počastovať.“
    </tei:p>
    <tei:p>
     Krt zazrel na ševca, ale podvolil sa počastovať ho oldomášom.   Zakerovali i s kravičkou k hlučnému hostincu.
    </tei:p>
    <tei:p>
     Krt štedre platil oldomáš; keď mal pod črepom, pomeril sa i so   ševcom, na ktorého posiaľ sa bol hneval. Všetci boli dobrej vôle,   Šmálok pod stolom šúchal si ruky od radosti nad dobrým predajom.   Oldomáš skončený, treba Krtovi poberať sa domov. Jeho drobné očičky   zúžili sa a zas žiarili ako zaránky. Jeho rozólišom obliata dušička   bola vo vytržení.
    </tei:p>
    <tei:p>
     Za oldomáš vyplatil dva rýnske; teda viac, než čo zarobil ihlou za   jeden deň. Vytriasol peniažky z mešteka; no päťdesiatku treba zmeniť.   Za márny papierik dostal kopu červencov, i ukladal šajnové rýnske   jeden za druhým na stôl. Vyčítal štyridsaťdeväť, ponúkajúc ich   Šmálkovi. Šmálok sa díva naňho ako teľa na nové vráta, konečne   vraví:
    </tei:p>
    <tei:p>
     „Ešte prichodí dvadsaťdeväť rýnskych a štyridsať grajciarov.“
    </tei:p>
    <tei:p>
     Krt roztvoril oči, nakoľko mu len stačili, a pýta sa:
    </tei:p>
    <tei:p>
     „A akých?“
    </tei:p>
    <tei:p>
     „Nuž takých, čo sem chybujú.“
    </tei:p>
    <tei:p>
     „Ale veď je tu všetkých štyridsaťdeväť, nechybí ani grajciar.   Počítajte si len!“
    </tei:p>
    <tei:p>
     „Horký štyridsaťdeväť; to je devätnásť rýnskych a šesťdesiat   grajciarov.“
    </tei:p>
    <tei:p>
     „Ale veď vy neviete rátať,“ oborí sa naň Krt. „Pozrite: jeden, dva   tri... až štyridsaťdeväť.“
    </tei:p>
    <tei:p>
     „Veru to! To by bola pekná vec! Nemajte ma za blázna. Vyčítajte   ešte dvadsaťdeväť rýnskych i štyridsať grajciarov.“
    </tei:p>
    <tei:p>
     „Štyridsať grajciarov, štyridsať grajciarov,“ odvráva si Krt.   „Nuž, švagre, veď štyridsať grajciarov je jeden rýnsky. Vy teda   pýtate ešte tridsať rýnskych,“
    </tei:p>
    <tei:p>
     „Ja pýtam len dvadsaťdeväť rýnskych a štyridsať grajciarov. Do   rýnskeho ide sto grajciarov, a nie štyridsať.“
    </tei:p>
    <tei:p>
     „Ba ide štyridsať,“ odsekol mu Krt.
    </tei:p>
    <tei:p>
     „To išlo za krčaha kráľa, kým sa krížikmi rátalo a straky čepce   nosili.“
    </tei:p>
    <tei:p>
     „A kým ľudia ešte statočnými boli, a nie šmálmi,“ poznamenal   Krt.
    </tei:p>
    <tei:p>
     „Nuž ale povedzte mi, kto ráta teraz na šajny? Len sprostí ľudia,   čo nemajú všetkých doma. Nuž i vy chcete byť hlupákom. Ak nie,   vyčítajte mi mojich štyridsaťdeväť rýnskych a pôjdem zbohom.“
    </tei:p>
    <tei:p>
     Krt, rozhorčený na celý dnešný poriadok, zvolal:
    </tei:p>
    <tei:p>
     „Veď je to bohaprázdny svet. Keď ja predávam kapce na šajny,   kupujú ako med, ale keď chcem i kravu tak kúpiť, zahudú mi, že to   vraj len sprostáci robia. Nuž či tak budeme žiť. Há? Za starodávna   bola krava za štyridsaťdeväť šajnov, a teraz pýtajú za ňu   stodvadsaťtri i dvadsať grajciarov. Nuž či to tak?“ A staval sa   Šmálkovi do očú len chytiť a chytiť. No Šmálok sa poriadne držal. Po   dlhom hádaní Krt zhrnul vyčítané peniažky nazad do mešteka i bolo po   znamenitej kúpe. Meštek oľahčel o dva šajnové rýnske, vyplatené za   mastný oldomáš; napojený Šmálok a švec konečne odišli, potešujúc sa   aspoň tým, že tak darmo k oldomášu prišli.
    </tei:p>
    <tei:p/>
   </tei:div>
   <tei:div type="chapter">
    <tei:head>
     3.
    </tei:head>
    <tei:p>
     Tak, hľa, pochodil náš drahý Adam Krt. Kravy nič, päťdesiatka   zmenená a dva rýnske v krčmárovej kapse. „Bože, Bože,“ vzdychá si,   „čo mi Eva povie? Koľko sa, neborká, natrápila, kým zhonobila   päťdesiatku, a ja som ju tak nemilobohu zmenil. Ako jej ukážem   toľkúto hŕbu červencov? A čo mi povie, keď sa dozvie, že som dva   rýnske utarmonil? Viem, že mi dá celý týždeň slanú vodu chlípať.“   Potom sa potešil: „Ale ako by žena mohla zvedieť, koľko peňazí som   minul; veď nevie, čo som za kapce dostal.“ Horký jeho nezvie! Ona mu   na očiach vyčíta každučký grajciar, o ktorý by ju chcel priviesť. A   preto sa jej aj tak bál.
    </tei:p>
    <tei:p>
     Ako takto v hostinci opretý o stôl premýšľa o svojej biede, hupne   mu do hlavy, že treba kúpiť korenia, škorice, medu, kávy, cukru, maku   a iných vecí. Vezme čugaňu a berie sa na rínok k šiatru, kde to   predávajú. Tam kúpil hrnok na med, lebo vedel, že z papiera vytečie.   Dal si ho navážiť dva funty, lebo je to treba na dobrú medovú. Maku   kúpil pol holby, aj škorice hodne. Do fľaše mu naliali za šesť   grajciarov octu; kdesi v sklepe kúpil do sklenice rybieho tuku na   ženine sviatočné čižmy. Idúc popri medovníkovom šiatri, kúpil Eve   ohromné srdce so zrkadielkom a za celý šesták voňavých marcipánov.   Takto obložený hrnčekmi poberal sa domov. Ľudia sa z rínku práve   rozchádzajú, lebo je už ovŕšených päť hodín. Medzi idúcimi zazrie i   suseda Adama Trnku, vedúceho tučnú, rysavú jalovicu.
    </tei:p>
    <tei:p>
     Krt beží za susedom, že pôjde s ním do Adamoviec. No zíde mu na   um, že sa s ním hnevá. Nuž tak, práve dva roky minulo na Michala, čo   sa poškriepili. Od tých čias ani nepozreli jeden na druhého. Hnev sa   strhol takto:
    </tei:p>
    <tei:p>
     Trnkovie kohút chodieval do Krtovho dvora; a nebolo ho tam treba,   lebo i Krt mal, lenže slabšieho a mladšieho než Trnka. Nuž a kde sú   dva kohúty a dve jazyčné ženy, tam kedy-netedy musí povstať zvada.   Tak bolo i tu. Kohúty sa vše pochytili a váľali spolu a Krtov   vykochlený, ubitý neraz musel z vlastného smetiska utekať pred   Trnkovým. To konečne domrzelo Evu. Či jej kohút nemá byť pánom ani na   svojom smetisku a Trnkovie má si dvoriť na dvoch? Nahnevaná odkázala   do Trnkov, aby na kohúta dávali pozor. Trnka hneď uznal, že kmotra   Krtovie má pravdu. Chytil kohúta, vyniesol ho na pôjd a prikryl   veľkou ličienkou. Zavčas rána vybral sa do hory a prišiel len na   tretí deň domov. Úbohý väzeň čupel tri dni pod riečicou o hlade, o   smäde. Na jazyk sadol mu veľký pípeť, takže ledva zdýmal, až kým mu   ho Trnkuľa nesňala. No nahnevala sa na Krtovcov, a hoci boli duchovní   kmotrovia, nesadla si už ku Krtovej, keď v nedeľu prišla do kostola,   ale do samej ostatnej lavice. Tak sa predtým takí dobrí kmotrovia   rozkmotrili pre kohúta. Naoko boli síce ešte dobrí, no Trnkuľa   hľadala zádrapku k ďalšej vojne a dosť skoro ju našla.
    </tei:p>
    <tei:p>
     Krt mal starú kozu, ktorú od rokov držal pre úžitok. V lete   obhrýzala kríky v Trnkovie plote, ktorým je jeho veľká záhumnica   obtočená. V zime vláčil jej jedličinu. Kým bol Krt dobrý so susedom,   nebál sa do jeho plota uviazať kozu. Veď či by sa svedčilo duchovnému   kmotrovi zahnať ju preč? Čože by svet povedal na to? Krtova koza mala   v susedovom plote dobré časy: poobhrýzala lístky i mládniky dočista,   akoby tam húsenice boli bývali.
    </tei:p>
    <tei:p>
     I tohto minulého leta v jeden deň ráno Krt zaviedol ju do   kmotrovho plota a uviazal o hrubý tŕň. Pozabudol, chudák, že sa hnevá   s Trnkovcami!
    </tei:p>
    <tei:p>
     Trnkuľa len to čakala. Ako koza v jej plote zamekotala, pochytila   nožnice a príduc k nej, odstrihla jej dlhú bradu. Odstrihnutú srsť   zviaže do choviasla a priviaže nitkou o jeden roh. Takto zneváženú   kmotrovu kozu zavedie k humnu a priviaže o vráta. Krt sa len zdivil,   keď počul Lízu kdesi blízko zmekotať. Ide pozrieť, kde je, čo je, i   nájde ju pri humne.
    </tei:p>
    <tei:p>
     „Líza, Líza, čože sa nepasieš? Nuž ale i v lete budem ti vari   smrečinu nosiť. Oj, to už nie!“ Gazda sprvu myslel, že sa odtrhla.   No, príduc k nej, videl, že ju ktosi o vráta priviazal, ba zočil, že   má i bradu odstrihnutú. Kto to urobil? Prečo? Konečne zvolal:
    </tei:p>
    <tei:p>
     „Nuž tak, kmotre, tak ty mne budeš robiť? Hej, to za to, že ti   každú zimu ušijem kapce. No počkaj!“ a tu zahrozil sa na susedov   dom.
    </tei:p>
    <tei:p>
     Kozu zaviedol do maštale a priviazal k žľabu. Choval ju tam týždeň   a potom odpoly darmo predal. Šlo mu skoro do plaču, keď sa s ňou   lúčil, a od tých čias na susedov dom ani nepozrel. No umienil si, že   sa Trnkovi vypomstí. A to sa mu podarilo.
    </tei:p>
    <tei:p>
     Trnkovie kohút pozabudol, že sa mu gazda hnevá s Krtovcami, i   prišiel zas do ich dvora. Gazdiná vovábila ho do izby, posýpajúc mu   jačmeň po zrnku, po dve. Tam ho i s mužom chytili. A čo mu urobili?   Ona mu odstrihla chvost a on vsadil piadlo do zobáka, vyhodiac ho   naprostred dvora. Zostrašený kohút preletel Krtovie dom a behal s   veľkým škrekotom po svojom dvore, akoby bol rozum potratil; všetky   sliepky u Trnkov zleteli z pántu a robili po pôjde krik ani o súdnom   dni. Po mnohom trápení Trnkovci dostali kohúta do izby.
    </tei:p>
    <tei:p>
     Žena zvolala:
    </tei:p>
    <tei:p>
     „Vidíš, ten chýrny kmotor! Takto sa nám odsluhuje.“
    </tei:p>
    <tei:p>
     „Čo si mala s jeho kozou, há?“
    </tei:p>
    <tei:p>
     „Ja som ju len vyviedla z plota; ale tento bohaprázdny človek   odstrihne môjmu kohútovi chvost a do pysku mu vsadí piadlo.“
    </tei:p>
    <tei:p>
     „Veru tebe by mohol vsadiť, aby si takto tým jazykom nemlela. Tu   sa pozri, akého máš kurtavého kohúta. Všetci ľudia nás preň vysmejú.   Nech som Kubo, všetci!“
    </tei:p>
    <tei:p>
     „Mňa nik nebude vysmievať,“ a nahnevaná Eva schytí nôž a podreže   kohútovi hrdlo. Chudák, potancoval po izbe, utiahol sa dva-tri razy a   vystrel nohy ako struny. Pysk mu je rozzevený, v ňom vsadené   piadlo.
    </tei:p>
    <tei:p>
     Trnka bol síce namrzený na kmotrovcov, ale väčšmi dopálila ho   žena.
    </tei:p>
    <tei:p>
     „Teraz si ho ty zjedz! Ja sa ho nedotknem, a čo mi príde dva dni   slanú vodu chlípať.“
    </tei:p>
    <tei:p>
     „Nech si ho tí zjedia!“ a Trnková chytí podrezaného kohúta a nesie   ho do susedov. Otvorí tam dvere a hodí im ho do izby.
    </tei:p>
    <tei:p>
     Krt sa len vtedy zbadal, keď zarezaný kohút padol mu skoro k samým   nohám. No potom chytil ho a zaniesol do Trnkov. Položil im ho na   stôl.
    </tei:p>
    <tei:p>
     „Ja nemám s vami nič, a takúto mrcinu nenoste mi do domu, lebo...“   a zahrozil pani kmotre päsťou a zaškripel zubami.
    </tei:p>
    <tei:p>
     To, hľa, stalo sa zalanským na Michala, a už minuli dva roky, čo   susedia nestratili k sebe ani slova, a to je už dosť málo!
    </tei:p>
    <tei:p/>
   </tei:div>
   <tei:div type="chapter">
    <tei:head>
     4.
    </tei:head>
    <tei:p>
     Teda kmotor Trnka vedie z rínku tučnú jalovicu. Krt zahadzuje sa   na kulhavej nohe za ním, a keď mu je za chrbtom, zakašle, až jalovica   podskočí. Trnka sa obzrie, kto to kašle; vidiac Krta, odvráti sa,   akoby nič nebol videl. No Krt nadbehne, až ho dohoní, i prihovára sa   mu:
    </tei:p>
    <tei:p>
     „Kmotre, sused, to ste kúpili túto jalovicu?“ Hej, keby bol býval   triezvy, nebol by sa mu prihovoril; ale keď niečo chlipol, hneď   potratil hnevy.
    </tei:p>
    <tei:p>
     „Nie,“ odsekol mu Trnka, ani sa neobzrúc na neho.
    </tei:p>
    <tei:p>
     „Nie? A kdeže ste ju vypriadli?“
    </tei:p>
    <tei:p>
     „Ešte povedzte, že som ju vám ukradol.“ Tým chcel pohnevať Krta a   zahanbiť, že nemá ani len srsti v maštali.
    </tei:p>
    <tei:p>
     „Poďte, kmotre, dnu, pozhovárame sa. Ale vy sa hneváte? Pre také   pletky, pre kohúta, kto by sa to hneval?“ A Krt ťahá suseda do   hostinca.
    </tei:p>
    <tei:p>
     Trnka, vidiac, že Krt chce sa meriť, uviazal jalovicu o krčmovú   obločnicu a vošiel s ním dnu.
    </tei:p>
    <tei:p>
     Jalovica je mladá, práve v troch rokoch. Celkom červenej srsti,   len dolu chrbtom má biely pás a niže kolien i paprčky biele. Dolu   čelom až k samej hube biely pás, lampášom menovaný. Jalovicu to večné   vystávanie začína už domŕzať, i vyloží hlavu do obloka a pozerá rovno   do korheľne, preplnenej potrundženým jarmočným ľudom, akoby chcela   dozerať na slúžku, ktorá za rekeštíšom meria špatne zapáchajúce   pálené.
    </tei:p>
    <tei:p>
     Gazda Trnka a jeho kmotor utiahli sa do bočnej chyžky, aby si   mohli potrizniť tak medzi štyrmi očami. Krt povie:
    </tei:p>
    <tei:p>
     „Kmotre, predajte mi tú jalovicu.“
    </tei:p>
    <tei:p>
     „Prečo nie? Radšej vám než inému.“
    </tei:p>
    <tei:p>
     Jednali sa, jednali. Krt kmotrovi nalieval, až mu ju pustil za   tridsaťtri zlaté. Dali doniesť oldomáš, za ktorý Krt tri šajnové   vyplatil. A tak prvý i druhý oldomáš vyniesol ho na dve zlatky.
    </tei:p>
    <tei:p>
     Keď už mali hodne pod čapicami, pomerili sa. O koze a kohútovi   zabudli, ba boli zase ako med. Vypili i mernô, pri ktorom dochytila   ich Trnkova žena, ktorá bola na rínku poostala, aby pokúpila   jedno-druhé na sviatky potrebné. Idúc z rínku, myslela, že jej muž   niekde za horami za dolami, no pri krčme zazrie jalovicu. Na mužovi   nahnevaná vtrhne do izby s dobre naostreným jazykom. No vidiac pri   ňom kmotra Krta, začiatok vady zabudla, len samý koniec jej zišiel na   um:
    </tei:p>
    <tei:p>
     „Nuž ale sa poberáš domov, ty popit?“
    </tei:p>
    <tei:p>
     Trnka sa pekne usmial na ženu, pomknúc sa jej na lavici.
    </tei:p>
    <tei:p>
     „Eva, sadni si. Tuto sused zaplatil mernô. Na, vypi!“
    </tei:p>
    <tei:p>
     Eva Trnková sa obrátila a s hnevom odišla preč.
    </tei:p>
    <tei:p/>
   </tei:div>
   <tei:div type="chapter">
    <tei:head>
     5.
    </tei:head>
    <tei:p>
     Už súmrak padal na rozvlečené Mrhanovo, keď pánom kmotrom zišiel   dom na um. Krt vyplatil tri rýnske za druhý oldomáš a vzdychol si,   výčitkou svedomia trápený, že dve zlatky strovil. Ženy sa bál, čo mu   povie, keď sa dozvie o toľkej útrove; no potešil sa potom, pomysliac   sám v sebe: „
    </tei:p>
    <tei:p>
     Počkaj, Eva, nebudeš ty vedieť, koľko sa minulo! Veru len to, aby   ešte i to zvedela. Aby som mal počúvania za pol roka. A ona to vie   tak od kraja vytrízňať; nezabudne nič, ani márnu vec. Spomenie i to,   čo si až hen pred sobášom urobil. Dobre, oklamem ju. Poviem, že som   dal za jalovicu o dve zlatky viac, že som vyplatil tridsaťpäť. Ona sa   nedozvie nikdy, čo som Trnkovi dal; s tým sa hnevá, i s kmotrou; veru   sa ich nepôjde opýtať! Ale Trnkovi tiež nepoviem nič, ten má nasolený   jazyk; nezdrží na ňom, ale všetko vylalotá.
    </tei:p>
    <tei:p>
     Trnka si zas myslí: „
    </tei:p>
    <tei:p>
     Počkaj, Eva, veď ti ja ukážem straku na kole! Myslíš si, že ti dám   všetkých tridsaťtri? Ohó — dosť ti bude rovných tridsať. Nuž veď   všetky by podľa pravdy mali patriť mne. Ja som vychoval jalovicu, ja   som ju kŕmil, ja som predal i oldomáš vypil – a žena mala by sa v   peniazoch prehŕňať! Nechám si aspoň tri zlatky a vyplatím Jakuba,   lebo mi na krk stúpa. Hej, Jakube, vyplatím ťa do grajciara, ó– neboj   sa, vyplatím. Ale Krtovi nepoviem nič, ten by hneď po dedine   rozbubnoval, ako klamem ženu. Nik nebude vedieť, len keď Jakuba   vyplatím.“
    </tei:p>
    <tei:p>
     A susedia naradovaní, ako budú Evy klamať, poberali sa domov. Ale   čože, Trnkovi je dobre, nemusí niesť domov hrnky, rajnice a iné   pletky, lebo všetko to jeho žena zabrala. Horšie je s Krtom! Ukladá   do tanistry jedno k druhému dva funty medu, sklenicu s octom a druhú   s rybím tukom, zas sklenicu s petrolejom. No on vie, že by sa   sklenice jedna o druhú potĺkli, i ukladá medzi ne bryndzu, mak,   škoricu, lekvár, sviečku a iné kúpené veci. Na samý vrch vyloží veľké   srdce so zrkadielkom a voňavé marcipány, čo za celý šesták bol kúpil.   Budeže Eva rada, keď jej donesie toľkoto všeličoho, či ho nemusí rada   vidieť, keď takto stará sa o ňu? Naloženú tanistru uviazal na chrbát,   zatiahnúc jej frumbije popod pazuchy a zviažuc ich na prsiach do   hrubého uzla. Na uši čapicu, do pravej ruky čugaňu a v mene Božom   poberá sa preč.
    </tei:p>
    <tei:p>
     Predo dvermi čaká ho Trnka, ktorý prvý bol vyšiel z krčmy. Krt   obzerá sa sem i ta, vpravo i vľavo, kde je jalovica; no nevidiac nič,   pýta sa Trnku:
    </tei:p>
    <tei:p>
     „Kmotre, kde je jalovica?“
    </tei:p>
    <tei:p>
     Trnka mu ukazuje holé dlane:
    </tei:p>
    <tei:p>
     „Práve ste mi slovo z jazyka vzali. Ja som sa vás chcel to isté   opýtať.“
    </tei:p>
    <tei:p>
     „Nuž veď ste ju sem na túto okenicu uviazali. Či neviete, kam sa   podela?...Ťaj!“ škrabal sa Krt za ušami.„Veď vy ste ju uviazali.   Akože ste ju to uviazali, há?“
    </tei:p>
    <tei:p>
     „Kmotríčku, verte: dobre. Keby som mal tu povraz a vy rohy, ukázal   by vám, ako som ju priviazal.“
    </tei:p>
    <tei:p>
     „Mňa, mňa! Čo by ste mali viazať mňa? Mohli ste si hovädo radšej   uviazať.“
    </tei:p>
    <tei:p>
     „Nuž veď som ju uviazal, veď som ju uviazal,“ a Trnka obchodil   okolo krčmy. „Ja neviem, ako sa mohla odtrhnúť. Ale tá sa neodtrhla,   lebo tak by bol zostal aspoň kúsok z vôdzky, ale tu nezostalo nič.   Kmotre, tú nám ktosi ukradol.“
    </tei:p>
    <tei:p>
     „Kmotre, to nepovedajte, lebo ja sa zbláznim od strachu. Čo by nám   povedala moja Eva?“
    </tei:p>
    <tei:p>
     Trnka povie Krtovi:
    </tei:p>
    <tei:p>
     „Kmotre, poďme ju hľadať; veď len nepôjdeme domov bez nej!“
    </tei:p>
    <tei:p>
     A susedia pobrali sa dolu mestom. Ľudí už nebolo nikde vidno, po   celodennom hluku nastalo všeobecné večerné ticho. Jarmočníci odišli   domov a páni mešťania strážili pece, aby im niekam do Ameriky   neutiekli. Ale predsa naši susedia idú stretnúť jedného mešťana   mrhanovského. Práve ide popri nich, i pýta sa ho Trnka:
    </tei:p>
    <tei:p>
     „Švagre, nevideli ste tu rysavú jalovicu? Je celkom červená, dolu   chrbtom má biely pás a na čele lampáš, pol huby je tiež bielej.“
    </tei:p>
    <tei:p>
     „Ba som videl; práve takú, ako povedáte. Ani čo by jej bola z oka   vypadla.“
    </tei:p>
    <tei:p>
     Obaja susedia priskočili k nemu a vo zvedavosti chytili ho za   kepeň. Krt podskočil na krivej nohe od radosti, že jalovica je už   tu.
    </tei:p>
    <tei:p>
     „A kde ste ju videli?“
    </tei:p>
    <tei:p>
     „Pred obedom som bol na trhu medzi statkom, i videl som ju tam   stáť.“
    </tei:p>
    <tei:p>
     Susedia v nádeji oklamaní pustili mešťanov kepeň. Krt bol by mohol   čapicu i zahodiť, lebo od strachu mu zo štice len tak tieklo.
    </tei:p>
    <tei:p>
     „Pred poludním, pred poludním; ale tá sa stratila teraz pred   večerom.“
    </tei:p>
    <tei:p>
     „Teraz? A odkiaľ?“ pýta sa ich mešťan.
    </tei:p>
    <tei:p>
     Trnka sa zaokúňal; nechcelo sa mu povedať, že spred krčmy. No   potom predsa vyznal: „Kým sme sa zjednali, vošli sme do krčmy...“
    </tei:p>
    <tei:p>
     Nedopovedal, lebo Krt mu skočil do reči:
    </tei:p>
    <tei:p>
     „A ja som už i vyplatil za ňu tridsaťtri zlatiek.“
    </tei:p>
    <tei:p>
     Mešťan pozrel ostro na nich a pýta sa:
    </tei:p>
    <tei:p>
     „Aj oldomáš ste si vypili, však?“
    </tei:p>
    <tei:p>
     Susedia neochotne mu prisviedčali:
    </tei:p>
    <tei:p>
     „Vypili, vypili.“
    </tei:p>
    <tei:p>
     „A musel byť hodný, keď vám i jalovicu ukradnúť mohli. Teraz si ju   hľadajte. Štyria Pucovci ju na kolíkoch niesli.“
    </tei:p>
    <tei:p>
     A pán mešťan smial sa na susedoch. V Krtovi zovrela žič, i kričí   za ním:
    </tei:p>
    <tei:p>
     „Ty si veru Pucovec!“
    </tei:p>
    <tei:p>
     Pobrali sa dolu mestom ďalej. Stretli akéhosi dedinčana.
    </tei:p>
    <tei:p>
     Krt povie Trnkovi:
    </tei:p>
    <tei:p>
     „Kmotre, spýtajme sa tohto; tento azda nebude taký sprostý ako ten   mešťan.“
    </tei:p>
    <tei:p>
     I obrátil sa Trnka k dedinčanovi:
    </tei:p>
    <tei:p>
     „Švagre, nevideli ste tu niekde rysavej jalovice?“
    </tei:p>
    <tei:p>
     „Akú jalovicu? Ja neviem, čo za jalovicu.“
    </tei:p>
    <tei:p>
     „Bola červená ako plameň, dolu chrbtom biely pás a na hlave   lampáš. Kým sme sa jednali, kamsi sa podela.“
    </tei:p>
    <tei:p>
     Dedinčan sa poškrabal za uchom, bodol pár ráz palicou do zeme,   usmial sa pod nos a povedal:
    </tei:p>
    <tei:p>
     „Ja viem, kde je vaša jalovica.“
    </tei:p>
    <tei:p>
     Krtovi odľahlo, akoby mu kameň bol odpadol zo srdca, priskočil k   dedinčanovi a div ho neoblapil od radosti.
    </tei:p>
    <tei:p>
     „Nuž viete, švagorko? Povedzte, kde je, a dáme vám náleznô.“
    </tei:p>
    <tei:p>
     „Vaša jalovica alebo leží, alebo ide, ak nestojí.“
    </tei:p>
    <tei:p>
     „Poďme, kmotre,“ ťahá Krt Trnku za halenu. „Poďte, toto sú   pohania. Vysmievajú sa z nešťastia iných ľudí. Najprv človeka okradnú   a potom vysmejú. To je po kresťansky?“ obrátil sa k dedinčanovi.
    </tei:p>
    <tei:p>
     No ten už kráčal v inú stranu, ale teraz sa obrátil k verným   susedom a volal na nich: „Len jej rohy hľadajte. Keď tie nájdete, už   akoby ste ju mali.“
    </tei:p>
    <tei:p>
     Susedia sa mu ani neohlásili. Len Krt sa prihovoril Trnkovi:
    </tei:p>
    <tei:p>
     „Kmotre, my ju už nenájdeme.“
    </tei:p>
    <tei:p>
     „Veru nenájdeme,“ prisvedčil s povzdychom Trnka.
    </tei:p>
    <tei:p>
     „Bože, Bože, čo mi povie Eva? Och, och, čo som nepojal na jarmok i   ju? Čo som len šiel sám? Tá mňa dočista zabije.“
    </tei:p>
    <tei:p>
     „No a moja!“
    </tei:p>
    <tei:p>
     „Horký vaša, čože vaša! Ale moja! Ó, vy neviete, aký má dlhý   jazyk!“
    </tei:p>
    <tei:p>
     „I moja má dlhočizný ani deň na Jána. Mohli by ste sa ním tri razy   opásať.“
    </tei:p>
    <tei:p>
     „Nuž i vaša má taký? Hm, hm“ pohmkal si Krt. „Ale mojej je i   podrezaný.“
    </tei:p>
    <tei:p>
     „No a mojej naostrený. Viem, že si ho brúsi od rána.“
    </tei:p>
    <tei:p>
     Takto žalujúc sa jeden druhému, šli dolu Mrhanovom. Nevedeli   žiadnej rady v tejto veľkej biede. Konečne Trnka povie Krtovi:
    </tei:p>
    <tei:p>
     „Kmotre, poďme k richtárovi. Oznámime mu, čo sa nám stalo. Keď je   richtárom, musí vedieť, čo sa v meste robí.“
    </tei:p>
    <tei:p>
     „Ozaj, ozaj, poďme!“
    </tei:p>
    <tei:p>
     A išli k trhovému richtárovi, lebo v Mrhanove majú troch   richtárov. Jeden nad mestom, čo i hodinám môže rozkazovať; druhý nad   poľom a horou; tretí nad jarmokmi.
    </tei:p>
    <tei:p>
     Trhový pán richtár mal dnes mnoho práce, preto sedí si teraz pri   ohnisku, ale neoddychuje. Oblečený je v sviatočný šat, obuté má   kordovánky. Na kolená prestrel si ženinu zásteru, aby nové nohavice   ušetril, lebo práve chytil sa do plátania krpcov. Pán richtár,   vytrhnutý z pilnej roboty, pýta sa do izby vkročivších susedov:
    </tei:p>
    <tei:p>
     „Čože by ste radi? Vari ste sa popriečili a prišli ste na   ponosu?“
    </tei:p>
    <tei:p>
     „Ó, nie, my sme sa nezvadili, lebo sme duchovní kmotrovia,“   odpovedá Trnka. „Ale jalovica nám zhynula, i hľadáme ju. Či by ste   nevedeli, kde je?“
    </tei:p>
    <tei:p>
     Pán richtár odložil krpec na lavicu, sňal z očí okuliare a celkom   ľahostajne im odpovedá:
    </tei:p>
    <tei:p>
     „Ja neviem, kde vaša jalovica; ja som ju nemal na motúzku   uviazanú.“
    </tei:p>
    <tei:p>
     Trnka i Krt poškrabali sa za ušima. Bolo im dosť mrkotno, keď   počuli, že ani richtár nezná nič o zhynutej jalovici. Domrzený Trnka   naskočí teda na pána richtára:
    </tei:p>
    <tei:p>
     „Nuž to vy neviete, ani čo sa v meste robí?“
    </tei:p>
    <tei:p>
     „Ku mne veru neprišiel zlodej oznámiť, že vám chce jalovicu   ukradnúť. A ktorému z vás patrila?“
    </tei:p>
    <tei:p>
     Krt sa ohlási:
    </tei:p>
    <tei:p>
     „Tuto kmotrovi Trnkovi.“
    </tei:p>
    <tei:p>
     „Ba moja nie, ale vaša.“
    </tei:p>
    <tei:p>
     „Ej, akože moja! To bola vaša.“
    </tei:p>
    <tei:p>
     „Ja už mám peniaze za ňu. Teda je už nie moja.“
    </tei:p>
    <tei:p>
     „Tak mi dajte jalovicu, keď máte peniaze.“
    </tei:p>
    <tei:p>
     „Ja jalovicu nemám, tak vám ju nemôžem dať...“
    </tei:p>
    <tei:p>
     „Vráťte mi teda peniaze.“
    </tei:p>
    <tei:p>
     „Vráťte vy mne zas jalovicu. Tak pekne, z ruky do ruky.“
    </tei:p>
    <tei:p>
     „Kmotre, povážte, či ja môžem vám jalovicu vrátiť, keď ste mi ju   neoddali? Čo sme neprijali, to ani dať nemôžeme.“
    </tei:p>
    <tei:p>
     „Ba museli ste prijať, keď ste mu peniaze za ňu vyplatili,“   nadhodil konečne pán richtár.
    </tei:p>
    <tei:p>
     „Neprijal som nič, len som zaplatil.“
    </tei:p>
    <tei:p>
     „To ste mačku vo vreci kúpili, a kým ste sa jednali, zlodej   vzal.“
    </tei:p>
    <tei:p>
     A pán richtár zasmial sa na Krtovej biede. Trnka od radosti   rástol, že má aspoň groše. Krt bol by zas do myšacej diery vošiel od   hanby a ľútosti, že do sveta vysypal svoje peniažky. Na čele sperlil   sa mu pot a v ňom každý vlas sa kúpal, ani čo by ho bol horúcou vodou   oblieval. Keď pomyslel na stratenú jalovicu a Evu, zuby mu od strachu   zdrkotali. Keď mu prv bolo v hlave hmlisto, teraz sa mu dôkladne   rozbrieždilo, ani čo by opitého uložil do kvetúcich konopí. Začal   pekným spôsobom dorážať do kmotra:
    </tei:p>
    <tei:p>
     „Kmotre, viete, kto som, čo som. Povážte, že Eva miesto kravy mňa   priviaže k žľabu a tieskom zabije. Áno, zabije dočista, ak prídem bez   peňazí. Vráťte mi moje peniaze.“
    </tei:p>
    <tei:p>
     „Kmotre, a vy myslíte, že moja by ma za sklo položila, keby som   bez peňazí a jalovice prišiel?“
    </tei:p>
    <tei:p>
     „Rozdeľme sa teda s peniazmi,“ navrhoval Krt.
    </tei:p>
    <tei:p>
     „Dobre, ja pristanem, ale vy mne najprv dajte polovicu   jalovice.“
    </tei:p>
    <tei:p>
     „Ale jalovica nie je moja.“
    </tei:p>
    <tei:p>
     „Ba je vaša,“ tvrdil Trnka.
    </tei:p>
    <tei:p>
     „Ba je nie jeho,“ ohlásil sa pán richtár, „veru tá jeho nezovie   pánom. Tá je zlodejova.“
    </tei:p>
    <tei:p>
     Krt sa mrzute poškrabal za uchom. Už mu plač začal koniec nosa   štekliť.
    </tei:p>
    <tei:p>
     „Pravdaže je nie moja, preto si pýtam nazad peniaze.“
    </tei:p>
    <tei:p>
     „Hja, ale ja peniaze nedám, lebo tie sú moje.“
    </tei:p>
    <tei:p>
     Krt i od ľútosti, i od hnevu začal skoro plakať. Skočil k Trnkovi   a volá naň:
    </tei:p>
    <tei:p>
     „Ani jalovica, ani peniaze, ani nič! I ubijú človeka, i plakať mu   nedajú. Ej, Eva, Eva, čo som ja urobil! Načo som ja šiel samotný na   jarmok? Načo som kupoval jalovicu od takéhoto mrcha človeka? Načo som   sa spriahol s takýmto pohanom? Ach, Eva moja radostná, už som   tam!“
    </tei:p>
    <tei:p>
     Pri ostatných slovách slzy ako hánky padali mu dolu neoholenou   tvárou.
    </tei:p>
    <tei:p>
     „Vidíte,“ povedá pán richtár, „máme sa najprv obzrieť o statok a   len potom o hrdlo. Mali ste si jalovicu zabezpečiť a len potom   oldomáš piť; lebo jalovica má nohy, tá ľahko utečie, ale sklenica   neutečie.“
    </tei:p>
    <tei:p>
     „Pán richtár, vy len tomuto chytáte stranu, a mne nie. Ja mám   mrcha ženu: ak sa bez peňazí vrátim domov, dá mi do týždňa slanú vodu   chlípať a bude sa vadiť, že mi uši opuchnú od počúvania. Ale ja ju   len sem k vám pošlem.“
    </tei:p>
    <tei:p>
     „Kmotre, pánu richtárovi poctivosť, i mne poctivosť! Čo ste ma do   krčmy zajali? Keby nie vy, mohol som už byť doma. Ja idem — čo tu   budem robiť? Dobrú noc, pán richtár!“
    </tei:p>
    <tei:p>
     A tak Trnka odišiel, za ním pobral sa i Adam Krt. Na ulici sa zas   zišli. Krt chytil Trnku za halenu a začal ho prosiť:
    </tei:p>
    <tei:p>
     „Kmotre, sme susedia, duchovní kmotrovia: zas sa máme   pohnevať?“
    </tei:p>
    <tei:p>
     „Vidíte, vy začínate hádku. Dajte mi pokoj a budeme zas   dobrí.“
    </tei:p>
    <tei:p>
     „Kmotre, vráťte mi mojich triatridsať, čo som krvopotne vyrobil.   Viete, že mne kozy neorú.“
    </tei:p>
    <tei:p>
     Trnka mu s hnevom odpovedal:
    </tei:p>
    <tei:p>
     „A mne vari capy bránia? Nejeden raz doniesol som mojej jalovici   sečky, kým som ju vyriadil, a teraz by som ju mal niekomu darovať!   Veď vy sa nazdávate, že mne pečené holuby letia do úst. Čo vypytujete   toľko akési peniaze? Choďte si radšej od zlodeja vymáhať jalovicu.   To!“
    </tei:p>
    <tei:p>
     Teraz už i Krt vzbĺkol spravodlivým hnevom a skríkol na   suseda:
    </tei:p>
    <tei:p>
     „Lakomec, nejdem ďalej s tebou! Veď ti moja žena ukáže — ej,   ukáže!“
    </tei:p>
    <tei:p>
     „A moja ti vari odpustí! Ty me-e-e-ek!“
    </tei:p>
    <tei:p>
     A Trnka zamekotal, akoby človek Krtovu kozu počul.
    </tei:p>
    <tei:p>
     Ani Krt mu neodpustil, skríkne naň: „A ty kikirikí!“
    </tei:p>
    <tei:p>
     Tak sa rozišli dobrí kmotrovia. Krt šiel vopred a Trnka poostal za   ním. Dnešné mernô bolo im teda daromné, akoby peniaze bol dolu vodou   pustil. Krt, idúc hore mestom a vidiac, že Trnka tiež kráča za ním,   obrátil sa a zavolal:
    </tei:p>
    <tei:p>
     „Kikirikí!“
    </tei:p>
    <tei:p>
     A kmotor sa mu ohlásil:
    </tei:p>
    <tei:p>
     „Me-e-ek!“
    </tei:p>
    <tei:p>
     A hore celým mestom ohlášalo sa: „Kikirikí!“ A zápäť za tým:   „Me-e-ek!“
    </tei:p>
    <tei:p/>
   </tei:div>
   <tei:div type="chapter">
    <tei:head>
     6.
    </tei:head>
    <tei:p>
     Adam Krt so zvesenou hlavou kráča k svojej dedine Adamovciam.   Hlava mu oťažela od užitých oldomášov a od starostí a trápenia.   Nedbal by ju niekam oprieť a pospať si. No ale má si do snehu ľahnúť?   Nie do snehu, nie ľahnúť; zápasí celou silou s ťažkou cestou konanou   uzučkým vyhladeným chodníkom. Nohy sú ako centy, ani čo by tie   súkenné kapce boli podbité olovom a železom. Do nich vliezol užitý   trúnok a zaputnal ich. Nohy podkľakujú, hocikedy i ušmyknú sa do   kyprého snehu, no tu nadloží sa čugaňa a zachráni svojho gazdu od   pádu. Tá mu slúži za tretiu nohu. Nie, nedal by ju ani za zlatého   somára.
    </tei:p>
    <tei:p>
     Ťažká chôdza rozohriala ho a oldomáše zaľahli mu v hlave. Čím   ďalej kráčal, tým menej bol povedomý samého seba. Všetko sa mu   pomútilo v hlave; nezná, či sníva a či v skutočnosti kráča; len   udalosť s jalovicou nezišla mu z umu. Jalovica, kmotor Trnka sú tie   predmety, ktoré mu v hlave strašia; niekedy zjaví sa mu i Eva, a   vtedy ho mráz prechodí. Kráča zvoľna, z nohy na nohu, a odvráva   si:
    </tei:p>
    <tei:p>
     „Ty si kmotor? Hej, zlodej, psovi budeš kmotrom, a nie mne! Preňho   predať kozu, a teraz ma pripraví i o tridsať. Ozaj, koľko som mu   vyplatil? Tridsať, jeden, dva, tri; hej, triatridsať. Oldomáš s ním   tri rýnske a so Šmálkom dva, to je päť. Tak, tak, päť rýnskych. Eva,   Eva, ale ma čakáš? Hej, vediemže ti za jalovicu. Hahaha! Jalovicu   vediem. Ale, Evička, tá sa ti bude tvrdo dojiť. Nech som Kubo, tvrdo!   Ale ťa nebude kopať — ó, nie, neboj sa, ani ti nevyleje pri dojení   mlieko. Ó, nevyleje. A ľahko sa bude od nej mútiť, aspoň neustaneme   pri ňom. Ale načo by nám bola tá krava? Kto by jej trávu nosil? Tebe,   Evička, škoda by bolo tým sa zapodievať. A kto by jej v zime sečku   rezal? Ja veru nie, a ty, Evička, tiež nie! Aspoň strigy nebudú mať   čomu u nás porobiť, to už sa nebojím. Ale Trnka je zlodej, cigáň,   mrcha človek, o peniaze ma pripravil. Ten zlo—“ Nedopovedal, lebo sa   mu noha pošmykla. „Ale kde je? Či ide, či zostal v meste? Nože sa   obzrime!“ A Krt, obzrúc sa, videl Trnku asi na dve strelenia   kráčať.
    </tei:p>
    <tei:p>
     Krt dochodí k potoku, nad ktorým úzka lavička; na druhom brehu   stojí stará bútľavá vŕba. Krt, pozrúc na lavičku, vidí, že mu pred   očami tancuje. Nemôže nijako vykročiť na ňu. Čo raz podvihne nohu, to   mu kročí mimo.
    </tei:p>
    <tei:p>
     „Lavička, netancuj, pekne stoj, aspoň kým ja prejdem. Ale tamtoho,   čo príde za mnou, zhoď ta, do vody!“
    </tei:p>
    <tei:p>
     A Krt pekne, pomaly ako malé dieťa, keď sa učí behať, vymeriava   rovné kroky po lavičke. Pri každom húta, ako má nohu položiť, až   šťastne prešiel na protejší breh.
    </tei:p>
    <tei:p>
     „Tak, už som tu! Chvalabohu, že ma lavička nezhodila; nebol by to   užitočný kúpeľ. Odtiaľto pôjdeme voľne, z nohy na nohu. Och, Eva,   Eva, čo ti odpoviem, keď budeš pýtať peniaze? Och, och! Chvalabohu,   že som kúpil srdce. Keď prídem, sadnem k stolu a poviem jej: Na,   Evička, kúpil som ti srdce, i za šesták marcipánov. Kým to zje, za   ten čas na peniaze zabudne.“
    </tei:p>
    <tei:p>
     Hľa, tu je bútľavá vŕba. Vôkol nej krovie, prez ktoré Krt razí si   cestu, idúc uzučkým chodníkom. Obzerá sa vpravo i vľavo, či nevidí   niečo zlého, lebo všetci Adamovia v Adamovciach i všetky Evy   povedajú, že tu žena bez hlavy mátava. Obzerá sa Krt, obzerá, či ju   niekde nezazrie; no nikde nič. Ej, ba horký nič! Hľa, tamto vrbina sa   trasie, z nej zamrznutý srieň sype sa dolu. Spomedzi krovia   vyredikalo sa čosi, Krtovi rovno zastanúc cestu. Niet pochybnosti, to   je tá mátoha. Zjavila sa mu preto, lebo nechcel nikdy uveriť iným,   keď o nej vyzprávali. Ruky tenučké ako paličky, ale hrdlo   dlhočizné-dlhé, dlhšie než ostatok tela. Mátoha rovno oproti Krtovi   rozšíri ramená, akoby ho objať a so sebou vziať chcela. No nemôže sa   akosi až k nemu dopraviť, lebo hodí sa vše na zem, až zamrznutý sneh   od toho pádu zavrždí. Krt, vidiac nerovné, prežehnal sa po   kresťansky. Zuby mu od strachu drkotali, takže jeden na druhý ani   nestačil dopadať. Adam mlčí, len sám v sebe myslí:
    </tei:p>
    <tei:p>
     „Pane Bože, to je mátoha! A ako sa hádže, a ide rovno ku mne. Och,   Eva, Eva, už som tam! Nikdy ma viac neuvidíš. Škoda peňazí a nového   kožuška, čo mám na sebe!“
    </tei:p>
    <tei:p>
     A Krt, vidiac, že žena ide k nemu, začal ustupovať k bútľavej   vŕbe. Tam sa mienil pred ňou schovať. Mátoha rovno za ním. Krt sa   oprel o vŕbu a zvolal na mátohu:
    </tei:p>
    <tei:p>
     „Kto si? Ak si dobré, povedz, a ak zlé, nepochodíš dobre!“ A   ukázal jej svoju ťažkú čugaňu.
    </tei:p>
    <tei:p>
     Mátoha vyskočila vozvysok a padla na zem, aká dlhá bola. Krta   opustila všetka smelosť, skrčil sa a hľadal bútľavý otvor vŕby. Na   šťastie bol otvor veľký a Krt malý, i tiahol sa do vŕby, a to   tanistrou vpred, aby sa jej dajako neuškodilo. Ako sa tak title, nohy   sa mu na chodník uvezú, a milý Adam je už, chvalabohu, dnu. Búšil sa   hlavou o vŕbu, ba aj tanistru pritisol chrbtom o vnútro vŕby, i   schrapšťalo mu to v nej, ako čo by roztrhol razom pol štvrtníka   orechov. No on je len rád, že sa pred mátohou ukryl. Ale tá ešte   posiaľ neodišla, ba kníše sa mu pred očami zboka nabok. Vypne sa,   vyskočí a hodí sa Adamovi na kolená, ktoré v otvore vŕby ako krosná   postavil. No ten sa pochlapí, chytí čugaňu a prásk po mátohe. Mocný   úder zadudnel na jej dlhom hrdle, ktoré sa rozsypalo a odpadlo; i   pádi od vŕby mátohin krátky driek, ometajúc dlhým chlpatým chvostom.   Bol to pes, dlhé hrdlo bola dbanka. Pes vošiel niekam do kuchyne a   chcejúc mlieko vychľaptať, vopchal hlavu do dbanky, no nemohol ju   stadiaľ vytiahnuť. Nevediac si rady, bežal poľom, až ho Krt od nej   oslobodil.
    </tei:p>
    <tei:p>
     Krt vidiac, ako udatne bojoval s mátohou, vykríkol:
    </tei:p>
    <tei:p>
     „Hej, nebudeš ty mňa viac mátať! A ako chytro sa premenila vo psa,   keď som ju čugaňou obdaril. Najhlavnejšie je nebáť sa nikdy.“
    </tei:p>
    <tei:p>
     Prestrašený chytro sa pozbieral. Vo vŕbe zostala po ňom hodná   mláka, ba i dolu kožuškom dosiaľ mu akási masť kvapká. Krt sa berie   ďalej, avšak nohy už oťaželi, nevládali chytro kráčať. Hlava chcela   ísť, dosť sa vopred nadchyľovala, ale tie nešťastné nohy miatli sa mu   popri čugani. Chodník mu je tiež priúzky, i zíde z neho do čerstvého   snehu, ktorý sa mu i za sáry tisne. Krt je úplne spitý. Čisté   povetrie ho rozobralo a dodalo mu. V hlave sa mu myšlienky pomiatli,   no nezabudol ešte o stratenej jalovici; kráča ďalej a odvráva si:
    </tei:p>
    <tei:p>
     „Hoj, chvalabohu, dedina je tu! Vidím už vežu. Ach, pospímže si po   takejto ceste! Ale Eva! Ach, Eva, Eva, čo ja budem robiť? Ani kravy,   ani peňazí. Čo ti poviem, keď prídem domov? Oj, nebojím sa, nesiem ti   srdce i marcipány, ty to rada. Keby jej bol len ešte šatku kúpil. To   rada má, aj oko by si dala za takú olejkovanú vyklať. A mohol som   radšej jej kúpiť než Šmálkovi a Trnkovi oldomáš. Hej, Trnka, kmín,   zlodej; počkaj si ho!“
    </tei:p>
    <tei:p>
     Krt už vchodí práve do dediny. Ide od kraja do kraja, akoby celú   cestu mal v árende. Prple sa v čerstvom snehu, akoby celú cestu chcel   svojimi kapci preniesť. Akoby s niekým šiel, rozkladá si rukami:
    </tei:p>
    <tei:p>
     „Veď ja viem, kde mi je dom. Najprv je môj a potom Trnkov. Ale môj   je trochu inakší, mám pred ním nové vráta, mne ani vtáča do dvora   nepreletí. Trnka, babrák, nemá závristý dvor. Kdeže je môj? Aha, tu   je! Oj, nové vráta zabeleli sa mi. A v oblokoch sa ešte svieti. Eva   ma čaká. Ach, Evička moja, nuž ma ty čakáš? Teraz len hore, na   podstenu. Tak, tak, len pomaly. Najtiaž ta vyjsť, človek je už akoby   v izbe. Ale kto rozlial vodu, a to pred samou podstenou? Azda si to   ty, Eva, aby som ti tu padol a hrnčeky pobil. Oj, ja nepadnem. Adam,   pozor na ľade; Krt, pozor, aby si nepadol! A ty, čugaňa, drž. Tak,   tak, tak! No — už som tu, už som na podstene. Pozrimeže, čo tá Eva   robí, prečo tak dlho svieti? Potichu, len oblôčikom kuknime, aby nás   nezbadala. Aha, aha, ako si sedí a pradie. Ach, moje nebožiatko, ono   mi pradie. Ale to nie moja Eva. Nech som Kubo — nie! Krt, Krt, kde sú   ti okále, že si ju hneď nepoznal? Bože, strigy mi vzali Evu a miesto   nej túto špatu dali! Veď je táto čertu podobná, a moja Eva je pekná.   Mne sa všetko pozdáva, že je toto Trnkova žena. Nuž, pravdaže; hej,   to je ona s takým roztľapkaným nosom. Ale čo chce v mojom dome?   Trnkuľa, a v mojom dome! Už viem, oj už viem! Akiste prišla žalovať   Eve, že som s jej mužom pil. A veru to bude! Ale dobre, žaluj, a ja   dbám! Hoj, moja Eva mi neurobí nič, nesiem jej srdce i marcipány. Ale   keď mojej tu niet! Kdeže si? A už v izbe jej niet! Iba ak v posteli;   už akiste bude spať, lebo si včas líha. Ale kde je posteľ? Nuž veď tu   postele niet! Eva posteľ kamsi podela, lebo jej niet pri kozube. Ej,   ba je tu, hľa, pri samom stole. Ale naša býva pri kozube. Iba ak by   ju bola k stolu preložila dnes, keď mazala. Ale načo by to bola   robila? Toto nie môj dom. Ja sa mu nepriznávam. Veď ani šidla niet do   povaly zabodnutého, ani hodín. To nie môj dom. Poďme ho hľadať.“
    </tei:p>
    <tei:p>
     Krt skutočne pomýlil sa o jeden dom, lebo tento je Trnkov, ktorý   tiež dal si predeň postaviť podjeseň nové vráta. Pravda, Krtovci   neznali o tej oprave ničoho, lebo v tuhom hneve ani nepozreli na   Trnkovie dom. Krt sa pomýlil aj vtedy, keď hádal, že idúc z Mrhanova,   najprv k svojmu príde domu. Ten pomer stál vtedy, keď sa vchodilo   protivnou stranou do dediny, napríklad z Čepiaroviec. Nuž nedivme sa   Krtovi, on chodí viac do Čepiaroviec na jarmoky než do Mrhanova;   preto i dnes pomýlil sa, mysliac, že bol v Čepiarovciach. Keď zbadal,   že poblúdil, poberal sa zo susedovej podsteny dolu na cestu. Kročí z   podsteny na ľad, a prv než by bola čugaňa pomohla, bác! – zabil klin   do zeme, ani čo by ho bol podťal. Udrel sa v chrbát, najväčšmi v to   miesto, kde visela tanistra. Schrapšťalo to v nej znovu, ani čo by   bol štvrtník orechov bol v zuboch roztĺkol. Krt sa horko-ťažko   pozbieral a krívajúc poberal sa pomaly k vyšnému domu. Za každým   krokom hrklo mu v tanistre ani židovi, čo skupúva kosti.
    </tei:p>
    <tei:p>
     „No, tu je môj dom! I nové vráta sú tu. Ale akosi prešiel vyše   Trnkovho a Trnkov niže môjho. Počkajte, ako voda tečie, to je   najistejšie. Nuž keď ideme do Čepiaroviec, ideme najprv popri mojom,   a keď do Mrhanova, popri Trnkovom. Ba nie, prv popri Trnkovom a len   tak popri mojom. Ale čo, ten bol Trnkov a toto je môj. Ale či naozaj?   Veď tu sa ani nesvieti, a moja Eva by nesvietila! To by bolo!   Akokoľvek, tento dom je nie môj. Ja sa mu nepriznávam. Čo sa len od   rána v týchto Adamovciach porobilo? Domy akosi popreskakovali. Ale   zavolám do izby, povedia mi, čí sú.“
    </tei:p>
    <tei:p>
     A Krt zaklopal na tmavý oblok a zavolal na spiacich:
    </tei:p>
    <tei:p>
     „Hej, počujete, máte muža doma?“
    </tei:p>
    <tei:p>
     Rozospatá Eva, nemôžuc sa chytro prebrať, odvetila:
    </tei:p>
    <tei:p>
     „Hej!“
    </tei:p>
    <tei:p>
     „Veď povedám, že to nie môj dom. Tu majú muža doma. A ja čí som   muž? Odkiaľ? Iba ak by som sa do druhej dediny zatáral. Ach, Božemôj,   číže som? Ak mám čugaňu, Krt som, a ak palicu, Trnka som. Ale ja som   predsa len Adam Krt, kapčiar z Adamoviec. Ale nezaškodí, keď sa   opýtam ešte raz.“
    </tei:p>
    <tei:p>
     A Krt ešte raz zaklopal na obloku a zavolal do tmavej izby:
    </tei:p>
    <tei:p>
     „Ale naozaj vám je doma?“
    </tei:p>
    <tei:p>
     Z izby sa ešte raz ozvalo:
    </tei:p>
    <tei:p>
     „Hej!“
    </tei:p>
    <tei:p>
     Adam začal sa už pratať od obloka, bojac sa, že ho ešte ubijú, keď   im sen kazí; keď v pitvornom plechu zaškripel kľúč. Eva sa už   spamätala, že muža nemá doma, i šla mu otvoriť.
    </tei:p>
    <tei:p>
     Keď prišla až k nemu, nachýli sa k nej, prizerajúc sa jej pilne do   tváre, akoby ju nemohol poznať. V tej neistote pýta sa jej:
    </tei:p>
    <tei:p>
     „Ktože ste?“
    </tei:p>
    <tei:p>
     „Ak chceš, mnoho sa ma nevypytuj! Ja viem, kto som; ale ty si zas   dobral, že ani už nevieš, čí si.“
    </tei:p>
    <tei:p>
     „Oj, už som ťa po anjelskom hlase poznal, že si to ty: moja   staričká.“
    </tei:p>
    <tei:p>
     „Len poď dnu, tulák, veď ma ty i po metle poznáš, že som to   ja.“
    </tei:p>
    <tei:p>
     „No-no-no! Len nebuď taká chytrá do bitky. I ja radšej dávam než   beriem.“
    </tei:p>
    <tei:p>
     Vošli do izby. Krt ledva sňal čapicu; hlava sa mu uchlpila ako   šop. Každý vlas trčal osobitne. Potočil sa raz-dva a ustatý, s   tanistrou i v halene zavalil sa na lavicu k stolu.
    </tei:p>
    <tei:p>
     Eva od jedu osinela ako šata. Skočí k mužovi, zodeje mu halenu a   pozerá mu do tváre. „No, ale si hodný ako kšu. Veď ty, človeče,   petrolejom smrdíš!“
    </tei:p>
    <tei:p>
     Muž sa pekne na ňu usmial. No bolo na nej poznať, ako nedobre jej   padne hľadieť naň. On odpovedal:
    </tei:p>
    <tei:p>
     „Čo nosím, musím tým aj smrdieť. Ale aj izba smrdí vápnom a   mazivom. Fuj.“
    </tei:p>
    <tei:p>
     Neuspokojená týmto vysvetlením, odväzuje mu frumbije a sníma dolu   tanistru. Pozrie dnu, no okrem pár papierikov a hŕbky črepov nevidí   tam nič. Adam jej vezme z ruky tanistru a pozerá do nej. Vytiahne z   nej mastný papier, v ktorom je čosi zakrútené. To je marcipán,   omastený petrolejom a fištránom. Krt chce ním začať, aby ženu   udobril.
    </tei:p>
    <tei:p>
     „Vidíš, Eva, ty na mňa kričíš nič po nič. Ja som ti nikdy ešte   neublížil, ale vždy ťa na rukách nosil. Aj teraz som ti kúpil   marcipán. Na, vezmi!“
    </tei:p>
    <tei:p>
     A podáva jej už z papiera vykrútené čosi, čo bolo rozmäknuté.
    </tei:p>
    <tei:p>
     „To si ty zjedz. Veď smrdí fištránom.“
    </tei:p>
    <tei:p>
     „Ale tebe dnes akosi všetko smrdí, tu petrolejom, tu fištránom. Do   marcipánov len nelejú fištrán! Len zavoňaj, ako vonia pieprom.“
    </tei:p>
    <tei:p>
     Krt hľadá v tanistre i srdce. No nikde ho niet. Na samom dne jest   pár omrviniek z neho. I chváli sa jej:
    </tei:p>
    <tei:p>
     „Žena, i srdce som ti kúpil. A to aké: so zrkadlom!“
    </tei:p>
    <tei:p>
     Miesto srdca vytiahol bryndzu v mastnom papieri zavinutú.
    </tei:p>
    <tei:p>
     „Tu je bryndza na zaliepance!“
    </tei:p>
    <tei:p>
     „Ale ty sám si ich budeš jesť. Ja veru nie!“
    </tei:p>
    <tei:p>
     A vytrhla mu tanistru z ruky. Obzerá bryndzu, no smrdí petrolejom.   Rozhnevaná sťa fúria hodila sa k nemu, jej prsty lietali a mihali sa   mu popred oči. Adam nachýlil hlavu a zažmúril oči, čakajúc, kedy mu   na hlavu jej dlaň dopadne. No Eva neurobila mu nič, len sa prehrabuje   v tanistre a vyťahuje zbytky potlčených fľašiek a nakúpeného tovaru.   Horké slzy kanú jej lícami. Na muža ani len nepozrie, lebo ak by to   urobila, vzkypela by v nej krv a bolo by s ním zle.
    </tei:p>
    <tei:p>
     Dlhá cesta, prekonané námahy, nemierne užitý nápoj a náhla premena   náteplia dotkli sa Krta mocne, takže upadal pomaly v ťažký sen. A   preto čo by koľko žena kričala, on z toho nerozumie nič, len z   polosna zamumle pod nosom pár nesúvislých slov. Mihalnice sú ako z   olova, zaťaželi jedna na druhú, a milý Krt si už odfukuje, ani čo by   ho bol ukolísal. Nevyzlečený vyvalí sa na lavicu za stôl a chrápe,   ani čo by drapačky driapali. Zarmútená Eva tiež zadusila svetlo a   ľahla si. No dlho roj nepokojných a trápnych myšlienok zaháňal jej   žiaduci sen z oka. Konečne nado dňom čosi zasnula, ale i to bol sen   viac unavujúci než občerstvenie poskytujúci.
    </tei:p>
    <tei:p/>
   </tei:div>
   <tei:div type="chapter">
    <tei:head>
     7.
    </tei:head>
    <tei:p>
     Bolože dobre Krtovi, kým snil. Zabudol na všetky neresti a biedy   svojho života. Veru by nedbal, čo by mohol do súdneho dňa takto za   stolom ležať a také milé snívať. Veď sa mu prisnilo, že jalovica je   tu a že ju sám doviedol domov. Ešte keď sa prebudil, držal päsť mocno   zavretú, aby sa mu z nej nevytrhla. Snívalo sa mu, že fľašky sú celé   a všetok tovar v poriadku. Slovom, Krt, kým snil, bol ako v nebi.   Ešte i keď prebudil sa a videl Evu už sedieť pri stole a priasť,   spokojný sám so sebou usmieval sa na ňu. No trhol sa na tvrdej   lavici, vidiac na žŕdke zavesenú včerajšiu tanistru s veľkým mastným   fľakom a na stole paklíky včera kúpených a potom umačkaných   drobností. A keď teraz už pozrel lepšie na Evu a na jej dočervena   vyplakané oči a smutnú tvár, verte mi, smiechoty mu prešli, ba šlo   i jemu skoro do plaču. Ľutoval úprimne všetky svoje včerajšie   priestupky, sám sebe nadával v duchu do ožranov a naničhodníkov a dva   razy sa pošepky zaprisahal, že viac nikdy rozólišu piť nebude, a čo   by ho celá rieka tiekla. Ale čo mu to už dnes osoží? Či si za to kúpi   čo i len zápaliek, nieto jalovicu? Svedomie mu správne vytýkalo, že   včera ráno mal si to predsavzať a vykonať.
    </tei:p>
    <tei:p>
     Rozmýšľal, ako by mohol ženinej kázni ujsť. Utíšil sa za stolom,   nechcejúc vyjaviť, že je už hore. No zaspať nemožno. Čo Eva raz   vzdychla, to ho zakaždým bodlo, akoby ho bol ovad uštipol. Neopovážil   sa ani údom pohnúť, hoci holá lavica dosť omínala ho. Tak sa cítil,   akoby ležal v tŕní. Ani len nedýchol hlasnito, aby neobrátil na seba   pozornosť ženinu.
    </tei:p>
    <tei:p>
     Adama prešiel mráz, lebo Eva šibla už raz okom za stôl, chcejúc   snáď presvedčiť sa, či jarmočník ešte spí. Jeho predtým otvorené oči   bleskorýchlo zapreli sa a tvár, ako len možno, je vážna a spokojná.   Od tých čias neopovážil sa otvoriť oči, bojac sa, že Eva zbadá jeho   bdenie, a začne mu čítať lekciu. So zavretými očami vzdychá sám   sebe:
    </tei:p>
    <tei:p>
     „Bože, Bože, čo som to porobil! Achach, ako pozriem Eve do očí? Čo   len fľašky a hrnček, to je ešte málo, ale tridsaťtri zlatky a   oldomáše! Ach, ja som do kúpy nešťastný, mne nehodno po jarmokoch   chodiť. Raz kúpim starú kravu, raz ukradnutú jalovicu. Veď som ja   zasial peniažky! Ja, troviteľ naničhodný, sprostý ako obuch! Ale ja   utečiem, pôjdem v kraj sveta, nech potom v Adamovciach šije pančuchy,   kto chce. Keby len Eva vymkla nohu z izby, ale tu sedí.“
    </tei:p>
    <tei:p>
     A Eva sedí a pilne pradie. Lecikedy utrie si slzu, ktorá sa jej po   istých prestávkach z oka derie.
    </tei:p>
    <tei:p>
     „Ach, ako plače, nebožiatko! A ešte ani o jalovici, ani o oldomáši   nevie. Ó, ja biedny človek, ako jej to vypoviem? Čo jej poviem, keď   bude peniaze pýtať? Ja sa pominiem od žiaľu.“
    </tei:p>
    <tei:p>
     No Adam nemohol tiež do večera ležať. Hodiny ukazujú štvrtú, treba   už vstať. Dvíha sa teda; najprv, pravda, ťažkú, ubolenú hlavu. Čo len   hlava, bez tej by sa obišiel, ale peniažky!
    </tei:p>
    <tei:p>
     Chytro sa obliekol, kľakol k stolu a nábožne sa modlí. Nikdy mu   modlitba tak zo srdca neprýštila ako dnes; prosí z neba pomoc v tejto   veľkej biede. Modlí sa dlho-predlho, skoro dva razy toľko ako   inokedy, len aby zvadu odtisol. No ani modliť nemohol sa do večera,   vstal od stola a bral sa do práce. Riadna ranná práca jeho bývala   švábku škrabať. Inokedy, pravda, kým sa chytil do toho, mohol by bol   i desať ráz naškrabať; musel sa vše aspoň tridsať ráz vytiahnuť a   tridsať ráz zažívať, akoby bol chcel tú naškrabanú švábku i s opálkou   zjesť. Eva sa ho vše natisla do tej práce ako nadutý mechúr do vody.   No dnes nemusela mu ani slovom rozkazovať, lebo sám od seba chytil sa   do práce. Inokedy musela mu navyberať čo najväčšej švábky, len aby sa   s tým nemilým škrabaním čím skôr odbavil. Dnes navyberal si samého   drobizgu a pokorne sadol na nizučký stolček. Škrabe pekne dočista;   vyberá i z jamiek, len aby Eva bola s ním spokojná a nemala príčinu   zadrapiť sa doň.
    </tei:p>
    <tei:p>
     A ona len pradie a pradie, ani len nepozrie na muža. No Adam vie,   že neujde jej jazyku, že Eva už len nad tým premýšľa, ako začať   harmatanc. Aby sa kázeň odtisla, začal spievať rannú pieseň. Inokedy   i Eva chytila sa a obom to išlo lepšie než samému Krtovi, ktorý má aj   tak mizerný, zachrípnutý hlas. No dnes ona mlčí ako ryba a sedí ticho   ako krapeň na panvici. A tak milý Krt spieva a zaťahuje si sám a sám,   len hocikedy kohút z pánta jedným kikirikí zamieša sa mu do remesla.   Švábky je už dosť, treba rozložiť oheň a k nemu panvu pristaviť. To   všetko vykonal Adam sám. I piesne mu vyšli, lebo viac ich už nevedel   naspamäť. Sadne k stolu – práve proti žene – a chytí sa prišívať   opätok na jeden už ináč vyhotovený kapec. Na škutinu pripevnené   dratvy zručne si preťahuje.
    </tei:p>
    <tei:p>
     Eve je už slovo na jazyku; len nevie, ako má začať. Krt previnil   sa včera toľko, že ťažko je vynájsť najťažší priestupok. Keby bol   jedno previnil, iste by sa už bolo sprášilo na ňom.
    </tei:p>
    <tei:p>
     Krt trpezlivo čaká začiatok. Čím väčšmi Eva s kázňou odťahuje, tým   väčší strach sa ho zmocňuje, lebo vie, že tým ostrejšia bude.
    </tei:p>
    <tei:p>
     Tak nadišiel konečne smutný okamih. Eva začala, ale len s   otázkou.
    </tei:p>
    <tei:p>
     „Šiel si len sám z jarmoku?“
    </tei:p>
    <tei:p>
     Muž ochotne odpovedá:
    </tei:p>
    <tei:p>
     „Hej, sám ako palec; živej duše nešlo so mnou.“
    </tei:p>
    <tei:p>
     „To verím, lebo všetci poriadni ľudia sa za vidna poberajú z   jarmoku a netúlajú sa po nociach ako ty. Noc má svoju moc.“
    </tei:p>
    <tei:p>
     Krt ako napravený hriešnik zhlboka povzdychol.
    </tei:p>
    <tei:p>
     „Povedz mi, človeče,“ pokračovala Eva, „čo si tam robil do   polnoci?“
    </tei:p>
    <tei:p>
     „Ja som sa pobral ešte za vidna, ale...“
    </tei:p>
    <tei:p>
     Eva nedala mu dopovedať, skočiac mu do reči:
    </tei:p>
    <tei:p>
     „Nepleť, synku! Ešte vraj za vidna! To ti dosiaľ nevyšumelo z   hlavy, keď tak pletieš? On sa pobral za vidna!“
    </tei:p>
    <tei:p>
     „Nuž dosť dobre sa už bolo zmrklo, keď som sa hýbal. Bol by som   včaššie prišiel, ale ma mátalo.“
    </tei:p>
    <tei:p>
     „Ó, to verím; keď tak doberieš, potom už hlava voľky-nevoľky   máta.“
    </tei:p>
    <tei:p>
     „Nie veru, stará. Ale uver mi, že ma bezhlavá žena tam pri vŕbe   mátala. Keď prišla ku mne a hodila sa mi na kolená, ja som ju čugaňou   udrel a ona sa hneď premenila na psa.“
    </tei:p>
    <tei:p>
     „Žena premeniť sa na psa! Braček, nepleť také hlúposti!“
    </tei:p>
    <tei:p>
     „No, to bolo tak, či veríš, či neveríš. Ja som od strachu padol do   bútľavej vŕby a pobil som hrnce i fľašky.“
    </tei:p>
    <tei:p>
     „Nemysli, že ja ešte raz budem kupovať bryndzu a med,“ vyhrážala   sa mu Eva. „Na Hody budeš jesť pečenú švábku miesto opekancov, a to   nie z misky, ale z vahana. Lebo ty nie si hoden, aby ti poriadna žena   predložila misku!“
    </tei:p>
    <tei:p>
     „No to nebude ešte veľká pokuta,“ pomyslel si Adam a pokorne   doložil:
    </tei:p>
    <tei:p>
     „Ja nedbám; mne môžeš dať, ak chceš, len slanú vodu chlípať, ale   sebe musíš navariť poriadneho jedla.“
    </tei:p>
    <tei:p>
     Tým sa chcel žene trochu zalíškať. No Eva, akoby to ani nebola   počula, opýtala sa ho:
    </tei:p>
    <tei:p>
     „A kde sú peniaze? Ešte mi ani len nepovedal, čo kúpil a čo   predal! Povedz, tak robí poriadny muž?“
    </tei:p>
    <tei:p>
     Adam zbledol a trhol sa pri tejto otázke, akoby sa mu bol niekto   vreda dotýkal. Povzdychol si zhlboka.
    </tei:p>
    <tei:p>
     „Čože vzdycháš? Čo ti je? Hej, ja už vidím, že si čosi s peniazmi   porobil.“
    </tei:p>
    <tei:p>
     „Peniaze s mešcom boli položené v tanistre, musela si ich už tam   nájsť.“
    </tei:p>
    <tei:p>
     „Mešec som našla, ale peniaze som nepozerala, lebo chcem od teba   počuť, čo a ako je.“
    </tei:p>
    <tei:p>
     „Za kapce som utŕžil štyridsať rýnskych a z domu som vzal   stopäťadvadsať.
    </tei:p>
    <tei:p>
     „Koľko si z nich prepil?“
    </tei:p>
    <tei:p>
     „Kúpil som jalovicu.“
    </tei:p>
    <tei:p>
     „Jalovicu! Nuž a kdeže je? Veď si nič nedoviedol!“
    </tei:p>
    <tei:p>
     Krt miesto odpovede chytil sa do otvárania mešca.
    </tei:p>
    <tei:p>
     „No, kde je jalovica, há?“
    </tei:p>
    <tei:p>
     Krt vzdychol zhlboka, akoby chcel zo srdca zhodiť bremä, ktoré ho   tlačilo.
    </tei:p>
    <tei:p>
     Prestrašená Eva netušila nič dobrého z týchto častých vzdychov.   Pýta sa muža:
    </tei:p>
    <tei:p>
     „Bože, čo vzdycháš? Čo sa ti stalo? Adam, veď ty plačeš?! Kde je   jalovica? Povedz!“
    </tei:p>
    <tei:p>
     Krtovi sa hrdlo zúžilo, že ledva mohol prejsť cezeň zvuk. Hrdúsilo   ho tam, takže slová len trasúcim, úryvkovitým hlasom drali sa z neho;   konečne vyriekol:
    </tei:p>
    <tei:p>
     „Zhynula.“
    </tei:p>
    <tei:p>
     „Zhynula!“
    </tei:p>
    <tei:p>
     „Zhynula.“
    </tei:p>
    <tei:p>
     „Kde?“
    </tei:p>
    <tei:p>
     „Na jarmoku, v Mrhanove.“
    </tei:p>
    <tei:p>
     „Z ruky ti ju ukradli!“
    </tei:p>
    <tei:p>
     ,Kým sme sa jednali, ktosi ju z obločnice odviazal.“
    </tei:p>
    <tei:p>
     „Bože, Bože, moje mozole sú tam! On ide do krčmy a jalovicu nechá   von naverímboha.“
    </tei:p>
    <tei:p>
     A Eva zalamovala rukami. No zvedavosť premohla jej žiaľ i hnev a   pýta sa ho:
    </tei:p>
    <tei:p>
     „A od koho si ju kúpil?“
    </tei:p>
    <tei:p>
     „Od Trnku.“
    </tei:p>
    <tei:p>
     „Od koho? Od Trnku? Či sa nebojíš Boha toto slovo na lačné   vypustiť z úst?“
    </tei:p>
    <tei:p>
     „Veď tak ma aj potrestal Pán Boh!“
    </tei:p>
    <tei:p>
     „Kde si sa s ním zišiel?“
    </tei:p>
    <tei:p>
     „Keď som šiel z rínku.“
    </tei:p>
    <tei:p>
     „On ti ponúkol kúpu?“
    </tei:p>
    <tei:p>
     „Nie, ja som sa mu prihovoril. Vieš, že ja dlho nedržím hnev.“
    </tei:p>
    <tei:p>
     „Mernô ste pili? Šak hej?“
    </tei:p>
    <tei:p>
     Krt neodpovedal, oči sklopil k zemi. Od hanby nemohol na jej tvár   pozrieť. Žena pokračovala:
    </tei:p>
    <tei:p>
     „Oj, sto ráz som povedala, že pri pálenke nemôže sa nikdy dobre   robiť. Preto som ťa včera ráno tak prosila, aby si nikde nepil. Ale   tebe je všetko darmo! Z dobrej rady sa vysmeješ, z vlastnej škody   nezmúdrieš. Tebe hovoriť a hrach na stenu sypať, všetko jedno.“
    </tei:p>
    <tei:p>
     „Nebolo tej pijatiky toľko, ako si ty myslíš; len mi   zaškodilo.“
    </tei:p>
    <tei:p>
     „Akonáhle niečo zaškodí, už ho bolo mnoho. Keby si bol na raňajšom   pristal, mohol si tohto minúť. Koľko si vyplatil za jalovicu?“
    </tei:p>
    <tei:p>
     „Tridsať...“ Tu Adam pokašlal, rozmýšľajúc, či pravdu povedať, a   či Evu oklamať. Konečne doložil: „Tridsaťpäť zlatých.“
    </tei:p>
    <tei:p>
     „Tridsaťpäť zlatých! Ako čo by to dolu vodou pustil, akoby to na   smetisko vyhodil! Dal si mu teda tridsaťpäť?“
    </tei:p>
    <tei:p>
     Eva pri tejto otázke prísno pozerala do mužovej tváre, ktorá bola   bledá ako stena. No muž zaluhal ešte raz:
    </tei:p>
    <tei:p>
     „Tridsaťpäť.“
    </tei:p>
    <tei:p>
     „Sem ostatné peniaze!“
    </tei:p>
    <tei:p>
     Adam číta peniažky na stôl. Prevracia meštek naopak i na líce, aby   videla, že si nenecháva nič. Vyčítal na stôl tridsať zlatých i desať   grajciarov. Žena, zhrnúc peniažky do mešteka a schovajúc tento do   svojej kešene, podáva mužovi od včerajška petrolejom zafúľaný   kožuštek, rozkazujúc mu:
    </tei:p>
    <tei:p>
     „Obleč sa! Ber halenu, čiapku a palicu! Neukážeš sa mi v dome, kým   nedovedieš jalovicu. Von!“
    </tei:p>
    <tei:p>
     Chudák Krt odel sa, stiahol čapicu na uši a rukavice na ruky,   zavesil čugaňu na lakeť a poberá sa von. Vo dverách povedá:
    </tei:p>
    <tei:p>
     „Žena, dobre sa maj! Už ma viac neuvidíš.“
    </tei:p>
    <tei:p>
     Rozhnevaná Eva ani len nepozrela v jeho stranu. Len počula, keď v   tmavom pitvore hrubým, no plačlivým hlasom zakvílil, že ho vyháňajú z   domu o hlade a smäde, bez grajciara. Na dvore sa práve brieždilo a   Eva pozrela za ním na cestu a videla, ako si utiera oči hrubou   pletenou rukavicou.
    </tei:p>
    <tei:p>
     V Krtovie dome nastalo ticho. Eva tíško pri ohnisku plakala: veď   všetko v dome upomínalo ju na žiaľ a stratu. Muž ľahkomyseľný, ona   opustená.
    </tei:p>
    <tei:p>
     Keď sa rozvidnilo, nové vráta u Krtov zavŕzgali. Eva skočí k   obloku, pozrie na dvor a zhíkne od radosti. To, čo tam vidí, teší ju   nesmierne a pudí od nej bôľ a žiaľ.
    </tei:p>
    <tei:p>
     Sused Trnka z polootvorených dverí zavolal do izby:
    </tei:p>
    <tei:p>
     „Kmotre, jalovica je tu! Bodajže sa chovala! Poďte si ju   uviazať!“
    </tei:p>
    <tei:p>
     Kmotor sa Trnkovi neohlásil, ale Eva sotva tri skoky urobila cez   izbu, už bola na dvore. Jalovicu priviazali, obriadili a museli i   Trnkovci vojsť do izby, lebo Eva na dvore sa už s nimi pomerila.
    </tei:p>
    <tei:p>
     „Hej, čiže sme už dávno neboli tu!“ ozvala sa kmotra, vstúpiac do   Krtovie izby.
    </tei:p>
    <tei:p>
     „Sadniteže si, sadnite!“ a Eva ometala lavice pre vzácnych   hosťov.
    </tei:p>
    <tei:p>
     „Hej, zlú som ja mal noc! Iba o jalovici sa mi plietlo. A kmotor,   viem, že ešte horšiu. Ale kde je kmotor?“ opytuje sa Trnka.
    </tei:p>
    <tei:p>
     „Kmotor mal i ráno zlé, lebo dostal. Ktovie, kde chodí; musel ísť   jalovicu hľadať. Ale kde ste ju vy tak chytro našli? Povedzteže,   povedzte!“ prosí ich Eva Krtovie.
    </tei:p>
    <tei:p>
     Trnkuľa povedá:
    </tei:p>
    <tei:p>
     „Ja som včera z jarmoku môjho muža i s jalovicou poslala vopred,   lebo som si mala ešte jedno-druhé kúpiť. Ale ten zišiel sa akosi s   kmotrom, jalovicu uviazali o krčmovú obločnicu a vošli dnu. Keď som   si všetko potrebné — ako to pri týchto sviatkoch býva — pokúpila,   poberala som sa hore Mrhanovom domov. Idem popri krčme, i akoby sto   hromov do mňa udrelo, tak som sa nahnevala, vidiac, že tam stojí moja   jalovica. Vojdem dnu, nájdem muža s kmotrom; nahnevalo ma to ešte   väčšmi, lebo som sa nazdala, že mernô pijú. Volám ich domov, ale tí   sa nechcú ani pohnúť: odišla som sama. No jalovice mi bolo ľúto;   nebožiatko hovädo veru neprerečie ani sa nepožaluje, čo mu chybí. A   tá sa už triasla od zimy. Pojala som ju teda domov a uviazala do   maštale. Muž večer prišiel pod hejnom, nevedel o svete ničoho - nič,   až teraz ráno keď mi začne čítať tridsať zlatých, čo bol včera za   jalovicu dostal.“
    </tei:p>
    <tei:p>
     „Tridsaťpäť,“ opravovala ju Eva Krtová.
    </tei:p>
    <tei:p>
     „Akých? Rovných tridsať,“ povedá Trnková.
    </tei:p>
    <tei:p>
     „No, čo je už ako, môj muž zaplatil tridsaťpäť zlatých,“   dotvrdzovala Eva.
    </tei:p>
    <tei:p>
     „Ale ja som prijal len tridsať,“ osvedčoval sa Trnka.
    </tei:p>
    <tei:p>
     „Preto si ma ty nechcel do Krtov pustiť! Bál si sa, že sa s   kmotrou dohovorím a vyzviem tvoj klam. Kam si podel piatku? No,   povedz! Daj sem! No, povedzte, kmotra, či možno s takýmito oplanmi   vyjsť? Aby ho žena vždy na povrázku vodila; ak ho len popustí, už   urobí škodu.“
    </tei:p>
    <tei:p>
     „A var si ju ty vychovala, sečku jej rezala, vodu nosila? Som sa   dosť nenatrápil s ňou? A teraz by z nej nesmel ani srsti vidieť? Na,   tu je zlatka, dostal som tridsaťjeden zlatých, viac ani pol   grajciara.“
    </tei:p>
    <tei:p>
     Trnka vyhodil z mešca jeden strieborný zlatník. Jeho žena sa   nedala:
    </tei:p>
    <tei:p>
     „Aha, zlatka je už tu, a tú si chcel nechať; súďte, len súďte! Sem   štyri zlatky, ani grajciara ti z nich nenechám. Veru to, aby si ich   cez hrdlo prehnal. Ja mám dať tu na soľ, tu na porciu; človek nezná,   kde prv plátať, a on si chce štyri zlatky schovať! Bože môj, štyri   zlatky, toľký groš, miera pšenice za to! Keby to štyri šestáky, ale i   to je moc, štyri šestáky! To tiež hodný peniaz! Ja sa nepohnem, kým   nedáš všetky štyri.“
    </tei:p>
    <tei:p>
     Sused Trnka bol v úzkom. Už vedel, že darmo sa žene vykrúca.   Držala ho ako v kliešťach, nevedel si rady; vyznal teda:
    </tei:p>
    <tei:p>
     „Dostal som tridsaťdva, a to verte; viac ani len toľko, čo by   mucha na krídle uniesla. Z toho som musel platiť i oldomáš, a tak mi   zvýšili len dva šestáky.“
    </tei:p>
    <tei:p>
     „I tie sem daj! Dva šestáky, a tebe! To akoby ich človek do vody   hodil. Či ty znáš, čo sú dva šestáky, na čo je to? Budeš sa s nimi   ako dieťa zabávať, vložíš ich do úst a prehltneš. Sem ich daj, budú   mi na soľ!“
    </tei:p>
    <tei:p>
     Trnka sa nahneval, siahol do mešca. V tom slamenom hneve pomýlil   sa, lebo miesto dvojšestáčka vytiahol zlatník, a omyl len vtedy   zbadal, keď zlatník na stole zacvendžal. Na ženu zavolal surovým   hlasom:
    </tei:p>
    <tei:p>
     „Na, tu máš, rob s ním, čo chceš! Ja už nemám ani grajciara!“
    </tei:p>
    <tei:p>
     „Pozrite ho, ľudia boží, veď je to zlatník! Hahaha! Veru si mi   pochodil. Verí sa, že nemá len dvojšesták, a teraz miesto neho   vytiahne zlatník!“
    </tei:p>
    <tei:p>
     Trnka bol bez všetkej vôle. Vyhodil i tretiu zlatku.
    </tei:p>
    <tei:p>
     „Na, tu ti je ešte jeden, a ostatný. Nechcem mať z toho ani   špetky. Ale ak z tých peňazí strovíš len márny grajciar, dám ťa ako   márnotratnicu s trúbou po dedine vodiť. A vy, kmotra, nemyslite si,   že som ja opitý. Ja som dostal len tridsaťtri zlatky, a že som ich už   oddal mojej žene, mi budete svedkom. A ty, Eva,“ obrátil sa k žene,   „vyplatíš Jakuba, dáš mu tri zlatky. Tie som chcel dať jemu, lebo   nechcem byť nikomu dlžen.“
    </tei:p>
    <tei:p>
     Trnka, obrátiac sa ku Krtovej, pýta sa:
    </tei:p>
    <tei:p>
     „Kam odišiel kmotor? Chudák, chudák!“
    </tei:p>
    <tei:p>
     „Jalovicu hľadá; ani nič nejedol ráno, o hlade sa pobral,“   odpovedá Eva, no zatajila, že ho ona vyhnala.
    </tei:p>
    <tei:p>
     „Kmotra, je to po kresťansky? Muža vyprášiť z domu, a to na lačný   žalúdok!“
    </tei:p>
    <tei:p>
     „Oj, má on, má. Nebojte sa, veď si nechal tri zlatky z jalovice.   Mne povedal, že dal tridsaťpäť za ňu.“
    </tei:p>
    <tei:p>
     „A z čoho vám dával peniaze?“
    </tei:p>
    <tei:p>
     „Z mešca.“
    </tei:p>
    <tei:p>
     „No, inde nemal ani grajciara. Ja som videl, keď všetky peniaze   doň zhrnul. Tie dve zlatky minul pri minulom oldomáši, aj so mnou pri   mernom.“
    </tei:p>
    <tei:p>
     Trnka vyrozprával Eve, ako jej muž pochodil so Šmálkom.
    </tei:p>
    <tei:p>
     Krtová sa zamyslela. Ľutovala muža, že ho tak ukrutne vyhnala.   Trnka sa pýta:
    </tei:p>
    <tei:p>
     „A bol smutný, keď odchodil?“
    </tei:p>
    <tei:p>
     Krtová vyznala, že plakal a povedal, že sa viac nevráti.
    </tei:p>
    <tei:p>
     „Nuž tak! Najlepšie! Nech gazda ide preč z domu pre jednu srsť.   Nech sa muž ide pásť. Či neviete, že kmotor je ľútostivý? A ak si   niečo urobí?“
    </tei:p>
    <tei:p>
     Trnková sa zamiešala do reči:
    </tei:p>
    <tei:p>
     „Hej, ale sa zastávajú! Dobrí kamaráti, jeden druhému nepokazí.   Hja, vrana vrane oko nevykole.“
    </tei:p>
    <tei:p>
     Krtová začala sa o muža omýšľať; bála sa, že si niečo urobí.   Konečne obráti sa ku kmotrovi:
    </tei:p>
    <tei:p>
     „Choďte za mojím; vyhľadajte ho a povedzte mu, že jalovica je tu.   Nech sa len vráti domov a bude zas dobre.“
    </tei:p>
    <tei:p>
     „To i bez rozkazu urobím, aby sa moja žena presvedčila, že som len   tridsaťtri za jalovicu dostal. U mňa sú kone už na chomútoch. Dobre   sa majte, idem!“
    </tei:p>
    <tei:p>
     A Trnka aj tak urobil. Zamieril kroky svoje do Mrhanova, hľadal ho   ako ihlu, no Krta nič a nič.
    </tei:p>
    <tei:p>
     Trnková bola celý deň u Krtovej na priadkach. Obe čakali mužov.   Prišiel večer, nedočkali ani posla, ani osla, ani nič.
    </tei:p>
    <tei:p>
     V druhý deň Trnková pribehla povedať kmotre, že Trnka len neskoro   v noci vrátil sa, ale jej muža nikde nenašiel. Dnes ešte za tmy   odišiel ho hľadať.
    </tei:p>
    <tei:p>
     Obom kmotrám tento deň pomaly plynul. Ledva sa domodlili večera.   Na mraku prišiel Trnka bez Krta.
    </tei:p>
    <tei:p>
     V tretí deň zase chytil sa do hľadania. Pochodil všetky okolité   dediny, no večer nedoviedol sebou kmotra. To bolo práve dňom pred   Luciou.
    </tei:p>
    <tei:p>
     V nasledujúci deň chodil Trnka po okolitých dedinách, pochodil   všetky krčmy i gazdovské domy, vyspytoval sa ľudí, či nevideli takého   a takého malého chlapa s čugaňou v ruke, s krivou nohou, dlhým nosom   a bez zubov; ukazoval im, aká je jeho chôdza, ako napaduje na jednu   nohu a ľavou rukou zametá. Ľudia sa smiali, že takej potvory ešte   nikdy nevideli, a prosili Trnku, aby im ho doviedol, ak ho niekde   nájde, aby sa naň podívať mohli. No Krta nič a nič, akoby bol vliezol   do zeme.
    </tei:p>
    <tei:p>
     Eva celý deň plakala nad strateným Adamomsvojím; ale úfajúc, že   predsa len príde, každý deň mu navarila sladkej hriatej. Trnkovi sa   veru uhovelo; on ju vše miesto kmotra vypil, keď samotný sa z cesty   vrátil. Eva na Luciu večer ani kmotre nedala sa potešiť. Trnka jej už   nevyčitoval, že zahnala muža, vidiac, ako tá chuderka i beztak sa   zožiera preňho. Kmotor Trnka sprvu chválil Krta, že sa svojej žene   tak prekryl, ba i sám umienil si niekedy svojej Eve tak strachu   nahnať; no po toľkodennom márnom hľadaní dnes pevne verí, že kmotor   už nežije.
    </tei:p>
    <tei:p>
     V dedine rozličné chýry kolovali o stratenom Krtovi. Ženy na   priadkach len o ňom sa zhovárali. Jedna povie:
    </tei:p>
    <tei:p>
     „Čert ho uchytil, že tesné pančuchy strihal.“
    </tei:p>
    <tei:p>
     „Pamätajte, ten nezíde dobrým koncom zo sveta, lebo bol na nápoj   úlipný,“ vravela iná.
    </tei:p>
    <tei:p>
     Vtom vietor zatriasol oknami, až zahrkotali; totka Rapavie ohlási   sa z prípecka:
    </tei:p>
    <tei:p>
     „Počujte len, ako vietor duje! Ktosi sa obesil.“
    </tei:p>
    <tei:p>
     „Obesil, obesil! Akiste Krt,“ dosvedčil jej svák, Adam Rapavý,   smrknúc tľapkaným nosom svojím.
    </tei:p>
    <tei:p>
     „Ktože nám bude kapce šiť?“ nadhodila totka Rapavie; bála sa o   Krta, lebo od troch rokov mu je za kapce dlžna.
    </tei:p>
    <tei:p>
     Starý Adam, jej muž, dosvedčil jej:
    </tei:p>
    <tei:p>
     „Šiť, a tak lacno ako on! A ten i pozhovel človeku, keď nemal hneď   hotových.“
    </tei:p>
    <tei:p>
     „Nech teraz už tá jeho veľkomožná šije,“ poznamenala jedna   nevesta.
    </tei:p>
    <tei:p>
     „Neviem, ako sa jej bude bez neho gazdovať. Viem, nebude nosiť   široké ako šindoľ čepce a na nich červené ako plameň stužky,“   doložila Eva spod zvonice.
    </tei:p>
    <tei:p>
     „Ale sa aj mazne za ním. Nuž teraz už veru môže si vyplakať oči,   keď ho raz vyhnala! Už ho nevyplače, a čo by ho nechtami hrabala zo   zeme. Už je darmo!“ hovorí Eva Štítomdopotoka, ktorá sa hnevala na   Krtovú, že kedysi jej bola Krta predchytila.
    </tei:p>
    <tei:p>
     „Ale čert ho vezme! Zlá zelina nevyhynie. Nenazdáme sa, keď   zdakadiaľ prikvitne. Hoci je len ako päsť, ale figliar od koreňa;   nikdy pravdou nedýchne, len na samých fígľoch žije,“ rozhodol a   dokončil hádku Adam Vrčnaň.
    </tei:p>
    <tei:p>
     Škoda Krta, preškoda! Kmotor ho už i po horách hľadal, že ak by sa   bol zmárnil; no hľadaj-nehľadaj, Krta len nič a nič. Trnka sa škrabe   za ušima, len sebe dávajúc príčinu. Horekoval si:
    </tei:p>
    <tei:p>
     „Och, keby som mu len bol vrátil tie peniaze v Mrhanove, mohli sme   tohto všetkého minúť!“
    </tei:p>
    <tei:p>
     No horšie sa držala Krtova žena. Chodila po dome ako v trapiech a   nariekala za ním ako na surmách. Ani kúpená jalovica nechcela   privyknúť, každý deň bľačala. Eva šla do maštale a oprúc sa o   drabinu, nariekala za mužom. Krtova tanistra, už opratá a vysušená,   visela na žŕdke. Hej, dala by Eva stovku, keby sa tak teraz vrátil.   Ba všetko imanie by vďačne preň oželela. Už vychvaľuje ho i pred   ľuďmi, aký to bol gazda, takto a takto. No Krta nič a nič. Smutne   visí šidlo i s dratvou zabodnuté do trámu pod povalou. Pri ňom   zavesené veľké nožnice tiež zvlhli a zhrdzaveli, akoby od žiaľu, že   nemajú gazdu, ktorý ich každodenne užíval. Ba i staré hodiny zastali,   lebo niet toho, kto by ich chúťkam a vrtochom tak rozumel ako gazda   Krt. Eva pokúsila sa natiahnuť ich, no retiazka od pondusa založila   sa na ktorési koliesko, a hodiny nedajbože pohnúť. V izbe všetko   smutné; nepočuť buchot mlatčeka, ktorým Krt nabíjal kopýtko na   pančuchu. Keď Eva pozrie na tie veci, slzy ju zalejú a potom len   plače a plače.
    </tei:p>
    <tei:p>
     A akože by neplakala? Pozajtre sú už Hody, a muža nič a nič. Už   vylúčila i ostatnú nádej, že by ho kedy videla. Vyše týždňa ho už   hľadajú, a nemôžu nájsť. Každý človek, čo ako zďaleka, aspoň na tie   Hody tiahne sa domov. Keby on žil, isto by aj on už bol prišiel. O   seba ona nedbá nič, ku sviatkom nehotuje sa ničím, neobzrie sa o   žiadnu vec. Veď ona nemusí mať na Hody zaliepance a parády, keď je   len samotná; jej i pečená švábka dostačí.
    </tei:p>
    <tei:p>
     Trnka ešte vždy chodí po okolitých dedinách a mestách; už toto   tretí deň, čo zas ani do domu nenazrel. No Eva neúfa už v návrat   mužov. Veď kdeže by sa aj vzal? Ten už niekde zamrzol, tam ho sneh   zavial; iba v jar, keď skopnie, nájdu miesto jej Krta zamrznutú   krkošku. Už i v noci pletie sa jej s ním. Predstaví sa jej ako   mŕtvola s obmrznutými údmi a s vyďobanými očima. Ona sa strhne,   prebudí a začne za ním vykladať, a to potom trvá až do božieho   večera.
    </tei:p>
    <tei:p>
     Dnes po iných domoch hotujú sa už k Štedrému dňu. Chlapi rúbu   drevo, režú sečku; ženy obstarávajú múku k zajtrajšiemu pečeniu. Len   Eva mlčí, ani len neobzrie sa o nič; ide do maštale, tam sa vyplače –   to jej dnešná ranná robota. Príduc do izby, vyloží pred seba mužov   kabát a vykladá nad ním:
    </tei:p>
    <tei:p>
     „Ach, kabát, kabát! Veru kabát: či ťa bude kedy môj Krt nosiť? Čo   som ho vyhnala! Môj dobrý, drahý Adam! Bože, Bože, už sa zmárnil   alebo zamrzol! Neborák Krt, ach môj milý Adam!“
    </tei:p>
    <tei:p>
     A zalamovala rukami nad kabátom.
    </tei:p>
    <tei:p>
     „Eva, žena, čo ti je? Hej, tu som, tu!“
    </tei:p>
    <tei:p>
     Do izby vkotúľal sa Adam Krt, držiac v ruke čugaňu, na rukách   hrubé rukavice o dvoch palúchoch. Eva myslí, že sa jej to sníva; no   nemôže to byť púhy sen, lebo za Adamom vošiel aj kmotor Trnka.
    </tei:p>
    <tei:p>
     „Kmotra, vidíte, že som ho našiel! Nepovedal som vám: reku,   pamätajte, že vám ho dovediem, a doviedol som ho.“
    </tei:p>
    <tei:p>
     „A kdeže bol?“
    </tei:p>
    <tei:p>
     „Ťajaj, kmotrička, bolo to na krajsvete, pri samučkej Trantárii.   Tam v jednej hore je veľká píla, už tam bol vstúpil do roboty. Hej,   kmotre, ale sa tam len napili tých dosák! A to vám, kmotrička, tými   doskami obíjajú kraj Trantárie, aby sa zem neusuštla.“
    </tei:p>
    <tei:p>
     Eva nepočúvala veľmi Trnkove smiechoty, lebo dosiaľ nemohla od   divu, že sa Adam vrátil. Pán Boh vie ako, dosť na tom, Eva Trnková   akosi zavoňala ich príchod. Hoci má zápražku na panvici, predsa v   pravý čas dobehla. Čo tam po zápražke, však celý svet nezhorí, ak tá   zhorí! No pri všetkej radosti nemohla sa zdržať, aby kmotrovi   nenapovedala:
    </tei:p>
    <tei:p>
     „Kmotre, či to tak robia? Há? Utiecť, ženu i dom nechať, a ani len   u kmotra sa neohlásiť! Ej, ej, nebola by sa tomu od vás pozdala.“
    </tei:p>
    <tei:p>
     „Žena, mlč! Vidíš, i ja ti takto utečiem, ak ešte raz začneš odo   mňa tak vystíhať peniaze ako po mrhanovskom jarmoku. V píle, kde bol   kmotor, veru dobre platia.“
    </tei:p>
    <tei:p>
     Kmotre Trnkovie zišlo len teraz na um Krta sa opýtať:
    </tei:p>
    <tei:p>
     „Ale, kmotorko, povedzte mi, koľko ste dali za jalovicu?“
    </tei:p>
    <tei:p>
     „Triatridsať,“ znela odpoveď.
    </tei:p>
    <tei:p>
     Krt obrátil sa k žene:
    </tei:p>
    <tei:p>
     „Eva, tu máš peniaze, čo som vtedy zatajil. Tu sú dve zlatky, v   píle som ich vyrobil. Od týchto čias nikdy nik neuvidí ma piť. Vy   budete svedkovia.“
    </tei:p>
    <tei:p>
     „Ale na Hody, takej zohriatej...“ napomína mu Trnka.
    </tei:p>
    <tei:p>
     „Nikdy, a čo by bola ako med!“ zatákol ho Krt, udrúc sa v   prsia.
    </tei:p>
    <tei:p>
     Trnkovci odišli a Krt sadol k žene a rozprával jej, čo zažil od   svojho odchodu v tom širokom svete.
    </tei:p>
    <tei:p>
     No kmotra Trnkovie nemohla toto všetko zdržať na jazyku. Vedieť,   že Krt je doma, a nikomu to nepovedať, bol by pre ňu neodpustiteľný   hriech. Zápražku nechala zápražkou a bežala do Rapavých na priadky.   Všetky tam zídené ženy híkali a híkali nad novinou, ktorú od Trnkovej   počuli. Ba i starý gazda Adam, zapekajúc fajočku na kozube, prišiel o   nový pipasár, lebo tak pilne počúval, že fajku v ohni zabudol.
    </tei:p>
    <tei:p>
     Adam Vrčnaň s radosťou dodal:
    </tei:p>
    <tei:p>
     „Povedal som, že mrcha zelina nevyhynie.“
    </tei:p>
    <tei:p>
     Stará totka Rapavie, sediac na prípecku, tak sa trhla od divu nad   počutou novinou, že vreteno jej z ruky vypadlo a za ním zletel i   kužeľ nadetý pačesmi. Ostatné ženy v podivení tak drgli stolcom, na   ktorom sedeli, že sa hneď jedna noha na ňom zlomila.
    </tei:p>
    <tei:p>
     A ako vypočuli všetko od a do zet, trochu pohovorili spolu, ale   začal im už pupenec na jazyku rásť. Aby nedostali z toho chorobu,   rozutekali sa po domoch a všade rozprávali o návrate Krtovom. O   hodinu vedela to celá dedina. Celý deň sa len o tom rozprávalo; na   večer na priadkach už bolo počuť, že Trnka našiel svojho kmotra až   tri dni chôdze za Trantáriou, že tam ľudia i strechy popradú, že je   tam píla, čo pol hory naraz rozpíli, že Krt doniesol žene stovku, čo   tam zarobil. Na Hody ľudia dívali sa v kostole naňho ako na nejakú   morskú potvoru, a od tých čias zostal váženým občanom v   Adamovciach.
    </tei:p>
    <tei:p>
     Ale on to uváženie i zaslúži, plniac verne sľub po návrate svojom   urobený: nedotkne sa vôbec žiadneho nápoja, okrem vody.
    </tei:p>
    <tei:p>
     A všetko mu ide ani po masle. Dnes už má štyri voly a oviec ako   hmýru, že ani ovčiareň nestačí. A to je pravda; kto neverí, nech ide   do Adamoviec a navštívi ho. Pravda, je to priďaleko; kým by ste ta   prišli, mnoho by ste krpcov podrali: preto žite tak, ako náš drahý   Adam Krt po mrhanovskom jarmoku, a sami na sebe skúsite, že to svätá   pravda.
    </tei:p>
   </tei:div>
  </tei:body>
 </tei:text>
</tei:TEI>
