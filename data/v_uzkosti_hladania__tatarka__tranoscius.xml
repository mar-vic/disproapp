<?xml version="1.0" encoding="utf-8"?>
<tei:TEI xml:id="slk1997830" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     V úzkosti hľadania : ELTeC edícia
    </tei:title>
    <tei:author ref="viaf:64028175">
     Tatarka, Dominik (1913 - 1989)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     55145
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Tatarka, Dominik
     </tei:author>
     <tei:title>
      V úzkosti hľadania
     </tei:title>
     <tei:pubPlace>
      Liptovský Mikuláš
     </tei:pubPlace>
     <tei:publisher>
      Tranoscius
     </tei:publisher>
     <tei:date>
      1997
     </tei:date>
    </tei:bibl>
    <tei:bibl type="firstEdition">
     <tei:author>
      Tatarka, Dominik
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
     </tei:publisher>
     <tei:date>
      1942
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="medium"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-10">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     V úzkosti hľadania
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     ROZPRÁVKA O PRICHÁDZAJÚCEJ JARI
    </tei:head>
    <tei:p>
     On stál na svojom môstiku so širákom hlboko vrazeným na oči, v   dosť ošarpanom obleku. Tak som ho vídal, celé odpoludnia tam prestál   s hlavou vykrútenou k západu. Z tieňa širáka blýskalo sa dvoje   temnohnedých očí vyhladovaného stepného vlka. Dvoje očí hladným   pohľadom neúnavne sa opieralo k sinavým, mŕtvym diaľkam. Čosi v nich   tušilo, pre čosi sa ich bálo.
    </tei:p>
    <tei:p>
     Ľudia sa hemžili dedinou ako mravce, akoby ich neviditeľná sila   poháňala. Jedni vozili drevo, druhí hnoj, babky zasa behali od susedy   k susede. Ale on stál ako nejaký ošarpaný obor, tým istým pohľadom   hľadel k západu. Nohou poklepával o môstik divným, nervóznym pohybom,   akým potulní brusiči točia svoje brúsy. Poklepával stále nervóznejším   a nervóznejším pohybom. Skutočne, točil čímsi, akýmsi neviditeľným   kotúčom, akýmsi neviditeľným kolesom, ktoré priadlo myšlienky.   Navíjali sa naň ako nejaké zdrapy jemného tkaniva. Stále viac sa ich   navíjalo.
    </tei:p>
    <tei:p>
     A v duši mu revala otázka: Prečo?
    </tei:p>
    <tei:p>
     Stále nervóznejšie točil myšlienkové kolo, chcel ho roztočiť, aby   sa z neho postŕhali tie zbytočné zdrapy, aby zostala prázdna, holá   cieva, na ktorú sa jeho myšlienky natáčali.
    </tei:p>
    <tei:p>
     Bolo to: Prečo?
    </tei:p>
    <tei:p>
     Chcel vedieť tú záhadu, preto stále prudším a prudším, ba takmer   šialeným tempom točil svojím myšlienkovým kolom, ktoré šialenou   prácou chorého mozgu narastalo, lebo sa naň natáčali celé svety. Bol   z nich celý kozmos, ktorý on už nemohol riadiť v šialenom pohybe.
    </tei:p>
    <tei:p>
     Vtedy spoznal, že je šialenec…
    </tei:p>
    <tei:p>
     Prečo?
    </tei:p>
    <tei:p>
     Lebo táto otázka nejestvovala nikde v jeho okolí. Tí ľudia –   poháňaní neviditeľnou silou – nepýtali sa nikdy prečo. Ale žiť, žiť   chceli! A on sa pýtal, on už nechcel žiť, keď sa v duši zrodila táto   otázka. Živoril len. Tiež kedysi žil, miloval, smial sa – pre nič   (nepýtal sa), až ľudia ďaleko kdesi na frontoch ho nakazili, nakŕmili   bacilmi a potom, aby bol prekliaty, vstrekli mu do duše tú otázku… a   že všetko je hlúposť.
    </tei:p>
    <tei:p>
     Nemohol riadiť veľký kozmos svojich myšlienok, lebo chcel vidieť   holú cievu, ktorá bola osou tých ohromných svetov – zdrapov   myšlienok.
    </tei:p>
    <tei:p>
     Slnko sadalo na sinavé, mŕtve poľany, ktoré ako tvrdé prsníky diev   trčali k jasnému nebu a zvolávali na seba mäkké šero. Polievalo ich   svojou žiarou. Chalupy, ploty, cesty i všetko, a tak i jemu –   okmásanému obrovi – vsypalo za hrsť zlámaných lúčov.
    </tei:p>
    <tei:p>
     Bol už ustatý, pot mu sadal na čelo a v kútikoch úst usádzala sa   mu zlostná pena. Rozhalil si hruď. Ohromná, chlpatá, nepravidelne sa   dmúca. Rebrá ako hranaté, pozohýbané prúty pestro sa rysovali pod   chlpatou pokožkou. To už nebola hruď – to bol iba akýsi kôš a v ňom,   Bože môj, plno hnoja, z ktorého on kus po kuse odhadzoval do   priekopy. Kašlal a kašlal… Ľudia ho pozdravovali: „Dobrý deň,   Martinko!“, alebo sa mu prihovárali: „Čože tak, Martinko?”, ale v   duchu si mysleli: „Ďaleko to chudák nedotiahne!”
    </tei:p>
    <tei:p>
     Ale on nič. Kašlal! Tým chladným, blčiacim pohľadom hľadel k   západu – k tým ešte mŕtvym diaľkam, ktoré mali čoskoro ožiť, mali sa   nasať jarného dažďa, ktorým polia rozkysnú, rozvoňajú sa vôňou   rozkysnutého cesta. Bál sa tejto prichádzajúcej jari. Tým chtivým   pohľadom vyhladovaného vlka prosil ju, aby nechodila. „Chcem žiť,   žiť, snovať svoje myšlienky svojím spôsobom – chorobne. Chcem žiť   Životu – žene – deťom!”
    </tei:p>
    <tei:p>
     Ale ona prichádzala! Čas – ten šialene letiaci – ju prinášal a   spieval mu epopeju spenenej krvi. Tak malo byť: jedni mali piť horúci   nápoj krvi, druhí, ktorí ho vystrebali, mali sa zvaliť v priekopy. To   bol tvrdý železný zákon času, ktorý ľud vyslovil: Už prichádza marec,   poberaj sa starec! Tvrdý zákon, ale nik sa mu ani neusiloval   vyhnúť.
    </tei:p>
    <tei:p>
     Pršalo. Stál na svojom môstiku už o nič nežobrajúci obor, ktorému   život sa sponáhľal vystrebať horúcu krv. Malé, sporé dažďové kvapky   bubnovali o tvrdú hradskú, obrúbenú ešte ľadom, a lízali špinavé,   zašlé oblôčiky chalúp. Popodeň, popod jeho môstik zurčal potok. Áno,   v priekopách bolo plno vody. Akémusi gigantovi prerezali tepnu,   odkiaľ mu vystrekla spenená, špinavá krv. Táto voda kdesi sa   ponáhľala, hoci v kľukatých priekopách: Kam, kam uchodí, veď ona nemá   cieľa.
    </tei:p>
    <tei:p>
     Kalným, tupým pohľadom díval sa do mútnej vody. V ústach ho   smädilo, i v hrudi cítil pekelnú vyhňu. No on len hádzal seba po kuse   do kalnej vody. Voda zurčala, špliechala o kamene, penila sa. On sa   do nej uprene díval, počúval jej hudbu, až sa mu v hlave zatočilo.   „Ách!” pootočiac sa, prebral sa z dúm: „Prázdna hruď! Čo bude, až   vyhodím jej obsah – zbytočný kôš. A to je smrť! Zbytočný, prázdny   kôš!” V hlave mu hučala horská riava, ktorá ho uchvacovala ako bahno   z brehov, aby ním zakalila svoj obsah.
    </tei:p>
    <tei:p>
     Odišiel, odpľul poslednú nádej, kus sadlej krvi. A to bolo dobre,   lebo nádej bola zbytočná, lebo dobre sa umiera bez nádeje. Po   päťatridsiatich rokoch boja, hladu, biedy bolo treba povedať dosť,   bolo treba zakončiť život, ten bič, ktorý ustavične šibal, poháňal   vpred. Bolo ho treba zakončiť tým jedovatým, ako zmija syčiacim   slovkom „Dosť”, aby bol koniec, koniec tomu krutému žartu. A on ho   povedal tak tvrdo, odhodlane – ako ho tomu život učil – lebo bol   muž.
    </tei:p>
    <tei:p>
     Odišiel. A kde, Bože? – do krčmy, lebo bolo nutné otráviť srdce,   ktoré ešte cítilo, ktoré nepravidelne bilo na signál k odchodu. Krčma   červeno vymaľovaná ako krvou zababraná košeľa ženy. „Hah, posledná   zastávka – primeraná môjmu odchodu!” kmitlo mu hlavou ako vo sne.   Sedel za stolom a pil, pil smradľavý špiritus. Krčmár snáď z ľútosti   alebo zo strachu – dával. Asi sa bál tých očí, z ktorých revala   priepasť rezignácie. Pil. Poháriky sa prevracali do rozpáleného   hrdla, ktoré dychtivo prijímalo nutnú otravu. Bolo jej treba, aby sa   mohol rozlúčiť so ženou, aby mohol vybozkávať kŕdeľ ošarpaných   detí.
    </tei:p>
    <tei:p>
     V malej, starým nábytkom preplnenej izbe cítil sa nevoľne. Na   špinavej, rozkutranej posteli, z ktorej trčala zažltlá slama, váľali   sa deti. Žena – pevná roba, v mnohom pripomínala muža
    </tei:p>
    <tei:p>
     – obšívala vrecia. V izbe bolo šero. Postele, ktoré páchli potom   malých detských tiel, volali ho posedieť si. Bol hrozne ustatý. Sadol   si na peľasť, ale ani sedieť nevydržal, musel sa rozvaliť tak, ako   bol. Údy mu zaprašťali ako napolo zhnité žrde. „Kde si bol, tatko? Si   zmočený, ale daj si aspoň nohy dolu, zamažeš perinu,” milo sa mu   prihováralo strapaté päťročné dievčatko iba v širokej zrebnej košeli.   Ale tatko neodpovedal, nemohol, nechcel. Myšlienky ochabovali,   prestali sa snovať z mozgu, ba počali sa trhať ich jemné vlákna.   Kozmos myšlienok začal sa rozpadať a zostávala iba holá os. A on ju   už-už videl duševným zrakom. Tvár dostávala výraz veľkého strachu. V   očiach však planulo čosi ako obžaloba alebo snáď i vyhrážka. Chrčal –   tak odpovedal na milé, súcitné prihováranie rodiny.
    </tei:p>
    <tei:p>
     „Čo ti je, starý?… Pravda, ustatý… človeku zatláča viečka sen v   takýto čas,” starostlivo sa prihovárala žena.
    </tei:p>
    <tei:p>
     Mlčal, a na jej tvári toľko bolo nežnosti, súcitu, čo temer ani   neslušalo k jej mužskému, temer až drsnému výrazu tváre. Konečne sa   ozval: „Ty sa zasa bojíš, netreba sa báť, koľko ráz som ti to   povedal… Ale ticho, neškamri!“, drsno ju zahriakol. Práve chcela čosi   starostlivého povedať.
    </tei:p>
    <tei:p>
     „A ty si vždy taký… zahriakneš ma. Tie moje reči, všetko je   hlúposť, no-len no!”
    </tei:p>
    <tei:p>
     Neodpovedal už. Myšlienky zastali, zomierajúci mozog prestal ich   rodiť. Jeho tvár ktosi spovykrúcal v akýsi desný uzol šialeného bôľu   a strachu. Na ústach objavila sa krvavá pena, ako keď na jar kalná   voda stočí sa v kŕčoch vo víre.
    </tei:p>
    <tei:p>
     Voda zomierala vo víre, na povrchu zostala vybičovaná pena…
    </tei:p>
    <tei:p>
     K ránu zomrel. Mŕtve oči zostali meravo visieť na malom okienku,   za ktorým melancholicky čľapotal dážď. Tá jar siala do zeme veľkú   vášeň plodiť. Oči, v ktorých sa lesklo žlté svetlo sviečky, prestali   vidieť, prosiť, žobrať, zabíjať druhých svojím jedom, milovať i   nenávidieť, prestali robiť to, čo robia živé oči, lebo videli cievu   svojich svetov, os svojho kozmu a viac nebolo treba.
    </tei:p>
    <tei:p>
     Žena s deťmi, ktoré sa tisli k veľkej chladnúcej hrudi otcovej,   zavyla bôľom: „Čo teraz, Bože môj, čo teraz?”
    </tei:p>
    <tei:p>
     … Nič sa nestalo! Musíš zabudnúť, že si kedy muža mala, že ti kedy   lepšie bolo, veď tak ľahko sa zabúda ľuďom, ktorým Ja Život   uchvacujem krajšie spomienky a nútim ich plniť stále prázdny žalúdok.   Vydáš sa, ak niekto bude chcieť – teba, robu pevnú so štyrmi deťmi.   Potom pôjdem s tebou ďalej, dokiaľ budem chcieť! Zabúdať a žiť ďalej!   Je to moja drsná pravda, ktorej som vás tak dobre naučil!
    </tei:p>
    <tei:p>
     Toto hľa je moja malá, trochu drsná rozprávka o prichádzajúcej   jari. Taká, akou skutočne je, akú mi ustavične rozpráva život. Hneď   od kolísky mi ju vyprával život ústami matky: „Prednovok, to je   veľmi, veľmi predĺžená jar,” (čas, ktorý ospevujú básnici a v ktorom   bezstarostní ľudia snívajú o láske) „je to hrozný čas, lebo ľudia   nemajú čo jesť. Zemiaky, ktoré zostali a nepomrzli, treba zasadiť. A   kapusta sa minula. Prednovok, veľmi, veľmi predĺžená jar, je čas   biedy, ale i túžby a nádeje, nie je však časom lásky!”
    </tei:p>
    <tei:p>
     Túto rozprávku odovzdal osemnásťročný Dominik, „žiak štátneho   reálneho gymnázia v Trenčíne” (roku 1931j, svojej vtedajšej   profesorke slovenčiny ako mesačnú úlohu. Pani profesorka rozprávku   prečítala – a vrátila. Nespĺňala vraj kritériá mesačnej úlohy…
    </tei:p>
    <tei:p>
     <tei:emph>
      Zachovalo sa sedem krasopisne napísaných strán
     </tei:emph>
     ,
     <tei:emph>
      vytrhnutých zo zošita mesačných úloh, starostlivosťou Antona   Pongráca, Dominikovho spolužiaka
     </tei:emph>
     ,
     <tei:emph>
      ktorý si ich na znak   študentskej „vzbury a solidarity” pietne odložil.
     </tei:emph>
    </tei:p>
   </tei:div>
   <tei:div type="chapter">
    <tei:head>
     CESTY (
     <tei:emph>
      Spoveď   tulákova)
     </tei:emph>
    </tei:head>
    <tei:p>
     Vtedy som prvý raz poslúchol var svojej krvi. Cesty ma volali, ako   aj vtáci, ktorí plynuli vysoko nad hlavou.
    </tei:p>
    <tei:p>
     Šiel som týždeň – dva, a keď som sa nahý kúpal v studenej vode   horských riečok, popadla ma hriešna pýcha.
    </tei:p>
    <tei:p>
     Bol som pyšný na svoje telo, rozpálené slncom a krvou dvadsiatich   rokov. Bol som pyšný na svoj život, na svoje hriechy, na svoju matku,   ktorá ma splodila ako šteňa a ponechala láskaniu života. Pľúca divo   sa dmuli v hrudi, akoby chceli vysať všetky vône horských prepadlísk,   akoby chceli v jedinej minúte spiť sa životom, priestorom, nebom,   slncom. Zrenice sa otvárali dokorán, až som pociťoval fyzickú bolesť.   Chceli pojať do seba všetko priestranstvo, chceli sa opiť nahotou   vecí.
    </tei:p>
    <tei:p>
     A priestory boli nekonečné!
    </tei:p>
    <tei:p>
     Na obzore tančili holé poľany a za nimi výskali nové   priestory*
    </tei:p>
    <tei:p>
     A nahota vecí, tak ukrutne žhavá, s ktorou sa možno vybíjať   človeku len vo chvíľach plných milosti.
    </tei:p>
    <tei:p>
     Slnce šalelo tepelnou energiou!
    </tei:p>
    <tei:p>
     Celý vesmír logal ju ako večný pijan a večný nenásytník. „Ešte,   ešte, ešte viac!” kričala podstata mojej bytosti a prisávala sa   smädno k zemi.
    </tei:p>
    <tei:p>
     „Ešte viac!” – výskal diabol v mojej duši. Neprosil, ale   rozkazoval, lebo to nebolo dobrodenie. „O chvíľu sa budeme váľať   spití životom ako bláznivé atómy vesmíru,” šeptal som zemi ako   milenka, ktorá nás spaľuje svojím telom i vyprahlou dušou, skučiacou   v plameňoch vlastnej nenásytnosti.
    </tei:p>
    <tei:p>
     A vtedy som spoznal v sebe syna zeme, sedliaka, toho večného   pijana, ktorý sa opíja sebou, svojou biedou a denaturovaným liehom.   Syna zeme, ktorý sa modlí k večnému Bohu, aby sa mu potom tým   britkejšie mohol rúhať, aby mu v nasledujúcej chvíli vypovedal boj,   zapíšuc dušu čiernym mocnostiam.
    </tei:p>
    <tei:p>
     A zasa šiel som ďalej, lebo cesty volali. Šedé a točité. Dňom   drásali a večermi milovali.
    </tei:p>
    <tei:p>
     Oj, tie večery!
    </tei:p>
    <tei:p>
     Modrastým šerom, ktoré obaľuje vrchy, dediny, stromy i cesty,   prichádzajú tie rozžhavené opité dni.
    </tei:p>
    <tei:p>
     Ležíš na kope sena. Naproti na holi spieva deva a štrbáky   hompáľajú sa na krkoch kráv a oviec. Žhavé tóny piesne pnú sa vysoko,   vysoko do šera ako úžasný smelý oblúk gotickej katedrály, a   keďdostupujú vrcholu, lámu sa v márne zlomky, lebo je to len nemohúci   ľudský pocit, ktorý zmiera ďaleko od hrudi v priestore, ktorý zmŕza   šialenou výškou. A hlboké štrmbálanie plechových zvoncov rozlieva sa   po grúni a miluje sa s rosnou trávou.
    </tei:p>
    <tei:p>
     Rozžhavené dni premietajú sa unaveným zmyslom ako šialene   ubiehajúci film:
    </tei:p>
    <tei:p>
     Zbojnícke chodníčky po zamíklych dolinách i po rozospievaných   horských urviskách. Smelo klenuté nebo, bláznivo tančiace baránky a   ťažká, opojná vôňa schnúceho sena. Na holiach hrabú seno Čičmianky,   bielo vyobliekané ako mladuchy. Mlčia. Lebo mlčí obloha, mlčí slnce i   záhony ovsa. Musia mlčať, lebo ich krv chytila by sa plameňom. Až   večer zavýskajú „ichchuchú, ichchuchuchú” a doliny im odpovedia   „ichchuchú”, aby sa mohli milovať.
    </tei:p>
    <tei:p>
     Čičmianka netrpezlivo na mňa volá: „Hej, poďte mi povaliť!” Šero   ju premieta lačným zmyslom, aby ich vybičovalo. Vyobliekaná ako   mladucha so snedou tvárou a s rozvlnenými prsami zrodila sa z ľahkého   šera. Rozpálené zornice a vlhké pery zvú nedočkavo: „Hej, poďte mi   povaliť!” A mladé mocné telo, prehnuté na veľkom batohu sena v   nádhernú líniu, naliehavo prosí: „Hej, poďte mi povaliť!”
    </tei:p>
    <tei:p>
     Nebolo možné nejsť! Nebol to hriech! Konce prstov, oči, nozdry   chceli hrešiť, ako chcela hrešiť žhavá obloha.
    </tei:p>
    <tei:p>
     Roztančené obrazy sužovali, spaľovali dušu i telo, ktoré bolo   pyšné na svoju energiu.
    </tei:p>
    <tei:p>
     A ráno zase ďalej.
    </tei:p>
    <tei:p>
     Neodpočinutý mozog rodil akési ustaté myšlienky, ktoré sa vliekli   za mnou ako tieň a tlmili ozvenu krokov, ktoré chceli vyzváňať o   kamenný chodník. Do duše drali sa dojmy bez môjho zvolenia, hoci som   chcel byť sám. Prišla i ona. Stará láska, ktorá ma nikdy nemilovala.   Pod očami mala tiene a v očiach čušala melanchólia.
    </tei:p>
    <tei:p>
     „Prečo si prišla? Veď si ma nikdy nemilovala, ani vtedy, keď som   ti obecal dušu a pery, ktoré nikoho nemilovali. Modlil som sa k tebe   a chcel som ťa napojiť svojou krvou, aby si mala pery ešte červenšie.   Ale ty si sa mi smiala… Prečo si prišla?… Povedz… Ja ťa zabijem,   Marta, aby si za mnou nechodila, lebo ja chcem byť sám!”
    </tei:p>
    <tei:p>
     Ale ona ani slova. Nezdráhala sa, rozhalila svoju hruď a ja som ju   prebodol. Prebodol som ju úzkou dýkou. Chichotal som sa radosťou, že   som mohol zabiť svoju prvú a poslednú lásku, ktorá ma nemilovala. Krv   jej tiekla spod ľavého prsu a ja som myslel na vlčie maky, ktoré som   niesol za pásom.
    </tei:p>
    <tei:p>
     „Marta, pochovám si ťa sem ku chodníčku a prikryjem ťa vlčím makom   a margarétami, aby z nášho smútku vyrástol modrý sinokvet. Keď pôjdu   po mne iní mladíci týmto chodníčkom, utrhnú si ho a budú myslieť na   sivé oči.”
    </tei:p>
    <tei:p>
     Mŕtvola môjho sna zostala tam, kde rastú margaréty a vlčie maky,   pretože chcel som zostať sám.
    </tei:p>
    <tei:p>
     Jednoho dňa to bolo. Bol som cestou očistený ako pútnik, ktorý   putoval k nohám čistej Panny. Môj smútok podobal sa radosti, alebo   snáď to bola aj radosť vykúpená smútkom. A toho dňa stretol som sa so   ženou, ktorá sa chystala milovať celý svet. Stretli sme sa, ako sa   ľudia stretajú na križovatkách ciest. Idú ďalej svojimi cestami a až   prineskoro zbadajú, že by ich srdcia mohli zakvitnúť pri jednom   chodníčku.
    </tei:p>
   </tei:div>
   <tei:div type="chapter">
    <tei:head>
     ZÁCHVEVY DUŠE   (
     <tei:emph>
      Zlomky)
     </tei:emph>
    </tei:head>
    <tei:p>
     Tá myšlienka bola rúhavá a dravá, ale zároveň i slastná ako   hriech. Zrodila sa mu v duši nevedno prečo – len tak ako dobrodenie,   ktoré vykupuje.
    </tei:p>
    <tei:p>
     Márne zlomky chvíľ vliekli sa ako včera. Vliekli sa ako ustaté   chrty, ktoré mu s oddanosťou lízali kostnaté dlane ako pánovi. On –   ako včera – dokorán otvorenými zrenicami díval sa do trhlín stien,   ktoré sa tak veľmi podobali otráveným ranám; a nemyslel na nič. Cítil   iba, ako sa mu zrenice šíria, akoby chceli do seba pojať všetku   nahotu vecí. Steny obielené mŕtvolné sinou farbou, ošarpaná ulica,   kus neba a oblaky a on. I on si bol taký cudzí, ako mu boli cudzie   predmety, ktoré ho tu obkľučovali. Nemali k nemu žiadny vzťah, ako aj   on nemal k nim. Jestvovali pre seba, žil pre seba so svojou rodiacou   sa myšlienkou. „Ba, prečo si musím uvedomovať, že tieto predmety tu   jestvujú?” napadla ho neraz takáto myšlienka.
    </tei:p>
    <tei:p>
     „Možno by som sa stratil sám sebe.”
    </tei:p>
    <tei:p>
     A predsa sa mu dnes zrodila v duši táto myšlienka, lebo sa musela   zrodiť!
    </tei:p>
    <tei:p>
     Sem, do tejto diery, k jeho zmyslom doliehali akési márne zvuky z   ulice – ako včera. Zamazaný obuvnícky pomocník hrmotne kráčal po   ulici a vyhvizdoval si, tešiac sa, že je sobota. Pod oknami   pokrikovali deti na seba zvonivými výkrikmi, ktorými sa prepletala   radosť a svetlo dňa. O štvrtej zhúkla siréna v súkennej továrni. I   rezavý povel dôstojníka „Vpravo hľaď!” a ozveny krokov. Tie zvuky   doliehali sem k jeho zmyslom – ako včera – v rôznych časových   medzerách, ale zdalo sa, že nezanikali, ale zostávali väzieť v tom   hluchom priestore – snáď to bo –
    </tei:p>
    <tei:p>
     lo aj v jeho mozgu, ale toho si nebol vedomý. Trčali tu všetky, aj   tie najmárnejšie, či už sem zablúdili pred hodinou alebo len pred   zlomkom sekundy, ale nezanikali, akoby čakali na ozvenu v jeho   duši.
    </tei:p>
    <tei:p>
     Ale márne!
    </tei:p>
    <tei:p>
     On čakal onú myšlienku, ktorá vykupuje, alebo len s najvyšším   úsilím snažil sa pristihnúť, na čo myslí.
    </tei:p>
    <tei:p>
     Teraz bolo mu dopriate vidieť ju, rúhavú i slastnú ako hriech, ako   akýsi perverzný kvet zúfalých priepastí jeho duše.
    </tei:p>
    <tei:p>
     „Dosť, už bude toho dosť!” šeptal v úžase, trasúc sa drásavou   slasťou tejto myšlienky. A bolo mu ako voľnému psovi, ktorého pustili   z reťaze, pretože nechcel brechať. „Hahahá, voľný pes!” a pri tých   slovách sa smial chladným cynickým smiechom.
    </tei:p>
    <tei:p>
     V očiach, veľkých a čiernych ako akési zarosené jedovaté bobule,   sa zažali dve iskry studeného svetla. Zdalo sa, že len preto, aby   ľuďom ukázali, že sú tam priepasti, tmavé a zúfalé, dráždiace k   chladnému smiechu. Triasol sa predstavou onej ukrutnej myšlienky. Na   čelo mu vyvstával studený pot a teraz vyzeral ešte úbohejší.   Predstavte si práve olúpaný, ešte od miazgy lepkavý, nažltlý kostrb;   svojou kostrbatosťou a až zúfalou okyptenosťou pripomínal jeho –   Petra Daniša s hranatou lebkou a s hruďou ako kôš z hranatých,   prehnitých prútov. A tá neforemnosť a hranatosť musela zabolieť v   duši každého. Áno, sú ľudia, ba vlastne už iba vraky ľudí, pri   pohľade na ktorých nám nevedomky prebleskne dušou britká myšlienka:   „A čo keď sa táto nezmyselná nakopenina kostí a kože zrúti do   seba?”
    </tei:p>
    <tei:p>
     Bol už večer, večer pridusený hmlou a nasýtený zomieraním. A on   jasne si uvedomil, že je tu koniec. Že treba napľuť do očú horkú   slinu tomu „snáď”, tomu „snáď to akosi bude”.
    </tei:p>
    <tei:p>
     Podivné, kde sa v ňom razom vzal toľký vzdor. Zvliekol sa z   postele a kdesi šiel. Vliekol sa ulicami, chcel uniknúť sebe a   pocitom človeka!
    </tei:p>
    <tei:p>
     Ulice boli preplnené hustou hmlou, ktorá obaľovala všetky   predmety, domy, drôty vedení i postavy chodcov a tlmila dráždivý   dievčí smiech. Zdalo sa mu, že tu v zákutiach ulíc ktosi dokonáva. Tí   mladí ľudia ukrutne sa smiali jeho myšlienke oným šteklivým, prsným   smiechom, ktorý vydražďuje nepekné žiadosti. Ľudia si videli v očiach   svoju žiadostivosť, horúcu a krvavú, a preto si boli blízki, smiali   sa a túžili po pekle múk, ktoré by spálilo ich telá.
    </tei:p>
    <tei:p>
     A on vtedy zabíjal v sebe každú túžbu človeka. Smial sa jej   cynickým smiechom. „Nechcem –“, to bola jediná rozkoš, ktorú mu bolo   dožičené pocítiť v živote.
    </tei:p>
    <tei:p>
     Náhle sa pristavil pred výkladom kvetinárskeho krámku a temer s   príjemným pocitom vyslovil celkom nahlas myšlienku, ktorá mu práve   napadla: „Teraz je ten zvláštny večer, kedy sa dobre sníva o smrti   alebo o pekle.” Stroskotanec, ktorý už dávno sníval o smrti, teraz   nemôže pocítiť žiaľ za životom; a ja, keby som nebol prosto   kostlivec, chcel by som sa ešte naposledy spiť svojím telom a   rozplynúť sa v ohni nenásytnosti. „I tieto kvety,” pokračoval nahlas   v svojej úvahe, „strapaté chryzantémy tu za týmto sklom snívajú o   zvädnutí, o šere mystického chrámu,
    </tei:p>
    <tei:p>
     o rakvi – ale čo o rakvi? – ona tak okypťuje myšlienku na smrť. Je   tiež možné – hahahá – že v tento večer myslia na smrť i celkom riadni   občania, lenže oni si smrť predstavujú ako sen, aby nemuseli trpieť   žiadnym pocitom.” A možno by bol pokračoval vo svojej hlasnej úvahe,   keby nebol zazrel za sklom ako v zrkadle svoju tvár. Bola mŕtvolné   nažltlá a pod obočím mu sedel tieň ako maska. „Ach, aké tmavé diery,”   striasol sa akýmsi mrazivým pocitom a s posledným zvyškom síl tackal   sa ďalej.
    </tei:p>
    <tei:p>
     Stanica. Po celú cestu nevedel, kam ide a prečo. Ale až tu cítil   tak naliehavo, že sa mu už dávno zachcelo toho ukrutného pocitu,   ktorý ním mrazil pri pohľade, ako sa masívne kolesá rušňov šinú po   koľajniciach. Koľajnice v jeho chorobnej fantázii ožívali v akýchsi   ohromných, na chrbte sa lesknúcich ramenách polypov. A teraz si   dokonca spomenul i na slová, ktorými vyjadroval svoju krutú túžbu:   „Áno, pôjdem pozrieť, ako rušne prenasledujú tie odporne sa lesknúce   polypy a vtláčajú ich do zeme.”
    </tei:p>
    <tei:p>
     Bol tu sám s onou myšlienkou, ktorá mu vŕtala v duši ako červík.   Ale boli tu aj svetlá, koľajnice, rušne. A ľudia začadení dymom,   zachmúrení a neprístupní dojmom melancholického večera, pobiehali,   mávali červenými vlajočkami, čo sa tak nápadne podobali jazykom   zlých, rozdráždených dravcov.
    </tei:p>
    <tei:p>
     Ale on bol tu sám s pocitom naprostej samoty, taký pocit mal azda   aj Boh, keď sa vznášal nad priepasťami tmy, lebo musel stvoriť svet,   aby tu nebol sám.
    </tei:p>
    <tei:p>
     Prešiel až na horný koniec nástupišťa. Rušne prichádzali odkiaľsi   z tmy a zasa odchádzali. Boli ešte tmavšie ako noc, ale boli predsa   viditeľné. Boli to živé potvory, vydychovali množstvo hustej pary a   dymu a sliepňali do tmy malými očkami.
    </tei:p>
    <tei:p>
     Jeden jachal celkom blízko neho. Pomaly sa šinul popri ňom, až   znateľne pocítil chvenie zeme. To ho prebudilo z akéhosi   sebazabudnutia. A zároveň ho zamrazila démonická myšlienka, zvodná   ako hriechom vlhké ústa ženy. „Veď si slobodný, no…”
    </tei:p>
    <tei:p>
     nutkalo ho to a zároveň sa mu cynicky vysmievalo. – Zasmial sa   jedovatým, chorobným smiechom.
    </tei:p>
    <tei:p>
     A to bola tá sladká, rúhavá myšlienka! Predstavil si svoju hlavu   oddelenú od trupu. Vystrekovala krásna ružová krv, lebo stále bol   živý a bezcitný. Bol to ktosi druhý, a predsa to bol on sám, on,   ktorý sa rúha, ktorý hreší, ktorý je presiaknutý onou myšlienkou,   ktorá otravuje.
    </tei:p>
    <tei:p>
     A tie šialené predstavy boli preňho krutou, bičujúcou rozkošou,   ktorá mu v kútikoch úst penila sliny a oči stavala v stĺp. Mal pocit,   že sa kamsi rúti, nejasne si uvedomujúc, že nemôže nikdy dopadnúť.   Jeho zmysly so zúfalým úsilím snažili sa prisať k veciam ho   obkľučujúcim, chceli sa na ne pred pádom zachytiť. Tabuľka na vozni s   nápisom „Nefajčiari”, „i” na konci bolo dopoly zodraté, biele   chuchvalce pary, svetlo osamelej žiarovky, červený náhrdelník   zasnenej ženy – toho všetkého sa stihol zachytiť jeho zrak v okamihu,   ale márne. Strácal sa sám v sebe a tieto skutočnosti boli vtedy   nesmierne nepatrné a márne ako aj on sám; nemohli zachraňovať. Ale   ten sen ho sprevádzal. Ani toho „keby” už nebolo, bola tu len   skutočnosť, ktorú mohol iba konštatovať. Ten sen bol vtedy vyššou   skutočnosťou ako veci, ktoré ho obkľučovali. Klesol na chodník.
    </tei:p>
    <tei:p>
     … Vlak prišiel a odišiel. Ľudia sa zhŕkli, ani sa nehýbali.   „Zomrel? Už je po ňom? Ozaj už je po ňom?” zazneli po chvíľkovom   úžase ľudské hlasy, ale ho neľutovali, ani sa nerozhorčovali, iba sa   divili.
    </tei:p>
    <tei:p>
     Prišla aj polícia. „Odstúpiť! Odpratať mŕtvolu z koľajníc!”   zasipel akýsi malý nahnevaný človiečik, ktorý sa zaiste hneval, že   bol vyrušený.
    </tei:p>
    <tei:p>
     Dvaja strážnici odvliekli mŕtvolu z koľajníc a tretí s odporom   dvihol jeho lebku za vlasy. Ešte z nej kvapkala krv. „Bože, prečo sa   smeje?” zašeptal s hrôzou ktosi zo zástupu, ktorý sa neodbytne tlačil   zo všetkých strán. Áno, tá lebka sa škerila opovržením a toho   úškľabku sa ľudia báli viac než najprudšej otravy. Rozhorčovali sa,   ale v ich očiach a posunkoch zračil sa hrozný strach ako u štvanej   zveri. A tá lebka sa smiala ďalej, ako sa môže smiať len umretý boh,   ktorý zabil svoju lásku k večnému životu.
    </tei:p>
    <tei:p>
     Nik z davu nepoznával samovraha, ale kto by sa aj k nemu mohol   priznať! Konečne akémusi zamračenému mladíkovi napadlo, že možno má   nejaký zápisník. Skutočne, ale nenašli v ňom ničoho, ani jeho meno,   iba akési nezmyselné úryvkovité vety denníka a malú šedú fotografiu,   označenú dvoma písmenami X. Y. Len toľko zostalo po ňom a po jeho   láske, pretože bol taký nepatrný človiečik. Zamiloval sa – ako každý   mladík na svete – a z lásky vedel napísať iba jej monogram na okraj   fotografie. Toľko po ňom zostalo; a opovržlivý úškľabok, ktorého sa   ľudia báli.
    </tei:p>
    <tei:p>
     Mŕtvolu a ten úškľabok prikryli vrecom.
    </tei:p>
    <tei:p>
     Ale toto bol len jeho sen!
    </tei:p>
    <tei:p>
     Čo sa dialo s ním, nevedel. A či sníval hodinu alebo tri, tiež   nevedel. Otvoril oči – a zasa tie múry, obielené mŕtvolné sinou   farbou, tie trhliny v nich a šero, ktoré z nich vytekalo. Kde sa tu   vzal? Nevedel, to napokon ani nepotreboval vedieť. „A prečo tie múry   boli také siné ako pery zabitej nevernej milenky?” Jeho zmysly   chorobne pracovali.
    </tei:p>
    <tei:p>
     Zdalo sa mu, že tie steny už dávno videli jeho smrť a že on možno   ani nežije. Tie rúhavé, slastné myšlienky už dávno zomreli, možno tam   na nástupišti ešte včera ich chodci rozšliapali ako prvý sneh a   rozniesli ich na nohách. Pripadal si ako zbytočná mŕtvola alebo   zbabelec, ktorý bojoval jediný krásny boj so sebou, ale ktorému   vypadla zo strachu zbraň. Oj, bol to krásny, fantastický boj so sebou   pre čašu tej žravej, rúhavej rozkoše. „Hej, krčmár, nalej! Aj ja   chcem rozkoše. Hoci som bedár, platím za ne najviac!”
    </tei:p>
    <tei:p>
     No teraz bol pokorný, tak odporne pokorný, ako vie byť iba   najbiednejší tvor na svete, hoci tu nebolo nič, čo by si bolo vedelo   kúpiť jeho pokoru.
    </tei:p>
    <tei:p>
     Cítil na sebe to telo, chladné a vlhké studeným potom. To te –
    </tei:p>
    <tei:p>
     lo bolo mu teraz nesmierne cudzie, ba odporné. Mal dojem, že tu   leží akási vytiahla húsenica, ktorú by bol tak nesmierne rád   rozpučil, keby bol vedel v sebe premôcť neprekonateľný pocit odporu,   keby bol mal k tomu síl. No nebolo ich! Ani toľko ich nebolo, aby   vykričal svoju túžbu: „Čakám od Teba, ktorého sa mi včera nesmierne   chcelo uraziť, ešte jedno dobrodenie, aby si totiž premohol v sebe   pocit odporu a prišliapol ma ako húsenicu!”
    </tei:p>
    <tei:p>
     Ach, prečo tomu nebol včera koniec, včera, keď sa spíjal toľkou   slasťou – slasťou psa, ktorý zo vzdoru prestal žrať!
    </tei:p>
    <tei:p>
     Ale malo byť ináč!
    </tei:p>
    <tei:p>
     Predsa tu bolo čosi, čo si kupovalo jeho pokoru!
    </tei:p>
    <tei:p>
     Zlomky chvíľ vliekli sa ako ustaté chrty, ktoré s akousi vtieravou   oddanosťou prichádzali k nemu a olizovali mu dlane ako svojmu pánovi.   A tie márne chvíle boli dobrodením, lebo vykupovali z pút lásky k   životu.
    </tei:p>
    <tei:p>
     On pokorne čakal ďalej.
    </tei:p>
   </tei:div>
   <tei:div type="chapter">
    <tei:head>
     OŠIAĽ
    </tei:head>
    <tei:p>
     <tei:emph>
      Drahý Žigo,
     </tei:emph>
    </tei:p>
    <tei:p>
     pokúšam sa ti písať. Viem, všetko viem. Dal si sa preložiť, vzal   si mi možnosť byť s tebou, ukazovať sa ti, presvedčiť ťa hocikde a   hocikedy, že sa páčim, potrápiť ťa a oslepiť žiarlivosťou. Ponechal   si mi možnosť myslieť na teba, pochopiť ťa. A ja som to tisíc ráz   odvtedy v hlave premlela, pochopila som. Otrávili ťa, otrávenosť ťa   povznáša, už si vlastne rád, že si aspoň otrávený – je to aspoň   nejaký cit. Ja nebohá dušička, milujúca hus, čím hlbšie ťa chápem,   tým beznádejnejšie ťa i v sebe strácam. Pomôcť ti nemôžem. Povýšil si   ma ako obeť, položil do plameňov svojej otrávenosti, ktorá je aj mne   – priznám sa – na kolegoch a ostatných mužoch najsympatickejšia.^
    </tei:p>
    <tei:p>
     Keďže som ťa už tak hlboko pochopila, prečo som si zmyslela písať   ti. Len tak, pre nič. Som sama, sama. Strácam rozvahu, sebavedomie,   hrdosť, Äj ženská, hoci profesorka, môže sa vykúpať v otrávenosti.   Nie? Ženská takto necíti. To nie je spôsob cítenia primeraný jej   pohlaviu. Sladkú otrávenosť si môže dovoliť iba muž^Prečo ti teda   píšem? Bláham si, že na papieri a pred tebou budem si zúfať aspoň   trochu rozumnejšie.
     <tei:emph>
      Po
     </tei:emph>
     roku potrebujem sa s niekým   porozprávať, povedať mu, čo nevravím mamke ani otcovi, nikomu na   svete okrem teba. Takto sa viem rozprávať iba s tebou. Kým ti to   všetko poviem, dúfam – azda môžem? – zaženiem sa do kúta, nájdem v   sebe dosť sily sa rozhodnúť.
    </tei:p>
    <tei:p>
     Preto ti po večeroch budem písať tento list, kým sa nerozhodnem.   Ale poslať ti ho nepošlem. Alebo predsa len? Ešte neviem. Ale či ti   ho pošlem alebo nie, v očiach, v tvári ti uvidím, čo ty na to, čo ty   vieš, musíš vedieť práve tak dobre ako ja. Preto ti píšem tento list,   imaginárny, hlas ničí, hlas, ktorý vraví iba k sebe. Podľa všetkého,   čo sa už teraz – keď som ešte nezačala
    </tei:p>
    <tei:p>
     – vo mne prieči – hrdosť a stud – tento list spálim a pošlem ti   len lístok: Prvý deň veľkonočných prázdnin precestujem tvojím mestom.   Prídem. Stavím sa u teba, aby som vedela. Dúfam pevne, že ťa uvidím.   Len toľko. Keď budeme hovoriť o inom alebo
    </tei:p>
    <tei:p>
     o ničom, i to mi stačí. My sa sebe navzájom vyhnúť nemôžeme, lebo   o sebe zatiaľ všetko vieme. To je kruté. Som krutá, uznám. Ale keď   nechceš so mnou vypiť môj jed napoly, keď nechceš, aby som ti zomrela   v náručí, nemôžeš si ponechať o sebe ilúzie – alebo aj sebavedomie? –   ktoré máš.
    </tei:p>
    <tei:p>
     Porozmýšľaj ešte,trochu, prečo sme sa rozišli. Ja som si už nad   tým tisíc ráz hlavu lámala, všetky klebety si dala o tebe rozprávať,   sliedila som a skúmala. Nahovorila si ťa bohatá mäsiarka pre seba a   svoju dcéru? Chodí ti po rozume iné dievča? Ani to som nezistila.   Milovali sme sa kedy bezducho a falošne? Milovali sme sa pričasto,   len zo zvyku, z dlhej chvíle, po manželský? Ani to nie. Ani keď ma   zabiješ, nespomeniem si, že by nám raz bolo spolu obyčajne. Mne bolo   vždy pri tebe dobre, nevýslovne, blažene, vždy ako nikdy. A neviem si   ani spomenúť, že by som bola kedy v tvojej tvári postihla, že ti je   pri mne smutno, alebo že by si sa bol musel azda snažiť, aby som sa   ti páčila. Nie, naopak. Keď niekto vie pri svojej milenke čušať bez   pohnutia, keď sa vie ozvať pohnutím, len keď sa to jej žiada, ako to   ty vieš, musia sa navzájom rozumieť, musia byť, aspoň v tej chvíli,   navzájom nadšení, unesení. Musím povedať, aspoň sama za seba, že sme   sa milovali, ako Boh prikázal, až sa hory zelenali, z celého srdca, z   celej duše, každým hnutím tela i čudesného pomyslenia, vždy ako na   pomyslenie, ako na zavolanie. Zo zabudnutia, odkiaľsi z detstva, zo   svojho vrcholného neba sme sa jeden k druhému privolávali, jeden   druhému si odpovedali všetkým, čo bolo v nás, na našej pokožke, v   našej pamäti i povedomí, v našom cítení. Vždy som si myslela, vždycky   som sa červenala na celom tele, na celej duši, že ty si môj jediný   miláčik a ja tvoja krásna milá, najkrajšia, tvoja sestra, tvoja   kamarátka. A že už viac nie je nič na svete ako my dvaja, ako dvaja   ľudia, ako sme my, ktorí sa raz vzali, berú a budú brať.
    </tei:p>
    <tei:p>
     Toto si myslím sama pred sebou. Prv to bola moja najväčšia slasť,   teraz moje najväčšie súženie. Čo si môžem teraz myslieť, k čomu   prísť, keď si ma nechal pri prvej zámienke, ktorú som ti poskytla a   ktorú si ty tak pohotové využil. Áno, využil, lebo ti prišla veľmi   vhod. Čoskoro bude tomu rok, čo sme sa poškriepili a rozišli. Ale   prečo sme sa poškriepili a prečo rozišli, pomaly mi už rok rozrýva   mozog. Ešte som sa ti nezunovala, to istotne viem.
    </tei:p>
    <tei:p>
     Nuž povedz, drahý Žigo, povedala som raz slovo, zbadal si kedy na   mne, že si ťa chcem zaviazať? Na večnosť alebo na niekoľko ďalších   dní. Ničím sa úprimnosťou viac ako ty mňa, ale ani na mukách nemohla   by som sa priznať, že by som si ťa chcela k sebe pripútať i do akejsi   pošmúrnej budúcnosti, keď ti zovšedniem. Viem, že som bola stále   tvoja milá, nezávislá. Vieš, že som taká ako ty, že viac ty mne a ja   tebe sme nemohli ponúknuť ani v najväčších chvíľach unesenia ako   seba, takých, akí sme, čo vieme, čo robíme a cítime.
    </tei:p>
    <tei:p>
     Ak nie je pravda, čo vravím, povedz, oslobodíš ma od seba. Vďačne   prestanem na teba myslieť, vďačne sa zabijem ako zúfalá štetka. Ale   to nemôžem povedať, to nie. Nikdy som nič od teba nelákala: Ja ťa mám   takto rada, sľúb mi… Ty si učíš deti tak ako ja, ja som práve také   sympatické dievča ako ty mládenec, nuž prečo by som si ťa mala   zaväzovať? Hoci si chlapec a ja dievča, ale i tak sme si rovní. Môj   otec, železničiar, obyčajný vochter na trati, a moja mať vložili do   mňa, čo vládali, poslali ma do škôl práve tak ako teba tvoji rodičia.   Ty máš ešte stále predo mnou výhodu. Keď ty budeš mať nemanželské   dieťa, nebude z toho prípad, budeš naďalej učiť na škole, kde dosiaľ   učíš. Ale ja nie. Keby sme sa my dvaja nevzali a mali spolu dieťa,   mňa by hneď zo školy vyliali.
    </tei:p>
    <tei:p>
     Ale aj tak: Chcem byť krutá, nehanebná. Nechcem ti ponechať ani   byľku ilúzií, ktoré máš o sebe. Prídem za tebou, navrhujem ti: Ešte   raz sa spolu milujme. Alebo sa milujme celé tieto veľkonočné   prázdniny. Som ti kolegyňa alebo nie? Drahý Žigo, navrhujem ti:   Milujme sa ešte chvíľu, deň alebo celé tieto prázdniny, kým nebudem   vedieť, že mám od teba dieťa. Dávam ti slovo, že nič viac od teba   nebudem chcieť.
    </tei:p>
    <tei:p>
     Viem, že na to nepristúpiš. Nemôžeš. Tuším to, ba viem.
    </tei:p>
    <tei:p>
     Vyzerá to tak, že si žiadam nesplniteľné: Miluj ma ešte chvíľu,   akoby na rozkaz, lebo ja tak chcem. Ale aj ty tak chceš, viem, som si   istá, že ani ty po ničom inom netúžiš. Lepšiu milú, ako som ja,   nemôžeš mať, milú, s ktorou by si si viac mohol rozumieť, než sme si   my rozumeli. Ty veľmi dobre vieš, prečo sme sa poškriepili. A   poškriepili sme sa pre hlúposť, ako sa môžu poškriepiť len dvaja   ľudia, ktorí si rozumejú. Uznám, dodatočne uznávam, že to mohla byť   dosť veľká príčina na to, aby sme sa poškriepili, dlho spolu   nehovorili, radosť si navzájom odopierali. Nuž ale aby sme sa   rozišli, všetko medzi sebou preťali a ty si sa dal preložiť do iného   mesta? Tomu môže byť na príčine iba tvoj nemožný výmysel: Ona, ako že   ja, chce sa starať o moje kravaty; ženy mužov zotročujú; muži si   zvyknú; to už nie je láska; zvyk predsa nie je láska. A ty, chlap,   potom slúž až do konca.
    </tei:p>
    <tei:p>
     Povedz, nemám pravdu? Čosi také si si vymyslel! Mne je to drahé,   mne je drahé i to, čo si o sebe vymýšľaš. Je to pravda, môže to byť   pravda: Kde sa začína zvyk, končí sa láska. Bolo to krásne, že si sa   vzbúril proti tomu. Je krásne, že máš o sebe,
    </tei:p>
    <tei:p>
     o nás, ktorí sme toto prežili, takú mienku, máš odvahu povedať si:   Dosť. Teraz už dosť. Bolo to prekrásne, ale bolo toho dosť. Tak sme   sa stretli, tak sme sa rozišli. Nehandlovali sme. Nevyčítam ti nič,   naozaj nie. Na mne si spáchal násilie. Ale nepáchaš ho aj na sebe v   mene svojho krásneho výmyslu, v mene nášho štýlu, ktorý už neplatí?   Už nechodíme spolu na univerzitu. Tie časy, naša porážka, ktorú sme   nečakali, a tak ďalej. Nemôžeme sa ľúbiť stále rovnako. Napokon som   iba sentimentálna ženská, ako sa kedysi medzi nami s opovrhnutím   hovorilo. Dnes viem, po toľkom a márnom trápení, že sa mi vtedy, áno,   žiadalo o kohosi, o teba sa starať. Chcela som ti dať do poriadku   kravaty. Vzhľadom na to – ale aj bez toho – že časy sa takto strašne,   ako sme ani netušili, zmenili – a my akiste tiež – povedz aspoň   teraz, čím som sa previnila, že som ti zakázala nosiť tie tvoje   odporné kravaty. Ako pamätáš, bolo nám celý čas dobre, šťastne,   blažene. Už svitalo zo soboty na nedeľu, nešli sme do školy. A ty   stojíš a zuby ceríš do zrkadla. Máš krásne zuby, neviem sa na ne   vynadívať, keď sa smeješ, môžeš ich ceriť pre mňa za mňa nie iba na   mňa, ale hoci aj do zrkadla a na seba, pomyslela som si. Bol si pri   mne krásny, môžeš byť na seba hrdý, nuž ale prečo si tak vyzývavo   pred zrkadlom uväzuješ tú svoju odpornú kravatu – jednu zo štyroch –   večne tú istú. Nevinne a bez úmyslu vyslovila som – mohla som a či   nie? – akési želanie: Miláčik, neuväzuj si kravatu. A ty hneď akoby   podráždene: Prečo nie? A ja zasa: Veď to nie je kravata, ale   povrieslo. Ty si pekný chlapec, môj jediný miláčik, ale prečo máš   nosiť večne tie isté odporné svoje štyri kravaty? Aspoň teraz mi to   povedz. Čert mi vtedy pritom pošuškal otázku: Chceš sa tak nosiť   náročky, to je tvoj protest? A ty hneď na mňa strmo, necitne.   Netvrdím, ale tak dáko hrubo si mi odvrkol: Čo ťa do toho? Chápeš, že   ma to urazilo. Tak sa medzi nami strhla škriepka. Ja som nemala nič   na sebe, a ty si ku mne prisadneš a začneš mi prisviedčať: Áno, to je   môj protest. Proti čomu? Keď chceš vedieť, proti tomu, že ma všetko   otravuje. A ja – dnes uznám – spýtala som sa ťa záderčivo: Nemyslíš,   že aj mňa môže čosi otravovať? Aleja o tom nehovorím, nenosím preto   nemožné kravaty. Nato ty: Nechajme to. Alebo nenechajme. Prečo máš   byť otrávený? A nato zas ty: Lebo to všetko nemá zmysel. Tak sme sa   pre nič za nič poharkali. Urážalo ma, že môžeš byť pri mne otrávený.   Keď chceš, dodatočne sa ti ospravedlňujem: Prepáč, bola som samoľúba.   Každý slušný človek je dnes otrávený. Ale ja som myslela len na seba,   zo mňa si otrávený, z toho, čo som ti povedala: Nosíš nemožné kravaty   a si otrávený – to je tvoj protest, na tom si zakladáš! Nemyslíš, že   aj ja mám takisto prečo byť otrávená, a preto som sa ešte neprestala   umývať a meniť si bielizeň. – Uznám, mal si sa prečo nahnevať. Ale   aby sme sa rozišli a ty sa dal inde preložiť? Nijako ináč si neviem   vysvetliť tvoje rozhodnutie, len že si využil zámienku. Som od teba   mladšia len o devätnásť mesiacov a sedemnásť dní. Som ti stará. A ty   už nechceš mať za milú kamarátku, rovesnicu, ktorá ti nechtiac   pripomína to, čo bolo, a našu porážku. Si otrávený – ako tvoj priateľ   Fonzo. – Mimochodom – aby som si to potvrdila, vyhľadala som ho.   Fonzo, ty si tu! prihováram sa mu. Čakám na takú prostú a prirodzenú   vec, že ma ponúkne: Tak si sadni, keď si už tu. Nuž ale on náročky   nie. Srší z neho otrávenosť – istotne ako z teba. Toto všetko okolo   neho, zapotená, umastená kaviareň, vidím, je jeho otrávený raj. On s   rozkošou ho dýcha, len on, ani za svet nemôže mi prejaviť, že ma rád   vidí. Musela som ho poprosiť: Fonzo, môžem si k tebe sadnúť? Mávol   rukou: Keď chceš, tak si teda kväcni na riť. Som si istá, že tebe i   Fonzovi a vám všetkým, čo sa už roky ako vlastnú dlaň poznáme, rajom   nebeským je vaša otrávenosť. Žiarlivo striehnete vstup do tohto   svojho raja.
    </tei:p>
    <tei:p>
     – Fonzo, čo robíš? – pýtam sa ho.
    </tei:p>
    <tei:p>
     Ženská ceckatá, nevidíš?, povedal mi gestom, namosúreným pohľadom.   – Bohovsky sa otravujem.
    </tei:p>
    <tei:p>
     Akoby som teba videla. Preto sa ho snažím dáko oblomiť alebo aspoň   nazlostiť.
    </tei:p>
    <tei:p>
     – Fonzino, a prečo si tu sám v prázdnej kaviarni? Naozaj, bohovsky   sa otravuješ. A okrem toho, ináč a celý čas, čo robíš?
    </tei:p>
    <tei:p>
     – Účinkujem. Nevidíš? Pôsobím. Zveľaďujem mládež štátu. Tak ako   ty, koza ceckatá. Jediná radosť by to azda nemala byť – otravovať   sa.
    </tei:p>
    <tei:p>
     Ale, drahý Žigo, pochop, že aj ceckatá koza túži s vami sa   otravovať. S kýmže sa má? Iba s vami. S tebou. Ty si sprostý,   nepochopiteľne hlúpy a obmedzený, keď si myslíš, že chcem s tebou iba   spávať. Chcem sa s tebou ešte chvíľu alebo večne otravovať, tak ako   ty chceš. Nemusíš sa báť o svoju slobodu. Zo svojho otráveného raja   ani kozu ceckatú nemusíš preto vylučovať. Pozvoľ, nech sa s tebou   ešte chvíľu otravujem. Dávam ti slovo, nebude to mať pre teba nijaké   následky. Hanbu ti nespravím. Chcem, aby si ma ešte chvíľu miloval.   Chcela by som mať od teba dieťa, nemanželské.
    </tei:p>
    <tei:p>
     Chodili sme spolu na univerzitu, čosi som si s vami osvojila,   čohosi sa nadýchala, čo teraz pôsobí na vás – i na mňa – ako otrava.   Vrav si, ale nevyčítaj mi, že som koza ceckatá. Som, darmo, do očí to   na mne bije. Keď sa ti chcem starať o kravaty, to ťa podráždi a   rozľúti. Akiste svoju porážku skôr znesieš ako moju osobnú, domýšľam   sa. Preto ti vravím: Som od teba staršia aspoň o storočie, chcem mať   od teba dieťa. Toľko môžeš veriť dávnej svojej kamarátke, slovu,   ktoré ti dávam, mojej hrdosti, že potom už nebudem chcieť nič od   teba. Vystúpim zo školských služieb. Môj otec, obyčajný železničiar,   môj miláčik, všetko na mne vidí. Videl i to, že som nešťastná,   nesvoja. Keď som bola doma pozrieť posledný raz, povie mi: Dievča,   badám, akoby ti čosi chýbalo. Keď ťa čo trápi, nechaj to. Ja som   nikdy nepomyslel, že budem vochtrom. Ale stal som sa vochtrom a som   tu. Nemôžeš povedať, že by som sa nevedel o vás postarať. Pozrel sa   mi vrúcne do očí: Ty si moje dievčatisko, všetci ste moji. Myslím, že   si dievča celkom súce. Keby ťa náhodou nebavilo učiť v škole, z toho   ty nemaj ťažkú hlavu, len povedz. Nájdeš si iný chlebíček.   Vybozkávala som ho. Môj tatko je môj najväčší miláčik. Rozmýšľa tak:   Ľudia sú šťastní alebo nešťastní, podľa toho, či majú alebo nemajú   svoj, sebe primeraný chlebíček. Môj tatko, vidím, ešte stále ma v   hlave nosí. Prekvapí ma. Navrhne mi: Keby ma učiť nebavilo, predstav   si, dozvedel sa, že na riaditeľstve železníc potrebujú perfektnú   tlmočníčku, ktorá by aj obstojne vyzerala. Plat dostane aspoň taký,   aký ja mám, a pritom sú také a také výhody. Drahý. Ktosi na mňa   predsa myslí, a tak oddane! Nie že by som chcela po tej možnosti   skočiť ako rybka za újesťou, mňa to len neskonale teší a dodáva mi   sebavedomia, že vždy sa dá čosi vymyslieť. Tatko si na mne zakladá,   už len preto nemôžem a nezostanem jemu ani nikomu na krku so svojím   deckom, ani tebe, neboj sa.
    </tei:p>
    <tei:p>
     Ale o Fonzovi, tvojom dávnom priateľovi, som ti nedopovedala,   prečo som ho vlastne vyhľadala. Chcela som mu povedať, ako teraz   tebe, chcela som vidieť na ňom – priam akoby som teba videla, čo mi   povie.
    </tei:p>
    <tei:p>
     – Fonzo, mimochodom, budem sa vydávať. Čo ty na to?
    </tei:p>
    <tei:p>
     Tvoj Fonzo len mrzútsky mávol rukou, ako som mohla očakávať. A keď   som pohľadom nástojila: Čo ty na to? – neochotne utrúsil:
    </tei:p>
    <tei:p>
     – Ženské. Sentimentálne, že sa to žrať nedá. Vydávajte sa. Nič iné   si beztak nevymyslíte. Vydaj sa, hlupaňa, a – strať sa. Čím skôr sa   strať do matere, kým ti pekne hovorím. – To posledné mi už výslovne   nepovedal, ale rozumela som.
    </tei:p>
    <tei:p>
     Vedľa pri stole čakal môj nastávajúci, ako sa vraví. Ďulu iste   poznáš. Ďulu Majlátha v našom meste každý pozná. Úspešný advokát,   najlepšia partia, akú si vieš predstaviť. Je príjemný, inteligentný,   vie sa správať, má garsónku, je z dobrej rodiny, približne rozmýšľa –   ak sa neurazíš – tak ako ty a tvoj Fonzo. Lenže nie je otrávený! Len   o rok a pár mesiacov je od vás starší, ale nie je otrávený. Rozmýšľam   o tom, ale neviem na to prísť, prečo nie je otrávený, ako ste vy. Keď   sa mám priznať, to ma na ňom najviac mýli: prečo nie je otrávený ako   vy. Akiste preto, že je úspešný advokát, z dobrej rodiny, ako sa   vraví, a či preto, že je predsa len inteligentnejší než vy. Ja za   ničím tak netúžim, ako sa otravovať s tebou, s vami, svojimi   rovesníkmi a kamarátmi. Ale on si vzal do hlavy, že ma bude   zachraňovať samu pred sebou. Keď si sa po veľkých prázdninách   nezjavil so mnou v kaviarni, kde aj on, ako vieš, mastieval karty,   prihovoril sa mi. Čochvíľa mi začal láskavo dohovárať, že nezdravo   žijem: Nechodím na prechádzky, fajčím, denne vypijem aspoň dve čierne   kávy, zo školy chodím rovno do kaviarne, vo fajčiarskom dyme kántrim   svoju sviežosť. Veru. Nikdy som si nepomyslela, že sa dá márniť aj   čosi také ako sviežosť, ale napokon som mu dala Za pravdu. Pozrela   som sa do zrkadla a vari prvý raz v živote som
    </tei:p>
    <tei:p>
     o sebe zapochybovala.
    </tei:p>
    <tei:p>
     Nechápeš, ale sentimentálnej ženskej, že sa to ani žrať nedá, sa   to ráta: Ktosi ju chce zachraňovať. Všetko okolo nás nestojí za reč,   ale ja ťa zachraňujem.
    </tei:p>
    <tei:p>
     Pristala som – veď ty si sa dal z ničoho nič preložiť do iného   mesta – raz, druhý raz išla som s ním na prechádzku. Nepokúšal sa ma   bozkávať v „prírode” ako študent, až mi raz, len raz mi zašepkal do   uška:
    </tei:p>
    <tei:p>
     – Drahá Irene, vezmi si ma. Mňa toto všetko ani trochu nebaví.
    </tei:p>
    <tei:p>
     Počudovala som sa, reku, čo ho nebaví, ale som iba hrala. Hneď som   videla na ňom, čo mi chce povedať.
    </tei:p>
    <tei:p>
     Vybuchne, úprimne: – Už by som sa mal oženiť. – Pozrie na mňa   zúfalým pohľadom: – Ako ma vidíš, som sám. Doskákal som. – Lásku ani   strhujúcu vášeň nepredstieral. To mi bolo sympatické. A bolo to   statočné. Mamin maznáčik chcel iba to, aby som si ho vzala, občas v   slabých chvíľach pri ňom bola, pomaznala sa s ním, pofúkala mu   pomyselnú boľačku. Je to ilúzia, ale nevykoreniteľná. Hádam nijaká   žena ju mužovi neodoprie. Až ma srdce zabolelo, tak mi bolo. Ty ma   nechceš, ale tento muž ma naozaj chce. Ja som mu prisvedčila. Keby   bol čušal, v poriadku. Nasledovalo zdôvodnenie, prečo ma chce. Myslel   a zvykol si, že sa to nevyhnutne očakáva. Ale patrí sa, aby si   rozumný dvojnožec zdôvodňoval svoje počínanie alebo sa aspoň
    </tei:p>
    <tei:p>
     o to pokúšal. To jeho zdôvodňovanie sa mi už menej pozdávalo.   Letmo a dokonca elegantne mi naznačil, že synov by už od malička mali   vychovávať akademicky vzdelané ženy, aby z nich bolo čosi viac ako z   nás. To ma snobstvom ovanulo. Vieš, v akej láske odjakživa sme mali   snobov. Ale dobre, pomyslela som si. Stačilo by povedať, i keď myslí   na mňa, že deti majú vychovávať rozumné a vzdelané matky.
    </tei:p>
    <tei:p>
     Inokedy, akoby vo významnej chvíli, mi pošepol:
    </tei:p>
    <tei:p>
     – Drahá, ale ty si ešte u mňa nebola! Príď. Povedz, kedy by sme   mohli ísť ku mne?
    </tei:p>
    <tei:p>
     Zarazilo ma to a priviedlo do nevýslovného zúfalstva. Prečo si mám   dať vytrhnúť zub? Alebo prečo si mám dať šmátrať po kolene? Mne to   vonkoncom nemôže byť príjemné. Vôbec nepotrebujem a netúžim k nemu   prísť. Ale, predstav si, aj na to som pristala, zdôvodnila si: Sama   takto zostať nemôžem. Chce si ma vziať, myslí to čestne. V takom   prípade žena musí.
    </tei:p>
    <tei:p>
     Prišlo aj na to, Ďula sa vyparádil, vyholil, navoňavkoval, pozval   ma na večeru. Po večeri sme si šli pozrieť program do nočného   podniku, pili šampanské. Chcela som sa opiť, ale neopila som sa. Bolo   to nad moje sily, lebo celý čas zvučala vo mne túžba: Kiež by som   bola štetka, tanečnica v nočnom podniku, alebo celkom obyčajná. Je   zrozumiteľné, keď sa muž a žena berú pre majetok, keď sa jeden   druhému z určitých potrieb predávajú. Vymysleli sme si lásku, lebo   potrebujeme akýsi titul, zámienku, aby sme sa jeden druhému kutali vo   vnútornostiach duševných i telesných, keď príde na to. Nuž ale prečo   mám ja ísť k tomuto mužovi? Jeho príjmy môžu byť celkom príjemné,   pripúšťam, ale zas tak ďaleko o ne nestojím, aby som sa mu dávala,   pri troche námahy uživím sa aj sama. Tak prečo? Len preto, že nechcem   zostať sama? Áno, len preto! Darmo, láska sa stala neodmysliteľná pre   jednu, tú prsnatú, materskú polovicu ľudského pokolenia. Vy chlapi   nikdy nepochopíte, do akého zúfalstva, do akej podlosti nás vrháte   každú chvíľu, ako nám rozvraciate sebavedomie.
    </tei:p>
    <tei:p>
     Miláčik, čo mi radíš? Keby som stála o blahobyt, keby som sa   chcela predávať, bolo by mi hej. Ale ja, akademicky vzdelaná žena, na   nič také nie som odkázaná, aspoň sčasti si chcem zachovať čo len   hrdosť, keď som už svoju lásku stratila. Keď nechcem ostať sama,   akože nechcem – to predovšetkým, čo mám robiť?
    </tei:p>
    <tei:p>
     Tak som teda išla s Ďulom, keď sa program skončil a dopili sme   šampanské. Dala som sa viesť, kde ma vedie. Šťastie, že mi ešte   zostala zvedavosť, lebo ináč by som bola nebohá. Iba zvedavosť, ako   sa tento muž zachová, ma držala, lebo aj ty by si sa akiste takto   správal, keby som nebola ja pri tebe, ale akási iná, náhodná,   predajná alebo načisto zúfalá ženská.
    </tei:p>
    <tei:p>
     A tak ma Ďula, inteligentný, vzdelaný, dobre vychovaný muž, kdesi   zaviedol. Zastal pred domom. Z vrecka vytriasol zväzok kľúčov.
    </tei:p>
    <tei:p>
     Ďula, aby si zostal na úrovni, pomyslím si. Keď sa muž opije   predstavou, že žena, ja a každá, je iba pohlavie, pohlavné božstvo,   vytúžený, krikľavý, prsnatý fetiš, to je – uznáš – zlé, vonkoncom   zlé, to je dokonca zúfalé. Každý z nás sa má držať aspoň na určitej   úrovni. Aspoň má hovoriť, povedať dačo vhod, čokoľvek. Ale rozhodne   sa povzniesť nad seba, poeticky, žartom, hoci cynickým priznaním:   Ženská, ja ťa teraz zjem. Alebo: Ty teraz ideš ku mne, som rád, som   veľmi rád, teším sa. Ešte si nikdy u mňa nebola. Chvíľu spolu   posedíme, odprevadím ťa, nemusíš sa báť. Láska, akýsi cit, keď si ju   môžeme aspoň namýšľať, uľahčuje nám navzájom položenie. Keďjej niet,   keď nemáme poruke nijaké okrášlenie svojho počínania, mali by sme sa   držať, aspoň vtedy, na úrovni. Zdvorilosť pred láskou alebo   porozumením je nič, ale napokon i zdvorilosť je čosi: Milá moja, ideš   ku mne. Aká si krásna.
    </tei:p>
    <tei:p>
     Ale on zabudol na všetko, na svoju inteligenciu, cit, zdvorilosť,   výchovu. Otvoril domovú bránu a zasa ju za nami zamkol. A nič, nič mi   nepovedal, hlasom, pohladením, pohľadom nič mi
    </tei:p>
    <tei:p>
     o sebe nedal znať. To vieš, že celá som bola očakávaním, čo on   teraz, očakávaním som sa celá chvela. Neviem pochopiť, ako sa môže   človek tak do seba prepadnúť, že na toho druhého ani nepomyslí. Jeho   budúca milenka je mu fetiš, ceckatá koza, zažiadané pohlavie.
    </tei:p>
    <tei:p>
     On len povedal: Idem napred. Dovolíš? Čosi také. Potom akoby sa mu   čosi zamarilo, že predsa takto asi nie, chytil ma pod pazuchu a   viedol, hoci sa to zas technicky nehodilo: schodište bolo úzke a   točité.
    </tei:p>
    <tei:p>
     Slovom, vstupovala som k nemu ako do studenej mútnej vody. Ba s   tisíckrát horšími pocitmi: Ako na operáciu – hoci som už mala   milencov. Ako vieš, pred tebou dvoch a teba tretieho.
    </tei:p>
    <tei:p>
     Ďula tak hladko, dokonca vari náhlivo otvoril aj dvere svojho   mládeneckého bytu. Mlčky a iba gestom ma ponúkol, aby som vstúpila, a   spakruky pritom niekoľkokrát šťukol vypínačom. Povedal: Dovolíš,   Irene, urobím hneď intímne osvetlenie.
    </tei:p>
    <tei:p>
     Nuž vstúpila som do levovej jamy, kedže som sa sľúbila. A šla som   akousi chodbičkou matne, intímne osvetlenou.
    </tei:p>
    <tei:p>
     Toto! Nie je možné. Ocitla som sa zas – veď sme tam práve boli – v   bare, lenže prepychovejšie zariadenom. Poznáš to, čože ti budem   rozprávať. Izbu osvetľovali matné svetlá s červenými, eroticky   pomaľovanými tienidlami. Dokonca sa zaleskol paraván z tepanej   mosadze s prehnutou vnadnou zvodnicou.
    </tei:p>
    <tei:p>
     To ma teda rozveselilo a bola by som sa dokonca zasmiala, keby som   mu bola chcela pomôcť. Ale to som práve nechcela. Skúšala som ho a   bola som zvedavá, čo si počne v tejto situácii. Akokoľvek, ale bohém   i anarchista, zúfalec – ako som ja – je mi predsa len sympatickejší   ako blahobytný pán mešťan. Keď si niekto myslí, že žije vo verejnom   dome, a mládenecký byt si zariadi podľa toho, to sa mi videlo   sympatické a dôsledné: Prečo by som nemohol aj spávať v bordeli?   Nočné lumpačky s kompánmi, keď už všade zavierajú.
    </tei:p>
    <tei:p>
     Ale toto! Chcelo sa mi hneď na zadok spadnúť. Keby som Ďulu   nazývala tak, ako sa v skutočnosti volá, mohol by si si myslieť, že   je to najzlomyseľnejšia klebeta. Ale nie je, či mi veríš alebo nie.   Po strašných mukách a napínaní ako na škripec, ktoré som vytrpela od   domovej brány až do jeho bytu, div že som smiechom nevybuchla.   Kanada, divoká, bohapustá fraška, akú si človek môže robiť len sám zo   seba. Čo som videla, bolo by sa mi dokonca páčilo, ba by ma nadchlo,   že by som sa bola ohavne opila, na svet nezodpovedne jazyk   vyplazovala. Ale zostala som na pochybách: Ďula tak vážne, s   očakávaním povedal: Urobím hneď – ani na chvíľu nechcel mať so mnou   strpenie – intímne osvetlenie. A potom aj preto som sa   nerozchichúňala, lebo som bola zvedavá, čakala som, ak toto všetko   predsa len myslí vážne, či sa pobadá a ako sa vynájde, veď predsa som   tu ja, nie štetka, nie dušička z úradu, nie ani panička, ktorá si   práve odbehla od manžela.
    </tei:p>
    <tei:p>
     Rozhliadam sa, koľko sa dá v tom intímnom osvetlení. Vlastným   očiam nechcem veriť. Z jedného nočného podniku sme práve vyšli, a už   som zasa v druhom. Ešte si tu bol a vieš, že do nášho mesta náš   slávny primátor aj v týchto ťažkých časoch povolal talianskych –   dokonca talianskych umelcov. Tí vyzdobili mestský chrám, našu   slovenskú akropolu. Nepohrdli ani bočným zárobčekom, vyzdobili aj   nočný podnik, jediný v našom meste – to vieš práve tak ako ja. Ale to   viem, žiaľ, iba ja, že povolaní, naslovovzatí talianski umelci   zariadili aj Ďulovi salón. Úspešný advokát mohol si to predsa   dovoliť! Intímne osvetlenie tvoria žiarovky v podobe sviečok,   netvrdím, ale dosť možné, že v podobe falusov. Svetlá sú intímne   zatienené červenými tienidlami, na nich sa vzpínajú ženské v   pozíciách, o akých sa ti ani nesnívalo. Ale naj efektnej ši e svieti   vzdušná, umelecky tepaná mosadzná mreža s prehnutou ženskou – zjavne   takou ako v našom mestskom pajzli, jedinom v našom staroslávnom   meste, jedinečnom v našom štáte a vôbec v strednej Európe.
    </tei:p>
    <tei:p>
     Slovom, mala som byť dojatá, lebo tento vymyslený blahobyt aj na   mňa čaká. Sadla som si teda pod sviečku v podobe falusu, zatieneného   vraj španielskou pozíciou obnaženej ženy a galána, nohu prehodila   vysoko cez nohu, aby som bola predsa na výške.
    </tei:p>
    <tei:p>
     Ďula si sadol ku mne, unavene si povzdychol. Urobil gesto.   Načiahol sa za chrbát. Ako na zavolanie, poslušne padli medzi nás   dvierka domáceho bufetu. Na jednom poschodí stála zbierka drahých   dovážaných alkoholov, na druhom čaši a kalíškov. Spýtal sa ma:
    </tei:p>
    <tei:p>
     – Drahá, teraz povedz, čo si dáme.
    </tei:p>
    <tei:p>
     – Drahý, teraz si dáme lásku, – povedala som celkom tak ako   štetka. A zasmiala som sa, azda trochu hystericky. Azda preto ešte   stále nič nepobadal.
    </tei:p>
    <tei:p>
     Sám rozhodol, upokojujúco povedal:
    </tei:p>
    <tei:p>
     – Drahá, teraz si dáme francúzsky koňak.
    </tei:p>
    <tei:p>
     Popamäti vytiahol načatú fľašu francúzskeho koňaku, mne i sebe   predložil patričnú sklenku. Nalial. O čomsi sa rozhovoril,
    </tei:p>
    <tei:p>
     o čomsi inom, len aby reč nestála. Obidvaja pritom hľadíme nie do   obloka, nie na mesiačik, ani hviezdy narátame, ale na záves, ktorý   máme pred sebou. A za závesom je iste posteľ, iste už aj rozostlaná,   prichystaná na túto príležitosť. Bola som zvedavá už len na to, ako   rozrieši technický problém, ktorý visel pred nami: Ako rozhrnie záves   a povie mi: Dušička, teraz si ľahni. Je neskoro, zajtra máme   povinnosti a tak ďalej. Tamto je kúpeľňa a tu, ako vidíš – posteľ,   miesto tvojho pôsobenia do rána.
    </tei:p>
    <tei:p>
     Chcela som dostáť slovu. Azda právom mohla som byť zvedavá i   zlomyseľná. V tejto chvíli ani za svet ti nepomôžem vynájsť sa. To je   moja podmienka. Podmienka, aby som tak povedala, nie normálna, ale   čisto technická.
    </tei:p>
    <tei:p>
     Napokon Ďula, tento vzdelaný, inteligentný dospelý muž, s čelom až   privysokým, rozhodol sa náhle riešiť situáciu tak, že dokončiac vetu   o jednom svojom klientovi, ktorého mu pridelili ex offo, naraz si   kľakol na jedno koleno a bozkal mi ruku. Štrngol si so mnou pohárikom   a vyrazil zo seba hlboký povzdych: Ach, Irene, čo myslíš, hádam   dopijeme tento šláftrunk?
    </tei:p>
    <tei:p>
     Dopijeme, poviem a pomyslím si: Čo máme robiť?
    </tei:p>
    <tei:p>
     Keby sa bol Ďula zasmial sebe i mne, alebo mne i sebe, alebo   hocičomu na svete – všetko v poriadku. Ale on to myslel všetko vážne.   Zvyk mu prischol na kožu ako prirodzenosť.
    </tei:p>
    <tei:p>
     V určitej chvíli dopíjal so ženskými šláftrunk, silný, drahý,   dovážaný destilát. Ani sa nepobadal, suverénne rozhrnul záves pred   posteľou a diskrétne mi pošuškal do uška: Dvere vpravo je   kúpeľňa.
    </tei:p>
    <tei:p>
     – Ďula, daj iné osvetlenie, nech tam trafím, – povedala som.
    </tei:p>
    <tei:p>
     Objal ma, ani môj zúfalý posmech nevycítil, prstami na chrbte ako   na drumblici, musím povedať, mi zašprngal, snažil sa rozopäť mi   gombičky podprsenky. Zlomyseľná krajčírka si vymyslela iný spôsob   rozpínania, aby sa kruto pomstila, a mne pomohla uvedomiť si čosi.   Ešte som bola stále ochotná pristúpiť na kompromis a dať sa rozopnúť.   Zaboril si mi tvár do blúzky, hlasité sa nadýchol ako pred chvíľou   svojho drahého koňaku. A ďalej hľadal na mne gombičky. Žena, dušička,   štetka a či milostivá musí chápať, ach, že v takýchto vrcholných,   slastných, rozhodných chvíľach muži na nás hľadajú najmä gombičky.   Prosím, príroda si žiada svoje. Ale žena, štetka, dušička a či   milostivá čosi predsa len očakáva a kladie si akúsi podmienku, hoci   malú, skromnú podmienku, okrem peňazí alebo manželstva.
    </tei:p>
    <tei:p>
     Ďula ma napokon poslúchol, nasadil osvetlenie obyčajné, horný   luster s bielym svetlom, ale údiv mu zostal v hlase, že veď som   sľúbila, som dospelá.
    </tei:p>
    <tei:p>
     – Čo ťa mýli, drahá Irene? Táto moja garsónka? Prepustím ju   kolegovi, ktorý mi ju závidí. A my si nájdeme byt, len povedz.   Zariadiš si ho, ako ty budeš chcieť, ty moja drahá pani   profesorka.
    </tei:p>
    <tei:p>
     A pri tom veľkom osvetlení som sa sama vyzliekala, ako som sa pred   tebou vyzliekala, aby som ti ukázala, aká som. Vykopla som si lodičku   nad hlavu, chytila som ju v povetrí a položila pekne pred seba.   Takisto aj druhú svoju lodičku a položila ju pekne do páru, aby   vedel, ako si ty vedel, že mám pekné nohy. Mám pekné dve nožičky, to   je čosi, vždy a všade, nadčasová hodnota, ako sa dnes vraví. Potom   som vtiahla brucho a striasla zo seba sukienku. Stiahla zo seba pás.   Sukňu i pás položila pekne na zem k svojim lodičkám. Nechala som si   na sebe iba blúzku. Prešla som sa tak po izbe. To si ma raz ty tak   nadchol, že som sa ti predvádzala, bol si môj priateľ i nevinné   zvieratko mnou nadšené – najpeknejšie na milenke je to, čo jej povie   jej miláčik. A ty si vtedy povedal: Dievča, ešte sa takto poprechoď,   ty si predsa len najkrajšia v tomto svojom kožúšku. Blúzku si   neodkladaj. A tak som sa v blúzke položila na tú jeho, ako som   očakávala, rozostlanú, čerstvú posteľ ako na pláž.
    </tei:p>
    <tei:p>
     On – musím povedať, že sa zabudol vyzliekať. Kľakol si ako pred   oltárom, začal si kajúcne trieskať čelo o peľasť. Prv si ma mýlil so   štetkou alebo s paničkou, potom ma zbožňoval, akoby som ležala na   oltári. Smiešne. Akiste som sa efektne predviedla, ako manekýnka   manželských rozkoší. Preto ma začal zbožňovať, dojímať sa. Keď tak   pri mne vzdychal Drahá Iréne, ach, drahá Irene, povedala som mu veľmi   tvrdo:
    </tei:p>
    <tei:p>
     – Vieš, čo si ty? Si beznádejný snob. Raz si ma mýliš so štetkou,   raz s paničkou, ktorá si práve odskočila, a teraz zas s lacným   románom.
    </tei:p>
    <tei:p>
     Áno? To uznal, ba rozveselilo ho to. Do svitu sa priznával. Na   človeku, na mne, na ňom je nie deväť, ale deväťdesiatdeväť cudzích   koží, divošských hlúpych predstáv. Človek by sa mal lúpať ako cibuľa:   Ale keď ho veľmi alebo vôbec neľúbiš, netrúfaš si, lebo nevieš, či   ešte z neho čo zostane.
    </tei:p>
    <tei:p>
     Z Ďulu zostalo čosi ako schopnosť priznať pravdu, keď musí.   Donútila som ho odvolať, že ma zbožňuje. Priznal si, čo vlastne   chcel. Už ho toto – štetky, paničky, dušičky z úradu – nebaví. Že by   sa mal už oženiť a spraviť si syna a spraviť si peknú dcéru. A dosť.   To je všetko. A zasa to jeho: Chce, aby jeho deti a vôbec deti, ktoré   mu žena prinesie, ktoré budú mať jeho rodinnú značku Majláth, už od   malička vychovávala akademicky vzdelaná matka. Uznal: Prosím, som   snob. Imponuje mu, keď chcem vedieť, ako som sa pred ním vyzliekala,   že som si nechala na sebe blúzku a že vyučujem na gymnáziu francúzsku   literatúru.
    </tei:p>
    <tei:p>
     Skoro sme sa dohodli. Ja zo svojej strany – keby som vedela   rozumne rozmýšľať – urobila som dosť slušný obchod. Všetko mi splní,   čo môže a čo chcem. Len by ma prosil, aby som sa išla ukázať jeho   matke, ktorá žije v Slatinách. Keby som si vedela získať starenku,   bol by šťastný. To sa mi páčilo. Poprosil ma, aby som ju išla   pozrieť. On príde až potom, po mne. Na matke hneď uvidí, čo je. Ale i   tak, keď bude jeho matka ku mne iba veľmi milá, aby som si z toho nič   nerobila, prepáčila.
    </tei:p>
    <tei:p>
     – Vieš: mama. Sľúbil som jej, no, že sa bez nej neožením. To je   môj starý sľub. Ona chce najprv vidieť moju vyvolenú, povedať mi   svoju mienku. A tak.
    </tei:p>
    <tei:p>
     Po diškurze, vysvetľovaní, vzájomnom povzbudzovaní sa k   úprimnosti, čo trvalo do svitu, pokúsila som sa vplávať do   manželského prístavu. Ale bolo to nad moje sily i nad moju porážku.   Len čo sa pokúsil dotknúť sa ma, všetko sa na mne, vo mne vzoprelo.   Hoci uznávam moju-tvoju porážku, drahý Žigo, hoci všetko uznávam, že   už ničoho niet z toho, čo bolo, zostala som hroznou netýkavkou. A   nemôžem si pomôcť. Nie! Ja som sa ľúbila s tebou, svojím kamarátom,   druhom, rovesníkom. To je na mne, vo mne, to som ja. Nič to vo mne   neprekoná, ani ja, ani hrdosťou nie, ani pokorou.
    </tei:p>
    <tei:p>
     Drahý Žigo, topím sa. Nemôžem ti dovoliť, aby si si ponechal   predstavu, že si sa ma zriekol v mene čohosi, čo stojí za reč. Žigo,   topím sa, tak mi je. Posledného stebla sa chytám. Preto prídem.   Musím. Len čo sa nám skončí vyučovanie, prvým vlakom vyberiem sa za   tebou. Napíš. Čakaj ma. Neboj sa, nebudem nepríjemná. Uvidím ťa, a to   je všetko, v tvári ti uvidím, či už všetko pominulo.
    </tei:p>
    <tei:p>
     <tei:emph>
      Irena
     </tei:emph>
    </tei:p>
    <tei:p>
     Vážený,
    </tei:p>
    <tei:p>
     i vdovy sa vydávajú, i ženy opustené a nešťastné si nachodia   rozumných mužov a milencov, keď nechcú zostať samy. Tak to prišlo, že   raz ste mi spomenuli, či by som nechcela ísť pozrieť vašu matku,   ktorá žije v Slatinách. Tým ste sa ma chceli spýtať, či to myslím s   vami vážne. Sľúbila som sa. Preto ste sa ma moh –
    </tei:p>
    <tei:p>
     li neskôr opýtať, či môžem ísť s vami na večeru a potom k vám.   Zasa som sa sľúbila, prišla. Som predsa dospelá žena, rozumná. Stále   som chcela byť rozumná. Rozumnosť mi bola donucovacím prostriedkom   proti sebe. V mene svojej rozumnosti, ktorú nepodceňujem, ani sa jej   neposmievam, porobila som zúfalé veci: ľahla som si vám do postele,   napísala som Žigovi takzvaný úprimný list, svojej domácej som   potiahla revolver, pokúšala sa nájsť v spovedi útechu, napokon si   zakázala vôbec myslieť v predpoklade: Kto nemyslí, nevie; kto nevie,   je nevinný. Dala som si ušiť parádny kostým, ktorý mi pristane, ale   vyhodila som zaň posledné prachy, dala som si urobiť extra účes,   nababrila sa ako štetka spod Prašnej brány a vybrala som sa. Neznáma   starnúca pani zmeria si ma pohľadom v bokoch a cez prsia a pomyslí   si, čo by si beztak pomyslela, že som totiž poriadna šelmička, keď   som si vás, úspešného advokáta, ulovila.
    </tei:p>
    <tei:p>
     Skončilo to tak, že som cestou do Slatín na stanici R. vystúpila.   Viete prečo. Sem sa dal preložiť Žigo – poznali ste ho, vídali ste   nás spolu, nikdy som sa s ním pred vami netajila. Len tentoraz som sa   tvárila – a či som aj bola? – ako námesačná, nepríčetná. Stavila som   sa v dopravnej kancelárii a dala si – dokonca! – potvrdiť prerušenie   cesty.
    </tei:p>
    <tei:p>
     Výpravca v kancelárii telefonoval, vypravoval niekoľko vlakov, ale   jednako len nedožičil mi pocit nevinnosti. Prv než mi uderil pečiatku   na rub cestovného lístka, nahlas na ňom prečítal meno konečnej   stanice, pozrel sa na mňa a spýtal sa:
    </tei:p>
    <tei:p>
     – Slečna, cestujete do Slatín?
    </tei:p>
    <tei:p>
     A ja nevinne: – Áno, do Slatín.
    </tei:p>
    <tei:p>
     Odporne a nevinne, lebo to až kričalo, aká som pokrytecká a   vypočítavá: On, stále on. Len keď ho nenájdem, keď nenájdem nič v   jeho tvári, len potom vy – ak to dokážem. Len teraz dodatočne si   uvedomujem – a to uznávam – že ste mi túto možnosť ponúkli vy… Ináč   by ste ma sám boli zaviezli k svojej matke na svojej novej steyerke –   a ja by som si bola sotva našla zámienku vyhľadať ho.
    </tei:p>
    <tei:p>
     Či vám poviem, či nepoviem, to čo chcem, ešte neviem. Ale vtedy   hrozne nevinne som sa tvárila, veď predsa som si zakázala pomyslieť   na čokoľvek dopredu. (Pritom ale mala som trochu radosť z tajeného   pomyslenia, že prívetivá, starnúca žena bude mať predsa pravdu, keď   si pomyslí, že musím byť poriadna šelma, keď som si ulovila jej   syna.) Ako hluchá, slepá, nevinná aspoň pred sebou som sa pustila do   mesta hľadať svojho miláčika. Vám na žene sú vzácne – ako ste sa raz   vyslovili – inteligencia a citlivosť. Nuž čítajte, ako som hľadala   svojho miláčika, ktorý sa ma zriekol.
    </tei:p>
    <tei:p>
     V tomto meste som nikdy nebola, ale všetky kaviarne som hneď našla   ako popamäti. Do každej som nazrela, len do jednej nie, novej,   nezabývanej. Srdce mi búchalo čím ďalej, tým hlasnejšie. Keď som ho   nenašla v začmudených, potom páchnúcich dierach, tak už len doma, na   byte, pomyslím si. Taká a taká kaviareň, to je pre nás dávno   dohovorené znamenie. Keď som ho nenašla, počalo mi byť hrozne clivo:   je pekné jarné popoludnie. Preto. Keď sa ukáže také popoludnie,   dokonca i najväčšiemu mrzútovi, ako to poznám, v kaviarni príde   clivo. I Fonzo sa vtedy nenápadne vytiahne do prírody. Príroda je   predsa len veľká a človek sa v nej odjakživa stráca ako zrnko piesku,   pomyslím si. To bude pravda, ale čo z nej, keďžiga nenájdem? Verte,   nerada, hrozne nerada – to nie je náš štýl – musela som ho ísť hľadať   na byt. Našťastie – predvídavo a zradne už vtedy – vytiahla som z   Fonza, Žigovho dôverného priateľa, jeho adresu. Býva – nie je to   nijaká symbolika, ale Žigo býva na Cintorínskej ulici. To vás   znechutí, ale v našom meste nájsť staré krčmy a cintoríny – to   nevyžaduje zvláštnu inteligenciu, tobôž citlivosť.
    </tei:p>
    <tei:p>
     Rovno som tam – na Cintorínsku – zamierila. Našla som hneď nie   jeden, ale dva cintoríny, kresťanský a pri ňom druhý, židovský. Tento   posledný požierala i so zemou a ostatkami tehelňa. Ešte stále som sa   nemusela spytovať, kde som. A tam, na Cintorínskej, celkom   jednoduchým odhadom som si ukázala: Tu, a nikde inde bývať nemôže. S   ťažkým srdcom, ale predsa len som zazvonila. Inteligencia, ktorú si   vy tak veľmi ceníte, je predsa na niečo: Včaššie ako neskoro nás   prichystá na sklamanie.
    </tei:p>
    <tei:p>
     Tam som zazvonila na bráničke záhrady. Nikto mi nepribehol   otvoriť, iba prsnatá deva otvorila oblok, hej. Nemohla som nič   očakávať, a preto som nebola sklamaná: Je pekne, dnes je tak pekne, v   dome niet nikoho. A že predsa je? Zostala sama doma. Čítala, bolo jej   clivo ako mne, celý čas očakávala, kto zazvoní. A zazvonila som ja,   neznáma ženská s prázdnym kufríkom. To nič, že si založila ruky,   oprela sa o rám obloka, vystavila mne ženskej ako zázrak sveta svoje   kozy. Nudí sa v prázdnom dome tak ako ja, nuž žiada sa jej chvíľu si   poklebetiť ako starej kofe na trhu a trochu sa predo mnou   vystatovať.
    </tei:p>
    <tei:p>
     – Slečna, koho hľadáte?
    </tei:p>
    <tei:p>
     Musím sa poľutovať, ale aj túto žabu vystrčenú v obloku. Nerobí mi   nijakú námahu položiť otázku:
    </tei:p>
    <tei:p>
     – Pán profesor išiel na prechádzku?
    </tei:p>
    <tei:p>
     – Áno. Pán profesor, – sladko zahrkúta, – o tomto čase chodieva s   Amitou na prechádzku.
    </tei:p>
    <tei:p>
     To mi malo celkom stačiť. Neodpovedal mi, nečakal ma. Ale mne až   do zahanbenia nič nestačí. Ukĺzne mi:
    </tei:p>
    <tei:p>
     – S kým?
    </tei:p>
    <tei:p>
     – Predsa s Amitou! Veru s ňou. Mamička i ja sa čudujeme, čo sa to   robí s pánom profesorom. Do kaviarne už nechodieva, ani neskoro v   noci domov neprichodí. Len Amita a Amita. Čo má na nej? Keď sa vráti   podvečer domov, je celý šťastný, filozofuje s nami v kuchyni. Smejeme   sa mu.
    </tei:p>
    <tei:p>
     V kuchyni s vami filozofuje, vy sa smejete? Tak potom mu nie je   dlhá chvíľa, je šťastný! Na príčine je Amita. Kto je to? – na to   predsa netrúfam sa spytovať, na to nie, tá žaba v obloku nemusí ma   ľutovať.
    </tei:p>
    <tei:p>
     Ale čosi sa vo mne nepríčetne rozzúri. On si chodí na prechádzku s   akousi Amitou. Jemu je hej, smeje sa, dokonca filozofuje v kuchyni.   Horím hanbou, ale dozvedám sa, slovíčkami vypačujem z tej soplane,   kde to tak chodí usilovne.
    </tei:p>
    <tei:p>
     – Do Hájika? Slečna, nevravte! Tak ďaleko že by sa mu chce –
    </tei:p>
    <tei:p>
     lo chodiť? Jemu i do kaviarne bolo ďaleko.
    </tei:p>
    <tei:p>
     – Slečna, to sa vám zdá. To vôbec nie je ďaleko. Tamto, vidíte tú   borinu? To je ďaleko?
    </tei:p>
    <tei:p>
     A ja som iba to chcela počuť. Čosi ešte s tou sopľou v obloku   prehovorím, aby sa nezdalo, po roh ulice ešte ako-tak idem, potom   hanba sem – hanba tam rozbehnem sa i s kufríkom. Irena, ty hlupaňa,   čo si už celkom potratila rozum? – dohováram si, ale aj tak utekám.   Celý rok si mi nepísal, na posledný list neodpovedal, ale aj tak. Čo   chceš? Nájdeš ich, uvidíš, bude ti neznesiteľne. Zabiješ? Nech.   Chvíľu sa náhlim pomalšie, ale len čo sa trochu vydýcham, zas bežím   ďalej bez rozumu, bez duše.
    </tei:p>
    <tei:p>
     Až prídem do toho Hájika. Tam v borovom lesíku na úvršine, s   lieskovým húštím po krajoch, to už vonkoncom nie som ja. Prikrádam sa   ďalej a ďalej. A počúvam celá nastrežená, kde čo začujem. Pukne   vetvička, čosi šuchne, pohne sa tieň, to všetko je on. To všetko je   on a akási Amita. S ňou sa on drží za ruky a usmieva sa na ňu.
    </tei:p>
    <tei:p>
     Na chodníkoch, lavičkách, nikde taký pár. Celý Hájik presliedim,   prepočúvam. Keď sa prechýlim cez úvršinu, vydýchnem si: Tá sopľaňa   len klebetila, chcela ma len potrápiť. Nad ukvitnutou ratoliestkou   lykovca som si kľakla: Irena, veď maj rozum. Čo bolo, bolo, nie je,   nebude. Si mu rovesnica, si mu stará. On si vezme mladšiu, ty   staršieho, preto ty neskuvíňaj.
    </tei:p>
    <tei:p>
     Už som sa chcela vrátiť. Zle sa mi chodilo, v lodičkách som sa   zabárala do machu a ihličia. Ale vtom začujem vzdialený výkrik:
    </tei:p>
    <tei:p>
     – Amita, sem!
    </tei:p>
    <tei:p>
     Vo chvíli zhodím lodičky a iba v pančuchách bežím po ihličí,   machu, deriem sa húštinou lieštia. Hájik sa tu zvažoval do druhej   doliny. Pod úvrším hladká lúka, žltejú sa prvosienky. Preháňa sa na   nej muž a krásny hrdzavý pes, doberman. On bez kabáta, to je, rozumie   sa, on. Poznávam ho podľa každého pohybu. A keď je to on, hrdzavý pes   – ja hlupaňa, utrápená, žiarlivá –je Amita. Vydýchnem si, odľahne   mi.
    </tei:p>
    <tei:p>
     Muž privolal hrdzavého psa. Ten radostne pribehne, vrtí sa   splašene. V šťastnej hre muž sám seba prekonáva. Pochytí klobúk, hodí   ho po vetre ako disk. Obidvaja sa za ním rozbehnú, pretekajú sa, kto   ho komu predchytí. Pes má zjavne porozumenie i ohľad na muža,   čochvíľa sa naňho obzerá, naplno nebeží. Len aby dobehli naraz. Potom   skáču za klobúkom, trhajú sa oň, váľajú sa po zemi, vrčia na seba,   bijú sa. Pes je už celý upachtený, muž spotený, bielu košeľu na   chrbte má celú zelenú od trávy.
    </tei:p>
    <tei:p>
     Keby som ho bola našla v jednej alebo druhej mestskej kaviarni,   bola by som si pomyslela: Kdeže inde ťa môžem nájsť? Nech ho stretnem   so slečnou na prechádzke, poviem si, ako že si hovorím: Si už preňho   stará. Ale on nič také, on si s nikým na svete tak nerozumie ako   práve s týmto psom. On raz, druhý raz vyhodí klobúk – ten istý, ktorý   vážne nosieva na hlave do školy, iný nemá. Drahý, odpusť, nechápala   som ťa. Radosť môžeme mať iba vtedy, keď sme sami, keď nás nikto   nevidí, myslím si.
    </tei:p>
    <tei:p>
     Muž znova vymrští po vetre klobúk. Nezdržím sa. Odhodím lodičky,   kufrík, len kabelka mi odvisne na zápästí. Vykríknem.
    </tei:p>
    <tei:p>
     – Aj ja sa hrám. Vezmite ma. – A dobehla som, hoci v pačuchách, v   povetrí zachytila Žigov klobúk. Ale som sa pošmykla a padla. Amita   pobadala vo mne votrelca. Len čo ma zočila, prestala mať ohľad na   svojho pána, vymrštila sa a už bola pri mne. Nechňapla po klobúku,   ktorým som im mávala, ale po mne. Zakúsia sa mi do pleca, rafla,   rozdrapila mi blúzku na pleci. Vykríkla som. Žigo tiež v tej chvíli   dobehol a odkopol ju. Ináč sa mi zahryzne do krku.
    </tei:p>
    <tei:p>
     Vstala som, zviechala sa.
    </tei:p>
    <tei:p>
     Amita zakňučí. Vie: zle je. Vedela, že bola ku mne krutá, Nuž a   ja? Nech sa od hanby pod zem prepadnem, musím povedať, že prepukla vo   mne tisíckrát horšia krutosť. Preblesklo mi: oni sú šťastní, a ja   nie. Na zápästí sa mi holengala kabelka. Mám predsa zbraň pri sebe!   Otvorila som kabelku, vytiahla z nej pištoľ a podala mu ju.
    </tei:p>
    <tei:p>
     – Zabi ju, suku besnú!
    </tei:p>
    <tei:p>
     On sa uškrnul, pozrel: Prečo?
    </tei:p>
    <tei:p>
     A ja, uznám – zošalela som – nástojím:
    </tei:p>
    <tei:p>
     – Zabi ju, streľ! Nevidíš, čo so mnou spravila?
    </tei:p>
    <tei:p>
     On, vojak, otvorí zásobník, odistí. Kedysi sme sa mali radi. Ale   teraz? Si šialená. Ale keď chceš?
    </tei:p>
    <tei:p>
     – Žigo, nie! Nestrieľaj! – vykríknem. Ale on ma nerozumie, nechce.   Zdvihne pištoľ a zamieri. Večnosť mieri na zviera, ktoré sa trasie   práve tak ako ja, lebo vieme, na čom sme. Chce mi ukázať, že už dávno   neplatí to, čo si myslím. Ako zamieril, tak i strelil. Omráčil ma.   Pekné zviera sa vzopälo, chvíľu sa triaslo ako v zimnici. Z pŕs a z   úst sa mu pustila krv cícerkom, začalo klesať, vädnúť, omarievať.   Chvíľočku ho kŕče ponapínalia dosť. Priliplo k zemi ako pohodená   mokrá handrička.
    </tei:p>
    <tei:p>
     Amita, drahá, odpusť, to som ti ja spôsobila. Keby som mala čo len   byľku rozumu, nebola by som prišla. Vyrušila som vás v zábave. A ty,   Žigo, prečo máš byť násilný a surový?
    </tei:p>
    <tei:p>
     Padla som na to pekné mŕtve zviera a plakala. Myslela som si, že   už nič na svete ma nepoteší. A keď som sa vyplakala, pobadám, že Žigo   sedí pri mne. Kabát už má cez plecia prehodený: Poďme ďalej, a   paličkou ďobe do púpavy. Je tu pri mne ako balvan, ako peň, cudzí   chlap, machom alebo vrstvou ľadu pokrytý. Že som tu pri ňom, že som   živá, na to on len tak odpovedá, že hrotom palice ďobe do nebohej   púpavy. Krásne zviera bez života pri nás leží, na to teda nikdy   nezabudnem. Chudera, taká krásna, na to doplatila. Plecom drgnem do   neho, čo mi povie. Ale akoby som do pňa drgla alebo do balvana, on   nič. Predsa sa mu prihováram:
    </tei:p>
    <tei:p>
     – Žigo, Žigo, čo mi povieš?
    </tei:p>
    <tei:p>
     To trvá – zmraští sa, prežiera, celý hrot zlostne zarazí do   nebohej púpavy, kým dostane zo seba:
    </tei:p>
    <tei:p>
     – Irena, už som ti povedal: ženiť sa nebudem. Nechcem.
    </tei:p>
    <tei:p>
     – Ale, Žigo, Žigo. Tvoje ženenie-neženenie nemá s tým nič   spoločné.
    </tei:p>
    <tei:p>
     – A čo keď má, Irena? Ale nechajme to.
    </tei:p>
    <tei:p>
     – Ty si povieš: ženiť sa nebudem, nechcem, a všetko, čo medzi nami   bolo, naraz sa ti rozplynie?
    </tei:p>
    <tei:p>
     – Áno. Tak je, ako vravíš.
    </tei:p>
    <tei:p>
     Chcela som mu povedať, že veď ani ja za vydajom netúžim. Žime   chvíľu len tak naverímboha, ale ani len to nemôžem. Spýtam sa,   vlastne už ho len podpichnem:
    </tei:p>
    <tei:p>
     – Áno?
    </tei:p>
    <tei:p>
     – Áno! Lebo už nie som mládenec, ani chalan.
    </tei:p>
    <tei:p>
     – A potom si nájdeš dobrú partiu.
    </tei:p>
    <tei:p>
     – To je možné, dokonca veľmi pravdepodobné. Ale ak môžeš, drahá   Irena, nechajme to, skonči to.
    </tei:p>
    <tei:p>
     – Žigo, veď preto som prišla, aby som to skončila. Aby som to aj   ja skončila. – Nič iné povedať som nemohla.
    </tei:p>
    <tei:p>
     – Tak sa rozumieme: Ja si nájdem dobrú partiu, ako vravíš, a ty si   vezmeš svojho advokáta.
    </tei:p>
    <tei:p>
     Tak sme sa rozišli. Vlastne mal pravdu. Až doteraz som si   namýšľala, že všetko, čo robí a nerobí, je kvôli mne. Ale nie.   Riaditeľ školy ani nikto hore nemôže ho mať v láske. Keď sám   nepožiada, aby ho zas preložili, sami ho budú prehadzovať. Ja učím   iné predmety ako on. Prečo si má so mnou komplikovať život, prosiť,   preložte so mnou do toho istého mesta aj ju, viete, my sa ľúbime,   ach, alebo: kedysi, keď sme nemali ešte starosti a deti, sme sa   ľúbili. Má pravdu. Keby sme sa spolu ťahali z mesta do mesta, čoskoro   sa uťaháme, znechutíme. Človek si má o sebe čosi myslieť. Kým vydrží,   patrí mu česť. Veľmi mi teda nezazlievajte, že to až teraz chápem,   keď vám píšem tento nerozumný list. Žigo si ma už nikdy nevezme, náš   čas lásky už pominul – medzi nami stojí naša hrdosť. Jeden druhému   sme položili nesplniteľné podmienky.
    </tei:p>
    <tei:p>
     Pán doktor, ste veľmi inteligentný muž, preto som sa pokúsila k   vám prísť. (Istotne ma tiež zvádzal váš blahobyt.) Keby bol ktosi odo   mňa žiadal, aby som podpísala kúpnopredajnú zmluvu alebo verejne a   posvätné odprisahala večnú vernosť, bola by som to bez rozmyslu   urobila – zo strachu, že zostanem raz celkom sama a stará dievka.   Odtrpela som si svoje, kým mi svitlo, kým svitlo v mojej hrôzou,   poverčivým strachom alebo čím omráčenej hlave, a predstavila si: Ako   by som sa cítila, keby som svojim rodičom, najmä otcovi, ktorý sa vo   mne vidí, mala priviesť svojho chlapca? Chcela by som sa im   pochváliť. Otec, mama, toto je môj chlapec. Ale neviem, neviem vás   ináč predstaviť svojmu otcovi, ako: Toto je pán doktor, viete, veľmi   inteligentný človek, veľmi úspešný advokát. Ja sa budem mať pri ňom   veľmi dobre.
    </tei:p>
    <tei:p>
     Prepáčte, nejaký čas mi to trvalo, kým som prišla na to, že čohosi   sa nemôžem vzdať, rozumne sa znásilňovať, nie, ani zo strachu, že   zostanem sama. O správnosti svojich názorov, o užitočnosti toho, čo   robím, často pochybujem, ako viete, ale nikdy nie o svojich citoch.   Trvám na nich. Darmo, ženy sa obliekajú do šiat, ale nosia na sebe   predovšetkým hrdosť. Z nej zobliekajú sa iba samy. I keď časom všetky   strácajú práve tam, kde najmenej chcú, a priberajú najmä v bokoch,   predsa len aj ony na čomsi trvajú – najmä keď sa vyzliekajú. Azda z   poverčivosti, slabosti, ženskej vypočítavosti, ale musím povedať –   aspoň pokiaľ sa to mňa dotýka – že sa nemôžem vzdať, nie, darmo,   citu: Muža, ktorý je pri tom, musím nazývať svojím chlapcom. Chcem sa   s ním pochváliť pred sebou, pred matkou a pred otcom. Darmo, muž,   ktorého môžem nazývať svojím chlapcom – to je môj ideál. Trvám na   tom. Viac vám o sebe neviem povedať. Chlapec, ktorého mám, ktorý sa   ma dotýka, nech mi nikoho nepripomína, nech pripomína iba seba, nech   je viac ako všetci pred ním.
    </tei:p>
    <tei:p>
     Telegram som vám už poslala, že sa neprídem ukázať do Slatín.   Týmto zdĺhavým listom pokúšam sa vám iba vysvetliť, prečo mi je to   nemožné. Nemôžem nikoho znevažovať, tým menej seba. Ešte to tak zle   so mnou nie je, aby som sa zo strachu, že raz ostanem sama, takto   znásilňovala. Nie, nemôžem pripustiť, aby sa ma vaša matka dotýkala   pohľadom a myslela si pritom, že musím byť poriadna šelma, keď som si   jej syna ulovila. A ja, žiaľ, nemohla by som mať pred ňou dosť   sebavedomia, aby som ju presvedčila, že súdi podľa predošlých   prípadov.
    </tei:p>
    <tei:p>
     Preto sa s vami lúčim. Keď ma po prázdninách stretnete, nemusíte   ma brať na vedomie. Ale môžete ma pozdraviť, môžete hovoriť so mnou o   ničom, aby sa nepovedalo.
    </tei:p>
    <tei:p>
     Chyžná v hoteli – šťastnou zhodou okolností Irenka ako ja – už mi   vyprala, vyžehlila, zošila blúzku, ktorú mi roztrhol pes. Sme si   navzájom veľmi sympatické, rada, ba s nadšením mi urobila, o čo som   ju poprosila. Irenka, chyžná v Grand hoteli na námestí – kto by   pomyslel? – je poklad porozumenia a cítenia, čisto ženského. Povedala   mi medzitým, čo som vám písala a písala tento list, sladkú nemožnosť:   – Slečna, škoda, že vám vlak odchádza! – To by bolo iste krásne, čo   by sme si povedali, keby mi neodchádzal vlak, ktorý ma odvezie domov   k rodičom na prázdniny. Nuž ale keby mi neodchádzal, Irenka by mi   nemohla povedať takú sladkú nemožnosť: Slečna, škoda, že vám už
    </tei:p>
    <tei:p>
     o polhodinku vlak odchádza. Zo sympatií, ktoré sú také zriedkavé a   nečakané, a z úprimnosti srdca vypili sme si na izbe po griotke. To   je všetko, čo ma teší, čím sa vám viem pochváliť, presvedčovať sa, že   ešte nie je so mnou tak zle, ako som si myslela. Myslela som si   totiž: Keď žena začne prehrávať, niet konca-kraja jej prehrám. A:   Nikdy nie je tak zle, aby horšie nebolo.
    </tei:p>
    <tei:p>
     Všetko dobré vám želá
    </tei:p>
    <tei:p>
     <tei:emph>
      Irena
     </tei:emph>
    </tei:p>
   </tei:div>
   <tei:div type="chapter">
    <tei:head>
     PODVOJNÁ ROZPRÁVKA
    </tei:head>
    <tei:p>
     Pred dom s dreveným balkónom izbietky v podkroví vybehne žena,   celá preľakaná a bez seba zastane do cesty mladému mužovi, ktorý   tadiaľ ide za radosťou, ide, kde ho práve srdce tiahne, kvetinu   zastoknutú v chlopni kabáta.
    </tei:p>
    <tei:p>
     – Pane, nepoznám vás po mene, – osloví ho. – Prepáčte, ale dosť   dlho som vás vídala s našou slečnou. Chúďa, ona teraz leží v horúčke,   blúzni. Lekár si nevie s ňou rady. Len čo prišla s deťmi z výletu,   ľahla si a je s ňou zle. Raz horí a raz ju aj s posteľou trasie   zimnica. Prosím, poďte, poďte ju potešiť, nech tu nie je sama,   samučičká sama ako prst, opustená v tomto meste.
    </tei:p>
    <tei:p>
     V povedomej podkrovnej izbietke s výhľadom do polí na posteli leží   dievča, len nedávno jeho milá, rozpálená ako červená ruža.
    </tei:p>
    <tei:p>
     Keďju na chvíľu prestane drviť zimnica, s údivom sa naňho zahľadí,   čoskoro ho poznáva, čoskoro sa mu poteší chabým úsmevom:
    </tei:p>
    <tei:p>
     – Á, to ste vy? Prišli ste? Alebo nie, kto vás priviedol? Teraz tu   nikoho niet. Teraz v celom meste niet nikoho. Včera bolo tak pekne…   Viem, dnes je vonku tak pekne. Vysoké letné nebo. Všetci odišli do   hôr na výlet, všetci sa slnia pri rieke. A vy? Mňa už len domov   odvezú. Ale rozprávajte mi, veľa, všetko mi porozprávajte, nech   nemyslím, že ma odtiaľto ďaleko, kdesi ďaleko domov povezú.
    </tei:p>
    <tei:p>
     Len toť pred chvíľou sa ešte milovali, i na tejto žeravej poste   –
    </tei:p>
    <tei:p>
     li sa milovali. Čo tu povedať? Nič. Čo tu rozprávať? Život uniká,   spaľuje ju. Zovrie jej v dlaniach ruku. Ale treba, treba rozprávať,   treba. Lapá slová ako nemý, lisuje mozog a všetky predstavy, čo v ňom   má o živote a smrti, z útrpnosti k sebe a tomuto dievčaťu, bývalej   svojej milej, začne si vymýšľať akýsi príbeh, málo pravdepodobný, aby   seba i ju aspoň na chvíľu, pokým sú tu ešte spolu, vymanil z   úzkostného povedomia, že všetko sa to končí kdesi tam, kde nás   odvezú. Svitne mu čosi, čo sa dá rozprávať i v takomto položení,   chytí sa toho ako topiaci stebla, trochu sa radujúc, že unikne aspoň   na chvíľu myšlienke, že aj osudy našich mileniek, dennodenných   priateľov, ľudí podľa všetkého nám najbližších sú nám neprístupné, že   osudy ľudí sú si vzdialené ako hviezdy a že sa nikdy nezbližujú, a   začne jej rozprávať rozprávku
    </tei:p>
    <tei:p>
     O vtákovi meňavom
    </tei:p>
    <tei:p>
     <tei:emph>
      Kedysi veľmi dávno, dávno i teraz, v čase, ktorý neuteká,   ale visí a ťaží ako ťarcha,
     </tei:emph>
     ta/es/
     <tei:emph>
      ďaleko v   sedemdesiatej siedmej krajine,
     </tei:emph>
     5a
     <tei:emph>
      piesok lial a voda   sypala, ale mohlo to byť aj tuná
     </tei:emph>
     , v
     <tei:emph>
      krajine,
     </tei:emph>
     mz   mewo
     <tei:emph>
      ktorej neprídete, žil vtáčnik. Za mladi sa naučil hvízdať   ako vtáci. Chodil rodnou krajinou, utešenou a ladnou, krajinou   svojich snov a hvízdal, vyhvizdoval, pískal ako slávik za jarných   večerov, vypiskoval za úsvitov nad ránom ako drozd, ale nedarilo sa   mu prilákať ani vtáča-letáča. Myslel, že zahynie, lebo žobraním sa   živiť nechcel, veď aj tak, čo by ľudia dali, boli by odpadky a biedna   chova. Raz sa dostal do neznámeho kúta svojej krajiny a pozabudol   tam, že je len vtáčnik a že mu prichodí zomrieť hladom.
     </tei:emph>
     /
     <tei:emph>
      zahvízdal túžbou priam tak lahodne ako vták.
     </tei:emph>
    </tei:p>
    <tei:p>
     <tei:emph>
      Priletel čudný vták meňavého peria, sadol mu nad hlavu a   chytil sa do osídel.
     </tei:emph>
    </tei:p>
    <tei:p>
     <tei:emph>
      „Nezabi ma/* prosí vták meňavý. „Ja som láska.”
     </tei:emph>
    </tei:p>
    <tei:p>
     <tei:emph>
      Neviem ja, čo je láska, keď som hladný, pomyslel si vtáčnik   a chcel čudesného vtáka zabiť. Ale vták hus!, zázrakom roztvoril   krídla. Nebolo ho.
     </tei:emph>
    </tei:p>
    <tei:p>
     <tei:emph>
      Šiel ďalej vtáčnik-neborák, kam ho oči viedli. Chodil   krajinou, pochodujúcimi vojskami spustošenou, hvízdal, vyhvizdoval,   pískal ako slávik za letných večerov, vyhvizdoval ako drozd za   úsvitov nad ránom, ale nič, nijaké vtáča-letáča ani sa nezblížilo.   Zúfalstvo sa ho zmocnilo. Stalo sa, že zapískal bolesťou priam tak   úzkostné ako vták.
     </tei:emph>
    </tei:p>
    <tei:p>
     <tei:emph>
      Priletel vták meňavého peria, sadol si mu nad hlavu a chytil   sa do osídel.
     </tei:emph>
    </tei:p>
    <tei:p>
     <tei:emph>
      „Nezabi ma,” prosí vták meňavý. „Ja som bolesť
     </tei:emph>
    </tei:p>
    <tei:p>
     <tei:emph>
      Podiví sa vtáčnik, lebo bolesť mu bola známa.
     </tei:emph>
    </tei:p>
    <tei:p>
     <tei:emph>
      Zabijem ju, lásku klamnú, pomyslí si. Načo by mi bola? Ale   vták huš!, zázrakom roztvoril krídla a nebolo ho.
     </tei:emph>
    </tei:p>
    <tei:p>
     <tei:emph>
      Šiel ďalej vtáčnik-neborák krajinou mŕtvou, vojnou   spustošenou, rumoviskom a mŕtvymi pokrytou. Len vtáčnik bol a   prichodilo mu zomrieť hladom a sirobou, lebo nevidel vtáčika ani   človiečika. Stalo sa, že bolesťou a hrôzou zapípol priam tak žalostne   ako vták.
     </tei:emph>
    </tei:p>
    <tei:p>
     <tei:emph>
      Priletel i teraz čudný vták meňavého peria, sadol si mu nad   hlavu a chytil sa do osídel.
     </tei:emph>
    </tei:p>
    <tei:p>
     <tei:emph>
      „Nezabi ma,” prosí vták meňavý. „Som život.”
     </tei:emph>
    </tei:p>
    <tei:p>
     <tei:emph>
      „Zabijem ťa, lebo si ma stále klamal. Si láska? Si bolesť?   Si život?…“
     </tei:emph>
    </tei:p>
    <tei:p>
     – Ó-och! Ty si smrť, drahý! – vykríklo dievča strašne a vytrhlo si   ruku z jeho dlane. Skonalo, lebo mu hrôzou puklo srdce.
    </tei:p>
   </tei:div>
   <tei:div type="chapter">
    <tei:head>
     V ÚZKOSTI HĽADANIA
    </tei:head>
    <tei:p>
     Drahý priateľ, vedz, že ležím v nemocnici celý ochromený, úbohejší   než kedykoľvek predtým. Telesne sa už zotavujem – tvrdia to aspoň   lekári. Verím im a sile svojho organizmu. Ohrozený som však   ničotnosťou. O existenciu vecí a ľudí musím úpornejšie zápasiť než o   uzdravenie svojho organizmu. Aby som sa nezadusil prázdnotou, veľa   myslím na ľudí, ktorých som v živote stretol. Z nich najviac na teba,   drahý priateľ, a na nebohú pani Martu. Z potreby srdca. A predsa nie   z lásky. Z nevyhnutnosti si vás oživujem, utváram, aby ste naozaj pre   mňa žili, aby ste zaľudnili môj prázdny priestor.
    </tei:p>
    <tei:p>
     Z tej istej nevyhnutnosti hľadám zmysel v príhode, rozprávaním   ktorej ťa chcem pobaviť. Splietla ju náhoda a čas, ako vlastne   všetky, ale tá, ktorú budeš čítať z ústrižku Večerníka – prikladám ho   do listu – je v podstate nezmyselná. Z ľudí, zúčastnených na príhode,   ja som jej zmyslom alebo presnejšie, ja som to znova, ktorý jej   zmysel vnucujem. A preto nechcem, aby si tak opravdivo veril smútku   literátskeho človeka, ktorému je všetko predmetom rozprávania, i to,   o čom by múdry človek mlčal.
    </tei:p>
    <tei:p>
     Príhoda sa začína, ak vôbec je niečo v našom živote počiatočné,   tým, že som dal do úschovy svoj portrét, ktorý si mi daroval. Priznám   sa k troche márnivosti, lebo som miloval ten obraz. Bol výrazom mojej   mladosti a krásy v minulosti. Vyznávam sa ti z lásky, ktorú som tak   pociťoval nepriamo i k tebe. Naznačil si mi svojím dielom, vzniknutým   v čase spoločných snov, rojčenia, spoločného nadšenia, kam až mám   dôjsť, aby som bol hoden podoby, ktorú si ty zazrel zanietený   priateľskou láskou. Dobre vieš, že život, ktorý žijeme, podobá sa   životu sťahovavého vtáka. Pred odchodom do cudziny odovzdal som tú   trochu kníh, ktorú mám, a portrét, na ktorom mi veľmi záležalo, do   úschovy rodine pána Ondráča. Občas som zašiel do tejto rodiny   porozprávať sa z dlhej chvíle. Pán Ondráč bol asi tak môj rovesník,   zhovorčivý, hovorieval o svojich literárnych plánoch s pýchou rovnako   nepodloženou ako smiešnou. Pre ne nedoštudoval strednú školu, neviem,   či zasa pre ne sa vzdal skromného miesta účtovníka úverového družstva   v rodnom meste a oženil sa s pani Martou. Hneď po roku mali dieťa,   veľmi pekné chlapča. Žili len z jej malého učiteľského platu a   veľkých nádejí v manželov literárny úspech. Pani Marta patrila svojou   povahou medzi ženy, ktoré muži zbadajú a rozoznajú vo chvíľach   žiadostivosti. Ináč tieto ženy prechádzajú mimo nich takmer nevidené.   Ich podstata spočíva v ovzduší, ktoré tvoria, vydychujú. Ale i tu po   čase neurčitého a opojného šťastia muž si zvykol na ovzdušie svojho   blaha, stráca i vedomie existencie svojej ženy. Sú to nešťastné   bytosti, ktoré jestvujú pre seba i pre muža iba v prchavých chvíľach   túžby; muži na ne zabúdajú, konečne i ony samy na seba pozabudnú.   Tvár pani Marty z tých čias som si neuchoval. Vídal som ju ustavične   v tých istých šafranových pracích šatách. S istotou sa dalo povedať o   nej iba to, že poslúchala svojho muža na slovo.
    </tei:p>
    <tei:p>
     – Marta, iď po pivo!
    </tei:p>
    <tei:p>
     – Marta, dones cigarety!
    </tei:p>
    <tei:p>
     Marta šla ako poslušné dievča. Zarážalo ma, že jej tak rozkazoval   v mojej prítomnosti, keď sme sa dali do planých literátskych rečí,   ktoré veru mohol vypočuť každý, ak ho len prv nezunovali.
    </tei:p>
    <tei:p>
     Budeš mi, pravda, zazlievať, že som zveril tvoj dar, ktorý som si   toľko vážil, ľuďom skoro neznámym. Obraz bol starostlivo uschovaný v   debne a na knihách mi toľko nezáležalo. V deň odchodu som sa prišiel   rozlúčiť s rodinou. Pohľadom som sa lúčil i s debnou. Videl som teba   a tvoje umenie. Zmocnila sa ma obava o obraz. Poprosil som, aby sa oň   starali. Vyslovil som aj tvoje meno, ktoré sa stáva známym i na   zapadnutej dedine, ako je naša. Zbadal som neskoro, že som sa   dopustil neopatrnosti, keď som vyslovil tvoje meno. Nemohol som   odmietnuť prosbu pána Ondráča a pani Marty, aby som im dovolil obraz   zavesiť. Dovolil som to najmä kvôli pani Marte. Jej obdiv bol vrúcny.   Poznala tvojich „Dvanástich” len z reprodukcií. Prosila ma, aby som   dovolil spríjemniť neútulný byt skromných ľudí opravdivým umením.
    </tei:p>
    <tei:p>
     Po roku pobytu v cudzine zachcelo sa mi ísť domov. Apríl sa chýlil   ku koncu. Vtedy u nás býva predjarie. Celé dni som sa túlal poľami a   úvršiami porastenými brezinou. V brezine ľahneš na mach doluznačky,   akoby si sa chcel zahrúžiť do zaparenej zeme. Zostaneš konečne   doluznačky ležať, pohrúžený a k zemi prisatý. Myslíš, že by na teba   mohla takto prísť smrť. Nadýchaš sa zeme a si jej plný. V očiach máš   zem, v hrdle máš horkastú chuť zeme i v srdci máš radosť zeme. Nikde   nie je taká radosť a voňavá zem ako u nás. Ale vstaneš a priznávaš   si, že tvoja radosť bola len osídlom bolesti a smútku.
    </tei:p>
    <tei:p>
     Stávalo sa, že som občas stretol pani Martu s kočíkom.
    </tei:p>
    <tei:p>
     V ňom chlapčisko, vysmiate a hokajúce. Neraz som ho vzal do   náručia a vyhadzoval do povetria, malému pašovi pre radosť.
    </tei:p>
    <tei:p>
     – Ta-ta, ta-ta, – vyrážal malý Miloš radostne.
    </tei:p>
    <tei:p>
     – Milko, to nie je tata, to je ujo, – opravovala ho matka.
    </tei:p>
    <tei:p>
     – A kde je tata? – pýtam sa.
    </tei:p>
    <tei:p>
     – Odcestoval hneď po vás. Do Prahy, študovať politické náuky.   Viem, zažiadalo sa mu voľnosti. Rozprávali ste o svojich kufroch so   zápalom, s akým sa blúzni o láske. Kúpil si kufre navlas také, ako vy   máte. A odcestoval.
    </tei:p>
    <tei:p>
     Pani Marta celkom zosmutnela, Miloš hokal od radosti.
    </tei:p>
    <tei:p>
     – A napodobňuje vás, – dodala hnevlivo.
    </tei:p>
    <tei:p>
     – Zdá sa, pani Marta, že muž splní aj svoje šťastie ako povinnosť,   – pokúsil som sa utešiť ju. – Potom znecitnie. Chce byť silný,   bohatý, azda i slávny. Sotva chce byť šťastný podľa predstáv   žien.
    </tei:p>
    <tei:p>
     Pohrdlivo sa usmiala: – On si už dávno myslel, že ju splnil. Muža   síce doma niet, no predsa nás môžete prísť pozrieť, a svoj obraz, kým   sa zdržíte doma, – zavolala odchádzajúc.
    </tei:p>
    <tei:p>
     Navštívil som ju ktoréhosi popoludnia. Belasou stužkou si   previazala vlasy. Bola veselá. Práve spievala.
    </tei:p>
    <tei:p>
     Ich byt ma vždy trochu tiesnil. V izbe, ktorá bola pracovňou i   salónom zároveň, visel portrét. Po čase a v cudzom prostredí bol   úplne neskutočný, ale tým výraznejší. Nezávisel ani od márnivosti, s   ktorou som ho miloval.
    </tei:p>
    <tei:p>
     Pani Marta chcela obnoviť literárne hovory, aké sme mávali s jej   mužom. No márne som sa snažil vkĺznuť do ľahkého spoločenského tónu,   preto mi bolo veľmi vhod, keď ma požiadala, aby som jej prečítal   niečo z Rabindranátha Thákura. Pri čítaní som však cítil, že ma   ustavične porovnáva s portrétom. Zmocňovala sa ma neistá tieseň,   akoby som nemal obstáť pred vlastnou podobizňou.
    </tei:p>
    <tei:p>
     Zavrel som knihu, nedočítajúc ani kapitolu. Zbadal som, že pani   Marta bola pripútaná pohľadom k obrazu. S podivením som si uvedomil,   že sa zúčastňuje i na mojom vnímaní podobizne.
    </tei:p>
    <tei:p>
     Z kalnozeleného pozadia vystupovala vrchná časť tváre so silnými   lícnymi kosťami, zaliata žltkastým neskutočným svetlom a s očami   akoby nadšením zvlhnutými. Na spodnej časti tváre, v tieni i cez tieň   usmievali sa ústa. Úsmev, tieňom neurčitý, platil každému, i mne.
    </tei:p>
    <tei:p>
     Ba čomu sa asi smeje tamten na obraze?, vnucovala sa mi otázka.   Zdá sa ti všetko dosiahnuteľné, čo? Nemáš so mnou nič spoločné, ty   ironický a sebavedomý?
    </tei:p>
    <tei:p>
     Chcel som zaplašiť tieseň, ktorá sa neprestajne stupňovala.
    </tei:p>
    <tei:p>
     I povedal som, čo mi najsamprv prišlo na um. Potom sme sa zas   dostali do zajatia nepatričnej zhovorčivosti.
    </tei:p>
    <tei:p>
     – Pani Marta, máte krásne dieťa.
    </tei:p>
    <tei:p>
     Pohládzal som Miloša, ktorý sa cez kopu časopisov dohabkal až k   môjmu kreslu. Pani Marta sa ľahko prenášala z predmetu na predmet,   ako konečne všetky ženy.
    </tei:p>
    <tei:p>
     – Hovorí sa, že deti v láske počaté bývajú krásne… – Bolo to tak   neisto povedané, mohla si myslieť, že Miloš je pekný preto
    </tei:p>
    <tei:p>
     i napriek tomu. Tieseň sa iba zvyšovala. – Ak sú pekní   rodičia…
    </tei:p>
    <tei:p>
     – nedaril sa mi rozhovor. – Keď ste krásna vy… – ešte viac som sa   zamotával. – Ste krásna a potom i dieťa je také, – opáčil som tretí   raz sucho, predstierajúc konštatovanie. Mal som na mysli jej štíhlu   postavu. Ozaj, nikto by nebol povedal, že je matka.
    </tei:p>
    <tei:p>
     – Tento paša sa vás natrápil, a predsa…
    </tei:p>
    <tei:p>
     Mrzelo ma, že každé slovo, ktoré som preriekol, malo prízvuk   nepatričnej dôvernosti. Moja tieseň sa blížila zlobe, že mi ktosi   kladie osídla.
    </tei:p>
    <tei:p>
     – Hej, natrápil. Ale až potom prišli ukrutné bolesti, omnoho   väčšie než pri samom pôrode. Musela som si päsťami tlačiť na život,   aby som nezostala znetvorená, a to bolesti len znásobilo.
    </tei:p>
    <tei:p>
     Jej dôvernosť ma náhle prepadla. Vyvstala mi predstava jej tela.   Ale prečo len mi vydala zároveň tajomstvo svojich bolestí?   Znepokojilo ma jej odhalenie. Skoro s úľavou som si priznával, že by   som si nikdy nemohol žiadať túto ženu. Bolesťou jej navrel život a   kŕčmi sa znetvoril, ak ona znásobila bolesti, aby vykúpila pôvodne   krásny tvar svojho brucha. Úbeľ jej tela nemôže rozpáliť milencove   oči žiadostivosťou. Jej telo, hoci krásne, bolo mimo túžby. Bolo to   nedotknuteľné telo rodičky, poznačené kdesi na slabine pletivom   modrastých žiliek, akokoľvek tenkých, no predsa viditeľných. Ohľad na   ne mrazí túžbu a privoláva výčitku. Zrenice sa mi naberali obrazom   jej lona a pása. Bol to štíhly, takmer dievčenský pás, ale trošičku   ustrnutý.
    </tei:p>
    <tei:p>
     – Bolesti sa rýchlo zabúdajú. Na bolesti zabúdame, – pokračovala,   vyslovujúc vetu akoby obmenu prvej, lenže osobnejšie. – A človeku sa   zachce nakoniec radosti.
    </tei:p>
    <tei:p>
     Pri nasledujúcej návšteve zastihol som u nej jej slobodnú   kolegyňu.
    </tei:p>
    <tei:p>
     Logické spojivo medzi týmito ženami nemožno si vymyslieť. Slečna   učiteľka má tiež miesto v mojom rozprávaní. Len preto som sa o nej   nezmienil, lebo zodpovedá jej celkom negatívnemu významu. Poviem   hneď, že slečna učiteľka patrí k ženám tvoriacim na zemi „sladké   spočinutie”. Túžba po ňom je najsilnejšia a najvábnejšia. Chceš   spočinúť? Nuž spočiň si! Keď ťa to neomrzí, môžeš si spočívať až do   smrti v istote, že život, ktorý prežívaš, je najlepší. „Láskavá”   príroda prozreteľne stvorila väčšinu takýchto žien mocných stehien a   vyvinutých pŕs, nevyčerpateľné bane šťastia. Väčšina mužov, okrem   najneschopnejších a najhlúpejších, je im úprimne vďačná, lebo tieto   ženy sú otvorené a vedia, čo chcú. Na svete navyčíňajú najmenej zla.   Na základe najvšeobecnejšej túžby ľahko sa dorozumieš. Dorozumieš sa   s kdekým.
    </tei:p>
    <tei:p>
     Slečna učiteľka v záplave vzdychov žalovala sa na nudu. Že vraj   mne, svetákovi, človeku slobodnému, ktorý si študoval, kde sa mu   zaľúbilo, je dobre. Povyrazenia dosť, nuda vás netrápi.
    </tei:p>
    <tei:p>
     Rozumieš dobre jej nude. (A veď porozumenie je predpokladom   zblíženia.) Pre túto srdečnú slečnu si tak trochu zmyselným   sprostákom, veď vie, ako to chodí v Prahe, vie si predstaviť, ako v   Paríži. Čertovina trčí práve v tom, že ľudia takto osvieteného úsudku   najmenej sa mýlia.
    </tei:p>
    <tei:p>
     Rečí mali dosť, preto ani nebolo potrebné namáhať si hlasivky.   Sedel som v kúte pri veľkej polici kníh, ľahostajný a zamíknutý.
    </tei:p>
    <tei:p>
     Pani Marta sa hrala so strapcami prikrývky. Snívala. Pozoroval som   jej ruky, prsty. Myslela si, že obdivujem nežnú hru jej prstov, ktorá   tak často dojíma. Moje nelichotivé podozrenie sa ukázalo   oprávneným.
    </tei:p>
    <tei:p>
     – Ale, Milko, čos’ to urobil? – skríkla nahnevaná, keď bolo treba   dieťa očistiť. Utierajúc ho, rozplakala sa. Protivné mi boli jej   slzy, že mohli kanúť pre môj ničotný obdiv.
    </tei:p>
    <tei:p>
     Pri odchode dobrosrdečná slečna učiteľka pozvala ma k sebe večer   na čaj.
    </tei:p>
    <tei:p>
     Brieždilo sa a kohúty už spievali, keď som sa vracal od nej. Pani   Marta ma čakala.
    </tei:p>
    <tei:p>
     – Neuchoď, Jako! Čo uchodíš, Jakub? – volala na mňa, keď som   prechádzal popred nich. Vyšla, nedbajúc na nevhodnú chvíľu. Bola   rozochvená a skrehnutá. Tesne sa priblížila ku mne a zduseným hlasom   ma zaklínala:
    </tei:p>
    <tei:p>
     – Keby si vedel, Jako, ako veľmi viem milovať, milovať, ale
    </tei:p>
    <tei:p>
     i nenávidieť… Bozkaj ma, aby si vedel, aký si úbohý… Dívaj sa mi   do očú, aby si videl, ako si ma pohanil… Dívaj sa na mňa, aby bola   tvoja rozkoš otrávená… Nechcem, aby si bol šťastný. Nesmieš byť nikdy   šťastný!… Ó, ako ťa milujem!
    </tei:p>
    <tei:p>
     – Láry-fáry, veď ste ma nikdy ani nepoznali.
    </tei:p>
    <tei:p>
     – Poznala. Zveril si mi svoju podobizeň. Ten obraz mi všetko   povedal o tebe. Poznám ťa. Je krásna, si krásny, rozbíjaš jedno i   druhé.
    </tei:p>
    <tei:p>
     – Pani Marta, poznali ste rojčivého mládenca, minulosť, a to je   skoro nič.
    </tei:p>
    <tei:p>
     – Zriekaš sa svojej tváre, len aby si mal jej teplo. Strašné, ona   má tvoje teplo, aleja som mala tvoj obraz. Pohanil si ma!
    </tei:p>
    <tei:p>
     – Nechcel som. Tvoje telo má na slabinách pletivo modrých   žiliek.
    </tei:p>
    <tei:p>
     – Och!
    </tei:p>
    <tei:p>
     – Si matka. Nikdy by som si ťa nemohol zažiadať.
    </tei:p>
    <tei:p>
     – Pohanil si ma! Och, aký si ukrutný!
    </tei:p>
    <tei:p>
     – Som slobodný!
    </tei:p>
    <tei:p>
     – Kde sú tvoje nadšením zvlhnuté oči? Je v nich popol. Kde je tvoj   úsmev silného muža? Miesto neho máš okolo úst vrásku únavy a na   perách úškľabok. Stratil si slobodu, lebo ťa do lona zovrela žena.   Bol si, si slobodný ako pustený pes. Ako pes bez pána.
    </tei:p>
    <tei:p>
     – Prepáčte mi. – Na viac som sa nezmohol.
    </tei:p>
    <tei:p>
     Žena zosmutnela, keď pohasla vášeň jej protestu.
    </tei:p>
    <tei:p>
     – Zabil si moju lásku, zabil si seba. Zohyzdil si svoju tvár.
    </tei:p>
    <tei:p>
     V tvojej neprítomnosti príhoda dospela do onej obojetnej situácie,   keď nebola ešte ani ryba, ani rak. Na pani Martu, ktorá pútala   chvíľami moju pozornosť, neprišla ťažká chvíľa, aby mi odhalila svoju   tvár. Bol som nevidomý, dokiaľ ma nezaviedla do predpeklia bolesti.   Musel som sa jej vyhýbať pre jej vyznanie na ceste, ktoré som bral   ako nedorozumenie.
    </tei:p>
    <tei:p>
     A slečna učiteľka? Necítil som potrebu rozkoše, ani nuda ma   nehlodala. Nemusel som sa utiekať do jej lona. Ale jej pričinením som   poznal, že vlastná sprostota je mi najhojnejším zdrojom radosti.
    </tei:p>
    <tei:p>
     Do krúžku dedinskej inteligencie okrem žien patril ešte mladý   učiteľ a jeho brat. Učiteľom som opovrhoval, ba nenávidel som ho.   Prebudil v mojom synovcovi všetky neresti, utajené v šestnásťročnom   chlapcovi. Jeho brat, hranatý úradník z Bratislavy, bol zamíknutý   chlapík. Bolo ho možno stretnúť v poli na ktorejkoľvek medzi. Liečil   si tuberkulózu na našej dedine. Pozdné letné večery trávili striedavo   u pani Marty a slečny učiteľky. Táto štvorica mohla zaujímať svojou   všeobecnosťou. Dodať azda ešte treba, že pán Ondráč sa nevracal k   žene. Spočiatku sa jej ospravedlňoval, že nemôže prísť, konečne bez   ospravedlnenia, bez najmenšej správy zostával v Prahe. Študoval vraj   politické náuky a najrozličnejším redakciám ponúkal informatívne   články o Slovensku za nepatrný honorár. Pri náhodnom stretnutí vo   vinárni prezradil mi v divnej apatii, akú som dovtedy uňho nepoznal,   že by sa nikdy nevrátil k žene, nebyť malého Miloša.
    </tei:p>
    <tei:p>
     Na naliehavé zvanie učiteliek prišiel som do ich krúžku v určený   utorok. V salóniku boli už všetci pohromade. Hodne sa jedlo, ešte   viac pilo, alebo aspoň sa predstieralo, že sa pije. Zámienkou pre   všeobecnú samopašnosť a neviazanosť malo byť víno.
    </tei:p>
    <tei:p>
     Hodne som pil a bavil sa výborne. Veď prečo aj nie! Odkedy som   poznal sprostotu ako najsolídnejší základ svojho blaha, rozhojnila sa   mi radosť, ktorú neskalila ani okolnosť, že prýšti z tohto   zdroja.
    </tei:p>
    <tei:p>
     Ustavične bol v reči mladý advokát zo susedného mestečka. Nazývali   ho Aristídom. Pravdepodobne im pripomínalo toto meno jeho   „aristokratické” maniere. Každé rozprávanie sa začínalo jeho menom. –   Pamätáte, keďAristíd prišiel po nás autom… – alebo: – Aristíd bol   skvelý, keď…
    </tei:p>
    <tei:p>
     Poznáš také žúry a intímne večierky, nemusím ti o ich   ušľachtilosti doširoka rozprávať.
    </tei:p>
    <tei:p>
     „Nálada” sa rozpútala brušným tancom slečny učiteľky s pánom   učiteľom, ktorého teraz veľmi vyznačovala. Po tomto čísle programu   pani Marta začala tancovať odzemok. Trojica kričala a tlieskala do   taktu, nútiac tanečnicu do stále divšieho tempa. Môžem to povedať   úprimne, že tanec pani Marty ma priam bičoval. Konečne sa tanečnica   pri poskoku pošmykla a zrútila sa úplne vyčerpaná. Dosiaľ zamíknutý   úradník, o nič menej nie opitý než ostatní, vrhol sa k nej a zaryčal:   – Martička moja!
    </tei:p>
    <tei:p>
     Za ním priskočila dvojica: slečna učiteľka a pán učiteľ. Padli na   nich.
    </tei:p>
    <tei:p>
     Videl som hromadu tiel, vzdychajúcich, splietajúcich sa a opäť sa   rozpletajúcich. Hrýzli sa, škrtili, po sebe váľali.
    </tei:p>
    <tei:p>
     Majte sa dobre, pomyslel som si. Príliš úchvatná bola táto   sprostota, než aby som mohol odvrátiť zrak. Až teraz som pobadal, že   na stene salónika už nevisí môj portrét. A to kratučké uvedomenie   zrodilo zlé vnuknutie, jasné a ukrutné, a úplne ma ovládlo.
    </tei:p>
    <tei:p>
     – Dámy a páni, hovorím, treba piť. Treba piť, aby ste prekonali   svoje náruživosti. Spáľte alkoholom svoje telá, aby vaše dušičky boli   očistené, – začal som ako kazateľ a pokračoval som v pľutí   najhovädskejších viet, ktorých som bol schopný.
    </tei:p>
    <tei:p>
     – Sadnite a pite!
    </tei:p>
    <tei:p>
     Porozsádzal som ich na predošlé miesta.
    </tei:p>
    <tei:p>
     – Pite! Keď pitím očistíte svoje telo i dušu, oslávite veľké   božstvo. – Pili, rehotali sa, slintali, pľuli, bľabotali, objímali   sa.
    </tei:p>
    <tei:p>
     – Výborne! Vnucujete mi obdiv k sebe… Pán Furták bude Bakchom a   pani Marta nymfou. Nie ste takí zaostalí, žeby ste nevedeli, že   Bakchus bol boh vína a všetkých prasačín, ktoré ste práve stvárali. O   nymfách viete, že to boli grécke naháčky, ktoré sa ani podnes v ničom   nezmenili… Pite!… Tak! Výborne!… Vložte čo najhlbšie do hrtanov prsty   a… Dobre!… Pite čiernu kávu. Každý vypite pol putne!… Znamenite,   teraz ste zas normálni!… Dámy a páni, sprostácki, teraz mi povedzte,   kde ste da –
    </tei:p>
    <tei:p>
     li môj obraz! – zvolal som ako prorok. To preniklo až do ich   tuposti.
    </tei:p>
    <tei:p>
     Dámy kričali, páni chrochtali.
    </tei:p>
    <tei:p>
     Úradník Furták zareval:
    </tei:p>
    <tei:p>
     – Zabijem ťa!
    </tei:p>
    <tei:p>
     Slečna učiteľka zavyla:
    </tei:p>
    <tei:p>
     – Je rozkmásaný!
    </tei:p>
    <tei:p>
     Pani Marta mi šplechla do očú pohár vína. Zasipela:
    </tei:p>
    <tei:p>
     – Spálený. Konečne som sa pomstila.
    </tei:p>
    <tei:p>
     Nerestný učiteľ konštatoval:
    </tei:p>
    <tei:p>
     – Zničili ho tieto ženské. Preto som pre lásku mužských.
    </tei:p>
    <tei:p>
     Odišiel som. Jasné a ukrutné vnuknutie zhaslo.
    </tei:p>
    <tei:p>
     Spoločnosť sa roztratila. Slečnu učiteľku povozil na aute jej   Aristíd. Pán učiteľ so suchotinárskym bratom odišiel do Tatier   stráviť ostatok prázdnin. Zostala sama pani Marta.
    </tei:p>
    <tei:p>
     I mňa zahnala ďaleko do hôr potreba očistiť svoje telo v horských   riavach a ducha v samote, odvrhnúť všetko, čím som žil doteraz, čím   som sa mohol zdať svojim priateľom výnimočným, matke a ženám hodným   zbožňovania. Prenajal som si kolibu v Maríkovej. I v ťažkej tiesni,   ktorá ma zovrela, veril som, ba tým pevnejšie som teraz veril – keď   som bol ohrozený – že človek môže žiť z ničoho, stravujúc len   všemohúcnosť života, ktorá je v ňom.
    </tei:p>
    <tei:p>
     Asi po mesiaci pobytu v samote, ktorá ma zaliala čerstvými   miazgami, prišiel list od pani Marty. Pokúšala ma. Ak som vraj naozaj   silný, dovolím, aby ma prišla pozrieť, dožičím jej trochu radosti z   pomsty. Žiadalo sa jej vraj vidieť zas kohosi silného a krásneho – a   podobné reči. Ale na konci listu bolo i priznanie, že počala.   Zanechal jej vraj ten suchotinár v obálke peniaze a oznámenie, že   odchádza chrchlať do Tatier. „Zadúšam sa hnusom. Och, pomôž! Veď   vieš, načo tie peniaze. Ohava. Ale konečne, má pravdu. Nemôžem mať s   ním dieťa. Vzali by mi dieťa v láske počaté i láskou krásne.”
    </tei:p>
    <tei:p>
     Keď som sa raz predpoludním vracal z prechádzky, našiel som ju na   podstení koliby, na sebe mala ľahké handričky. Sedela ako kus   zmiesenej hliny, lebo jej telo bez pohybu a tvár bez hnutia,   vysilením zgniavené, stratili, ako sa zdalo, cit i výraz. Celá táto   žena bola už len kus tela, husto pretkaného tkanivom nervov a strašne   trpiaceho už samým vnímaním, i bolesť ktorého bola tak málo   dôstojná.
    </tei:p>
    <tei:p>
     Istotne som ňou opovrhoval. Ale v takom položení musel som ju   zdvihnúť a zaviesť dnu. Okúňal som sa. Ako som ju viedol, v lakti som   cítil to mľandravé telo bez pôvabu, i jeho nesmierne bremeno.
    </tei:p>
    <tei:p>
     Mlčanie, ktoré na nás zaľahlo, bolo ako samo zúfalstvo. Tupo   hľadelo na velikánsky popolník, dno škatule, nevyprázdnený už   niekoľko dní. To bol pohľad nemej tváre.
    </tei:p>
    <tei:p>
     Keď sa konečne ozvala bezfarebným hlasom, znelo to, akoby len   doráňané telo skuhralo:
    </tei:p>
    <tei:p>
     – Nič už necítim, necítim nenávisť, ani bolesť necítim. Och, ako   všetky city vysiľujú…
    </tei:p>
    <tei:p>
     – Nebolo treba sem prísť, pani Marta. Načo to?
    </tei:p>
    <tei:p>
     – To dieťa nesmie prísť na svet! – vybuchla neočakávane. – Miloš,   ten áno, z lásky počatý!
    </tei:p>
    <tei:p>
     – Hovorte, nuž hovorte.
    </tei:p>
    <tei:p>
     – Nesmie! Nechcem, nechcem… – Čudná hlavatosť sa v nej vypäla.   Vzápätí sa zlomila. Rozplakala sa, až celým jej nevládnym telom   mykali vzlyky. – Bola som u gynekológa. Vydriduch! Očami žmurká a   vraví: Kdeže, protizákonné… Všetko, čo sa… Ohava. Musí byť pri tom   manžel alebo milenec, keby sa niečo stalo. Stáva sa… Mám prísť v   piatok! Zabila by som ho! Zabila by som sa! Milko, vzali by mi ťa.   Krásny… Pomôžte, veď ste muž necitný a silný. Vezmite to na seba vy,   podpíšte… – prosila v zúfalstve, kŕčovite mi zvierajúc šiju.
    </tei:p>
    <tei:p>
     Nesúhlasil som nikdy s vraždou, najmenej s vraždou detí, a predsa   som vzal na seba bremeno, ktoré sama niesť nevládala, a odniesol som   ho kus cesty. Všetky city, vášne, vznešené i nízke, rozzevili sa   predo mnou ako ústie ničotnosti. Čo sa to len stalo, drahý priateľ?   Bola to zvedavosť preniknúť až ta, kde je život ponorený v míkvote? A   či len zvedavosťou som zakrýval súcit a sympatie, ktorými sa ľudia   sprevádzajú?
    </tei:p>
    <tei:p>
     Prišiel som s ňou ku gynekológovi v určený čas. Hoci pani Marta   poznala pôrodné úzkosti, triasla sa na celom tele, čakajúc v   predsieni u lekára. Keď čakanie na márne muky stávalo sa pre ňu   neznesiteľným, vrazil som do ordinácie.
    </tei:p>
    <tei:p>
     Bolo už neskoro v noci. Reflektory z povaly žiarili. Lekár vyváral   nástroje. Kliešte najrozmanitejších tvarov, drobné i dlhých čeľustí,   rovných i zakrivených do tvaru klepiet, pinzety, nožnice, nože,   skalpely, opäť kliešte podobné drotárskym, akési šidlá a obruče,   všetky lesknúce sa a mrazivé v modrastom svetle reflektorov, všetko   do radu poukladané na plátne. Všetky rad-radom mala použiť bolesť pri   svojom divom útoku. Operačný stôl obstavený stojanmi na nástroje,   obväzmi a porcelánovými misami čakal ako strašné lôžko, vystlané   britkými nožmi, s putami na okrajoch pre ruky i nohy.
    </tei:p>
    <tei:p>
     – Doktor, som Jakub Jorge, milenec ženy, ktorá tu čaká, ináč takto   zhovädilec… Mnoho peňazí ti dám, lebo budem zbavený všetkých   záväzkov.
    </tei:p>
    <tei:p>
     Ani najbrutálnejšími slovami nebol by som vychrlil svoju   bezmocnosť, vyjachtal som len niekoľko zmätených viet.
    </tei:p>
    <tei:p>
     Lekár poklepával nástrojmi a žmurkal, obliekol si iný plášť, k   operácii.
    </tei:p>
    <tei:p>
     – Interruptio? Dobre. V momente príde kolega. Ráčte si sadnúť.
    </tei:p>
    <tei:p>
     Pani Marta sa nemohla vzchopiť. Musel som ju odviesť do operačnej   siene.
    </tei:p>
    <tei:p>
     – Veď jej pomôžte vyzliecť sa! – Dobre som videl úsmešok na ich   tvárach. Chceli sa azda pozerať na mileneckú scénu v operačnej sieni,   za ktorú sa pyká. Vyzliekol som ju. A že je vo mne ten strašný   komediant, videl som telesnosť až do dna: nemala modrých žiliek na   slabinách.
    </tei:p>
    <tei:p>
     Čas, ktorý som vyčkával v predsieni za hrubo izolovanými dverami,   bol naplnený nekonečnými variáciami vzdychov, chrchlavých výkrikov,   skučania a nakoniec zavýjania.
    </tei:p>
    <tei:p>
     – Dosť, netrápte, nemučte, dóosť!
    </tei:p>
    <tei:p>
     – Násilníci!
    </tei:p>
    <tei:p>
     – Nechajte, i dieťa chcem!
    </tei:p>
    <tei:p>
     Bolesť povolila:
    </tei:p>
    <tei:p>
     – Zbabelá, zbabelá-á-á… ach!
    </tei:p>
    <tei:p>
     Len hudba a divá rieka v skalnom koryte hovorí, šepce, zadúša sa,   reve, šalie v toľkých variáciách rozpútaného živlu. Dávkami silného   alkoholu sa spamätávala. Úsvit ma zastihol pri nej. Ležala na   pohovke, uzlík údov v košieľke, míkva, biela, neprístupná.
    </tei:p>
    <tei:p>
     – Krvácať už rozhodne nebude, – vysvetľoval mi lekár ako   chlapčiskovi, ktorého by bolo treba vyťať.
    </tei:p>
    <tei:p>
     Medici a asistenti ma tu titulujú „pán kolega”. Z tohto mi plynú   značné výhody, ale i tá trocha výsmechu, za ktorý som im vďačnejší   než za drobné pozornosti.
    </tei:p>
    <tei:p>
     – Rytiersky pán Jorge, nerozumne bláznivo ste sa vrhli za svojou   Psyché pod kolesá auta. Nerozumne, pretože neskoro. Omnoho väčšie   bláznovstvo prv, v iných okolnostiach, bolo by zabránilo tomu, ktoré   vám takmer vytriaslo srdce štrbinou troch rebier a planírovalo   filozoficky sformovaný mozog, – vysmieval sa mi ráno po poslednej   noci delíria asistent Patočka, muž s komicky pretiahnutou nehybnou   tvárou. Jeho reč bola by asi nehybnosťou tváre bezfarebná, keby   nebola korenená iróniou ducha a oživená prenikavým pohľadom. Obávam   sa, že správne uhádol zmysel môjho horúčkového blúznenia a uchoval mi   meno ženy.
    </tei:p>
    <tei:p>
     Psyché.
    </tei:p>
    <tei:p>
     Buchot srdca, ktoré skoro vypadlo štrbinou rebier, nechce stlmiť   ani silná vrstva obväzu na hrudníku. Jeho dutými údermi je   rytmizované úsilie o zmysel tejto príhody. Našťastie som bližšie jeho   pravde, odkedy bolo vyslovené jej meno: Psyché.
    </tei:p>
    <tei:p>
     Teraz sa mi zdá, že vtedy, keď som ju odvážal po operácii domov   autom, zostúpil som s ňou do predpeklia bolestí.
    </tei:p>
    <tei:p>
     Mlčala celou cestou a cesta bola nekonečná, lebo sme mohli ísť len   nepatrnou rýchlosťou, aby otrasmi nezačala krvácať. Vtedy sa mi však   zdalo, že bola nevidomá ako zem, hluchá i nemá, ako vari vždy býva   žena v radosti, rozkoši, v pôrodných kŕčoch
    </tei:p>
    <tei:p>
     i v osamotení materstva. Zo sveta neprežívala viac, než čo pocítia   podošvy bosých nôh, zahrúžených vo dvoch nepatrných plôškach do zeme.   A ja som išiel, habkal, lopotil sa za ňou. Bolo mi úzko. Protestoval   som proti míkvote a márnivosti, nutkaný vydať svedectvo o nej.
    </tei:p>
    <tei:p>
     Divím sa, drahý priateľ, že si aspoň spomenúť môžem na skúsenosť,   ktorú na myšlienku neprevedieš a ktorá sa prepadá v nás.
    </tei:p>
    <tei:p>
     Pani Marta sa pomerne rýchlo zotavovala. Uistenie lekára, že   nebude krvácať, sa splnilo. Občas som jej doniesol kvety. Jej
    </tei:p>
    <tei:p>
     i sebe pre radosť vymýšľal som si absurdné rozprávky.
    </tei:p>
    <tei:p>
     – Čudné, že som taká zdravá, – zverila sa mi raz, ale hneď sa   začervenala, akoby jej slová mohli mať aj iný zmysel.
    </tei:p>
    <tei:p>
     Začiatkom augusta bola už celkom zdravá.
    </tei:p>
    <tei:p>
     Do krásnych letných dní vkrádala sa už otupnosť jesene, strnísk a   krížov. Spomenula mi raz mimochodom, že by bolo krásne kúpať sa v   nedeľu predpoludním. Brehy Váhu sú vtedy úplne tiché. Človek akoby sa   bál toľkého ticha. Len kedy-tedy sa mihne tieň vtáka po hladine rieky   a šedivých kamenistých brehoch.
    </tei:p>
    <tei:p>
     Za dedinou ma chytila za ruku.
    </tei:p>
    <tei:p>
     – Utekajme, – zvolala, zaujatá náhlou myšlienkou.
    </tei:p>
    <tei:p>
     Utekali sme. Stále ma držala za ruku, bežala, okrídlená bielou   sukňou, za svojou myšlienkou.
    </tei:p>
    <tei:p>
     Na brehu Váhu nám bolo smutno z osamotenia. Slnko bolo už vysoko   na oblohe, modrej, bez obláčka, klenutej v prenesmiernu klenbu, plnú   striebornošedivého chvenia. Kraj bol sploštený a neohraničený. I   najvyššie vrchy sa podobali otupne voňavým senným kopám. Keby si   neoslovil veci rad-radom, bolo by ti clivo.
    </tei:p>
    <tei:p>
     Hľaď – hovoríš sám sebe – toto je rieka. Poznám ťa prikrátky a či   pridlhý čas, ako sa to vezme. A toto je zas ostrov. Na jeho vyšnom   hrote stojí skupina mohutných vŕb. Vŕby ho chránia proti hlodavému   prúdu. Nad riekou strmý breh. Smrekový les vyrástol na ňom v   spoločnosti rieky.
    </tei:p>
    <tei:p>
     S pani Martou nemôžeš nadviazať takýto rozhovor ako s vecami. Pani   Marta, myslíš a ustrnieš. Má svoje myšlienky. Práve teraz vošla po   pás do vody. Kde ju voda rozpoľuje, je najútlejšia. Pod vodou by   mohla mať plutvy. Táto chvíľa je najvhodnejšia, aby sa zmenila na   nymfu. Ale ticho; ani myšlienkami ju nesmiem rušiť. Tá žena sníva o   raji. Má veľkú schopnosť na to. Stačí len zavrieť mihalnice. Pst.   Keby si ju prebudil, rozplakala by sa, lebo klíma jej sna je taká   rozdielna od tohto clivého kraja. A Váh nie je mýtická rieka. Plávajú   v ňom špinavé drobce celulózy a na hladine olejnaté škvrny.
    </tei:p>
    <tei:p>
     – Preplávajme, Jako, hen na ostrov. Lístky vŕb oplazujú sa na ňom   na strieborné brušká ako rybky.
    </tei:p>
    <tei:p>
     Vrhla sa do prúdu a ja za ňou. Uprostred, kde spodné vody na   skaliskách otvárali svoje pažeráky, pregígajúce teplé vody z povrchu,   bolo treba plávať s vypätím. Rieka ťa zvierala na slabinách a   chňapala ti čeľusťami po nohách, splietala ich a krčila pod pupok.   Bola by ťa najradšej zhltla spleteného do kĺba.
    </tei:p>
    <tei:p>
     Plávala najnebezpečnejšími miestami. Niečo za stredom, v mieste   zlostne skuhrajúcej vody, prechlopil ju prúd na chrbát. Udrela sa   kolenom o skalisko. Nerozvážne sa chytila za koleno. Stočenú v klbo   odnášal ju prúd do spenených, síce plytkých, ale skaliskami ozubených   miest. Brodil som sa k nej tými nebezpečnými miestami spočiatku z   hravosti, potom z túžby uchopiť ju. Človeku sa rýchlo zamení fyzický   úkon s duševným. Bola to pre mňa záludná chvíľa. I penivá rieka bola   tomu na vine.
    </tei:p>
    <tei:p>
     V krútňavách studenými vodami ma rezala do slabín ako ostrohami   koňa, teplými zas nepatrične dráždila.
    </tei:p>
    <tei:p>
     Konečne pani Marta ležala bruchom na plochých kameňoch odrážky.   Prihováram sa jej, neodpovedá. Pretože mi nechýba hlúposti šťastného   milenca, vzal som ju do náručia, a akoby to tak malo byť, niesol som   ju na ostrov, brodiac sa plytkým ramenom Váhu. Uložil som ju do   trávy. Navyknuté počiny z oboch strán sotva by si bol kto uvedomil,   keby nebola prehovorila, uchopiac ma za ruku.
    </tei:p>
    <tei:p>
     – Zas ťa vidím krásneho.
    </tei:p>
    <tei:p>
     Nenazdajky som sa spriečil.
    </tei:p>
    <tei:p>
     Ale to! Neveďte ma, prosím, do raja. Špacírovali sme okolo   rajských mreží. Nerozumné je nahliadať, aké sa tam za nimi stvárajú   neplechy, – skúsil som zažartovať, hoci to bolo trápne.
    </tei:p>
    <tei:p>
     – Vás nik nedohoní. Človeka nik nedohoní, – škamrala si čosi pre   seba, ale v tej chvíli všetko bolo zbavené čarovnosti.
    </tei:p>
    <tei:p>
     Tvoj príbeh stále ešte nemá konca, namietaš mi. Kedy skončíš? Ty   mi povedz: Končievajú sa azda prv naše príbehy ako my? Jablká   dozrievajú, ak dozrievame aj my? Neviem. Akiste som ešte   nedozrel.
    </tei:p>
    <tei:p>
     Raz som sa vracal za bieleho rána domov. Noc, ktorá predchádzala,   nespomínam ako hrdinstvo, a predsa som sa vracal pokorný. To azda   preto, že som začul, sediac na brvnách pri Vltave, hvizd drozda, a   dal som sa zaplaviť láskavou riekou. Keď vrúcne čakáš svoju radosť,   obyčajne sa ti otvorí srdce dokorán a prúdi doň zázračnosť sveta.   Bolo asi sedem hodín ráno. V šere chodby prízemia začul som pleskotný   hlas domovníčky a povedomý čísi hlas, rozpačitý a zajakavý.
    </tei:p>
    <tei:p>
     – Mladý pán sa ešte nevrátil, nie. To viete, mladí mužskí.
    </tei:p>
    <tei:p>
     Vtom sa mladá žena obrátila.
    </tei:p>
    <tei:p>
     – To ste vy, pani Marta?
    </tei:p>
    <tei:p>
     Zaviedol som ju do svojho bytu. Pobiehala hore-dolu. Všetky obloky   pootvárala.
    </tei:p>
    <tei:p>
     – Huh, aký je špinavý ten dvor!
    </tei:p>
    <tei:p>
     Skrehnutá chladom a vlhkosťou rána strebkala horúci čaj.   Prelietala z kúta do kúta. Zabudla, matka ma dala pozdravovať a   všetci známi. Bola nesmelá. Striehol som neurobiť znenazdajky pohyb,   nepreriecť čosi, aby som ju nevyplašil. Vieš, priputovala zďaleka,   sadla tu na chvíľočku akoby zázrakom. Jej únavu pripomínalo blato na   čižmách, iste z rozmočených ciest našej dediny, ukrčený cestovný   plášť a neistá koketnosť, s ktorou si nasadila furážku z imitácie   kožušiny, ale to všetko robilo jej nepokoj bolestnej ším.
    </tei:p>
    <tei:p>
     – Adresu som dostala od vašej mamičky, – začala neistým hlasom   školáčky.
    </tei:p>
    <tei:p>
     Rozumel som tomu, chcelo to byť ospravedlnenie, že ma   navštívila.
    </tei:p>
    <tei:p>
     – Stretáte sa, pravdaže, s mojím mužom?
    </tei:p>
    <tei:p>
     Okúňal som sa priznať, že na pána Ondráča som dávno zabudol a že   neviem o ňom ani to najmenšie.
    </tei:p>
    <tei:p>
     – Prosím vás, zaveďte ma k mužovi do redakcie Žltého stola. Veď   viete, je známy žurnalista. Istotne ho tam nájdem. Onehdy mi písal,   áno, že tam pracuje.
    </tei:p>
    <tei:p>
     Moje rozpaky sa zvyšovali, lebo ani o existencii Žltého stola som   nevedel.
    </tei:p>
    <tei:p>
     Prezrel som telefónny zoznam, telefonicky som sa pýtal   najrozličnejších redakcií denníkov, či nevedia niečo o Žltom stole.   Ťažko mi bolo priznať sa pani Marte, že ničového nič neviem ojej   mužovi, ani len o Žltom stole. Pani Marta nechcela vidieť priznanie v   mojich rozpakoch.
    </tei:p>
    <tei:p>
     Dali sme sa do hľadania. Konečne v študentskej koleji na Letnej mi   povedal priateľ, ktorý sa zapodieval všetkým možným okrem štúdia, že   redakcia, ktorú hľadám, je na Žižkove. Keď sme ju vypátrali vo   vetchom, na rozpadnutie súcom činžiaku, nazreli do všetkých špinavých   dverí, točili sa donekonečna po tmavých schodoch, kľukatých chodbách   a pavlačiach, na ktorých chytal pani Martu závrat z dusného, hlbokého   prepadliska dvora, dozvedeli sme sa, že redakcia býva väčšinou   zavretá, iba ak v noci pracovali by tu páni, ktorých nik nepozná. Na   druhý deň po niekoľkohodinovom obliehaní dočkali sme sa vyziabnutého   mladíka s kľúčmi od redakcie.
    </tei:p>
    <tei:p>
     Veľká izba, celá dopukaná, z každého kúta tiahlo nevetraným   pachom, bola spoločným bývaním niekoľkých ľudí. Okolo stien bolo   zopár slamníkov, poprikrývaných pokrovcami. Pár kusov nábytku   strašilo po kútoch. Pošmúrnej izbe dodávali veselosti len plagáty   paroplavebných a cestovných spoločností, rozvešané po stenách. Videli   sme Rio de Janeiro, Sevillu, Nizzu, Benátky, Rím, Cheopsove pyramídy,   mnoho luxusných lodí štíhlych bokov, modré Stredozemné more, víchrové   útoky príbojov na skalnaté brehy starého Bretónska, morské vtáky, čo   letia s vetrom opreteky, počuli sme vravu všetkých rečí na povestných   plážach, na ktorých sa promenovali najkrajšie ženy sveta. Prostred   plagátov v dobrom svetle viselo veľké plátno bez rámu. Okolo   velikánskeho žltého kruhu na ňom bolo niekoľko kubistický rozložených   hláv.
    </tei:p>
    <tei:p>
     – Môj muž, vedela som, že sem chodí, – zhíkla pani Marta   zmámene.
    </tei:p>
    <tei:p>
     Ozaj, nebolo možno pochybovať, že sme v redakcii Žltého stola, ak   si si domyslel s trochou fantázie, že ten žltý kruh na obraze je   redakčný stôl.
    </tei:p>
    <tei:p>
     Vyziabnutý mladík sa síce rozpomenul na meno Ondráč, ale škoda,   veľká škoda, nevedel nič bližšieho o ňom, ani len adresou nemohol   poslúžiť. A on by ju predsa mal vedieť, vedie redakciu. Pán Ondráč   občas posiela články, to je pravda, do hospodárskej rubriky. Ale po   honorár si chodil sám. To by bolo asi všetko, čo mohol o ňom povedať.   Zadíval sa potom na pani Martu s ľútostivým porozumením.
    </tei:p>
    <tei:p>
     – Ozaj, spomínam si: pískal dokonale ako opravdivý drozd. Raz nás   tu všetkých udivil. Ako vidíte, iba takú hlúposť si pamätám o tom   človeku.
    </tei:p>
    <tei:p>
     Z redakcie odchádzala pani Marta vysilená nádejou a nevládna. Keď   sme vystupovali po schodoch k Pamätníku odboja, snažil som sa ju   rozptýliť v jej bolestnom sústredení výkladom
    </tei:p>
    <tei:p>
     0 monumentálnej stavbe a klebietkami ojej staviteľovi.
    </tei:p>
    <tei:p>
     – Počkajte, tu kdesi musí bývať, istotne. Písal mi, onehdy mi   písal, že z obloka vidí pyšnú, prísnu budovu z kvádrov. Veď viete, že   je básnicky nadaný a rád má také veci.
    </tei:p>
    <tei:p>
     – Tak by sme ho nenašli, z dom do domu, – hovorím jej.
    </tei:p>
    <tei:p>
     – Každá ulica má dva rady domov a v každom býva mnoho ľudí, ktorí   sa nepoznajú. Také mesto, to vám je ostrov koralov na dne pod morom a   v každej kamennej ulitke býva neznámy človek. Zájdeme na policajné   riaditeľstvo a tam vám dajú adresu vášho muža. Pomocou adresového   oddelenia policajného riaditeľstva sa v takýchto mestách hľadajú   neznámi ľudia.
    </tei:p>
    <tei:p>
     – Netreba. Je to zbytočné. Veď iste viem, že tam v tom dome býva.   Z neho najlepšie vidieť bielizeň povešanú na šnúry ako zástavky. Áno,   práve tak mi to onehdy písal: „košieľky detí ako zástavky povešané na   šnúre”.
    </tei:p>
    <tei:p>
     ísť na policajné riaditeľstvo sa rozhodne bránila:
    </tei:p>
    <tei:p>
     – Z manzardy tamtoho domu to iste vidieť. Vidieť odtiaľ, pravda,   na nádvoriach Pamätníka v nedeľu slúžky a psíkov, ktorí… on to   povedal trochu voľnejšie…
    </tei:p>
    <tei:p>
     Neostávalo mi iné, než povodiť ju všade, kam si spomenula,
    </tei:p>
    <tei:p>
     1 kde bolo len trochu pravdepodobné, že by ho našla.
    </tei:p>
    <tei:p>
     Prekutali sme dusnú ulicu na Žižkove, luxusnú ulicu pri Riegrových   sadoch, kde mohol bývať pre krásny výhľad na ranný sad a večerné   mesto, prezreli sme kaviarne, vinárne a bary, v ktorých by jej muž   bol mohol nájsť zaľúbenie raz pre krásnu polohu pri Vltave, pre   intímnosť kútikov, raz zasa pre senzačnú útočnosť reklám, ženských a   či zlú povesť alebo krikľavosť farbotlačovej biedy.
    </tei:p>
    <tei:p>
     Vodil som ju labyrintom ulíc, razil som jej cestu zástupmi ľudí,   do ktorých narážala, ohlušená hukotom mesta, vydesená rinčaním železa   a vreskom trúb, zakrýval ju pred pohľadmi žiadostivých mužských,   ktorých sa bála ako dievča. Na Národnej triede som ju podoprel za   lakeť.
    </tei:p>
    <tei:p>
     – Vediete ma na policajné komisárstvo, pravda?
    </tei:p>
    <tei:p>
     No dala sa viesť, taká bola vysilená márnym hľadaním. Cítil som to   veľmi, najmä od chvíle, keď mi dva prsty spočinuli v záhybe lakťa,   ktorý bol na vnútornej strane nežný a rozkolotaný krvou.
    </tei:p>
    <tei:p>
     Na adresovom oddelení policajného komisárstva, v chodbách
    </tei:p>
    <tei:p>
     i v predsieni tlačili sa ľudia, neprístupní vo svojej špine a   vetchom odeve. Zadržiavala ich len rampa, ktorá náporom div   nepraskala. Za ňou stál odutý chlapík, podobný jarmočnému šibalovi.   Vykrikoval mená osôb a ulíc a za malý poplatok rozdával ceduľky.   Čakali sme, pokým posledný človek neodišiel.
    </tei:p>
    <tei:p>
     Keď dostala ceduľku s adresou, prepukla zúfalým plačom.
    </tei:p>
    <tei:p>
     – Veď on tam nebude… Nenájdem ho, Bože môj.
    </tei:p>
    <tei:p>
     Podľa adresy mali sme ísť na Vinohrady. Zbadal som, že na   križovatkách a pri prechode ulíc trasie sa na celom tele. Na   Václavskom námestí bolo ju treba vymotávať z krážov ľudí, zväčšovať   akosi priestor okolo nej. Útočil na ňu príval ľudí, vrava lomoziaceho   mesta, rapot motorov, tramvají, škripot bŕzd, dusil ju vzduch   presýtený pachom spáleného oleja. I kamenná hmota mesta neposkytovala   jej ani toľko ochrany ako ulica. Ustavične hrozila, že sa na ňu   zosype, lebo i zem sa zachvela. I pes ušľachtilej rasy bol by sa   triasol a zavýjal. Čosi veľmi zraniteľného, naozaj živé jadro človeka   v nej trpelo každým nárazom. Keby si vložil dva prsty do záhybu lakťa   tej ženy, hľadajúcej svojho muža, minulé svoje šťastie azda, azda   svoje spočinutie (lebo ustala), bezpečne by si to bol cítil.
    </tei:p>
    <tei:p>
     Keď sme mali prejsť ulicou, pani Marta asi zazrela svojho manžela   v skupine ľudí, stojacich pri fontáne pod schodiskom Národného   múzea.
    </tei:p>
    <tei:p>
     – Pavol! – zavolala naňho radostne a rozbehla sa cez ulicu.   Ostatok si prečítaj z výstrižku Večerníka, ktorý som ti, môj drahý   priateľ, priložil k listu.
    </tei:p>
    <tei:p>
     <tei:hi>
      Karambol milencov na Václavskom námestí
     </tei:hi>
    </tei:p>
    <tei:p>
     <tei:hi>
      Dvaja mŕtvi • Dvaja ťažko zranení • Niekoľko ľahších zranení •   Kedy už bude mať Praha podzemnú dráhu?
     </tei:hi>
    </tei:p>
    <tei:p>
     <tei:hi>
      Praha sa stala svedkom dopravného nešťastia. Na Václavskom   námestí pri Múzeu došlo k hroznému karambolu o 18. hod. 25 min. Ako   zistil náš zvláštny spravodajca, príčinou tohto hrozného nešťastia   bola dvojica milencov. Podľa výpovedí očitých svedkov kráčali hore   Václavským námestím, dôverne sa držiac za ruky, úplne nevšímaví k   svojmu okoliu. Mierili asi do parkov na Vinohrady skryť sa pred   nediskrétnymi pohľadmi. Jar a túžba po ľúbostných dobrodružstvách   láka sem
     </tei:hi>
    </tei:p>
    <tei:p>
     <tei:hi>
      1 milencov z vidieka. Pani Ondráčová, povolaním dedinská   učiteľka zo Slovenska, nechala dieťa i muža, prišla za svojím   priateľom, mladým doktorom filozofie. Príjemne vzrušená roztúženým   priateľom a Prahou, ktorú dosiaľ nevidela, nedočkavo vykríkla pri   pohľade na intímne miesta parku: „Pavol, utekaj!” Keď temperamentná   Slovenka a k tomu ešte zrelá žena čaká horúce objatie milencovo,   sotva dbá na pokyny našej osvedčenej polície. Pani Ondráčová vrhla sa   osudne do jazdnej dráhy.
     </tei:hi>
    </tei:p>
    <tei:p>
     <tei:hi>
      Smerom z Fochovej triedy na námestie, zároveň s nákladným   autom firmy Nupod, hnala sa svojím autom pani Cvalíková, žena Jana   Cvalíka zo Žitnej ulice. V aute bol tiež mladý jurista Sahánek.   Opačným smerom plnou rýchlosťou šla tramvaj č. 11. Pani Ondráčová   šťastne prebehla popred nákladné auto. Za ňou sa vrhol mladý muž,   rytier ako sa patrí. Zrejme ju chcel zadržať vo voľnej medzere medzi   oboma autami. Žena však ako zmyslov zbavená utekala priamo pod kolesá   auta pani Cvalíkovej, ktorá sa jej snažila vyhnúť až tesne na   koľajnice tramvaje. Mladého muža, pána Jorgeho, pri prvom skoku   zrazilo nákladné auto firmy Nupod. Pani Ondráčovú v rýchlosti nabralo   na blatník auto pani Cvalíkovej. Súčasne zachytila auto tramvaj,   prevrátila ho a niekoľko metrov tlačila pred sebou.
     </tei:hi>
    </tei:p>
    <tei:p>
     <tei:hi>
      Na miesto nešťastia bola ihneď privolaná záchranná služba a   polícia, ktorá prípad vyšetrila. Telo pani Ondráčovej bolo značne   zohavené. Len vďaka taške s legitimáciou, fotografiami, zväzočkom   listov, obsahujúcich priam senzačný materiál, možno mŕtvolu   identifikovať. Pán Jakub Jorge, druhý z neblahej dvojice, dosiaľ ešte   žije, ale je veľká obava, že podľahne ťažkému zraneniu. Z trosiek   auta vytiahli pani Betušku Cvalíkovú, ktorá o niekoľko minút podľahla   smrteľnému zraneniu. Pán Sahánek na výlet doplatí amputáciou   nohy.
     </tei:hi>
    </tei:p>
    <tei:p>
     <tei:hi>
      Bolo by už načase, aby Praha, ktorá hlavne v jarných a letných   mesiacoch hostí neprehľadné zástupy návštevníkov, ochránila svojich   občanov pred podobným nešťastím. Naša tlač, ktorá je hlasom Národnej   demokracie, dávno už volala: Postavte konečne Prahe podzemnú dráhu,   ktorá jej právom patrí!
     </tei:hi>
    </tei:p>
    <tei:p>
     <tei:hi>
      Avšak hluché uši agrárnych potentátov nechcú hlas Prahy   počuť.
     </tei:hi>
    </tei:p>
    <tei:p>
     Asi týždeň po nešťastí oznámila mi ošetrovateľka, že každý deň sa   domáha akýsi pán, aby ho pustili ku mne.
    </tei:p>
    <tei:p>
     Do nemocničnej izbietky ako strela vpálil pán Ondráč. Nad hlavou   šermoval Večerníkom a rozhorčoval sa, že jeho meno vláčia po   novinách. Len pomsta, krutá pomsta môže mu byť satisfakciou. Oboril   sa na mňa bez okolkov a žiadal vysvetlenie:
    </tei:p>
    <tei:p>
     – Kto je to ten Pavol, na ktorého v osudnú chvíľu moja žena   zavolala?
    </tei:p>
    <tei:p>
     Bol som ohromený prekvapením.
    </tei:p>
    <tei:p>
     – Boli ste svedkom nešťastia, počuli ste, že zavolala na Pavla… Na   vás nie? Vy sa nevoláte Pavol?
    </tei:p>
    <tei:p>
     – Ako viete, ja som Jakub.
    </tei:p>
    <tei:p>
     Po dlhom vysvetľovaní svitlo aspoň mne, ak nie zúrivému pánu   Ondráčovi, že pani Marta i v osudnú chvíľu videla len prelud,   zavolala naň dôverne menom a vrhla sa za ním pod kolesá áut, a že   Pavol Ondráč žiarlil len na zdanie Pavla.
    </tei:p>
   </tei:div>
   <tei:div type="chapter">
    <tei:head>
     POSOL PRICHÁDZA
    </tei:head>
    <tei:p>
     Žofia Hajčová, ošarpaná a bez kvetu ako kýpeť, čakala na syna.   Odišiel kamsi na východ brániť krajinu pred nepriateľom. Tentoraz   odišiel naposledy pokúšať smrť. Viac ho nepustí od seba, lebo je   hriech pokúšať smrť.
    </tei:p>
    <tei:p>
     Vráti sa, musí sa vrátiť. Už, už každú chvíľu musí tu u nej byť a   ona vyhrá – musí vyhrať, lebo to bola nevyhnutná podmienka života.   Vyhrá posledný zápas s ním – so synom i s jeho pokušením. Celý spor,   všetok zápas musí sa nakoniec skončiť v prospech života, ved’je to   nevyhnutnosť, ktorú nesmie prekročiť ani Boh. A potom dostalo sa jej   mimoriadnych znamení, že jej zápas sa skončí víťazne.
    </tei:p>
    <tei:p>
     Sedela v synovej izbe a vyzerala oknom. Ticho a míkvosť nedeľného   popoludnia ju dusili. Oči jej vyliezali z jamôk, akoby ju bol ktosi   škrtil. Ani slinka na jazyku samou túžbou. Prahnúca čakaním schla ako   seno. V čakaní celý život jej uplynul a stratil sa ako voda medzi   prstami. Čakala muža z veľkej vojny, čakala syna, ktorý sa jej   priblížil a zas unikal. No teraz už neunikne, veď písal…
    </tei:p>
    <tei:p>
     Cestou popod mladé topole šiel vojenský pán v širokom plášti   pomalým, váhavým krokom.
    </tei:p>
    <tei:p>
     „Juj, Bože, je to on?… Ach, aká som hlúpa! To cudzí človek. Obzerá   sa. Veď môj syn je ako jedľa, strunisto kráča. A tento je, vidieť,   pomenší a ukonaný. To sa mi vždy oči zahmlia a triaška ma chytí, keď   vidím prichádzať vojenského pána… Ba veru ide k nám.”
    </tei:p>
    <tei:p>
     Po schodoch zbehla náhlivo.
    </tei:p>
    <tei:p>
     – Ide ktosi k nám, povedz mu, dievka, že nie som doma, že sa   neskoro vrátim, – rozkázala slúžke a utiahla sa opäť do synovej   izby.
    </tei:p>
    <tei:p>
     Ten vojenský pán neisto kráčal a obzeral sa. Nie že by človek mal   strach z nečakanej návštevy, ale nemá vždy síl prijímať kohokoľvek.   Veď zajtra i tak príde, istotne príde.
    </tei:p>
    <tei:p>
     Na zazvonenie bránku do záhrady utekala otvoriť slúžka, veselé,   naivné dievča.
    </tei:p>
    <tei:p>
     – Býva tu pani Hajčová?
    </tei:p>
    <tei:p>
     – No. My čakáme tiež takého vojenského pána. Lenže je vyšší. A je   hrdina. Milosťpani hovorila… Pravda, poručík Hajčo je hrdina…   Povedzte, prosím, vy ste tiež hrdina…
    </tei:p>
    <tei:p>
     – Nie, ja nie som hrdina. Som obyčajný človek. Milostivá pani je   doma?
    </tei:p>
    <tei:p>
     – Nie, milosťpani išla do mesta a neskoro sa vráti.
    </tei:p>
    <tei:p>
     – Veď otvorte. Dočkám ju.
    </tei:p>
    <tei:p>
     – Milosťpani… no… nech sa páči. Ale hovorím vám, že milosťpani sa   neskoro vráti.
    </tei:p>
    <tei:p>
     Dievča v rozpakoch zaviedlo ho do haly pekne zariadenej vily.
    </tei:p>
    <tei:p>
     V kúte proti dreveným, tmavo lešteným schodom boli rozložené   kreslá, pohovka a okrúhly stôl. Pod dlhým, nevysokým oknom   araukárius, palma a rastliny listov podobných mečom tvorili   zákutie.
    </tei:p>
    <tei:p>
     – Môžete mi povedať zatiaľ, prosím, čo je to ten hrdina?
    </tei:p>
    <tei:p>
     V meste som sa pýtala Zuzkinho chlapca, má hviezdičku, ale on mi   povedal, že to je hrdina, kto pobije mnoho nepriateľov. To nemôže byť   pravda, lebo náš mladý pán má modré oči, och, také veľké modré oči   ako nikto. A keď príde domov, baví sa s mačkami ako chlapec. Pravda,   on nemohol pobiť toľko ľudí, aby bol hrdina.
    </tei:p>
    <tei:p>
     – Ani to vám nepoviem. Som úplne obyčajný dôstojník. To by vám   správne mohol povedať len poručík Hajčo… mladý pán…
    </tei:p>
    <tei:p>
     Ale tu sa príchodzí zháčil. Položil na zem kufrík a jednou rukou   odkladal si plášť. V rozpakoch pozrel na kufrík, ktorý bolo treba   odovzdať, a na ruku v zamokvanom obväze, ktorá mu visela priviazaná   ku krku.
    </tei:p>
    <tei:p>
     – Juj, čo vám je? A toť ešte kufrík nášho pána! Prichádzate od   neho? No… ale máte ruku dokaličenú… Viete, milosťpani sa vráti veľmi   neskoro.
    </tei:p>
    <tei:p>
     – Vari si len môžem sadnúť u vás, kým príde milostivá pani?
    </tei:p>
    <tei:p>
     No… ale prosím, môžem odpratať ten kufrík, ak je ozaj mladého   pána? – A hneď sa spamätala. Pustila kufrík, akoby ju bol popálil v   rukách. – Očujte, pán dôstojník, to nie je možné, toto! Milosťpani už   toľko prichystala, no však len poďte pozrieť. Zaváraných marhuliek,   višní, vína, klobás, šunky, no, a koláčov! To nie je možné, hovorím   vám… Však by ste to nemuseli veru oznámiť hneď, zajtra, pozajtre až.   Sľúbte mi, pán dôstojník, že neprídete. Viete, ja by som vám aj niečo   povedala, keby ste mi sľúbili, že to neoznámite. Milosťpani je už   stará a mladý pán je jej jediný syn. Hovorila raz, keď bola veľmi   chorá, že pre syna, ako pre mladého pána, nikoho nemá, je samučičká   sama. Náramne ho má rada. Niekedy sa až bojím, ako ho má rada. Až   hriešne ho má rada. Ale nemusíte tomu veriť. Lepšie bude, keď tomu   neuveríte, lebo ja som len hlúpa táravá ženská, ale ona sa vám modlí,   stále sa modlí, ráno, v noci, kedykoľvek sa zastaví pred obrazom   mladého pána. Oči sú jej potom vytreštené, nehovorím, že veľmi, a z   úst jej prská slina pri modlitbe… ale čo hovorím… no, a potom si   môžete myslieť, že z takej lásky ide strach. Toť predvčerom – to ste   sa asi chystali na cestu k nám – povedala, že ju Boh musí vyslyšať a   syna jej vrátiť… Ale čo sa vám jej stalo? To mi tiež povedala, hoc to   potom aj ľutovala ako hriech. Už asi tri týždne milosťpani vstávala   ešte pred svitaním, vystrojila sa, akoby kohosi čakala v tú skorú   hodinu. Raz mi bolo zima, tak nad ránom. Vidím, okno poodchýlené.
    </tei:p>
    <tei:p>
     „Prečo ste otvorili okno, milosťpani?” pýtam sa, „veďsa vám zhorší   lámka.”
    </tei:p>
    <tei:p>
     „Aby si mal kde sadnúť,” hovorí.
    </tei:p>
    <tei:p>
     „Nuž a kto sadnúť?”
    </tei:p>
    <tei:p>
     „Nuž vtáčik, Veronka!” preriekla sa.
    </tei:p>
    <tei:p>
     – Ja hlúpa stále som sa vyzvedala, až mi to napokon povedala celé.   A teraz to ľutuje ako hriech… No predstavte si, každé ráno pred   úsvitom, keď ešte všetko, všetko spí, prilietal vták, taký pomenší   vtáčik ako škovran, lenže krásny, šedivý ako z popola a lesklý, akoby   priam z božej dlane vyletel. Takého vtáčika v našich krajoch nevídať.   Sadne si na rímsu okna, na samý krajíček, lebo je ľahulinký ako   páper, a spieva, tichunko spieva, že nik nepočuje, iba ten, komu ho   Pán Boh poslal. Jeho spev leje sa do srdca ako balzam, milosťpani tak   povedala, a človek je potom blažený, že sa mu chce umrieť; to len mne   by sa chcelo umrieť, keby som kedy taký spev počula, ale milosťpani   hovorí, že i v takejto chvíli človek má byť pred smrťou ostražitý… Vy   možno neveríte, aleje to pravda, svätosväte tomu verím, hoc aj som   toho vtáčika sama nepočula. Milosťpani to hovorila, a ona vždy hovorí   pravdu… Hneď ako som zazrela vašu dokaličenú ruku a ten malý kufríček   pri vašich nohách, zľakla som sa, že chcete… A milosťpani verí, že   ten vtáčik prilieta, aby ju tešil, kým sa nevráti mladý pán… Všetko   som vám povedala, ale teraz už iďte, prosím vás, a nevráťte sa, ak   len kvapka citu je vo vás.
    </tei:p>
    <tei:p>
     Ale dôstojník nešiel.
    </tei:p>
    <tei:p>
     Keď sa v dome zjavil nečakane ako posol boží neznámy dôstojník,   Žofia Hajčová tušila, že ide o syna. Ba vnukla sa jej desivá istota.   Ako had ostražitá žena, húževnatá a neústupčivá, pobadala, že teraz   sa musí brániť práve proti tomu, čo v nej bolo neomylné – proti   svojmu vnuknutiu.
    </tei:p>
    <tei:p>
     S upriamenou vôľou postavila sa pred synovu podobizeň,   predstierajúc sama sebe, že len čaká, kým neodíde nečakaná návšteva.   Ale dôstojník neodchádzal. Čakal vytrvalo.
    </tei:p>
    <tei:p>
     Hľadala v mysli oporu, zbraň proti neomylnému vnuknutiu, ktoré   cudzí človek svojou prítomnosťou potvrdzoval. Zúfalo sa začala   sústreďovať na syna. Privolala v úzkosti jeho podobu vo všetkých   podrobnotiach telesných, ktoré len ona zo všetkých, aj zo žien,   poznala, pokožku jeho tela, ktorú pamätali jej prsty, materské   znamienko na chrbte vyše pása, na ktorom očami sa pásavala, farebné   iskry v dúhovke, hlas i pach, ktorý i teraz vetrila. Chcela mu i dušu   vdýchnuť v tejto chvíli. Ale on jej stále unikal. Čo stihla vytvoriť,   bola len podoba; keďdýchneš, keď preskočí jediné pomyslenie, čo   zmizne ako tieň na sietnici oka. Vysiľovala sa márnou tvorbou svojho   syna. Do jeho života nemohla preniknúť, nemohla sa doň zadrapiť. Mal   svoje myšlienky, svoj pocit telesnosti. Jej dušu nechcel a   nepotreboval.
    </tei:p>
    <tei:p>
     I tak stačilo len, aby bolo slovo vyrieknuté; zákerne spoza steny   útočil na ňu cudzí človek, rušil ju v bolestnom sústredení svojou   prítomnosťou. Slovo pripravené mal, to vedela.
    </tei:p>
    <tei:p>
     Úporne hľadala zbraň proti nemu, ale nenachádzala nič. Samučičká   sama bojovala. Neskoro pobadala, že bolo nerozumné vyhnúť sa   stretnutiu. Vedomie, že pyká za zbabelosť, bolo len malou poľahobou.   V bezodnej samote, do ktorej sa razom preborila, našla Boha   osamelých. Začala sa s ním urputne prieť, náruživosťou ničivá a   láskou mocná.
    </tei:p>
    <tei:p>
     Bože môj, keby som bol svätý alebo aspoň životom očistený,   opovážil by som sa prihovoriť za ňu, Žofiu Hajčovú. Nedopusť, aby vo   chvíli, ktorá sa blíži, prehrala svoj zápas so životom.
    </tei:p>
    <tei:p>
     Prvotné príčiny udalosti, ktorými jej teraz odhaľuješ priepasť   srdca, boli nepatrné ako horčičné semeno, len pomaly rástli, ako sa   jej život dĺžil do času a k smrti sťa tieň; ako to môžeš žiadať, keď   len spola náhodnými udalosťami nám samým nás odhaľuješ.
    </tei:p>
    <tei:p>
     Žofia Hajčová na počiatku svojej príhody a v devätnástom svojom   roku máločo chápala z vecí. Pochopila len, a to veľmi bystro, že je   málo, veľmi málo pekná. Veľké ústa akoby stále páľou popukané,   tvárička pokrytá veľkými pehami ako strukmi nemohla sa veru páčiť.   Istotne nechcem zveličovať nedostatok pôvabu jej tváre, aby sa   nezdalo, že zdôrazňujem malichernosť ako trest boží, i keď hovorím o   žene, o márnivejšom tvorovi, ktorý sa chce páčiť. Keď otec zahynul   nešťastnou náhodou a matka umrela po ňom skoro bez zámienky, najskôr   z ochabnutosti, veľmi rozhodne odoprela dedovi, ktorý sa mal   starať
    </tei:p>
    <tei:p>
     o ňu a o ostatok, ísť do kláštora k mníškam a dať sa jemne   vychovávať. Zostala doma na majeri, v hrubšom prostredí slúžok a   gazdín, kde jej prvotný nedostatok bol menej zrejmý. Zostala jej zato   veselosť a prostota, lebo sa v nej nevyvinula zlomyseľnosť ako pri   ženách bez pôvabu, ktoré v spoločnosti musia duchom hájiť svoje   nedostatky. Starý statkár príliš ani nenútil svoju vnučku do pózy   citnej slečny. Bol rád, že ju má pri sebe, a mal ju rád takú, aká   bola, strapatú, trocha nedbanlivú o zovňajšok ako chlapčisko, s   chuťou do roboty a veselého šantenia. Ironicky robil jej gavaliera,   žartom i vážne snažil sa byť chudák starý vychovávateľkou i učiteľom   v jednej osobe. Žartovnou maskou tajil cit mierne skeptického   mužského, ktorý si myslel, že príroda si dovolila s jeho vnučkou   menší vrtoch, ktorý ho predsa len trochu omínal.
    </tei:p>
    <tei:p>
     Len raz sa stalo, že popukané a akoby vyprahnuté ústa Žofie sa   zarosili a oči obliali nežnosťou hrubé črty tváre; svedkom tohto   prelestného záblesku milostného pôvabu bol však drsný mužský, bitkár   a smutný šašo z osudového sklonu povahy. Keby sa niekto priprel a   poťažkal jeho osud, ťažko by ho odsúdil, hoci to bol človek zrejme   násilnej povahy a stváral samé nerozumné kúsky. Nezmúdrel ani   nakoniec, lebo nebolo v ňom pokory ani trošku. Chvíľa, ktorou sa   začala zložitá hra a klbko príhod len spola jasných, bola jediná   omilostená chvíľa v živote Juraja Hajču, lebo sa mu mihla v duši   pôvabná tvár a dotkla sa ho ľútostivým pohľadom v najcitlivejšom   mieste, ale nevedel si s ňou, chudák, rady. Keď bolo po tom, nazval   ju nastavenou pascou, veď bola taká krátka, že nemohol jej uveriť,   ani ju uchopiť zmyslami, ktoré sa naučili vnímať len hrubé veci,   nevedel sa jej ani brániť.
    </tei:p>
    <tei:p>
     Do služby ku koňom statkár prijal nového paholka Juraja Hajču   odkiaľsi zo Šariša. Nevedelo sa nič o ňom, a čo hovoril sám o sebe s   vystatovačnosťou pred sluhami, boli všetko veci veľmi povážlivé. Aj   keď sá neskoršie dostali statkárovi do uší a aj keď i skutočne vyšlo   najavo, že nový paholok je bitkár a túlavý človek, nechali ho v   službe, lebo statočne pracoval, ba v zriedkavejších chvíľach, v   záchvate zúrivosti svojho druhu drel za troch. Starý statkár najviac   si cenil, že rozumie rožnému statku i koňom. Ináč v slabších chvíľach   bil sa s gazdovskými mládencami. Zámienkou bývalo trochu pálenky a   urážlivé reči z oboch strán.
    </tei:p>
    <tei:p>
     Raz v nedeľu ráno sa Žofka zatárala od obytných stavísk až k   maštaliam, ktoré stáli obďaleč. V žltkavej ohrade nový paholok   naháňal žrebce len tak, z hravosti. Bol neogabaný, priam akoby vstal,   bez košele, bosý, strapatý, hádam i neumytý. Chytal žrebce vše za   nozdry, vše za chvosty, plieskal ich po stehnách, šteklil na   slabinách. Žrebce hinčali, hádzali zadkami, skákali ako zjašené.   Žofka sa so záujmom prizerala na hru, bola by sa rada do nej   zamiešala, keby nebola počula o ňom samé zlé veci. Slúžky hovorili,   že je posmešník a zapárač. Bol k nim bezočivý a opovážlivý, že ho   nemohli, ako hovorili, ani cítiť.
    </tei:p>
    <tei:p>
     Hybko skákal pomedzi kone, uhýbal zadkom, čochvíľa vo vzduchu.   Keďpobadal, že slečna pozoruje túto hru, jeho pohyby i celé počerné   telo začali byť vyzývavé. Počínal si ako komediant, ale to Žofka   nepobadala. Začala mu tlieskať unesená hrou, keď podliezal žrebce a   šteklil ich na bruchu, priam medzi zadnými nohami. Zabudla úplne, že   je ľahkovážny komediant z príležitosti a osudového sklonu.
    </tei:p>
    <tei:p>
     Konečne vyskočil na naj bujnejšieho žrebca, ktorý začal divo   kvičať a hádzať zadkom. Keď sa nemohol jazdca striasť, vrazil do rohu   ohrady medzi naplašené žrebce a hodil sa na zem. Jazdec padol a   nevstával. Žofka zhíkla úľakom a vbehla do ohrady. Napochytro nabrala   len do dlaní vody z válova. Od strachu a že jej prišlo uchodiť ešte   niekoľko krokov, ostalo jej v dlaniach iba niekoľko kvapiek. Crkla mu   ich na ústa a na sluchy priložila mokré dlane. Asi po treťom ovlažení   paholok sa prebral, práve keď mu crčala voda do úst a na oči. Usmial   sa akoby zo sna a otvoril oči, keď bola nad ním ešte sklonená.
    </tei:p>
    <tei:p>
     – Len toľko vody, nalejte mi z putne viac.
    </tei:p>
    <tei:p>
     Vtedy sa Žofka spamätala z úľaku a doniesla za putňu mútnej vody z   válova. Paholok už kľačal na zemi trochu omráčený. Naklonil sa a pil   priamo z putne mútnu vodu. Mnoho pil, akoby z vďačnosti. Vtedy ho   Žofke prišlo akosi ľúto. Krvácal z rany na temene. Dotkla sa jej.   Hojná hriva vlasov bola samá krv. Chcela mu ju vymyť. On chcel len,   aby vyšustla naňho všetku vodu, že to nič nie je.
    </tei:p>
    <tei:p>
     Otrepal sa z vody a ubil príliš bujného žrebca, lebo kúzlo   pominulo.
    </tei:p>
    <tei:p>
     V Hajčovi zahryzol sa nepokoj a v dievke bez pôvabu uložil sa   tichý, ľútostivý cit k tomu drsnému mužskému a k sebe pre nedostatok   krásy. Prostý Hajčov um chápal prirodzenosť Žofkiných spôsobov ako   koketnosť, zamotával sa, chudák, do vlastných výmyslov a násilne si   počínal v pití, v styku s ostatnými sluhami, našťastie i v práci,   ktorou sa ukonával. Prichádzali naňho záchvaty lumpáctva a   robotnosti. Vyčíňal v krčme a v robote sa drel ako kôň, ale   nepomáhalo to. Pri najusilovnejšej práci vtierala sa mu myšlienka   pobrať sa a ísť vnohy, ale ju vždy zapudil. Nepokoj a či nostalgia po   neskutočnom, silne vyvinutá pri potulných ľuďoch, hlodala v ňom ako   spodný prúd. Neomilostenými zmyslami prišiel na myšlienku strojiť   statkárskej slečne nástrahy. Robil to so smutnou vynaliezavosťou a   nie bez dômyslu, lebo sa nevedel rozocnieť a bral tie veci čisto po   chlapsky, domnievajúc sa, že upokojením vášne skončí sa i nepokoj.   Aby uskutočnil svoj zámer, uvzate trčal na statku pol druha roka,   hoci všetko ho hnalo do Kanady. Čo mu po splnení zostalo, bol nízky   pudový cit oklamaného zvera; keby bol doma, bol by ju istotne bil.   Ale tu bol voľný. Nikto ho do ničoho nenútil, ani žena mu   nevyškamrávala, aby si ju vzal. Bolo to všetko ináč ako doma, bolo to   neprirodzené. Poznove sa, chudák, zamotával.
    </tei:p>
    <tei:p>
     – Ty si nejaká ženská, si zmoknutá kura, ty! – nadal jej raz, keď   sa bol k nej pritrel pri stodole. Ale ona nič, bola celkom pokorná a   odovzdaná.
    </tei:p>
    <tei:p>
     Narodil sa chlapec, ktorý sa nikomu nechcel podobať. Bola to úplne   neznáma tvár, ktorá budila v príbuzných mnoho neurčitých citov, z   ktorých najzreteťnejší bol pocit nepriateľstva. Každý očakával, možno   povedať s napätím, čo z chlapca bude, aké sklony prejaví, asi ako sa   čaká, aký motýľ vyletí z kukly. Pre nežné city žien z príbuzenstva   mohlo byť hádam príznačné, že sa očakával darebák s príkrasou   dobrodruha, akým bol otec. A nebolo ani prečo k nemu prechovávať   príliš nežné city. Bol dieťaťom počatým mimo poriadku, svojím   zrodením olúpil starnúceho deda o spoločnosť vnučky, blízke   príbuzenstvo o prípadné dedičstvo, ďalšej rodine bol poškvrnou na   dobrom mene. Samu matku k synovmu počatiu ani k jeho zrodu neviazali   nežné, tobôž vznešené city, pestované z povinnosti a dobrého mravu v   rodinách.
    </tei:p>
    <tei:p>
     Statkár bol trpko sklamaný v svojej ironickej láske k málo   pôvabnej vnučke. Dotýkal sa ho jej nevkus, ako sám hovorieval,   ponižovala ho vulgárnosť toho bitkára a pobehaja, ktorý sa opovážil   čosi také vyviesť slečne. Chmuľo, ešte sa bezočivo tvári, akoby   čakal, že ho poprosí, aby si láskavo jeho vnučku vzal. Uzavieral sa   povýšene do svojej izby a strácal sa sám sebe v stareckých snoch.   Nemal chuti ani záujmu zasiahnuť do pomeru oboch ľudí.
    </tei:p>
    <tei:p>
     Konečne sa vzali, dobre, hoci to bolo dosť nemužné od toho   pobehaja, keď sa to tak vezme, a taký čin by vlastne bol mal statkára   prekvapiť, keby sa bol aspoň trochu namáhal poznať svojho sluhu.
    </tei:p>
    <tei:p>
     Všetko sa mohlo dobre skončiť v medziach obyčajných osudov, keby   nie svetová vojna. Muž odišiel na vojnu. Nechal žene troje detí.   Istotne ušiel s uľahčením, lebo trpel, chudák, nostalgiou po   neskutočných veciach. Nasledovali roky biedy. Veď vieš, Bože, ako sa   žije žene osamote s drobnými deťmi. Dvoje detí umrelo jej na   španielku, jedine Pavol, najstarší, zostal. Aj on, kým bol malý,   jedol chlieb, keď dospel, užieral srdce materi.
    </tei:p>
    <tei:p>
     Pavol mal by teraz prísť a uzmieriť sa s materou a so svetom. Nie,   nebude už brániť, nech si vezme ženu, ktorú si zaľúbil, hoci predsa   len ťažko hľadieť materi, ako syna pohlcuje cudzia žena.
    </tei:p>
    <tei:p>
     Vojenský pán stále ešte neodchádzal.
    </tei:p>
    <tei:p>
     Samotou a urputným zápasom vysilená omdlievala.
    </tei:p>
    <tei:p>
     Ako štvaný zver vrhla sa na tvár v bázni pred svojím Bohom. Ach,   ten cudzí človek istotne ju dočká, lebo v meraní síl ona bola   slabšia. Boh ju rozdrvil ako zrno medzi žarnovmi.
    </tei:p>
    <tei:p>
     Pravda, prehrešila sa na živote myšlienkou najprv, potom i   hriešnym odhodlaním, že chcela mať o trošku šťastia viac, ako jej ho   chcel dať Boh, že chcela na ňom tú trochu vy vzdorovať. Ale keď sa   spamätala, pykala strašne za myšlienku i čin.
    </tei:p>
    <tei:p>
     Počerná Matka Čenstochovská ráčila sa na ňu, Žofiu Hajčovú,   milostivo usmiať – len trošičku, pravda, kútikom úst, lebo mnoho   trpela pre syna a jej modlitba bola tým vrúcnejšia, že bola hladná a   púťou ukonaná, že si necítila telo ani údy.
    </tei:p>
    <tei:p>
     Pravda, Bože, ráčil si jej to odpustiť na láskavý príhovor   Matičky, ktorá ťa nadájala? Pravda, Bože, teraz si jej poslal v   najväčšej úzkosti utešiteľa, takého malého, čudesného vtáčika, aby   jej spieval na rímse okna pred úsvitom? Jeho spev bol balzamom,   rozliatym pre ňu.
    </tei:p>
    <tei:p>
     Náhle v zúfalstve sa odhodlala.
    </tei:p>
    <tei:p>
     Áno, zhrešila strašne náruživosťou. Začala sa vyznávať pred Bohom,   že v jej srdci je strašný pokušiteľ a že umrie bázňou, ak Boh   milostivo nepresvieti toto priepadlisko hriechu, temnoty a   náruživosti. Zhrešila na mužovi, že rozputnala v ňom krútňavu   telesnosti, z ktorej sa hľadel, chudák, vyslobodiť brutalitou. Obom   zostal smäd. Po čom, Bože, Ty to vieš, drsnému mužovi po žene bez   pôvabu a žene po šašovi? Keby bola aspoň krásna, aby bol mohol   uveriť, že je to láska. Bolo to ukájanie bez milosti a kvapky   krásy.
    </tei:p>
    <tei:p>
     Kutrala vo svojom svedomí a vynášala na povrch, čo nikdy nebolo   rečené Bohu ani kňazovi.
    </tei:p>
    <tei:p>
     Dvoje detí umrelo jej na španielku, zostalo to najstaršie, počaté   v hriešnej láske mimo poriadku. I to ochorelo. Vysedávala, pravda,   pri jeho postieľke dni a noci. Oči z neho nespustila.
    </tei:p>
    <tei:p>
     Synček bol nehybný. Oči mal páľou zakvárené a tváričku žeravú.   Mrnčal, vše vydával piskľavý zvuk, ktorý pripomínal nemú tvár,   najskôr asi šteniatko.
    </tei:p>
    <tei:p>
     – Môj synček, moje dieťa peskotné, – škamrala si mať. – Tvoj otec   ušiel, zbabelý. Nechodí, tára sa svetom, ak žije. Pes a tulák jeho   brat.
    </tei:p>
    <tei:p>
     V ľútosti či v zúfalstve, v ochablosti, nezáleží, zrodila sa oná   myšlienka. Pristihla ju v duši, tak. Či si nepriala, aby jej synček,   ako aj ostatné deti… aby bola zasa voľná, aby medzi ňou a otcom detí   sa všetko spopretŕhalo? Bez neho bolo by to jednoduchšie.
    </tei:p>
    <tei:p>
     Potom muž, ktorý za ňou pásol.
    </tei:p>
    <tei:p>
     Myšlienka vzala na seba určitejšiu formu.
    </tei:p>
    <tei:p>
     Odbehla od neho len tak, vraj k prasnici.
    </tei:p>
    <tei:p>
     – Buvaj, zaspi skôr, synček peskotný.
    </tei:p>
    <tei:p>
     Sadla si na otiepku slamy v cárku pri prasnici. Prasnica v silobe   hrýzla válov a chodila z kúta do kúta, bolestne grúliac.
    </tei:p>
    <tei:p>
     O chvíľu stíchla, lebo sa jej uľavilo prítomnosťou ženy.
    </tei:p>
    <tei:p>
     – Už to prichodí na teba, trp, len trp, mašička moja. – Škrabala   zviera na podhrdlí.
    </tei:p>
    <tei:p>
     Prišla znova siloba. Zgrúlila, zachrčala, chňapla zúrivo po   sukniach gazdinej.
    </tei:p>
    <tei:p>
     – Juj, bolí, trp, moja…
    </tei:p>
    <tei:p>
     Zviera si ľahlo a speneným rypákom zaťalo do stĺpika ohrady.
    </tei:p>
    <tei:p>
     Vyzizli nôžky. Žofka pomáhala. Napokon vyšlo mŕtve prasiatko.
    </tei:p>
    <tei:p>
     Zviera skočilo ako divé, gruf, gruf.
    </tei:p>
    <tei:p>
     – Utíš sa, moja. I my musíme trpieť…
    </tei:p>
    <tei:p>
     Zviera ľútostivým hlasom znova sa utíšilo.
    </tei:p>
    <tei:p>
     Žofia čakala. Oči jej vyvstávali z jamôk napätím. Zapaľovali sa   horúčkou. Teplé výpary tlejúceho hnoja ju dojímali.
    </tei:p>
    <tei:p>
     V útrpnosti s nemou tvárou obnažil sa jej celý život, nesmierne   vzácny, ktorý bolo treba hájiť pred zhubou. Rozďavila sa pred ňou   priepasť, do ktorej mala klesnúť v ochablosti.
    </tei:p>
    <tei:p>
     Ešte chvíľočku. Vnuknutie ako hlas boží prichádzalo, najprv z   diaľky a v neurčitosti. Prišlo. Odhodlala sa na hrdinský život. Bude   zápasiť. Zo zhuby vytrhne seba i synka. Bude zápasiť a neustane.
    </tei:p>
    <tei:p>
     Vstala a bežala výskočky.
    </tei:p>
    <tei:p>
     Vo dverách začula piskľavé kňučanie. Žil. Zachráni všetko, všetko   odčiní.
    </tei:p>
    <tei:p>
     Dieťa drvené horúčkou zošmyklo sa až k nohám postele, hľadalo   neomylným pudom dobrotivé lono matere. Zatiaľ našlo len roh prikrývky   prevesenej cez peľasť.
    </tei:p>
    <tei:p>
     Kňučivý hlások dieťaťa zadrel sa do srdca materi. Nadvihla   prikrývku. Dieťa s košieľkou vykasanou až pod bradu bolo stúlené v   samom kúte postele.
    </tei:p>
    <tei:p>
     Mater sa schýlila nadeň, bozkávala ho po ružovom, pupencami   posiatom tielku a zahrievala mu nôžky. Zvinula sa k nemu do   postieľky. Potom široko rozovrela lono, vzala ho do lona. Dieťa   hrýzlo päsť.
    </tei:p>
    <tei:p>
     Matka sa privinula ešte tesnejšie k synovi. Cítila, že sa jej   stehná a prsia zapaľujú na miestach, kde spojenie so synom bolo   najtesnejšie.
    </tei:p>
    <tei:p>
     – Syn môj, synáčik, – dýchala naňho nežné slová a pálila ho   dychom. – Syn môj drahý, moje vykúpenie!
    </tei:p>
    <tei:p>
     V objatí nalievali sa obaja energiou, matka i syn. Syn usnul v   lone blažene a matka synom stala sa mocná a ničivá. Teplo, ktoré sa   jej nalievalo do údov, vznecovalo ju k zalykavému šepotu.
    </tei:p>
    <tei:p>
     – Synček, môj miláčik.
    </tei:p>
    <tei:p>
     Radosť sa jej rozliala telom. Zviazané bolo puto medzi matkou a   synom.
    </tei:p>
    <tei:p>
     Starostlivo ho vychovávala a posielala do škôl. Trýznila sa láskou   k nemu a starosťami, aby odčinila nikdy nepriznané previnenie. Keď   dospieval a stával sa z neho pekný mužský, ktorý jej pripomínal toho   šaša so smutným sklonom povahy a násilníka v láske a počínaní,   ostražito ho chránila pred ženami. Iste bola by z neho vychovala   precitliveného bojka, ktorý by sa bol nevinnosti striasol len po   strašných utrpeniach, keby mu nebola vyprávala legendu o otcových   chlapských výčinoch, ktoré ju samu kedysi najviac ponižovali. Chytrý   chlapčisko uplatnil legendu o otcovi najprv na ženu, ktorú nesporne   najviac miloval – na svoju matku. Tak i z mocnej lásky matky a syna   stal sa zdroj trýzne. Láska bola pre oboch pajedivou ranou, jatriacou   sa najmenším dotykom. Naozaj sa milovali len na vzdialenosť. Keď   študoval v Prahe na technike, písali si listy plné rozochvenej   nežnosti a pozornosti. Nestačil sa syn priblížiť materi, a pajedivá   rana sa rozjatrila. Obaja sa neraz zapýrili v duši, syn, keď   pristihol mater, že vetrí po jeho telesnej intímnosti, a matka, keď   si uvedomila svoje špehovanie. Keď raz prišiel na prázdniny,   zastavila ho na prahu, dlho a prenikavo dívala sa mu do očí. S   odporom rozkázala mu ísť na spoveď, asi tak, akoby bol cestou niekde   stúpil a mal sa vrátiť dôkladne si otrieť obuv.
    </tei:p>
    <tei:p>
     Najhoršie bolo, keď si syn po štúdiách a po vojenčine našiel ženu,   peknú ženu, a v nej zaľúbenie. Matke sa zdalo, že chlapskou pýchou   vytŕča zadok a že na jeho tvári je posmešok i vo chvíľach, keď mu   chcela venovať drobnú pozornosť, smietku sňať z goliera alebo   popraviť kravatu.
    </tei:p>
    <tei:p>
     Daromný bol matkin výsmech, že jeho dievča je raz pochábeľ, raz   zasa ako zmoknutá kura (hovorila mu posmešky, ktorými ju bol jej muž   najviac ponižoval), syn chodil ďalej za ňou, nepokúšajúc sa ani niečo   zakrývať.
    </tei:p>
    <tei:p>
     Žofia Hajčová vytrhla sa z pohrúženia. Prezrela. Pred ňou na stene   visela synova podobizeň. Jej sa usmieval zhovievavo, neprístupný a   ďaleký.
    </tei:p>
    <tei:p>
     – Bože, čo ešte odo mňa chceš? Ten vojenský pán ešte neodchádza.   Čaká, uvzato čaká. Chce ma dočkať? Ach, on ma dočká!
    </tei:p>
    <tei:p>
     Začala sa chvieť. S vystrašenými očami hltala synovu podobu, ale   ani na ňom sa nemohla zachytiť, lebo vnuknutie utvrdilo ju v strašnej   istote, ktorá ju uvrhla do temnôt.
    </tei:p>
    <tei:p>
     – Bože, strašne som zhrešila i teraz, posledný raz, lebo som ho   milovala nad svoj život. Chcela som mať jeho dušu a uchovať jeho telo   čisté. Ty hovoríš, že to nebola láska dokonalá.
    </tei:p>
    <tei:p>
     I priepastné tajomstvo bolo treba vyniesť z hlbín na svetlo a   vyznať sa z neho Bohu, lebo jeho posol čakal vytrvalo.
    </tei:p>
    <tei:p>
     Stiahla zo syna prikrývku, vtedy to bolo, ľahučko, ukradomky ako   vetrík, aby sa nezobudil.
    </tei:p>
    <tei:p>
     Prišiel hen odkiaľsi z Oravy na dovolenku a za ňou šiel najprv, za   frajerkou. Áno, veľmi dobre to vysliedila, neskoro v noci sa vrátil   domov, prikazoval slúžke, aby nespomínala, kedy prišiel. Potom spal   dlho do bieleho rána. Šla, nazizla ukradomky ako vetrík a videla ho   krásneho – bez všetkého, i bez košieľky, taký krásny nemohol byť ani   jeden skutočný mužský. Príjemne ustaté telo vo všetkých častiach   oddychovalo, žiariac počernou kožou. Psyché zazrela také telo v žiare   olejového kahana. Áno, keď sa zobudil, vysmievala sa mu, že ho žena   uväznila… no ťažko hovoriť ďalej… chtiac ho zraniť v tom   najcitlivejšom, v mužskej pýche. I to mu vyhodila na oči, že iní   mužskí, súci mužskí, bojujú, zakiaľ on…
    </tei:p>
    <tei:p>
     Odprosovala, chlácholila, miernila. Neskoro. Zaťal sa. Šiel. Aby   ukázal, že nemá pravdu, šiel, s nikým sa ani nerozlúčiac.
    </tei:p>
    <tei:p>
     – Zhrešila som. Ja som ho vyštvala pokúšať smrť, – scvrknuté ústa   vyprskovali jednotlivé slová Bohu do tváre.
    </tei:p>
    <tei:p>
     Čakala chvíľu na ozvenu svojich slov v tichu. Potom sa zdvihla   pevná a odhodlaná. Prezliekla sa do čiernych šiat, dôkladne sa   upravila pred zrkadlom, osušila oči, napudrovala sa a zostúpila   meravo do haly.
    </tei:p>
    <tei:p>
     Dôstojník sa postavil do pozoru príliš strnulého pred   prichádzajúcou paňou v čiernom. Služobné dievča dívalo sa vyjavene,   lebo sa mu zdalo, že pani v čiernom sa vznáša po schodoch. Dôstojník   počítal chvíle, keď ľahká pani zostúpi na tretí schodík oddola. Mala   zaznieť rázna reč ako pri hlásení. To šklblo dievčaťom, že zakvílilo   ako svišť.
    </tei:p>
    <tei:p>
     Pani z ohľadu na dôstojnosť chvíle napomenula dievča, trochu   prepínajúc upätosť.
    </tei:p>
    <tei:p>
     – Neplačte, Veronka, pán dôstojník oznamuje len, že ľudia   umierajú.
    </tei:p>
    <tei:p>
     – Mám česť a povinnosť odovzdať vám veci vášho pána syna, poručíka   Hajču, ktorému som bol priateľom. Ako z hovorov s ním viem, niektoré   z nich náležia dáme, ktorej by som ich rád odovzdal. Povedzte mi,   prosím, jej adresu.
    </tei:p>
    <tei:p>
     Poručník Michal Anhel po návšteve v dome matky Hajčovej mal   vyhľadať priateľovu milú. Pani Hajčová bola taká silná, že sa   Anhelovi ponúkla, že ho dovedie k onej dáme. Vyzerá vraj veľmi   ukonaný a istotne potrebuje odpočinok. Potom vraj nech si tá dáma   vyberie, ktoré z vecí jej náležia, a ostatné odnesie so sebou. Cestou   kľukatými bočnými ulicami mesta, ktoré sa mu zdalo imaginárne, si   uvedomil, že jeho poslanie je nad pomyslenie ťažké.
    </tei:p>
    <tei:p>
     Čo vlastne mal zvestovať obom ženám, matke i milej? Jeho tvár   bledá a neholená, uniforma v neporiadku, dokaličená ruka v obväze   veštia len smrť. I priateľova milá bude sa pred ním brániť ako pred   smrťou, lebo ako posol musel byť hrubým potvrdením skutočnosti a   tvrdým útočníkom na ich vieru. Bude všade odbitý, lebo žijúci pudové   sa bránia pred mŕtvymi. Rýchle plnia k nim všetky záväzky, postavia   hrobky a pomníky, obetujú na šľachetné ciele, aby mohli zabudnúť bez   výčitiek.
    </tei:p>
    <tei:p>
     Únava Michala Anhela prechádzala až do mdloby, ale nevyspytateľným   obratom uvedomil si vlastnú chabosť a vášnivou rečou začal útočiť na   priateľa. Vášeň zaviala ako duch boží, zaplašila mŕtvu a živému   nezrozumiteľnú podobu a sprítomnila živého priateľa, posolstvo   ktorého mal pochopiť.
    </tei:p>
    <tei:p>
     „Nechcem posudzovať tvoje želanie, drahý môj Pavol. Si hrdina a v   smrti si našiel potvrdenie, ale čo, môj milý, ak len ťažká chvíľa,   ktorá ťa nadišla, bola príčinou, že si vyslovil nerozumné želanie?   Posielaš ešte dary, aby ťa živí zachovali dlhšie medzi sebou?   Nevlastníš dostatočný dar, keď nemáš v rukách ani vlastný život.   Alebo máš vieru a nezlomnosť po materi a chceš niečo vy vzdorovať od   smrti?”
    </tei:p>
    <tei:p>
     Hrdina Hajčo a ukonaný dôstojník vykročili rezko spolu okrídlení   myšlienkou, uprostred nich dáma v čiernom. Pavol Hajčo mal hlavu v   oblakoch, oči do diaľky upriamené a podopieral priateľa.
    </tei:p>
    <tei:p>
     V uliciach zaliatych marcovým slnkom rojilo sa sviatočne   oblečenými ľuďmi. V teplých zákutiach hrali sa deti s roztomilými   úsmevmi na tvárach. Priatelia sa plietli ulicami pomedzi ľudí,   niekoľko ráz zahli doprava, zdá sa, že ešte viac doľava, šli dlhou   rovnou ulicou, v ktorej nebolo dospelých ani detí, až prišli na   koniec, kde stála kaplnka s obrazom podivného svätého bez znakov   mučeníctva a bez svätožiary, videli uprostred záhrady dom ako kocku   cukru so sklenou verandou a marhuľkami, ktoré lipli ku stenám.
    </tei:p>
    <tei:p>
     Boli na mieste, opáčili bránku záhrady, ktorá sa im sama otvorila.   Keď ju za sebou zavreli, prekvapilo ich veľké ticho. Nedúfali, že tu   nájdu človeka. Michal Anhel vykročil k verande prečítať si mosadznú   tabuľku. Janka Mrázková, krajčírka, čítal. Pretože boli pri tabuľke,   kráčali po prstoch ďalej. Boli veľmi milo prekvapení, Michal Anhel sa   dokonca usmial, hoci bol prísny človek.
    </tei:p>
    <tei:p>
     Vo vysokom prútenom kresle pohodlne spala žena, podľa všetkého   sama Janka Mrázková. Pôvabná Janka sa usmievala zo sna a bola skoro   ako dieťa. To snietky marhúľ sa mihotali po jej tvári nežným tieňom a   svetlom. Vo sne sa smiala tejto hre. Bože, ten úsmev mdlo voňal jej z   tváre a rozlieval sa po nej ako ľahká mdloba blaženosti.
    </tei:p>
    <tei:p>
     Michal Anhel stajil dych, priblížil sa po prstoch ešte bližšie a   trochu sa k nej sklonil. Ustrnul v podivení. Janka mala nevládne ruky   zložené v lone a dlaňami opatrovala si život. Azda to ani nebola   pravda, len dojem z polohy tela a mdlého výrazu, ale náhla myšlienka   pôsobila naňho, akoby mu ju bol vnukol prítomný priateľ. Dotknutý bol   tajomstvom, ako sa prúd krvi a prúd slnka zlievajú, zurčia v jej   živote a nalievajú sa v jeho hlbinách do plodu. Ale stačilo by len,   aby sa postavil do svetla a zatienil jej tvár, a bola by sa zobudila   z údesu.
    </tei:p>
    <tei:p>
     Hoci sa neodvážil vyrušiť ženu ponorenú v blaženosti, predsa len,   oduševnený tým, čo videl, priblížil sa nielen k zmyslu svojho   poslania, ale i hrdinská priateľova smrť zdala sa ľudskejšia a menej   beznádejná.
    </tei:p>
    <tei:p>
     Matka Hajčová si kľakla s kufríkom pred pôvabné stvorenie. Bola v   čiernom, pretože donášala smutné dary. Kývla Anhelovi, aby   poodstúpil. Dotkla sa ruky spiacej ženy. Bolo vidieť, že by bola rada   pohladila i život, ale ruka zostala v polceste.
    </tei:p>
    <tei:p>
     Žena sa sotva prebudila, keď sa matka Hajčová začala vášnivo   vyznávať:
    </tei:p>
    <tei:p>
     – Dievka moja, zhrešila som veľmi proti tebe. Na kolenách ťa   prosím, odpusť mi.
    </tei:p>
    <tei:p>
     Mladá žena sa pokúsila tomu vyhnúť, ale žena v čiernom ostávala   kľačať pri jej nohách.
    </tei:p>
    <tei:p>
     – Môj syn prišiel k nám. Posiela dary. Vyberže si z nich.
    </tei:p>
    <tei:p>
     Otvorili kufríček a našli v ňom mnoho vecí, ktoré sa v spojení so   smrťou mohli zdať tajomnými. Matka Hajčová našla nádej, preto bola   pevná. Mladej žene sa náramne chveli ruky. Našla v kufríku mušle,   vreckovky ako z morskej peny, kľúčiky, mnoho kľúčikov, nožík, pištoľ,   dýčku, tak asi na dobrú piaď, hodinky, na dne kryštáliky kremeňa, na   povrchu lesklé ako kúsky ľadu, a zápisník. Ale komu náleží ten kus   šrapnela? Obracajú ho, dívajú sa. Naspodku má vrchnáčik s dierkou pre   kľúč. Našli kľúčik, ktorý sa hodil. Podľa toho, čo bude vnútri, tej   patrí. Ale mladej žene sa prsty náramne triasli. Otvorí, div, zo   šrapnela vypadli listy, mnoho listov. Na lístky, ktoré sa rozbehli po   dlážke, sadol pokrčený biely ručníček z hodvábu a na ňom škvrna krvi   ako ruža.
    </tei:p>
    <tei:p>
     Všetci pozreli naraz na tú ružu, i Michal Anhel ju zazrel   zobďaleč. Mladá žena zohla sa poň rýchle, aby ho nik nevidel, a   zakvílila.
    </tei:p>
    <tei:p>
     – Môj milý je mŕtvy.
    </tei:p>
    <tei:p>
     Michal Anhel odišiel, lebo nemal medzi nimi čo robiť. Na námestí   revali megafóny o víťazstvách, bojoch, o novej Európe, ktorá sa rodí   zo zmätkov a zápasov na rumoviskách starého sveta. Tu sa k nemu v   tlačenici opäť pridal jeho mŕtvy priateľ. Hlavu mal v oblakoch, ale   mu bolo vidieť do tváre. Bolo vidieť i jeho priateľský úsmev.
    </tei:p>
    <tei:p>
     „Neviem, či poslovia, ktorých predstaviteľom je okrídlený boh,   boli kedy takí dokaličení a ukonaní, ako si ty, Michal,” žartoval   priateľ s tvárou v oblakoch.
    </tei:p>
    <tei:p>
     Ľahko ti žartovať, keď nemáš život skomplikovaný smrťou. Vybŕdol   si z neho hrdinstvom. Prepáč mi však, že dosiaľ som nesplnil svoje   poslanie. Ale čuj, počúvaj ma dobre, drahý priateľ. Predtým si vždy   ty hovorieval a ja som počúval… To naivné dievča sa ma pýtalo, či si   hrdina a čo je to hrdinstvo. Nevedel som. Ale porozumel som, keď som   videl krvavú ružu na bielom ručníčku z hodvábu. Poviem mu to, poviem   to ženám, ku ktorým si ma poslal, poviem to všetkým:
    </tei:p>
    <tei:p>
     Hrdinstvo je vášeň, hrdinstvo je mocná vášeň, ktorá sídli v   mužských bedrách, hrdinstvo je zošľachtená vášeň. Chlap s takýmto   nutkaním v bedrách chce sa vyvŕšiť na smrti pohŕdaním i plodením,   hrdinstvo je v oboch prípadoch strašný smäd po nesmrteľnosti. Nech   žije vášeň, všetky mocné vášne, ktorými život prekonáva smrť. Nech   žije život so záplavou krvi ako povodeň, lebo dokiaľ jej bude dosť,   ľudia budú pohŕdať smrťou ako mocnári.
    </tei:p>
   </tei:div>
   <tei:div type="chapter">
    <tei:head>
     ĽUDIA ZA PRIEČKOU
    </tei:head>
    <tei:p>
     Sú chvíle, keď vlastný život zdá sa málo pravdepodobný, keď človek   vo vlastnom živote prichodí si málo dôležitým účastníkom. A zo života   vyvstane mu len márne lopotenie a neuhasiteľný smäd.
    </tei:p>
    <tei:p>
     Gustáv Časnocha sedel v hale hotela pohraničného mestečka a čakal.   Na čo človek môže čakať v prázdnej hale, s údmi ťažkými únavou a do   seba zvinutý ako najúbohejší tvor? Na raňajky, myslel si Gustáv   Časnocha, aby sa nemusel ďalej spytovať.
    </tei:p>
    <tei:p>
     Dobrodružné boli cesty cudzími krajinami a morami, a strastný   návrat okľukou cez Berlín do tohto pohraničného mestečka. Vo   Francúzsku málo chýbalo, že ho nezadržali a nezaradili do   cudzineckých légií, a v Nemecku ho zasa podozrievali práve preto, že   tak dlho sa zdržal v cudzine, keď každý dobrý občan mal byť doma.
    </tei:p>
    <tei:p>
     Gustáv Časnocha patril k pokoleniu roztúlanému svetom, ktoré sa   teraz vrátilo k vlasti pobožné a spokornené. Všetci jeho vrstovníci   pustili sa svetom, dychtiac po náročnom živote, lebo trpeli podivnou   nostalgiou po veciach neskutočných. Ako mnohí z jeho pokolenia,   vracia sa i Gustáv Časnocha domov s ľútostivým vedomím, že treba   opustiť chimerické výpravy. Pre vlasť? Hádam, lebo všetci múdri   mužovia vrátili sa domov. Bezstarostným a veselým spôsobom   študentského života všeličo sa dalo zakryť, hádam i nepriznaný   nepokoj, ktorý v ňom hlodal, hádam i neurčitý smútok, ktorý ho   ponúkal k sneniu, hádam
    </tei:p>
    <tei:p>
     i príliš citlivú lásku k domovu, ktorú zakrýval v cudzine   siláckymi výčinmi, tým skôr, že mal schopnosť a energiu predlžovať   štúdium na desiatku rokov a meniť univerzity a krajiny pod   najrôznejšími zámienkami. Marcové udalosti a pohyb národa vola –
    </tei:p>
    <tei:p>
     li ho domov. Šiel, mnoho sa nespytujúc.
    </tei:p>
    <tei:p>
     Po porýnskom nemeckom meste, kde sa musel podrobiť nekonečným   formalitám, v kyslých zápachoch kobylincov, pachoch spálenej gumy   pneumatík a priškvŕknutých konských kopýt, prebúdzal sa námesačník do   skutočnosti, ktorá sa mu opäť zdala fantasticky patetická doma, na   stanici prvého pohraničného mesta.
    </tei:p>
    <tei:p>
     Ako vystúpil z rýchlika, prvého železničiara sa povypytoval, čo a   ako doma. Huhňavý Kysučan povyprával susedsky zoširoka a dôkladne, že   tu akoby bolo dopustenie božie. Boli boje. Poliaci zabrali mnoho a   rodnú dedinu oboch rozrezali vpoly akoby nič, aj železnicu vzali.
    </tei:p>
    <tei:p>
     V čakárni stanice po laviciach, stoloch, na podlahách tiesnili sa   hromady ľudí, Kysučanov, ktorí zutekali, a robotníkov sťahujúcich sa   z cudziny. Robotníci, zvinutí v handrách a špine, i vo sne,   chrchlavom a ťažkom, držali sa svojich obuškov, železom obitých a   zahrotených kolov a nástrojov. V pachu živice, potu, alkoholov, jedál   s cibuľou a kožuchov ústa žien, detí, mužov, osineté a bez krvi,   lapali po vzduchu zo sna v dusnej a ťažobnej atmosfére. Chrčali,   chrápali, škamrali čosi zo sna, prevaľovali sa z boka na bok.   Časnocha vyčkával uprostred nich čosi ako teraz v hotelovej hale,   siahal po nich hladným pohľadom, hoci mu šiel hmyz na telo. Uvedomil   si ich všeobecný pocit ohrozenosti človeka človekom.
    </tei:p>
    <tei:p>
     Gustáv Časnocha sedel nehybne ďalej a prehlboval chvíľu, ktorá ho   skľučovala. Pomaly tragická skúsenosť osobná, možnože i všeobecná, v   ňom dozrievala. Človek s bezpodmienečnou nevyhnutnosťou stretá sa so   svojím Bohom osobným, v bázni pred ním upína sa k človeku a hľadá v   ňom posilu.
    </tei:p>
    <tei:p>
     Hľadel na schodište a čakal, že zostúpi ktosi k nemu z hotelovej   izbice a že ho ulapí za rameno.
    </tei:p>
    <tei:p>
     Skutočne, v náhlosti po schodišti zostupoval muž, vysoký a trošku   nahrbený, s velikánskou aktovkou v ruke. Zvedavo vrhol pohľad na   všetky strany, i v tú stranu, kde sedel Gustáv Časnocha. V chytrácky   vyjadrenom rozdiele, ktorý prejavil v pozdrave chyžnej a jemu, bolo   mnoho vybíjanej prefíkanosti, hádam i trochu vtieravosti.
    </tei:p>
    <tei:p>
     Kto to asi môže byť, pýtal sa sám seba osamelý hosť.
    </tei:p>
    <tei:p>
     Najviac ak dalo by sa uhádnuť jeho zamestnanie. Povedzme   inteligentnejší agent. Ale čo z toho, keď moje zistenie, ani   najpravdepodobnejšia predstava o ňom mi ho nepriblíži.
    </tei:p>
    <tei:p>
     I tento človek nesie všeobecný osud.
    </tei:p>
    <tei:p>
     Hneď po ňom s vedomým šviháctvom ako pri defilírke zostupoval   dôstojník, pridŕžajúc si dýčku pri boku. Za ním o štyri schody   zostupoval obyčajný vojak. O chvíľu opäť druhý dôstojník, ktorý si   hrýzol fúziky. Obaja dôstojníci, predošlý i tento, ustrnuté mali   zadky. Zakladali si, ako súdil, na mužskej energii a smelosti.   Vystúpilo a zostúpilo niekoľko chyžných, posluhovačiek, nosičov a   vrátnik.
    </tei:p>
    <tei:p>
     Hoci na ľudí dychtivo striehol, ľudia sa mu mihli a zašli a bolo   málo pravdepodobné, že ich ešte raz uvidí.
    </tei:p>
    <tei:p>
     Dokorán otvoreným zreniciam schodište náhle zostalo zívať   prázdne.
    </tei:p>
    <tei:p>
     Schodište bolo istotne vecou najpôvabnejšou v dome. Majiteľ uhádol   jeho pôvab a v určitom zmysle i význam a dal naň pripevniť modrý   behúň so šafranovožltými pruhmi na okrajoch. Vo dne padalo naň svetlo   sklenou stenou a povalou, v noci osvetľovali ho ampulky, zariadené na   minútové vypínanie. Úplne neznámi ľudia sa na ňom stretali, zdvorilo   sa pozdravovali, ľahostajne alebo zasmušilo. Nepremenný, nenáladový,   ak sa dá tak povedať, i diskrétny v ľudských vzťahoch bol len ten   koberec.
    </tei:p>
    <tei:p>
     Do nového rozpoloženia ducha dostal sa Časnocha nastalým tichom a   vedomím, že ľudia, agent, nosič a dvaja dôstojníci, ktorí prešli, sú   mu neprístupní. Zrakovým klamom, ktorý vzniká upreným hľadením,   schodište stratilo na hmotnosti. Vnímal jeho konštrukciu a mŕtvy   poriadok vecí, ktoré sa mu vnucovali, najmä krištáľový mnohosten na   konci zábradlia, sršiaci svetelnou farebnosťou dúhy.
    </tei:p>
    <tei:p>
     Vrznutie dverí začul a potom ženské hlasy, jeden habkavý,   prichádzajúci akoby z veľkej diaľky, druhý mäkký a prítomný.
    </tei:p>
    <tei:p>
     „Už je po tom, po všetkom,” hovoril ďaleký hlas. Nato, od prstov   nôh počínajúc, videl pružne zostupovať mladú ženu. Za ňou starú dámu   celú v šedivom oblečenú, so šedivými vlasmi. Keď zostúpili do svetla,   roztržitým pohľadom zazrel guľový mnohosten v dúhovej svätožiare, po   plachom mihnutí dve ruky, jednu bielu, nežnú v dotyku zábradlia s   fialovým zábleskom nad prstami, druhú v polovičnej rukavici,   vyziabnutú a skrehnutú vekom.
    </tei:p>
    <tei:p>
     Šedivá dáma povšimla si dúhy mnohostenu a fialového vzplanutia   kameňa, lebo si povzdychla „Ten váš ametyst”, súčasne zakľučujúc asi   zhovorčivosť mladej dámy. Keď kráčali obe dámy po slnečnej záhrade,   pohrúžili sa do rozhovoru a svojím tajomstvom, ako sa zdalo,   nadľahčené, sotva kráčali po zemi.
    </tei:p>
    <tei:p>
     Časnocha nepátral po ničom. Pokračoval v neradostnej hre, ktorá mu   bola vnútorným rozptýlením.
    </tei:p>
    <tei:p>
     Mladí ľudia ticho vystupovali s mäkkosťou v chodidlách po modrom   behúni, dievčence v hravosti po šafranových pruhoch na okraji. Všetci   vystupovali, tí, čo malý kus prešli po zemi, neustatí, i tí, čo   cestou ustali a namáhavo sa zapierali o zábradlie, všetci s ním   spútaní ľahkým putom.
    </tei:p>
    <tei:p>
     Kde ste sa tu toľkí nabrali? Je vás neprehľadný zástup. Vás   všetkých pamätám, povedomí ste mi, ale vy všetci ste mi neprístupní,   hoci nás viaže puto. Vás som pribral za spoločníkov, vlastne ani sme   sa nevolili, boli sme vyvolení pre seba vzájomne svojou sympatiou. Vy   zas vlúdili ste sa záludne ku mne a ste neodbytní. Ty, Václav Turek,   napríklad, ty si sa dal rýchlikom rozkúskovať, v ústach si mal   žuvanec chleba a na tvári ohavný úsmev, akoby si chcel i svoju smrť   znevažovať. Pozbierali tvoje údy znivočené a zavinuli dokaličenú   hlavu s tým úsmevom do vreca. Ja som mal dosvedčiť tvoju totožnosť na   križovatke mnohých ciest.
    </tei:p>
    <tei:p>
     Vás všetkých poznám, ale koľkí, nesmierne početnejší, čo sotva ste   stačili podráždiť sietnicu môjho zraku, ešte vyvstanete. Nespokojné   davy žiadajúce prácu a chlieb a protestujúce, vojská na pochode,   zástupy veriacich, húfy na trhoviskách, radostný príval ľudí pri   moriach, nespočítateľní, čo o nich len vedomie mám. Vystúpte,   Mauricette a Zuzanka, nerozlučné priateľky z Bretónska, milí Jaroš a   Ladislav, drahý Peter, dôstojný otec Kalamen, stúpajte, vystúpte   všetci.
    </tei:p>
    <tei:p>
     Vystupovali všetci po schodoch s modrým behúňom. Zjavovali sa v   priestore dverí, končekmi obuvi začínajúc, a pätami nôh zachádzali.   Posledné, obe dámy, šedivá starena a mladá žena s hojnými plavými   vlasmi, hlavami sa norili, kam zrakom nemohol. Jeho pohľad   najvrúcnejšie spočinul na ich pätách, ktoré tiež zašli, a zostal mu   pred zrakom prázdny priestor.
    </tei:p>
    <tei:p>
     Pomaly sa spamätával. Ako zjavenie uvoľnila v ňom zdroj radosti   naliehavá túžba ísť domov, do rodnej dediny, práve do tej polovice,   ktorú si Poliaci vzali. Na Poľanu, dostať sa k materi a otcovi,   potokmi vyjsť tahore do bukovej hôrky, v zátiší ktorej pred vetrami   do Poľskej stálo zo päť chalúp. Núkal ho ta vzdor, smelosť, bujnosť v   ňom utajená, s akou asi jeho otec chodil na zálety za mamou, s akou   sa ruval s mládencami o ňu.
    </tei:p>
    <tei:p>
     Obliekol sa ako turista a dal sa odhodlane chodiť po úradoch   pohraničného mestečka, ktoré bolo i sídlom okresu. Všade zdĺhavými a   uváženými rečami ho odbíjali. Priepustky ani na malý pohraničný styk   sa nedávajú. Boli dané také direktívy, prosím. A potom čosi takého   chcieť je neuvážené, ak nie priam nerozumné, prosím úctivo. Práve ste   prišli z cudziny, nie ste dosť dobre informovaný o dnešnom stave   vecí. Pravda, áno, prosím, vaša žiadosť ísť navštíviť rodičov je   pochopiteľná… No treba si uvedomiť, že pomer nemecko-poľský sa   priostruje. Ale čo vám budem, človeče, vysvetľovať, každým dňom hrozí   konflikt. Chápete už?
    </tei:p>
    <tei:p>
     Gustáv Časnocha nechcel pochopiť, lebo práve v týchto chvíľach   žiadalo sa mu pozrieť matku a dom. Keď ho aj okresný náčelník, ináč   takto dobrý človek, domrzený skoro vyhodil, rozhodol sa ísť na   vlastnú päsť. Ako pavúk dlhý Oščadničan vyviezol ho hore až pod samu   Maguru, odkiaľ závozmi dostal sa do neobsadenej časti svojej dediny.   Železnicou a hraničnými strážami bola dedina rozdvojená. V slovenskej   časti bolo živo ako v tábore. Dobytok a kone zohnané z tamtej strany   vo dne sa popásali po dedine, večermi smutne vyrykovali. Chlapci,   ktorí zutekali z poľskej strany z obavy, že budú musieť slúžiť v   poľskej armáde, tárali sa od jednej skupiny domov k druhej a po   krčmách. U strynej Časnošky našiel ustaraného otca, ktorého   prehovoril ísť v noci na druhú stranu k materi. Chudák otec celý sa   rozžiaril a spružnel ako mládenec, keď sa kradli potokmi, smrečím a   poza kroviská po sihlinách veľkou okľukou na Poľanu.
    </tei:p>
    <tei:p>
     Mater Časnoška ozaj len chvíľu mala radosť z oboch chlapov, lebo   hneď zosmutnela a chvela sa strachom, že, Bože môj, chytia ich a   odvlečú. Oči nespustila z okien a dverí, čo neprestajne vyhliadala.   Nedalo jej to. Vyviedla ich do závozu, že tam si pohovoria   bezpečnejšie. Ale ani tu nebolo s ňou reči. Aby radšej odišli, že ona   to už akosi vydrží s dievčencami, keď si bude istá, že sa im nič   nestane. Dodala si odvahy i do žartu a vystrojila ich veselo, lebo ak   nepôjdu, že ich skálím zaženie. Aké strachy, veď to večnosť tak   nemôže potrvať.
    </tei:p>
    <tei:p>
     Ešte niekoľkokrát vystrojili sa večierkami otec so synom na zálety   za materou. Ale ani trochu radosti už nenašli v smelých záletoch.   Otec veľmi zvážnel a umúdril sa, syna zas drvil zvýšený pocit   ohrozenosti človeka človekom práve na tomto chotári, kde sa cítieval   najbezpečnejší. Neostávalo mu, len sa vrátiť do okresného   mestečka.
    </tei:p>
    <tei:p>
     Pretože bolo skoro isté, že bude musieť ešte niekoľko dní čakať   odpovede na svoje žiadosti o miesto, dal si vyniesť všetky svoje veci   do izbice v hoteli. Čas ho negniavil, dokiaľ sa mohol tárať mestom,   obzerať mešťanov stojacich vo dverách svojich sklepov, so sympatiami   sledovať kysucké ženy a mužov, ktorí kolísavým krokom chodili mestom,   akoby stúpali do grúňov. Pri píle vydržal najdlhšie. Pracovali tam   chlapi, ktorí mu boli povedomí a blízki v mnohom, ale najviac tým, čo   by bol asi priateľsky očuchával, keby bol zviera. Keď zastal   rozkročmo uprostred izby medzi kuframi, zovrelo ho ticho a prepadli   ho myšlienky, ktoré zahlúšal. Chvíle, ktoré nasledovali, do závratu   tiché a priepastné, rozzevili sa pred ním. Svet sa mu rúcal a on sa   rútil s ním, stojac na dvoch vŕzgavých doskách hotelovej izbice.
    </tei:p>
    <tei:p>
     Treba sa mať na pozore, Gustáv Časnocha!, hovoril sám sebe, lebo   sa v ňom prebudila ostražitosť. Myslel si si, že si sa stal imúnnym   ku všeobecnej skúsenosti svojho rodu, míval si si, že si sa naučil   brániť sa jej, a zatiaľ na prvom kroku naďabíš na klepec, do ktorého   sa chytíš, ani nevieš ako. Pozor, Gustáv Časnocha, tvoja vlasť je   vysnená, vysnení sú i ľudia.
    </tei:p>
    <tei:p>
     Čo tak stál, mihla sa mu mysľou z cudziny tvár priateľa   posmeškára: „Vy Slováci, keď sa to tak vezme, ste orientálci,   meridziate ako kravy, snívajúc, ruky založené. Kultúrne národy   vynašli konverzáciu so ženami, galantnosť, vynachádzajú umenie, pijú   víno, hovoria, hovoria, iné vojnu vedú, aby nemuseli myslieť na tú   pekelne trýznivú skúsenosť života, ktorú vy znova a znova prežúvate   ochromení. Nevynašli ste nijaký prostriedok duševnej hygieny.”
    </tei:p>
    <tei:p>
     Naozaj, Gustáv Časnocha bol človek ostražitý. Ostražitosť v jeho   prípade bola črta osobnej kultúry. Musel sa mať na pozore, podobne   ako sa strežie zaklínač kobier pred hadím jedom, mních vycvičený v   kajúcnosti a cnosti pred cnosťou, aby nebol zo samej pokory pyšný na   svoju cnosť. Na pestovanie jemných cností treba rafinovanosti, ak len   nepoviem, že i trochu chytráctva.
    </tei:p>
    <tei:p>
     „Som ustatý, a ustatému človeku i reálny svet stráca na reálnosti,   ak sa len nestáva fantastickým,” bránil sa Časnocha obrazu sveta,   ktorý videl.
    </tei:p>
    <tei:p>
     Zavolal chyžnú, dal si pripraviť kúpeľ. Zatiaľ dal sa ostrihať a   oholiť. Div že sa nedal po kúpeli namazať vonnými olejmi, len aby   mohol usnúť a tvrdo spať ako dieťa, spať, aby spánkom unikol   prízrakovosti sveta, ktorá bola utajená v každej veci ako
    </tei:p>
    <tei:p>
     v zámotku. Podarilo sa mu podvečer zaspať viac úsilím vôle ako   rozpoložením tela, ktoré sa poddajné odovzdáva spánku. Keď sa   prebudil, bola už tma a úplné nočné ticho. Ako noc pokročila,   nevedel. Pokúšal sa znova usnúť, ale zakaždým sa vyrojilo mnoho   drobných myšlienok a rozkladalo jeho vôľu. Márnym úsilím spať a potom   bdením noc sa hĺbila a ticho.
    </tei:p>
    <tei:p>
     Plahočil sa za človekom v nočných temnotách a tichu, aké býva o   polnoci. Ľudia mu vyvstávali z dna temnôt akoby z oceána   fluoreskujúcou farbou. Prahli po sebe neuhasiteľným smädom, všetci   preniknutí tragickou skúsenosťou a nepreniknuteľní jeho pochopu.
    </tei:p>
    <tei:p>
     Vstal, mysliac, že usporadovaním svojich vecí zaženie čas. Ticho   otvoril skriňu, aby nerušil susedov. Ticho ho však zarazilo a nechuť   k akejkoľvek činnosti zastavila prvé jeho kroky. Sadol si, kde práve   bol, do velikánskej skrine, ako na prahu dverí.
    </tei:p>
    <tei:p>
     Naraz zbystril sluch ako na postriežke. Za priečkou bol človek,   cítil ho tak bezprostredne, akoby bol v jeho izbe, až uskočil   úľakom.
    </tei:p>
    <tei:p>
     Naozaj, jeho izba spojená bola so susednou dverami, lenže dvere   boli zakryté velikánskou skriňou, aby to nerušilo. Sadol si na otoman   a mimovoľne sa oprel o stenu, aby nijako nenarážal na človeka tam za   priečkou, ktorý sa mu zdal tajomný. Veľmi sa podivil, keď i spoza   priečky, o ktorú sa opieral, začul hlas muža, ktorý sa modlil po   dennej lopote a nočnom bdení.
    </tei:p>
    <tei:p>
     „Hospodine, popraj odpočinku a pokoja mojim blížnym
    </tei:p>
    <tei:p>
     i mne, ak si to zaslúžim,” chrčal hlasom muž, akoby v hlbine   pridusený.
    </tei:p>
    <tei:p>
     Gustáv Časnocha sa naradoval, že našiel človeka tak blízo vedľa   seba. Bolo to ako dobrodenie, lebo kým sa za nimi lopotil v svojej   predstave, unikali mu.
    </tei:p>
    <tei:p>
     Ale jeho radosť z objavu ľudí za priečkou netrvala.
    </tei:p>
    <tei:p>
     Začali naňho naliehať svojou prítomnosťou. Nevedel o nich nič   povedať, len že sú prítomní.
    </tei:p>
    <tei:p>
     Muž, ktorý sa modlil, usnul.
    </tei:p>
    <tei:p>
     Časnocha v nočnom tichu
     <tei:emph>
      čul,
     </tei:emph>
     že hotel, v ktorom býva,   zvonku masívny ako mohutný balvan, vnútri je dutý, poprehrádzaný   tenkými priečkami ako z lepenky na malé i úplne malé priestorčeky, v   ktorých jednotlivo bývajú ľudia. Hotel bol podobný koralovému trsu na   dne mora. Niektoré ulitky boli zaplnené životom, iné hluché   prázdnotou, ktorú bolo možno, ako sa mu zdalo, počuť v nočnom tichu,   Napríklad miestnosť pod ním bola prázdna a rozsiahla. Bola to   jedáleň. Vnikol do nej. Ohmataný nábytok, zvyknutý na dotyk rúk,   známy s toľkými ľuďmi, prijal ho vľúdne. Izba nad ním bola mlčanlivá   a akási dutá. Zostala na túto noc prázdna. Možno ďalšiu noc prijme   človeka. Druhá izba na poschodí vedľa nej bola nehostinná. Naukladané   boli v nej vyradené predmety, ktoré stratili, zabudnuté, dušu. V   susednej izbe bdel židovský rabín. Do izby naľavo od neho musel sa   tíško vkradnúť, aby nezobudil spiaceho muža. Celá izba bola naplnená   jeho prítomnosťou. V spánku nasnul muž mnoho vláken pavučín, do   ktorých sa omotal a ktorými popretkával v sústredných lúčoch svoju   izbu. Keď ta vnikneš, narazíš na vlákno ako na anténu. Vlákno sa   zachveje. Zobudil by sa muž, čo leží tvrdo vystretý na samom kraji   svojho lôžka. Pevnosť steny je mu príjemným zdaním vo sne. Mihalnice   mu opúchajú spánkom. Je to ten agent, čo vliekol včasráno napchatú   aktovku do mesta. Povedať o ňom len, že je agent, je teraz tak málo,   keď spí. Má svoje sny, ktorými omdlelo jeho telo a navrelo. Vo dne má   svoje myšlienky, ktoré ho činia neprístupným ako pichľavý plášť ježa.   Teraz sa nebráni a možno ho odieť aj sympatiou.
    </tei:p>
    <tei:p>
     Do vedľajšej izby nemohol vniknúť ako k susedovi. Vstúpiť by bolo   chúlostivé. Hneď za priečkou odpočívala žena. Ani sa nepodivil svojej   istote, hoci bola taká podivná. Povieš si, je to žena. Dýchaš, čuješ,   konáš a vieš, že je to žena. Alebo skôr tak dýchaš, čuješ, konáš, že   je to žena. Znepokojovalo ho vedomie o tej žene hneď za priečkou.   Najviac znepokojuje muža najneurčitejšie vetrenie ženy, kde je žena   len žena, šialivá predstava, vzduchom prerednutá vôňa ženy, zvuk jej   krokov, strácajúci sa a stratený vo vetre, v hukote vody, v speve   vtákov a huku miest.
    </tei:p>
    <tei:p>
     Žena za priečkou dotýkala sa ho neurčite. Právom sa podozrieval,   že jeho záujem živí túžba. Usiloval sa vylúčiť neodbytnú myšlienku,   nazývajúc ju oplzlou. I pre človeka znalého telesných radostí   predstava tela býva osídlom, priam ako žiadostivosť.
    </tei:p>
    <tei:p>
     „V nočnom tichu hľadám ľudí ako tykadlami, dotýkam sa ich tiel,   zapojujem sa do ich tajomstva. Hovorím si napríklad: ľudia spia. Má   to zmysel, že spia v mojom sne, v mojom tele. Pohrúžení sú celí do   míkvosti, v míkvosti leží vedomie jednoty s nimi. Ale nemožno   previesť na myšlienku skúsenosť ľudí. Duch je ničotne slabý a   nevidomý, ponárajúc sa do nej.”
    </tei:p>
    <tei:p>
     Opäť sa vrátil k žene za priečkou. Bolo však márne pátrať po jej   podobe. Predstavou človek len vyprahne, ukoná sa.
    </tei:p>
    <tei:p>
     Raz, keď už objavil, že jeho sused, agent niekoľkých   nakladateľstiev, je členom mystického krúžku uskutočňovateľov   kráľovstva božieho na zemi, Časnocha sa vrátil neskoro domov.   Otvoriac skriňu, aby uložil do nej odev, začul hlasy, úryvky   rozhovoru. Mal dojem, že akýsi sentimentálny muž vyznáva sa žene za   priečkou. Sprvu vnímal mimovoľne, potom, keď súvislosť mu bola jasná   a keď si domyslel, čo za priečkou predchádzalo, podesil sa priam, čo   urobil. Vypočul špinavú intímnosť muža a jeho spoveď plnú zámlk a   temných stonov. Bolo to také ohavné, že zostal stáť ohromený.
    </tei:p>
    <tei:p>
     „Vy ste obluda, Žožo, ale si z toho nič nerobte,” smiala sa žena.   „Všetci sme obludy alebo aspoň zvery.”
    </tei:p>
    <tei:p>
     To bolo priveľa. Časnocha tresol o zem malý popolník, aby   upozornil ženu za priečkou, že je tu ktosi, kto sa vedome bráni   hľadieť do priepadliska, ktoré je v človeku. I z toho, čo mimovoľne   vypočul, chytal ho závrat. V slovách muža spoza priečky bola   uhrančivosť špiny a ľudskej úbohosti. Obaja ľudia spoza priečky   dotierali naňho a ich reč vracala sa mu neodbytne na myseľ, lebo ich   bolestné tajomstvo tela ho sužovalo. Snažil sa vyslobodiť opovrhnutím   k sebe, v čom bolo aj hodne ľútosti nad sebou a dvojicou za   priečkou.
    </tei:p>
    <tei:p>
     „Opojení sú telom,” myslel si. „Spálená krv tkanivom pľúcnych   vlásočníc nasycuje vzduch, ktorý ich obmýva zlým dychom. V dôvernosti   dýcha žena jeho výpary, a to je pre ňu blaženstvo. Dýcha telo ženino   pod pazuchou, zo zhybov údov omamné vypotieva otravné splodiny tela,   ktoré muž nenásytne vdychuje. A toto je ústie tvojho vytrženia,   kadidelnica pri vstupe do pozemského raja, omamný nápoj na ohromenie   pochabej činnosti ducha, tajomstvo tisíc ráz prehliadnuté a ustavične   znepokojujúce, neznámy muž spoza priečky.”
    </tei:p>
    <tei:p>
     Raz popoludní náhoda priala Gustávovi Časnochovi. V novej časti   mesta stretol známeho agenta, svojho suseda z hotela. Z náhleho   hnutia mysle sledoval ho zobdaleč. Prešiel za ním dve ulice, vstúpil   za ním do budovy pošty, kde si muž pri priečinku žiadal poštu na   akési heslo. Chvatné ju poprezeral; aha, bol medzi listami, asi   obchodnými, a balíčkami reklám list, ktorý ho vzrušil. Muž ho   dychtivo prečítal, potom sa rozbehol na námestie, kde stáli   taxíky.
    </tei:p>
    <tei:p>
     Keď sa muž s aktovkou Časnochovi stratil, vypočul si na mestskom   korze z megafónu škrípavý hlas, ktorý referoval
    </tei:p>
    <tei:p>
     o vojnových štváčoch v Poľsku, o úmysloch zradného Albiónu,   násilnostiach, ukrutnostiach, incidentoch, o hroziacom konflikte. Ako   prechádzal mestským korzom, ktosi naňho zavolal menom. Obzrel sa a   zastal. Elegantný dôstojník v parádnej uniforme zasalutoval. Aká   náhoda, stretli sa priatelia zo študentských čias, Jozef Rataj s   Gustávom Časnochom. Nevideli sa roky, bolo si čo povedať. V návale   priateľskej zhovorčivosti Časnocha navrhol sadnúť si do kaviarne, no   Rataj namietol, že radšej sa predsa len prejdú. Lichotením a hovorom   o sebe rýchlo uspokojili svoju márnomyseľnosť.
    </tei:p>
    <tei:p>
     – Jožo, aký si ty elegantný, ako dobyvateľ. Fúziky, hlaďme, a   uniforma. Úspechov hodne, čo?
    </tei:p>
    <tei:p>
     Ale priateľská zhovorčivosť prestávala, ako sa dostávali na veci   dosť dôverného rázu. Obom bolo ľúto, že nemôžu hovoriť, ako   hovorievali kedysi. Mlčky prešli ulicou, zahli doprava a zas doľava,   dostali sa do ulice, ktorou chodievali milenci. Keď zabočili do ulice   vedúcej znova do stredu mesta, začuchli najkrajšiu vôňu na svete,   vôňu chleba, stretli ešte milú starenku a chlapca, ktorý ako Atlas   niesol na pleciach, hlavu majúc prikrčenú, velikánsky chlieb. Mohli   mať radosť z obcovania s ľuďmi a vecami ako kedysi, ale boli smutní,   že sa druh druhovi vzdialili. Časnocha odvážil sa hovoriť ako kedysi,   pokúšajúc sa nájsť spoločný zdroj radosti. Ale nepodarilo sa mu to,   nakoniec hovoril iba sám a z jeho reči pri všetkej hrdosti viala   clivota.
    </tei:p>
    <tei:p>
     – Aké je to zvláštne, drahý môj Jožo. V tomto čase, keď človek   pociťuje naliehavejšie ako kedy predtým neistotu sveta, teba pýcha   pokúša, aké rúhanie je to okrádať každodenne a olúpiť svoj život o   hrozné i krásne predstavy o ľuďoch, o šťastie i utrpenie, o   priateľov, ku ktorým si lipol, o ženy, ktoré si miloval, o sny   nepatričnej veľkosti, i o tie smútky, živočíšne a celkom nerozumné. A   predsa, čo človeku po tejto lupičskej vášni zostáva, je zázračnosť   sama, číry život, všemohúcnosť v ňom, ktorá sa stravuje. Keby som bol   pobožnejší, povedal by som, že teraz žijem na útraty božie. Viem, že   je to správne. Veď život sa mi linie z neznámeho zdroja. Je to Boh?   Plynie taký číry, že pre čírosť samu je mi samotnému nepozorovateľný.   Sám však nikdy nezvlažím ústa v tomto čírom zdroji. Je mi potom akoby   vo sne. Smädiaci snívam o prameni. Lapám po ňom ústami, logám ho   nenásytnými hltmi. A keď sa prebúdzam, som celý vyprahnutý, pretože   ani vo sne nedrieme vedomie, že zo snového prameňa sa nenapojím. Kde   sa len prebudím? A to je tragické, lebo veď nič nie je vo mne   bdelejšieho ako smäd po opravdivom zdroji. – Vyznával sa Gustáv   Časnocha dávnemu priateľo –
    </tei:p>
    <tei:p>
     vi Ratajovi.
    </tei:p>
    <tei:p>
     – Príliš citový protest proti spôsobu života, ktorým žiješ, viac   než na všeobecnú neistotu doby, – chlácholil Rataj Gustáva, lebo   cítil výčitky pre svoju chladnosť k priateľovi. – Skoro by som mal   chuť odporovať ti, ale si príliš slávnostný a meňavý ako exotický   vták či – ak mám byť vznešený ako ty – ako fénix. A to len preto, že   človek ti je chimerický. Načo len tak uvzate hromadiť skúsenosti,   ktoré nás znepokojujú. Nevyliečil si sa, môj fénix ohnivý, ani v   novom prostredí, – dodal so zmierlivou iróniou, ktorá mu bola   vlastná.
    </tei:p>
    <tei:p>
     – Podívaj sa, Jožo môj, ty si dôstojník, narábaš a hovorievaš o   určitom, konkrétnom človeku, ktorý má vykonávať tie a tie rozkazy. Ty   tomu veríš. Konkrétny človek… určitý… – Gustávov hlas znateľne   zmäkol. – Keby bol človek určitý, konkrétny… Neznámy mi je človek,   áno, chimerický – ako si povedal. Vieš, nehovorím o človeku, pokiaľ   je predmetom anatomického,
    </tei:p>
    <tei:p>
     biologického štúdia, pokiaľ je vykonávateľom spoločenských
    </tei:p>
    <tei:p>
     c funkcií, ale o človeku, pokiaľ sa upína k nemu naša túžba, náš   smäd, ustavične prahnúci, potreba sympatie a lásky, naša úzkosť, ako   ním zaľudniť priestor duše, ustavične sa rozrastajúci – láskou,   smädom.
    </tei:p>
    <tei:p>
     Zdalo sa, že i Rataj podľahol na chvíľu citovému priateľovi.   Udivilo ich, a Rataja i zarazilo, že sa blížili k tomu istému hotelu,   kde obaja bývali, čo pravda pobadal len Časnocha.
    </tei:p>
    <tei:p>
     – Nesmej sa mi, že tak rečním, – pokračoval Časnocha. – Ale v   človeku sa nahromadí toľko clivoty.
    </tei:p>
    <tei:p>
     Zastali pred samou bránou do hotela. Rataj prestupoval   netrpezlivý.
    </tei:p>
    <tei:p>
     – Životný pocit na skúsenosť pomaly sa formuluje. Priateľ, s   ktorým som prežil rojčivé chlapčenstvo, vieš, Julo, o ktorom som ti   rozprával, žiadal ma nakoniec, aby som sa prestal s ním stýkať. Je   misionárom, nevedno v ktorých končinách. Kazil som ho vraj pýchou.   Ušľachtilý Ind spáchal samovraždu. Úsmev na jeho tvári tým viac ma   znepokojuje, že sme si otvorili duše dokorán… Prvú ženu, ktorú som   opravdivo miloval, opustil som z nevysloviteľného popudu. Prečo len   človek človeku má byť osídlom, boľavým nepokojom? Pretože človek po   človeku má strašný smäd… Teraz napríklad žijem vedľa ženy a za   priečkou akoby z lepenky čujem, ako dýcha, mimovoľne začujem úryvky   jej rozhovorov. Viem o nej len, že má prsteň s ametystom, do ktorého   je zvinutých niekoľko životov. Pod zámienkou prsteňa, ktorý viaže   moju zvedavosť, vkráda sa mi do života veľmi ľstivo a neodbytne.   Viem, že ja tiež vkrádam sa jej do života, mysliac na ňu. A bránim sa   tomu…
    </tei:p>
    <tei:p>
     Pri posledných slovách Rataj nemohol premôcť živé prekvapenie.   Stáli pred hotelom a dôstojník bol už rozmrzený.
    </tei:p>
    <tei:p>
     – Alebo ty, Jožo, – nechal si Časnocha ukrývanú divosť nakoniec, –   strácaš sa mi… strácam sa ti. Za ľuďmi, ktorých milujeme, plahočíme   sa dňom i nocou bez istoty, že sú to tí skutoční. Nieto spočinutia   pri človeku, hoci ho aj miluješ. Dosiahol si ho lopotne, a v tej   samej chvíli ti uniká… Ten smäd, Jožo… tragická žízeň… Ale hádam je   to aj dobre, – dodal odhodlane na rozlúčku. – Ľudia nás nútia, aby   sme boli tvorcami ľudí pre seba. Boh tiež stvoril ľudí pre seba.
    </tei:p>
    <tei:p>
     Priatelia zo študentských čias podali si ruky úplne chladne.
    </tei:p>
    <tei:p>
     Rataj ľahostajne ohrnul rukáv, aby pozrel na hodinky, koľko sa   oneskoril.
    </tei:p>
    <tei:p>
     Časnochu zamrzelo, že priateľ pred ním tají takú bezvýznamnú vec,   ako asi bude schôdzka v hoteli. Rozlúčil sa s ním obradne a z hrdosti   mu ani nepovedal, že bývajú spoločne v jednom hoteli. Obišiel blok   domov a až vtedy vstúpil do hotela, keď priateľ bol už iste v svojej   izbe.
    </tei:p>
    <tei:p>
     Čo Časnocha zazrel, otvárajúc dvere do haly, priam ho   omráčilo.
    </tei:p>
    <tei:p>
     Po schodoch vystupoval jeho priateľ dôstojník a vedľa neho žena s   hojnými plavými vlasmi, tá, čo nosila prsteň s ametystom. Zastal ako   onehdy. Pohľadom vrúcne spočinul na ich pätách, kým obaja nezájdu,   strácajúci sa muž, jeho priateľ, ktorého hlas a kus tajomstva začul   spoza priečky, a žena, ktorá sotva bola skutočnejšia ako predstava   ženy spoza priečky. Keď zašli, na schodište sa vyrojili všetci,   ktorých bol kedy čo i len pohľadom zachytil, lebo po predošlých   ostalo prázdno.
    </tei:p>
    <tei:p>
     Mládenci a devy ticho vystupovali s mäkkosťou v chodidlách po   modrom behúni. Všetci vystupovali, tí, čo iba kúsok išli po zemi,   ľahkí ako anjeli, i tí, čo cestou ustali a namáhavo sa zapierali o   zábradlie, všetci s ním spútaní ľahkým putom.
    </tei:p>
    <tei:p>
     Kde sa tu toľkí nabrali? Je vás neprehľadný zástup. Vás všetkých   si pamätám, povedomí ste mi, ale všetci ste mi neprístupní, hoci nás   viaže puto. Vás som pribral za spoločníkov, vlastne ani sme sa   nevolili, boli sme vyvolení pre seba vzájomne svojou sympatiou. Vy   zas vlúdili ste sa ku mne záludne a ste neodbytní. Ty, Václav Turek,   napríklad, ty si sa dal rýchlikom rozkúskovať, v ústach si mal   žuvanec chleba a na tvári ohavný úsmev, akoby si chcel i svoju smrť   znevažovať. Pozbierali tvoje údy znivočené a zavinuli dokaličenú   hlavu s tým úsmevom do vreca. Ja som mal dosvečiť tvoju totožnosť na   križovatke mnohých ciest.
    </tei:p>
    <tei:p>
     Vás všetkých poznám, ale koľkí ešte, nesmierne početnejší, čo   sotva stačili ste podráždiť sietnicu môjho zraku, vyvstanete.   Nespokojné davy žiadajúce prácu a chlieb a protestujúce, vojská na   pochode, zástupy veriacich, húfy na trhoviskách, radostný príval ľudí   pri moriach, nespočítateľní, čo o nich len vedomie mám. Vystúpte,   Mauricette a Zuzanka, nerozlučné priateľky z Bretónska, milí Jaroš a   Ladislav, drahý Peter, dôstojný otec Kalamen, stúpajte, vystúpte   všetci.
    </tei:p>
    <tei:p>
     Vystupovali všetci po schodoch s modrým behúňom. Zjavovali sa v   priestore dverí, končekmi obuvi začínajúc, a pätami nôh zachádzali.   Zostal za nimi prázdny priestor umdleným zmyslom.
    </tei:p>
    <tei:p>
     Pomaly sa spamätával.
    </tei:p>
    <tei:p>
     Gustáv Časnocha mal šťastie ešte raz vidieť ženu spoza priečky   –
    </tei:p>
    <tei:p>
     V Žiline do nočného rýchlika nastúpili dvaja elegantne oblečení   páni a medzi nimi dáma s hojnými plavými vlasmi. Sad –
    </tei:p>
    <tei:p>
     li si k nej tesne po bokoch. Keď otvorila okno, upozornili ju   poklepaním na ramená, že je nebezpečné veľmi sa nahýnať z obloka.   Nato dáma rezignovane si sadla na svoje miesto. Na krásnej ruke,   nevládne ležiacej v lone, zajagal sa prsteň s ametystom. Jeho kameň   bol do obdĺžnika brúsený, na krajoch nežne fialový ako magnólie, v   strede sa prehlboval do pôvabného tieňa, ktorý sa dal smelo nazvať   hĺbkou tohto ušľachtilého tvaru. Kameň bol umeleckým spôsobom vsadený   do venca z platiny a briliantov. Tvarom, ušľachtilosťou i veľkosťou   ponášal sa na prsteň preláta. Vo všetkej pompéznej dôstojnosti mohol   ho nosiť povedzme Jeho Excelencia don Antonio Perez de Tijudo y de   Gonzales, biskup z Quadalajary, ktorého komunisti na ražni upiekli v   občianskej vojne.
    </tei:p>
    <tei:p>
     Ďalšiu rozprávku, spoly fantastickú a spoly dobrodružnú, rozprávku   o prsteni s ametystom, ktorý sa dostal iróniou osudu z ruky   španielskeho dona a biskupa z Quadalajary na prst krásnej ženy a   nebezpečnej vyzvedačky v prospech nepriateľských mocností Zity   Kaloghovej, nech si čitateľ láskavo vymyslí sám, ak je trochu   znepokojený, aby sa nezdalo, že autor stratil sa v rojčení   premýšľaním o nepravdepodobných ľudských osudoch za dnešných   čias.
    </tei:p>
   </tei:div>
   <tei:div type="chapter">
    <tei:head>
     ČLOVEK NA DIAĽKU
    </tei:head>
    <tei:p>
     Nebola to zrkadlová sieň, do ktorej dvaja chlapi vstúpili, lež   nemocničná sieň, celá sa skvela čistotou, bielym lešteným kameňom,   bielymi ľuďmi od piat až po hlavy, vlastne ani nie nemocnica, lebo sa   tu ľudia rodili, i keď trpel i ako všade na svete.
    </tei:p>
    <tei:p>
     V malých izbietkach ležali biele a akoby priezračné kútnice. Bola   tu i veľká ústredná sieň, vyhriata ako lono matky, kde v malých   priehradkách-postieľkach ako vo voskovom súši ležalo mnoho malých   stvorení. Chodbami mihli sa vše doktori, vše ženské opatrovnice   nesúce na rukách tajomné uzlíky. Nehlasne, bez zvonca a lekárskych   pokynov, odnášali a zas prinášali od kútnic do tohto voskového plástu   nakŕmené stvoreniatka. Na chodbách jednotlivo postávali mužskí,   pokorne a v rozpakoch krútili v prstoch klobúkmi, keď im ženské   opatrovnice voľačo šeptali a hneď kládli prsty k ústam, aby mlčali.   Bolo to celkom zvláštne, lebo v tomto oddelení, ba i v celej budove   vládlo ticho, aby tým zreteľnejšie vyrážal – v pravej chvíli a na   pravom mieste – bolestný detský krik, ktorý sa tým na bolesti len   spoly zúčastneným zdal radostný.
    </tei:p>
    <tei:p>
     Hľadajúci človek Viktor Valdia v týchto miestach predtým nikdy   nebol. Viedlo ho sem kamarátstvo s druhým chlapom. Pred ním náhlivo   kráčal muž-otec, jeho spoločník, ktorý sa tu cítil na mieste. Viktor   Valdia kráčal neisto ako nezvaný, hoci si vstupenku, ako bolo zrejmé,   kúpil veľkou kyticou ruží, ktorú niesol kamarátovej žene. Vstúpil   všade, kam bolo dovolené, do malej izbietky i do veľkej, podobnej   umelej liahni. Najprv vošiel do malej. Na posteli ležala jemu neznáma   žena, bledá, s priezračnými sluchami, s vysilenými a tiež   priezračnými rukami, najmä v prstoch a v lakťoch. Kamarát sa ku   svojej ženerodičke hlboko sklonil nad nízku posteľ a na jednom kolene   zostal pri nej ako milenec. Bozkal jej obe ruky, ako tak ležali   vysilené na prikrývke, a chystal sa zaliať ju prúdom vrúcnych slov,   aby jej aspoň líca sčerveneli. Valdia jej nebadane položil kyticu   ruží k nohám na prikrývku a pospiatky sa vytratil. Na druhom konci   chodby zastal trochu bezradný i trochu smutný, hoci sa radoval z   radosti kamaráta. Tam za dverami bola veľká sieň, uzavretá nie na   zámky, ale niekoľkorakými hrubými vrstvami plsti. Bola to sieň   bolesti, operačná sieň zo skla a ocele, a nič jej nechýbalo – už   tajomnými dverami počínajúc – do rozprávkovej hrôzy. Ta, pravda,   nemohol vstúpiť, ako napokon nikde v tomto dome, kam mali prístup iba   vyvolení.
    </tei:p>
    <tei:p>
     Pred čalúnenými dverami stál jeden z trpiacich mužov. Úzkosťou sa   mu potila bledá tvár a lysé čelo. Zmietal sa na malej plôške od   lavičky po dvere. Usadal a vstával, prestupoval z nohy na nohu,   popošiel kúsok a zas vyzeral oknom do prázdneho priestoru. Krčil si   klobúk pod pazuchou, prelamoval si prsty a dlane, až mu v kĺboch   prašťalo. Ústa mal krvavé, čo si ich dohrýzol v úzkosti. Dobre bolo,   že Valdia sa mohol zachytiť tohto človiečika vo chvíli, ktorá bola   preňho taká ťažká.
    </tei:p>
    <tei:p>
     – Upokojte sa, človek môj, utrpenie vašej ženy i vaše nemôže vyjsť   nazmar, – pustil sa s ním do reči. – Hej, nič nemôže vyjsť nazmar.   Toto je len skúška vašej sily, ktorú Boh dopúšťa… A nemali by ste tu   len tak stáť. Mali by ste sa čímsi zamestnávať, mohli by ste   napríklad doniesť do izby svojej žene čosi na potechu, keď j u ta   prenesú. Potom už nebudete mať kedy.
    </tei:p>
    <tei:p>
     Neznámy človek pozrel naňho vďačne, lebo sa ozaj v tejto chvíli   cítil opustený.
    </tei:p>
    <tei:p>
     – Ona to neznesie, ona sa poddá. Vraj neprirodzená poloha. Hádam   ju režú. Režú. Pozrite, pán môj, som starší človek. Stále chcela mať   dieťa, veľmi sme chceli mať dieťa, a nemohli sme. Šesť rokov. Potom   by to nemalo zmysel, keby… Nie, nie, nemôže sa to stať. To nemôže   chcieť ani Boh, aby to zmysel nemalo…
    </tei:p>
    <tei:p>
     – Len musíte veriť. Tak jej pomôžete. Ale nestojte tu, keď vás   bude treba, zavolajú vás. – Chytil ho pod pazuchu a ťahal. To sa už   jeho kamarát zjavil na chodbe a obzeral sa za ním.
    </tei:p>
    <tei:p>
     – Poďte, pôjdeme sa podívať na maličkých. Obhliadnete si, kde bude   i vaše ležať.
    </tei:p>
    <tei:p>
     Neznámy človek dal sa konečne viesť. Trvalo len chvíľu, čo prešli   spolu kus chodby, ale tá chvíľa bola pre Valdiu krásna. Potom všetci   traja vstúpili do ústrednej siene, kde ležali drobné stvorenia v   drobných priehradkách ako v súši. Každé malo nad postieľkou tabuľku s   menom, ktoré bude celý život označovať jeho malú priehradku a ku   ktorému prišlo len zhodou okolností. Boli to celkom nevýrazné   tváričky i tielka snovej a hmlistej podoby. Nedávno prišli na svet   len akoby v náznaku a nie celkom hotové. Poznávali sa v nich len   otcovia a matere, a ak by ešte ich veľmi blízki, ale aj tí iba z   domýšľavosti, lebo to boli celkom noví ľudia, ako kométy, ktoré sa   len raz zjavujú. Šťastný bol len jeden z nich, ten, čo našiel   priehradku so svojím menom a v nej stvorenie mužského pohlavia.   Kľakol k nej a v dojatí vyrážal neartikulované zvuky ako požehnanie   človiečikovi zmraštenej tváričky a zaťatých piastok, ktorý bolestne   virgal nôžkami a vytrvalo nariekal. Tí druhí dvaja zostali stáť v   prehriatej sieni, ktorá by bola azda i pre nich nie veľmi bolestným   rajom, keby boli bývali nahí.
    </tei:p>
    <tei:p>
     Ako len túžil mať svoje dieťa tu na konci radu živých bytostí ten   neznámy človek. Hľadel do prázdna, akoby mal zahliadnuť jeho podobu,   a chrčivo vzdychal: – Môj syn, môj syn, ty musíš prísť. – Chytal   Valdiu za rukáv: – Verím, verím, pán môj dobrý, že príde. Tutohľa   bude kričať medzi ostatnými, lebo ináč nemalo by to zmysel.
    </tei:p>
    <tei:p>
     A ten z chlapov nezúčastnený, Viktor Valdia, stál akoby vo snách,   požehnával v duchu všetky tie stvorenia a s láskou spočinul na každej   tváričke. Ale keď si uvedomil, že ktosi ho dôverne potiahol za rukáv,   čakajúc od neho posilnenie, začal mu priam vo vytržení vyprávať o   podobe jeho syna, ktorý už-už príde, ktorý tu každú chvíľu musí byť.   Hľa, už mu postieľku pripravujú biele ruky starostlivej opatrovnice i   plienočky má prichystané.
    </tei:p>
    <tei:p>
     Keď tí dvaja vyšli, neznámy človek mal slzy v očiach, hľadel naňho   vďačne a dobrácky. Prešli ešte chodbou, keď prebehla okolo nich   sestra celá udychčaná a radostne, ako sa na dobrý personál patrí,   volala: – Pán oficiál, pán oficiál, čo sme sa vás nahľadali.
    </tei:p>
    <tei:p>
     Pán oficiál, ku ktorému sa Valdia priblížil v jeho úzkosti,   stratil sa mu náhle v ktorýchsi dverách. Na Valdiovu otázku, ktorú   vyjadril asi pohybom pliec, sestra dodala, mysliac, že mu je blízky:   – Ťažký prípad. Veľmi zlá poloha. Muselo sa to operáciou, cisárskym   rezom, ak ráčite vedieť. Matka i dieťa, chutné dievčatko, sú   zachránené. Viete, náš pán primár… – Odbehla. Valdia osamel na   chodbe, čakajúc svojho kamaráta, šťastného otca.
    </tei:p>
    <tei:p>
     Pretože bolo zase raz slnečné popoludnie, vybral sa hľadajúci   človek Viktor Valdia, toho času redaktor Hlasu národa, na prechádzku.   Hoci bol prekrásny deň na sklonku jari, nevedel sa potešiť ani v   prírode. Vliekol sa a len sa tak kyvotal z nohy na nohu strmou cestou   horského parku, s hlavou zvesenou na prsiach. Ak mám pravdu povedať,   ľahostajné mu boli všetky krásy, lebo on občas hlodal len v sebe do   seba pohrúžený. Čo videl a len zastrene vnímal, bol šedivý pruh cesty   a zaprášené špičky topánok. Mal svoje myšlienky a znášal svoj život   odhodlane sám.
    </tei:p>
    <tei:p>
     Ale s týmto nákladom predsa len vládal rýchlejšie kráčať ako   človek pred ním, ktorý pred sebou tiskal kočík s deckom. Znateľne sa   k nemu približoval. Viktor Valdia ďalej hlodal vo svojich myšlienkach   a človeka pred sebou ani nezbadal. Ako rozmotával pevný uzol   myšlienok, vracal sa priam s nevyhnutnosťou, na ktorú nevražil, k   záveru, že človek má v jadre mlčať a že to tak musí byť. Tu, sprvu   sotva čujne a čím ďalej prenikavejšie, začal ho vyrušovať piskot   nenamasteného detského kočíka. Cesta stúpala a územčistý mužík počal   asi ochabovať v tískaní svojho rodinného šťastia. Každú chvíľu   odfukoval, zastavoval sa a utieral si šiju a tvár ako zápasník.
    </tei:p>
    <tei:p>
     Viktor Valdia dlho kráčal za neznámym človekom, ale si ho nevšímal   ani najmenej. Iba protivný, v štvortakte vyrážajúci piskot kočíka ho   tak rozptýlil, že sa mu otcovské šťastie pozdalo celkom veselé. Ani   si neuvedomil, odkedy vníma neznámeho, zapriahnutého do detského   kočíka. Zastal a prižmúril oči. (Keď chce človek vidieť celok, musí   prižmúriť oči, naučil ho maliar Vrana.)
    </tei:p>
    <tei:p>
     Cesta strmo stúpala rozdýchaným údolím až pod samé Dúbravy,   skľukatila sa a vybehla hore-hore do výšavy, až k samému nebu. Po nej   sa pachtil neznámy človiečik s piskľavým kočíkom, so svojím šťastím,   so svojou radosťou. Celkom nahor bo –
    </tei:p>
    <tei:p>
     lo ešte veľmi ďaleko, ale upotený človek usilovne potískal svoj   náklad, lebo sa chcel dostať až ta. Kiež sa ta doterigá, Bože, myslel   si Valdia. Áno, dostane sa ta. Utierať si bude upotenú šiju a tvár,   odfukovať bude a ochkať, ale sa ta dostane. V kočíku má detskú tvár,   do nej bude hľadieť a do očí, nevinných a nepreniknuteľných ako   blaženstvo zeme. Hľadiac decku do očí ani nezbadá, koľko už prešiel,   koľko sa napotil, aký kus vystúpil, ani koľko mu ešte treba vystúpiť.   Áno, dostane sa ta tento neznámy človiečik, zapriahnutý do svojho   nákladu.
    </tei:p>
    <tei:p>
     Valdia postál, a neznámy človek mu ubiehal závratne do výšky, veď   mu aj žičil z celého srdca. Bolo to naraz také radostné, neznámy   človek tisnúci piskľavý kočík. Zdalo sa mu to až zázračné, akoby mu   bohaté žriedlo lásky k človeku vytrysklo v srdci. Napokon vykročil   celý rozradostený za neznámym, a celkom sa k nemu priblížil. Možno   chôdzou, zavalitosťou postavy, azda pachom alebo bohvie čím ten   človek ho priťahoval. Hľa, má mocnú šiju ako opravdivý zápasník. Muž   s takou šijou mohol byť vytesaný do žuly ako Atlas na portáli   ktoréhosi ministerstva, aby niesol všetku ťarchu budovy a dotyčného   stavu. Áno, Valdiovi to bolo také sympatické, že sa už chcel   neznámemu prihovoriť. Ale tu začal neznámy človek vydávať akési čudné   zvuky, skôr zvieracie škreky. Ochkal, huhňal, fuňal, vydával hrdelné   a brušné zvuky, perami brmlal, sipel a sladko pokrochkával. Valdia   konečne porozumel, že sa neznámy tými zvieracími zvukmi rozpráva so   svojím deckom. Taký pohrúžený bol do zhovoru, že ani nezbadal, že   vedľa neho ktosi kráča a si ho zvedavo a s účasťou obhliada.
    </tei:p>
    <tei:p>
     „Len sa bav, človek môj, človek boží, si veľmi šťastný, nebudem ťa   vyrušovať,” povedal si Valdia, rázne vykročil vpred a predišiel ho o   hodný kus cesty. Pod samými serpentínami sadol si do hustej trávy k   horskej riave. Z jednej strany tiekla riava, z druhej od cesty krylo   ho riedke krovie, v tieni ktorého stála lavička. Telo si uvoľnil z   napätia, myseľ mu zaplavil hukot krištáľovej riavy. Ležal v machu   dolu tvárou, dýchajúc horkú a zadúšavú chuť zeme, a len v mieche,   ktorú mu slnko rozohrialo, mal slastný pocit splývania s prírodou,   animálnej jednoty s ňou. Ležal zemou ako alkoholom opojený a malátny   ako kus mazľavého ílu, keď ho znova prebral známy piskot kočíka.
    </tei:p>
    <tei:p>
     Neznámy človek rozbiehal sa i po serpentínach. Decko veľmi   kričalo, iste mu čosi bolo. Zastavil sa pri lavičke a vytiahol dieťa   na trávnik.
    </tei:p>
    <tei:p>
     – Nekrič, moja dcéra drahá, Elenôčka, suché plienočky dáme a zas   ti bude dobre, hej. Však, ty moja sýkorenka. – A ďalej sa zhováral so   svojou dcérou vyrážavými zvukmi zvera i zrozumiteľnou rečou. Rozbalil   a utieral dieťa. Ale neutíchlo ani potom, kričalo a trepotalo   rúčkami.
    </tei:p>
    <tei:p>
     – Dáme ešte Elenôčke papať, hneď dáme, moje dieťa premilené.   Mliečko dáme, však, a dudlíček. – A reč prešla v mľaskavé a brušné   zvuky. Nakoniec zmĺkli obaja, dieťa i muž, v blaženosti, ako sa   pozdalo Valdiovi. Nevydržal vyčkávať a poslúchol radostné vnuknutie.   Blížil sa k nim po tráve, pretlačil sa cez riedke lieštie a vystrčil   z neho hlavu na radostnú dvojicu. Hľadí. Čo to? Ten človek sa   inštinktívne poddával svojmu otcovstvu, štvornožky trčal nad svojím   deckom a pachtil. Sýte dieťa tlieskalo rúčkami. Valdiovu predstavu   úplne ovládli tí dvaja šťastlivci. Vystúpil z krovia.
    </tei:p>
    <tei:p>
     – Dobrý deň, pán oficiál. My sa už poznáme. Ľaľa, Elenôčka!
    </tei:p>
    <tei:p>
     A potom to bolo naozaj veselé. Mužskí sa váľali po tráve ako
    </tei:p>
    <tei:p>
     medvede, pretekajúc sa, ako by dievča rozosmiali, ba udivili. Bolo   to také prosté a ľahké zblížiť sa s človekom v radosti. Poskakoval   okolo decka radostný a blažený. Nepretržite ochkal, bľabotal, hovoril   dve na tri raz otcovi o dcérke, raz zasa dcérke o otcovi. Ponáral sa   do radosti a dával sa ňou unášať až do omámenia. Bola to číročistá   zázračnosť, ktorá sa mu prihodila.
    </tei:p>
    <tei:p>
     Túlil tvár k decku, voňal a vetril pach, akýsi mliečny výpar   mliečneho tielka, ktoré virgalo nohami i rúčkami kamsi do nebies.   Malo oči, mliečne ústa, dva zuby v sánke, nos malo i vlásky, celkom   bolo ako človek, ale človek bez myšlienok, ktoré človeka od človeka   iba odďaľujú. Cítil to tielko vo svojom tele, krv vo svojej krvi.   Čud, nebol otcom a hádam ani nebude, ako s týmto malým mliečnym   človiečikom priam so slastným závratom cítil súvislosť a jednotu.   Dosiaľ sa ho nedotkol, ale odvážil sa ohmatkať ho najprv prstom,   koncami prstov, na rúčke, na lalôčku krku. Naveľa chytil nôžku do   dlane. Zaboriť ešte tvár na bruško a bol by býval opojený. Tu   prichodilo mu zahryznúť sa do machu, do zeme, ale prehodil sa naznak.   Všetko to bolo zázračné. Nebo vysoké a modré, stromy boli doň   ponorené ako do míkvej priepasti, tráva, tráva. Oči mu padli na tvár   človeka, ktorý sa uprene naňho díval vyjaveným pohľadom. Hádam ani   Valdia mu neprichodil ako človek, lebo sa aj jeho zmocňovala   zázračnosť chvíle.
    </tei:p>
    <tei:p>
     – Ste vy otcom? A predsa ma chápete. Ľudia mi chcú nahovoriť, že   som smiešny, keď takto… Som nesmierne šťastný, keď prevíjam Elenku,   keďjej dávam cumlík – zo svojich úst, keďju žena kŕmi. Vy to chápete,   že môže byť taký skromný človek, ako som ja, šťastný…
    </tei:p>
    <tei:p>
     Valdia stále ešte ležal na zemi a díval sa na oblohu, na ktorej   videl tvár, skoro nemú tvár, ktorá sa k nemu rozhovorila. Videl   kalnomodré oči podivne rozšírené, lysé temeno hlavy, v tej polohe   ovisnuté gamby, pršali z nich na neho dôverné a ťažké slová, slová a   sliny. Temná ťarcha tohto človeka, pre ktorú treštili jeho kalnomodré   oči, naľahla naňho a prikvačila ho.
    </tei:p>
    <tei:p>
     – Vy ste ale nebývali vždy šťastný, človek môj?
    </tei:p>
    <tei:p>
     Človek nad ním navalený len zachroptel. Utrpenie v ňom zadunelo   ako v sude. Valdia sa zachvel triaškou.
    </tei:p>
    <tei:p>
     – Ale radšej o tom nehovorme, teraz mám svoj poklad. Pravda,   piskor môj, Elenôčka, ty si môj poklad jediný. Mám na čo myslieť, s   kým sa zhovárať, na prechádzky chodiť a smiať sa. Nebyť sám, to je   to!
    </tei:p>
    <tei:p>
     Neznámy človek len preglgol, hádam slová, ktoré sa mu dra –
    </tei:p>
    <tei:p>
     li so slinou z úst, a zberal sa odísť. Náhlivo uložil dieťa do   kočíka a porúčal sa. Kočík za ním len pískal.
    </tei:p>
    <tei:p>
     Valdia zostal ležať a ani si v rýchlosti neuvedomil, čo sa vlastne   stalo. Ten cudzí život neznámeho naňho doľahol.
    </tei:p>
    <tei:p>
     Nič nebolo divnejšie, ako nosiť tohto neznámeho človeka v   predstavách a vracať sa k nemu. Hľadajúci človek Valdia skoro   pravidelne chodieval pod Dúbravy, vše na poštu zašiel, kde bol pán   oficiál zamestnaný, to väčší počet známok kúpiť, to zas sprievodku na   balík. Reku, pošle niečo mame. Stretal ho i cestou z práce. Ale len   zavolať mohol naňho, veľmi úctivo: Dobrý deň, pán oficiál! No pán   oficiál bol nezhovorčivý a plachý, vyhýbal mu, hoci si to Valdia   nepripúšťal, lebo veril a neraz sa o tom presvedčil, že chlapi,   ktorých mal rád, vždy jeho cit svojím spôsobom opätujú.
    </tei:p>
    <tei:p>
     „Čo ma konečne po ňom,” pomyslel si, keď tá vyhýbavosť už bola   zrejmá. „Ak sa mi vyhýba, vyhýba sa mi, má to svoju príčinu. Mýlim   sa. Môj záujem oňho je len zvedavosť, a tá je každému nepríjemná. V   nezužitkovateľnom čase, keď sa nedá vonkoncom nič robiť, budem si   zdĺhavo nechty strihať alebo sa čo najpomalšie holiť, namiesto aby   som sa s ním zapodieval.” Ale nedalo mu to. Tých niekoľko stretnutí   stačilo, aby v ňom utkvel a akýmsi spôsobom sa ustálil obraz   neznámeho človeka, upoteného a chroptiaceho, s vytreštenými očami.   Bol mu ďaleký a tá podoba bola len jeho maskou. Unikal mu v   predstavách i v skutočnosti, čím viac naňho myslel. Ešte ho potom   stretol zo dva razy, ale bol z toho nešťastný, ak sa len výraz   „nešťastný” nepokladá za nemierne prepínanie.
    </tei:p>
    <tei:p>
     Zatúžite neraz po človeku, popadne vás čudná a nevysvetliteľná   nostalgia po ňom. Naveľa, keď lapáte po ňom ústami ako za vzduchom,   zjaví sa vám.
    </tei:p>
    <tei:p>
     Pán oficiál, ináč neznámy človiečik, náhlivo preráža zástupmi   ľudí, zväčša vojakov a dievčat prúdiacich mestským korzom. Hľa, vráža   do chodcov, vyhýbajúc im, a rozmachuje sa rukami. Skúste sa mu   postaviť do cesty!
    </tei:p>
    <tei:p>
     – Dobrý deň, pán oficiál, kde sa tak náhlite? – Odpovie vám, ako   odpovedal Valdiovi:
    </tei:p>
    <tei:p>
     – Veď. Žena, viete… aby mi obchod pred nosom nezavreli… Poďte so   mnou, prosím, ak sa chcete natoľko unúvať, ale, viete, mám kúpiť –   no, ako otec, sklený nočníček – aby sme videli… A potom musíme ju   zvykať pekne sedieť – ako na tróne. Ja takto, prepáčte…
    </tei:p>
    <tei:p>
     Valdia sa nedal odstrčiť a umienil si, že pôjde za týmto človekom,   aby sa mu znova priblížil, hoci nevedel ani presne uhádnuť, prečo pán   oficiál žiari, prečo sa roznežňuje, až sa mu hlas zadŕha. Bude to   preto, že budú mať nový, celkom nový nočníček zo skla, či preto, že   budú vidieť, či konečne malá Elenka robí zázračnosti.
    </tei:p>
    <tei:p>
     A predsa šiel. Pustil sa za týmto človiečikom proti prúdu.
    </tei:p>
    <tei:p>
     Vošli do obchodu s porcelánom. Keby bol len sám kupoval, bolo by   to príliš jednoduché pre slečnu v obchode. Dali si naznášať všetky   možné tvary, veľkosti a akosti. Teraz zažiarila Valdiova hviezda.   Skúmal tvary, akosti, poklepával na každý a vykladal, aký asi tvar, s   akým otvorom, ale najmä s akým okrajom je najvhodnejší pre také   dieťa, ako je Elenka, ktoré si má len zvykať na tie vymoženosti.
    </tei:p>
    <tei:p>
     – Rozhodne, pán oficiál, tvar nízky, stabilný, hovorím stabilný a   s okrajom čo možno najširším, taký bude najvhodnejší.
    </tei:p>
    <tei:p>
     – Ale, pán redaktor, vidíte, ja som otec a nebol by som venoval   toľko pozornosti šírke okraja… ani sa už nedivím, že žena je neraz   nespokojná… Ďakujem, pán redaktor, ste priateľský a ozaj milý človek.   – Pán oficiál žiaril radosťou a s vďačnosťou sa díval na svojho   nevolaného sprievodcu. I pri vyberaní kalibrovanej nádoby z jenského   skla ukázali sa nielen Valdiove rečnícke vlohy, ale i veľmi špeciálne   znalosti. Rad-radom dôkladne prezeral nádoby, či azda niekde nebude   vzduchová bublinka alebo príliš hrubé dno.
    </tei:p>
    <tei:p>
     – To sú také, pán oficiál, keď sa sklo nerovnomerne ochládza alebo   zohrieva…
    </tei:p>
    <tei:p>
     Alebo si predstavte, že konečne dochytíte človeka, do ktorého ste   sa zadrapili všetkým citom, prilipli na ňom z neurčitej a všeobecnej   náchylnosti človeka k človeku.
    </tei:p>
    <tei:p>
     – Dobrý deň, pán oficiál!
    </tei:p>
    <tei:p>
     Je ticho, ba až mŕtvo v malomestskej ulici. Vrabec spí v   odkvapovej rizni, pes v chládku podstenia a vetrík ani nezaveje. Váš   pán oficiál, ktorého ste si podľa čudného zákona ľudského citu   vybrali, ponáhľa sa kamsi ozlomkrk. A nepostojí ani chvíľu, stále   plachý a stále štvaný a upotený.
    </tei:p>
    <tei:p>
     – Joj, práve bežím po pivo. Testiná prišla k nám na návštevu. Nuž,   poslali ma…
    </tei:p>
    <tei:p>
     Valdia zastal uprostred ulice ako meravý.
    </tei:p>
    <tei:p>
     Neskôr vo chvíľach nijako nezúžitkovateľného času dôkladne si   strihá nechty, lebo už prestáva piť, pomaly a zdĺhavo sa holí, ale   ten človiečik vtedy i pri tom všetkom ho najviac znepokojuje. Uniká   mu, je mu ako prelud a je mu neskutočný, lebo mu je nevysvetliteľný   povedzme ten hlúpy a nevysvetliteľný vzťah človeka k človeku.
    </tei:p>
    <tei:p>
     Hľadajúcemu človekovi Valdiovi neznámy človiečik na nejaký čas   úplne zmizol. Proste ho nebolo. Stratil sa, ako sa mu strácali veci   najnepatrnejšie. Na prechádzkach pod Dúbravy ho nestretal. Na pošte   ho nemohol nájsť, hoci vnikol do každého oddelenia s nejakou   zámienkou. Keď sa naňho pýtal zriadencov, odpovedali mu zväčša, že   pán oficiál má službu popoludní alebo bohužiaľ večernú, alebo zas   práve kdesi odbehol. Ba i na byte mu zazvonil. Raz nebol nikto doma a   Valdia prečkal v ľútosti niekoľko nekonečných chvíľ pri dverách,   dokiaľ nebolo i jemu jasné, že sa mu nik neozve. Inokedy mu pani   neprístupne a odmerane oznámila, že pán oficiál o tomto čase nebýva   doma.
    </tei:p>
    <tei:p>
     Márne bolo plahočiť sa za ním, ale vo Valdiovi rástla túžba   zmocniť sa a preniknúť toho neznámeho človeka, ktorý mu stále unikal,   ako všeobecný osud. Keď sa za ním plahočil, odhaľoval v sebe samom   hlbokú a neuhasiteľnú túžbu obsiahnuť, zmocniť sa osudov všetkých   ľudí, všetkých životov, celého života, hoci to bola len márnosť a   jeho zaťatosť. K neznámenu človiečiko –
    </tei:p>
    <tei:p>
     vi vracal sa stále v tisícorakej súvislosti.
    </tei:p>
    <tei:p>
     Naveľa mal šťastie. Ako sa tak táral ulicami, predišlo ho dievča,   pekné dievčatko bledej tváričky a radostných očí. Nič by na tom   nebolo stretnúť na ulici takú žubrienku malú – ale toto dievča   zaviedlo ho k neznámemu človeku. Valdia mal schopnosť vidieť a   vytvárať si zázračnosti kdekoľvek, všade, i na ulici a dievča mu bolo   radostným zjavením, hoci sa podobalo celkom obyčajným dievčencom; ale   v tej chvíli ani jednému. Bolo mu anjelom v zázračnosti a akoby   zázrakom kráčalo vedľa neho. Mohol sa mu pokloniť, potešiť sa s ním,   ba i prirodzene ho pohladiť po plavých vláskoch, ktoré mu vyzízali   spod deravej čiapky, alebo vziať ho do náručia a privoňať ako kvet,   položiť si ho na srdce, alebo dať si ho ako vonnú konváliu do   gombíkovej dierky kabáta.
    </tei:p>
    <tei:p>
     Koketne, ako len vedelo, obšmietalo sa okolo Valdiu. Stupkalo na   päty (čudné, čo?) a dívalo sa naňho ako na opachu. Usmial sa, ale ho   neoslovil. Dievča zastalo pred ním na päť krokov. Keď ho Valdia   predišiel, znovu opakovalo svoju obšmietavú chôdzu na pätách. Zastalo   a na jeho radostné prekvapenie sa mu prihovorilo:
    </tei:p>
    <tei:p>
     – Aby som nezabudla…
    </tei:p>
    <tei:p>
     – Čo, moja, čože by si mala zabudnúť?
    </tei:p>
    <tei:p>
     – Kúpiť, no. Tatovi tlačenku a mne keksy.
    </tei:p>
    <tei:p>
     Valdia sa nikdy nepokúšal zhovárať s deťmi, ale dievča sa akosi   samo rozvyprávalo, lebo si boli náhle blízki. Dozvedel sa, že matka   je upratovačka a otec zametač, že obom, otcovi i jej sa deje krivda,   lebo mamička, ako vysvetľovalo dievča, stále varí len zasmaženú   polievku a halušky.
    </tei:p>
    <tei:p>
     – Otecko je najradšej tlačenku a ja keksy, ale mamička si nedá   povedať, predstavte si. Ale v našom dome býva taký dobrý pán. Majú   malú Elenku, čo stále kašle a často chorie. Všetci sa s ňou bavíme a   kŕmime zajačiky. Keď sa spolu hráme, jej otecko mi dá cukríky, veľa.   Juj, keby ste len vedeli, aký dobrý je ten náš pán. Len keby Elenka   toľko nechorela, ale ten pán hovoril, že na slniečku to prejde.
    </tei:p>
    <tei:p>
     Valdiu to vzrušilo ako dobrodružstvo. Ani na chvíľu nepochyboval,   že „dobrý pán” je človek, ktorého rád stretal. Dievča ho k nemu   zavedie. Pojal ho teda za ruku akosi celkom prirodzene, že sa ani   nezačudovalo. S vážnosťou, ktorá sa čiperke iste zdala trochu smiešna   a trochu nešikovná, navrhol, aby sa spolu išli hrať k Elenke.   Nakúpili cukríky, oteckovi tlačenku, mamičke cukríky a keksy. Chytili   sa za ruky, bezstarostne a so smiechom vykračovali ulicami. Valdia si   pískal, Želka hopkala vedľa neho a švitorila ako vrabec.
    </tei:p>
    <tei:p>
     Že ho toto dieťa viedlo, pokladal Valdia za dobré znamenie. Hádam   sa teraz priblíži k neznámemu človeku.
    </tei:p>
    <tei:p>
     Dievča ho viedlo! zo stredu mesta krížom-krážom z ulice do ulice,   až prišli na staničnú ulicu, nedláždenú a trochu začadenú. Vietor im   zavial kúdol dusného dymu do tvárí. Nakoniec prišli na velikánsky   dvor obstavaný nájomnými domami. Priestor bol naplnený detským   vreskom. Na trávnikoch i v prachu, po múrikoch plotov hralo sa mnoho   veselého drobizgu. Náhle dievča ožilo a rozmáchlo sa do vzduchu:
    </tei:p>
    <tei:p>
     – Sme doma, to je náš dvor.
    </tei:p>
    <tei:p>
     Bolo to, akoby boli spolu vstupovali do raja.
    </tei:p>
    <tei:p>
     Prešli krížom cez dvor do kúta, ktorý sa podobal parčíku, ale na   povrázkoch viala bielizeň a tiesnila mu rozhľad. Pomedzi dve plenty z   gatí a košieľ zazrel pri živom plote detský kočík a podriemkavajúceho   človeka. Valdia sa začudoval. Nemal sa čomu čudovať: obyčajný človek   bez kabáta a v papučiach. Pohodlne a v pokoji si podriemkava. Nebolo   vlastne na tom nič čudné, ale pozoroval ho, striehol na neho, na   každý jeho pohyb. Každú črtu si chcel vryť do pamäti – lysé temeno,   vrásky v trochu odutej tvári, v rázporku košele poodhalené chlpaté   prsia, brucho a pritenké nohy – ako keby mu ten človek šiel uniknúť   vo všetkej svojej telesnosti, alebo akoby sa šiel z neho predrať a   vyletieť ako z kukly akýsi nový človek, ktorého nad sebou toť nedávno   zazrel na prechádzke a ktorého si uchoval v predstave. Bolo to veru   od Valdiu ošemetné a bol práve preto v pasci.
    </tei:p>
    <tei:p>
     Želka zďaleka víťazoslávne oznamovala: – Tento pán mi sľúbil, že   sa bude s nami hrať. Pravda, môže? Ukážeme mu kút na dvore, čo vyzerá   ako paluba, a bude robiť Elenke bubáka, keďje taký smiešny, a more,   veľkú vodu, však viete, ako sa to robí.
    </tei:p>
    <tei:p>
     Nič, nič sa nestalo. Neznámy človek sa k nemu nepriznával. Iba   vstal, pozrel si na brucho a nohy v papučiach a preúctivo sa poklonil   príchodziemu. Občiansky normálne sa tiež predstavil.
    </tei:p>
    <tei:p>
     – Som Jozef Šuhajda, prosím, oficiál, – vyhŕklo z neho náhle veľmi   hlasito. Medzi rečou stále klopil zrak, kedykoľvek sa Valdia podíval   na jeho mäsitú, ale bledú tvár. Bolo na Valdiovi, aby vysvetlil svoju   akosi nerozumnú návštevu, ale Šuhajda v bojazlivej náhlivosti sa ani   nedal prerušovať v reči. Jedným dychom chcel vysypať všetky   zdvorilosti, ktoré si myslel, že sa patria. On sa vraj teraz   rozpamätal na pána redaktora, a zavše ho stretne cestou do úradu.   Veľkým potešením bude pre jeho ženu a preňho zoznámiť sa s takou   známou osobnosťou, ako je redaktor Hlasu národa. A vôbec je   mimoriadne krásne, že veľavážený pán redaktor sa vie zblížiť s deťmi   a má ich natoľko rád – veďje to, pravda, zrejmé – že sa vie skloniť k   ich hrám.
    </tei:p>
    <tei:p>
     Prestupoval z nohy na nohu, nech pán redaktor láskavo prepáči, keď   si trochu odskočí. Želka chvíľu dozrie. No nepatrí sa, aby takto len   v košeli a v papučiach sedel, keď pán redaktor nechce hneď k nim a   radšej si posedí tu na čerstvom vzduchu. Suší sa tu, pravda, mnoho   bielizne, ale… on vždy hovorieva, že bielizeň mala by sa sušiť v   záhrade za domom. Povie i žene, ak dovolí pán redaktor, kto k nim   zavítal.
    </tei:p>
    <tei:p>
     Náhlivo odišiel, ale sa nevracal. Valdia si už vyčítal, že vyrušil   toho dobrého človeka v popoludňajšej sieste. Po chvíli ho však   zaujala Želka, lebo čím tichšie chcela hovoriť, tým širšie otvárala   ústa. Stiahla ho za rukáv. Psst, Elenka, aj keď spí, všetko počuje.   Aby sa len díval ako ona, poúčala ho. Stíchli obaja, hlavy sklonené   nad kočíkom. Nepamätal sa, či ho vôbec kedy natoľko zaujal pohľad na   batoľa. Bolo to preňho čosi úplne nové. Ako sa Želka-žubrienka a   dospelý človek Valdia sústreďovali na bábätko, uhádli i jeho dych a   tep krvi. Pod mliečnou pokožkou, ktorá dýchala zažívaným mliekom,   pohrúžené pohľady zbadali tíško a závratne kolovať krv. Dieťa v   spánku roztvorilo naširoko oči, akoby sa mu svet rozzevil. Ľakal sa   toho pohľadu, také mlkve živočíšne blaženstvo videl. Taký pohľad   nikdy nezbadal u dospelých, ani u zvierat nie.
    </tei:p>
    <tei:p>
     Želka mu zvierala ruku, aby prepánajána bol ticho, lebo Elenka   najskôr vtedy sa prebudí a rozkašle. Dieťa neprítomne zavrelo oči,   spalo ešte chvíľu, ale potom sa bolestne rozkašlalo.
    </tei:p>
    <tei:p>
     Tu sa pri nich zastavila Želkina mať, upratovačka v nájomných   domoch, ako už vedel. Náhle utíšila dieťa a začala vyzvedať, čo je   zač, keď ho deti, ako sa zdá, zaujímajú. Vyzvedala s takou   prirodzenou zvedavosťou, akoby ona, posluhovačka v nájomných domoch,   o všetkom mala vedieť. Prekvapený Valdia odpovedal i na otázky, ktoré   sa mu zdali príliš zvedavé, ale zaujala ho smelá a čiperná žena   bystrosťou prirodzenej, bezprostrednej pozorovateľky. Keď sa   dozvedela, že je starý mládenec a redaktor, že býva u pani Čentíkovej   a platí za izbu s raňajkami 280 korún, keď vybadala, že vo Valdiovi   je akýsi prirodzený záujem o veci a ľudí, ako aj v nej, a že sú si   teda blízki, začala reč priamo o tej veci, ktorá v tejto chvíli   omínala jej vrtkého ducha.
    </tei:p>
    <tei:p>
     – Ale vám poviem, pán môj, ja nemám rada chlapov, čo sa tak piplú   s deťmi ako náš pán oficiál. On vám je stále pri decku, a žena   láry-fáry. Kúpe ho a prevíja, chodí na prechádzky. Dobre, že pŕs mu   nedá. Verte, od kočíka by som ho najradšej zahnala. Také dobráčisko.   Ale v tej jeho dobrote je len mľandravosť mužskej nátury. A ona ani   prstom nepohne a on zas robí jednu hlúposť väčšiu ako druhú. A viete   prečo? Neuveríte, ale preto, že tej babizni chce ukázať, že je chlap   a dobrý otec. Prečo to má ukazovať? Jej? Tej babizni rozkysnutej a   lenivej, čo nič nevie. Celý ten čas, celých tých šesť či sedem rokov,   čo žijú spolu, sa jej podkladá a chce jej čosi ukázať… Viete, ona,   dcéra krčmára, za muža chcela dostať žandára. Ten ju poriadne   vymiloval, dal sa preložiť a nechal tak. Musím povedať, že jej s ním   ukrutne zachutilo, odvtedy zúri. Každý nasledujúci chlap a či   mládenec bol pre ňu nič. Napokon si vzala svojho Šuhajdu. Ten už v   školských laviciach za ňou pozeral, ten bol celý vďačný, že sa mu   splnila veľká láska… Nemala by som o ňom tak hovoriť, veďje dobrák a   musím priznať, toť s našou Želkou sú veľkí kamaráti, čo-to jej kúpi,   donesie, veď ja nič vo zlom, božechráň. Však pán redaktor je bystrý   človek a nič mu neujde, ale ak si mužský nevie zatočiť so ženskou…   Ktohovie, možno by si bol aj vedel, ale keď oni dlho nemohli mať   dieťa. Vraj z jeho viny. To máte tak: žena stále po čomsi baží.   Najprv mu testiná, potom pani oficiálka začali vyhúdať, vraj je nanič   chlap. A on vám to uveril, vraj ako študent si mnoho užíval. Ale   čerta, len pozrite dôkladne na neho, veď ani nevie, kam s očami, a   vraj si užíval. Horkýže užíval! Vytekal, alebo ona je nanič… To ste   mali vidieť, keď sa mu decko narodilo po šiestich rokoch, čo boli   spolu. Ten človek šalel od radosti. V nemocnici ho nemohli ani v tej   ťažkej chvíli od ženy odtrhnúť, pred ženou a pred testinou kľačal a   plakal, sľuboval, že ak Boh pomôže, že im slova napriek nepovie. Keď   som sa to dopočula, verte, bola by som ho zbila, tak ma to   napajedilo. On, on, taký dobrák, ešte na kolenách sľubuje, že bude   hubu držať. Videli ste to kedy?… Teraz má decko, a zas je, zdá sa,   celkom ako bolo. Verte, ja sa nezdržím, poviem mu, že je chumaj. Prvý   mesiac, čo tu bola testiná krčmárka, a nie pani, taká kisňa   rozkysnutá, červené babisko ako od husárov, posielali ho po pivo a on   vám chodil šťastný. Bukréty nosil a bonbóny od výmyslu. Ako   zamilované chlapčisko. Ony len tak zvysoka a hŕ naňho. Keď sa   hovorilo o otcovstve, usmievali sa obe ako dohovorené. Decko sa vraj   ponáša na tesťovu matku, a nie naňho. Ona vám je, Elenka, krk by som   dala na to, navlas ako otec. Samým posmechom ho tie ženské   rozvrátili. Pomaly aj sám prestane veriť, že mu je otcom. Videli ste   takého slabocha? Každého sa pýta, ešte sa vás nespýtal, na koho sa   dievča ponáša?… Len sa podívajte, sám povedzte, ste učený človek, pod   noštekom široká jamka, v brade jamôčka, vlásky, oči, no tie oči,   skrz-naskrz otcove. No len povedzte, či sa navlas nepodobá?…
    </tei:p>
    <tei:p>
     Tu prichádza pán oficiál, pristrojený ako sa patrí.
    </tei:p>
    <tei:p>
     – Však, Elenôčka, ty si otcova, však, – pokračovala i v Šuhajdovej   prítomnosti. Ten uhádol, o čom bola reč, a pokúsil sa brániť, trápne   sa červenajúc.
    </tei:p>
    <tei:p>
     – Nebolo treba hádam, pani Vršatská, hovoriť o tých veciach.
    </tei:p>
    <tei:p>
     – Horkýže nie! Pán redaktor je učený človek, nech povie, nože   povedzte, pán redaktor, kto je… čia je… na koho sa ponáša Elenôčka… A   potom, hovorila mi známa, čo je v nemocnici pôrodnou asistentkou, že   existujú, ehm, krvné skúšky… Ech, keby chceli, pán oficiál, ukázalo   by sa… – Krvná skúška bol asi prismelý návrh pre pána oficiála, preto   vrtká žena opáčila ináč.
    </tei:p>
    <tei:p>
     – Alebo tá hruď, podívajte sa, pán redaktor, vari by ktosi   pochyboval… – Vytiahla dieťa z kočíka a odhalila mu hruď a div že   oficiála nevyzliekla i z košele.
    </tei:p>
    <tei:p>
     V horlivosti zašla priďaleko. Šuhajda bol celkom zmätený,   prichodil si smiešny. Mrmlal čosi pre seba, vraj jeho žena chce   napojiť a obriadiť dieťa. Obrátil kočík a ospravedlňoval sa pokorne,   že on je všetkému na vine, ale až by sa pánu redaktorovi páčilo   voľakedy inokedy prísť, že to bude potešením pre jeho paniu a preňho   tiež…
    </tei:p>
    <tei:p>
     Zostali stáť sami. Šuhajda sa veľmi poponáhľal a Želka sa rozbehla   pomôcť mu s kočíkom do schodov.
    </tei:p>
    <tei:p>
     – Viete, pán redaktor, na vás by dal, keby ste mu povedali, však   vy to viete, o tej krvnej skúške. On by uveril, bol by rezkejší k tým   ženským, ktoré mu krivdia. Však by on s nimi potom zatočil! Príďte,   pán redaktor, nech sa vám páči prísť. K nim ako na návštevu nemusíte,   ale sa mu prihovorte, takto tu na dvore alebo niekde inde. Keď príde   o tretej z úradu, chodieva pod Dúbravy. Dievča má čierny kašeľ a   slniečko mu pomáha. Nezabudnite. Viete, ja ho mám rada, on je také   dobráčisko, len slabý…
    </tei:p>
    <tei:p>
     Tiché mestečko bolo koncom júla ešte tichšie ako obyčajne. Bolo   možné povedať, že odchodom každého človeka zväčšovalo sa ticho   júlových popoludní. Hádam len nad mestom, vo vonkajšom obale mestskej   atmosféry, znel rytmus práce dvochtroch tovární na predmestí. Vo   vnútri mesta, tam sa dala zachytiť, aspoň sa tak zdalo hľadajúcemu   človeku, i tá trocha osobného šramotu, čo narobil každý človek   jednotlivo (asi toľko, ako chrúst zavretý v zápalkovej škatuľke).   Podvečer si Viktor Valdia s akousi nostalgiou sadol na lavičku pri   fontáne, lebo bol zvyknutý na rušnejší život a zmenu prostredí. V   tichom bzukote vnútorného mesta, v znení krokov a hlasov, vo   vzdialenom šume, ktorým sa domy a hádam aj stromy a vtáky ozývali,   chýbalo mu niekoľko sto úradníkov, ktorí odišli na prázdniny do hôr,   a študenti, najmä študenti, ktorí oživovali mesto. Zo svojej lavičky   na námestí pozoroval každého človiečika, ktorý šiel pomimo, aby sa   rozptýlil. Ale čudné to bolo rozptýlenie, lebo keď z diaľky videl   prichádzať človeka, ktorý mu bol dôverne známy držaním tela a pohybmi   rúk, ani čo by sa v chôdzi zasociaval, vstal a zbadal, že v tom celom   zabudnutom čase, čo tu sedel a snažil sa rozptyľovať, jeho nostalgia   po veciach neskutočných zmenila sa v opravdivý smäd. Dobre, že sa   ozvali megafóny. Z každého rohu ulíc oznamovali každodenné víťazstvá,   vypočítavali vojnovú korisť, zajatcov a padlých. Dobre, že prichádza   tento človiečik, ktorý mu bol povedomý. Pustil sa bez rozmýšľania za   ním. Obišiel obďaleč dva razy námestie, prešiel dlhou ulicou, zahol   do kratšej, lebo neznámy sa vracal do stredu mesta. Valdia pobadal,   že neznámy človek kráča ráznejšie ako obyčajne, akoby s odhodlaním   čosi hľadal. Jeden mal svoje myšlienky, i druhý mal svoje. Stretali   ľudí na chodníkoch, vyhýbali matkám s kočíkmi, stretli chlapca, ktorý   niesol chlieb na hlave, prešli popred pekáreň, ktorá nevoňala. Mohli   pobadať mnoho zázračností a zaradovať sa, ale istotne ani jeden, ani   druhý sa neradovali. Zo sveta nemohli poňať ani zbla. Ulice boli ako   ulice vôbec, vrabce tiež, i bresty, domy tiež také ako domy, vysoké i   nízke, všetky vlastne rovnaké, mali mnoho dverí a ešte viac okien.   Vyrušili kŕdlik detí pri doskovom plote, ktoré do hieroglyfov   zakrúcali tajomné svoje svety a lásky; milencov stretli, niekoľko   párikov, čo sa v bedrách kolísali a stonali v úryvkoch viet; div   nevrazili do robotníkov, ktorí sa srdečne plieskali po pleciach,   stretli špinavých výrastkov, deliacich sa o chlieb, ale nič si vtedy   nevšimli. Napokon neznámy človek ešte ráznejšie vykročil. Bolo   vidieť, že sa na čosi odhodlal. Na veľké prekvapenie zazvonil pri   vchode do redakcie Hlasu národa, ale tam, pravdaže, nikoho nebolo.   Bola tiež prázdna, podobne i krčma pri stanici. Konečne zostal vo   vinárni v ulici, ktorou sa vracal od stanice. Onedlho vstúpil za ním   Valdia bez ujasneného zámeru. Vináreň mala dve miestnosti: výčap, kde   predávali aj iné nápoje a kde obyčajne sedávali vojaci pri pive, a   druhú pre lepších hostí, so stolmi prikrytými obrusmi. V prvej ho   nebolo. Zahliadol ho v druhej. Sedel chrbtom ku dverám a spoločníkom   mu bol akýsi človek, podľa reči a tvarohovo bledej tváre úradník, asi   štyridsiatnik. Na stôl im práve doniesli fľašu vína.
    </tei:p>
    <tei:p>
     Kedže už obaja boli v zhovore, Valdia ich nechcel rušiť,   neprisadol si k nim, ani len nevstúpil do miestnosti pre lepších   hostí a zasadol v prvej miestnosti ku stolu. Oddeľovala ich len malá   stienka a hlasný hovor doliehal až k nemu.
    </tei:p>
    <tei:p>
     Spoločník pána oficiála sa divil, že z dovolenky sa vrátil   predčasne, ako aj tomu, že prišiel do vinárne, on, ktorý žije len a   len rodine, lebo Šuhajda vysvetľoval zdĺhavo a nejasne, kde bol a ako   sa stalo, že prišiel tak náhle. Hlas mal akýsi pridusený. Valdia   podľa toho usúdil, že azda má hlavu sklonenú. Hádam v tej chvíli zasa   nevedel, kde sa dieť s očami. Valdia mimovoľne počúval, zvedavosť mu   bola celkom prirodzená. Každej maličkosti o neznámom človeku   prikladal mimoriadnu dôležitosť a hľadel si ju zachovať. Dozvedel sa,   že obaja manželia boli na dovolenke doma u rodičov. Šuhajda a jeho   žena pochádzali z Biskupíc od Trenčína. Jeho rodičia boli roľníci a   ženini mali krčmu. Šuhajdova žena dovolila si pospať, ako na   dovolenke, do pol desiatej. Šuhajda vstával včas. Predpoludním   chodieval na huby a čo-to posprával pri dome, aby len tak bez úžitku   neboli rodine na krku. Popoludní mohol si vypiť veľké čierne pivo a   od druhej do štvrtej ísť s Elenkou na prechádzku. Potom čapoval v   krčme, v sobotu a v nedeľu celý deň.
    </tei:p>
    <tei:p>
     – Spočiatku bolo všetko dobre… až moja drahá Elenôčka dostala   črevný katar… Však aj ty si bol otcom, vieš si to predstaviť. Niečo   zje, a už to z nej ženie. Siloba, môj drahý, zaplakal by si. Nič sa   nenasýti, len pienka z nej ide, taká žltá. I starého by tá pliaga   utrápila. Lalôčky na krčku, brušku a nožičkách navidomoči sa tratili.   Len kôstka, priezračný tienik z nej ostal. Juj, a taká chutná bola,   ako cestenička…
    </tei:p>
    <tei:p>
     Náhle sa odmlčal, zdalo sa, že nadlho, lebo jeho spoločník, asi   kolega z úradu, s ktorým si tykal, ho začal veľmi usilovne, hádam až   príliš výrečne utešovať.
    </tei:p>
    <tei:p>
     – Eh, pime! – zakvílilo čosi zúfalé zo Šuhajdovho hlasu.
    </tei:p>
    <tei:p>
     – Poviem ti to celé. Musím to komusi povedať celé. Si mi kolega,   priateľ, komusi by som to musel povedať ešte dnes, komukoľvek… Pred   chvíľou, ešte dnes ráno, mal som ženu. Mal som ženu, a ženu som   stratil. Rodinu mal akú-takú, ale mal. Rodinu som stratil. Len dieťa   mám, a keď i to stratím… Dnes som sa vrátil, ako že pôjdem do úradu.   Naraz som ti sám. Rodinu nemám. Nikoho… Som chlap smiešny, celkom   smiešny, vám smiešny. Mám decko i ženu rád, ako chlapi nemávajú.   Vieš, je pravda, že dieťa prevíjam, periem mu plienočky, i keď by to   aj druhý celkom dobre mohol urobiť. I to je pravda, že ženu mydlím po   chrbte, keď sa kúpe. Varím raňajky a občas chodím aj na trh. To by   nebolo také smiešne, to možno aj iní chlapi robievajú. Jednoducho,   som smiešny, je to vo mne. Vieš, ustavične sa bojím, aby som plienku   neprekrútil, kávu nerozlial, aby som ženu na chrbte nepoškriabal. A   potom mám ešte mnoho iných chýb, ktoré ma robia smiešnym. Potím sa,   všade. Ruky sa mi potia, krk, nos, pod nosom. Iný muž má jednoducho   svoju rodinu rád, aleja sa len potím. Obskakujem, obšmietam sa a   potím z akejsi úzkosti, že niečo zlé vyvediem, a z lásky. A potom   nemám, ako sa hovorí, nijaké kvality. Neviem zavolať na kelnera a   všetko hneď popletiem, napríklad odchody vlakov a vtipy… Vieš, ten   človek, redaktor, ktorého som stretol, preukázal mi kus priateľstva.   Chytil ma pod pazuchu, prihovoril sa mi neraz, zaujímal sa, ako   kŕmime Elenku, koľko má zubov. I nožičky sa jej dotkol. Vieš, ale   uveril tie veci o mne. Keby nebol uveril… Človek je smiešny, aleje   rád, keď si o ňom aspoň niekto myslí, že za niečo stojí. To by ma   bolo posmelilo. Bol by som ho oslovil, jedno-druhé by som mu povedal,   nedôležité veci, pravda, a keby to všetko bolo pominulo, tá nesmelosť   pri stretnutí, i to, že nedeľné číslo Hlasu býva pekné. Alebo by som   mu povedal, ako donútiť uhorky, aby rodili. Eh, čerta, odbočujem…   Dnes som prišiel a bol som celkom sám ako prst. Toho redaktora som   hľadal, nenašiel. Bol by som mu povedal, chcel som to povedať všetko   komusi, a jemu, aby si nemyslel, taký dobrý človek. Ale uveril… Tak,   všetko bolo dobre, kým Elenôčka neochorela. Dobre, ale aby si vedel   všetko, dobre ako dobre, vieš… Nesmel som ísť k rodičom, ku svojim   rodičom. Testiná zakázala, žena tiež. Že ma proti nim štvú, že som   potom nadutý ako moriak. Že im všetko chcem odniesť, i to mi   vyčítali. Ale potom, keď chúďa Elenôčka ochorela, horúce peklo bolo.   Že ja som na vine, že na tých prechádzkach so mnou prechladla.   Pravda, lekár povedal, že prechladla. Hádam som aj vinný, ale tie dve   ženy neboli ženy, ziapali na mňa, vrieskali. A potom testiná sama,   ešte horšie. Že ona zľahla sedem ráz, a keby sa nebola pred mužom   zamykala, dosiaľ by zlíhala, po každý raz, ty taký a taký… Päť synov   sa jej uliahlo a dve dcéry…
    </tei:p>
    <tei:p>
     Šuhajdu sa zmocnila akási zbesilosť. Už len sipel a s chrapotom   vyrážal jednotlivé slová. Do pohárikov narážal, trieskal a na   fľašiach rinčal. – Vína, krčmárka, poháre!… Nebudem už, brat môj, len   ma vypočuj. Chce sa mi hovoriť. Domov ma ešte vyprevadíš, o to ťa   ešte prosím. Potom už nič od nikoho nechcem. Potom už budem mlčať ako   dosiaľ. A keď si pomyslím, dnes celý deň na to myslím: Prečo to?   Bože, pýtam sa ťa: Prečo to?… Hľaď, brat môj, môj otec bol sedliak,   chlapisko. Mama, chudera, tiež také nič, teraz ako trieska, nevidí,   nepočuje, o palici chodí. Otec chodil do tretieho chotára za ňou a   bil sa, s celou dedinou sa pobil. Raz z hunených nohavíc, z   novučičkého odenia len opasok mu na tele zostal celý. Tak sa bil. Mal   to jednoduché, bil sa a mohol sa biť, vyvŕšiť sa na čomsi. Ja som   jeho syn. Ale nemohol som sa biť, nie, nevedel, nemohol, ale   nestačilo to, keď ti kosti horia v tele. Nedoštudoval som zato, na   vojne som slúžil zato, žandárom som bol zato, ponevieral som sa zato.   Otec sa bil zato, a ja som len trpel zato. Otec mal na to liek ako   chlap. Bil sa. Môcť sa biť! Ja som len trpel, trpím, mľandraviem. Som   pod papučou. Testiná zato môže hovoriť, že som nanič chlap. Prijímal   som to a skoro prijal, lebo som sa nemohol, nevedel ruvať ako chlap.   Zostalo mi len utrpenie… A keď ma už tie ženské, moja vlastná žena,   ktorá mi sľubovala vernosť pri oltári, a testiná domučili, čosi sa   stalo, čosi sa vo mne zlomilo. Vieš, začal som myslieť. Človek toho   ani cez celý život mnoho nenamyslí. Ale vtedy som jasne myslel: Teraz   to urobím. Bolo to všetko vo mne ako kus ľadu. Urobím to. Nech vie aj   ten redaktor, aj naša upratovačka, že nie som chlap nanič… Vtedy mi   už na ničom nezáležalo, všetkého som sa zriekol. Vzal som rodinnú   relikviu, čo je testinej drahá a mne nadovšetko. Vzal som ju chladne,   s rozvahou, a tresk pred nimi na zem. Vieš, tá relikvia je sklená   skrinka ako na preparáty. V nej boli ženine vrkoče, dva, krásne ako   meď, spletené modrou stuhou. To boli vrkoče mojej ženy-dievčaťa. To   všetko som vzal a tresol pred nimi na zem. Zhíkli od hrôzy a   zmeraveli. Pristúpil som to ešte, keď po tom hmatali, prsty krvavé.   Šmaril som to všetko do ohňa… Tak, a teraz je už navždy koniec,   oznámil som tým ženským, akoby som bol kus ľadu. Ale ony ani vtedy   neuhádli, čo sa so mnou robí, lebo by boli mlčali. Istotne nebol by   som zniesol ticho. Ony zavýjali a brechali. Keby som bol aspoň   dverami tresol. Nie, netresol som. Ticho!, rozrevem sa na ne. Teraz   pôjdete so mnou k doktorovi, aby sa ukázalo, kto je nanič. Zatriasol   som jednou i druhou. Zbil som svoju ženu a tú druhú potupil. Stáli   ako soľné stĺpy, ale bolo už neskoro. Všetko som stratil vo chvíli,   všetko zahodil. Keby som bol aspoň dverami tresol. Nie, netresol som.   Ticho som šiel ku dverám. Bol koniec. Ticho som ich zavrel. To ma   práve naľakalo, hneď ako som bol za dverami… Zašiel som k svojej   materi po šiestich rokoch. Ulicami som sa táral, kým som sem prišiel.   Človeka som hľadal, ktorý by všetko vypočul, všetko vedel. Nestretol   som nikoho. Vieš, ty asi nevieš, hoci si vdovec, ako je to, keď   nestretneš človeka… Stretal som ľudí… Našiel som teba, brat môj.   Vypočul si… ešte pi so mnou, pi. Nepovedal som ešte všetko… pi, možno   sa to dá povedať, možno… aby to bolo ozaj všetko… Povedz, brat môj,   čo by som robil, keby som aj svoj poklad stratil, ha, keby mi aj ju   vzali, Elenôčku… Poraď aspoň, kohosi, kto by mi povedal… Veď ona je   len kôstka, taký tienik priezračný…
    </tei:p>
    <tei:p>
     Mužskí už len chrčali, dopíjajúc. Potom sa vliekli, tackajúc sa   podnapití. Ten druhý bol silnejší, podopieral Šuhajdu, poklepával ho   po pleci. Hádam ho utešoval, vyprávajúc mu svoj prežitý žiaľ.
    </tei:p>
    <tei:p>
     Akokoľvek spoveď neznámeho človiečika neznámemu Valdiu ohromila,   tváril sa, akoby ho do toho nič nebolo. Zvláštnosť toho si z veľmi   dobrých príčin nepripúšťal. Ráno napísal úvodník o stálych hodnotách,   telefonoval aspoň desať ráz, zariadil mnoho, veľmi mnoho bežných i   dôležitých vecí. Navštívil a pohovoril si so známymi a tváril sa   akoby nič. Tretí deň, hoci svedomite vykonal všetky svoje každodenné   práce a povinnosti, pobadal, že sa príliš dlho holí, že príliš značnú   časť svojho času venuje starostlivosti o svoje telo. A predsa mu   zostalo ešte mnoho „voľného” času, času, ktorý nemožno využiť ani na   zábavu a rozptýlenie. Napríklad nevedel, čo si počať so štvrťhodinou,   ktorá mu zvýšila, keď už bol vychystaný na večeru pred siedmou   hodinou. Nech robí človek čokoľvek, predsa mu zostane chvíľa   nezužitkovateľného času. Dôsledne sa človek tvárieva akoby nič.   Valdia sa pristihol, že sa vracia k neznámemu človekovi. Keby to bolo   zo záujmu, bolo by to celkom pochopiteľné, ale keď len tak, je to   mrzuté a v podstate ošemetné. Človek má slabosť alebo sklon   pripustiť, že čudný je ten život, ako sa hovorí.
    </tei:p>
    <tei:p>
     Počuješ za zástenkou rozprávať obyčajnú príhodu obyčajného a   bezvýznamného človiečika, ktorý popíja zo slabosti. Ten človek ťa   hľadá zo slabosti a z potreby, chcel sa s tým zveriť tebe, čo si sa   za ním plantal ulicami. Preto a ešte pre iné veci čosi ťa hádam   pokúša pripustiť si celkom hlúpo, že čudný je ten život.
    </tei:p>
    <tei:p>
     Muselo to byť Valdiovi ozaj záhadou, lebo len tak z ničoho nič   cestou na večeru do reštaurácie odbočil na veľký dvor nájomných   domov. V kŕdli detí, v prachu a po trávnikoch sa hrajúcich ako   vrabce, zazrel Želku, svoje zázračné dievčatko a anjela v nedávnom   svojom vytržení. Keď sa mu dievča prihovorilo, dal mu stuhu z   bonboniéry, zväčšovacie sklo a pomaľovanú škatuľku.
    </tei:p>
    <tei:p>
     Na otázku, čo je s pánom oficiálom, ukázalo na dva stiahnuté   obloky a porozprávalo mu, že pán a teta sú stále doma, lebo malá   Elenka je ťažko chorá, že v hrudníčku jej len vrie. Na podstení a pri   zeleninových hriadkach postávali ženské, vykasané, ruky v bok opreté.   Všetky šušušu o Šuhajdovcoch. Želkina mať, len čo zazrela Valdiu,   pribehla k nemu a vyložila mu, čoho už bol plný dvor.
    </tei:p>
    <tei:p>
     – Museli sa veľké veci stať. Náš pán oficiál prišiel z dovolenky   náhle a sám. Sprvu som ani slova nemohla z neho dostať. Predstavte   si, počastoval sa, dobre sa počastoval. Prvý a druhý deň chodil ako   zaťatý. A potom len tak cez zuby, že všetko sa skončilo. Slovo, dve,   vytiahla som to celé z neho naostatok. Urobil poriadok so ženskými   ako sa patrí. Včera mu prišla žena a testiná. Urobili škandál, vraj   rozvod, aby šiel, kde sa mu páči, že všetko je ich. Ale on ako   správny chlap testinú vysotil. Pani potom ostala sedieť ako omráčená,   keď zbadala svoje nerovné. Veďja som vám povedala, pán redaktor, čo   mu chýba. Bolo by dobre, keby malá už nechorela. Doktor je tam u nej,   i včera bol.
    </tei:p>
    <tei:p>
     Vtom práve z domu vyšiel Valdiov známy, detský lekár.
    </tei:p>
    <tei:p>
     – U Šuhajdu ste boli, pán doktor? Neviem ani dobre, prečo ma ten   človek nesmierne zaujíma. Ak mi poviete niečo o ňom, budem vám veľmi   povďačný.
    </tei:p>
    <tei:p>
     – Prečo nie. Pred vami sa aspoň nemusím pretvarovať. Tí ľudia tam   visia na tom decku, ako by aj nie. Žena vás myká za rukáv a muž   vyjavene a pokorne hľadí na vás bez slova. Ale to nie je ani   zaujímavé. Ťažký prípad detskej bronchopneumónie, ak ráčite vedieť,   prieduškový zápal pľúc. Banálna choroba, hádam najbanálnejšia príčina   ľudskej biedy. Rodičia nezbadali počiatočné štádium. Pulz je zlý,   srdce slabé. Treba vyčkať ešte päť dní, alebo dieťa vydrží, alebo   nastane exitus. Ale to je tiež, keď sa tak vezme… Dieťa zmení polohu,   a môže byť po ňom pre slabosť srdca… Ale čo vám budem rozprávať.   Unavený som, že ledva stojím. V okrese je záškrt. Treba pobehať okres   i mesto. A znechutený som, poviem vám pravdu. V časoch Pasteurových   sa štepilo, ale u nás je úmrtnosť i teraz veľká. Ľutujem toho   človeka, ale čo robiť. Kiež mu Boh pomôže… A vy sa radšej držte   svojho remesla. Vás by mali zaujímať len frontové správy, správy   všetkých hlavných stanov, koľko ich len je, reči a zvesti.
    </tei:p>
    <tei:p>
     Lekár si len prihol striešku klobúka a strmo sa poberal ďalej.
    </tei:p>
    <tei:p>
     Valdia sa ešte poobzeral. Nebola tu už upratovačka ani Želka v   kŕdli detí. A tak sa pobral na večeru, ako pôvodne zamýšľal. Dobrý   zvyk v živote je pravidelnosť.
    </tei:p>
    <tei:p>
     Bezradný, neustále sa vracal v predstavách k neznámemu   človiečikovi, ktorého sa zachytil. Keď sa neskoro v noci vracal   domov, v oblokoch sa ešte svietilo. Aj deň nato boli obloky stále   otvorené a nocami sa v nich svietilo. Valdia bol pri tom pohľade   celkom bezradný, najmä vtedy, keď záujem sa vytrácal a zmocňovala sa   ho len útrpnosť. Ešte tri dni treba vydržať malej Elenke, pokornému   chlapovi a jeho žene. Ale či im sily stačia, keď je to také zlé… že   zmeniť polohu, aby prišiel exitus. Tak to, zdá sa, doktor   povedal.
    </tei:p>
    <tei:p>
     Na druhý deň, v nedeľu popoludní (a to je taký ťažko   zužitkovateľný čas), špihlal si nechty až do krvi, usporiadal a zas   poprehadzoval knihy na policiach, odpískal rad-radom všetkých málo   melódií, ktoré poznal, a ešte mnoho, mnoho bolo nezužitkovateľného   času, lebo sa nevedel baviť sám so sebou ako dieťa, povedzme v kúte   za skriňou alebo pod stolom so strapcami prikrývky. Do prírody ísť   nechcel, lebo ju časom nenávidel, veď „poznáme tie záchvaty nadšenia   prírodou, ktoré sa nakoniec ukážu ako nepatričné šimranie kdesi dolu   v dorze”. Hach.
    </tei:p>
    <tei:p>
     Vybral sa znezrady do kaviarne, hoci vedel celkom určite, že bude   prázdna. Kaviareň, šedivá a zívajúca prázdnotou, bude preňho lepšia   ako hýrivá príroda, pasca a priepadlisko nepriznávanej lačnoty   zmyslov.
    </tei:p>
    <tei:p>
     Poprelistoval všetky noviny a obrázkové časopisy, vypil nechutnú   cigóriovú kávu, ale príliš skoro bol s tým hotový. Jediný čašník bol   by sa tiež chcel dáko zamestnať. Čakal na ďalšie rozkazy, a keď   neprichodili, chcel odniesť tácňu, tiež akosi priskoro. Bola to veru   od neho pomýlená hra. Valdia zachránil, čo sa dalo. Vzal si na stôl   svoj pohárček sódovky, ktorá sa dávala ku káve. Rozhodne požiadal   čašníka, aby mu vyhrabal ktorési staré číslo Národných novín.
    </tei:p>
    <tei:p>
     Neostávalo mu, len civieť oknom, pri ktorom bol vtesnaný jeho   stôl. Videl kus námestia, zo tri stromy, vŕšok, na ňom veľkú budovu a   na obzore, kam až sa oku nechcelo, boli vrchy, nepríťažlivé, ako sa   mu zdalo. Prehrnul sa húf sviatočne odetých ľudí, asi na futbalový   zápas. Potom ľudia chodili poriedko. Prešiel tlstý buldog, tri razy   sa zastavil v zornom poli okna a zadnými nohami zahrabával, čo   nechal. Za ním opatrne šiel starec o palici. Prešlo dievča, útle v   bokoch. Asi pestúnka, ktorá dostala voľno. Obzeralo sa, akoby   očakávalo mimoriadne stretnutie na každom kroku. Priestorom pred   oknom prešla ešte dvojica, muž a žena. Na rohu chodníka sa zastavila   tvárou ku kaviarni. Muž sa k nej nachýlil, hádam jej sfúkol sadzu z   tváre, hádam ju chcel pobozkať.
    </tei:p>
    <tei:p>
     Takto asi budem prežívať svoju večnosť, civejúc Bohu do tváre. Tak   ju prežívam. Je strašné civieť a nerozumieť, pomyslel si Valdia.
    </tei:p>
    <tei:p>
     Odvrátil sa od okna. V zelenom obdĺžniku stola stál osihotený   pohárik sódovej vody, ktorá ešte nevyšumela, pokým Valdia prežíval   svoju večnosť.
    </tei:p>
    <tei:p>
     Začal sa baviť ináč. Hľaď, tento pohár mohol by byť krištáľovým   prameňom na zelenej stráni, fontánou ktorejkoľvek európskej   metropoly. Mohlo by to byť iba prosté Segnerovo koleso, rozsievajúce   vodný prášok na hladinu vody a po leknínoch, zastrčených na   námestiach alebo v kútoch parkov, pri ktorých sa schádzajú milenci,   plachí mládenci s bohatou hrivou a dievčence v nadýchnutých   šatočkách. Ako námesačník, ľahko a po prstoch vykračuje si človek s   fantáziou… Z hlbín šumivej vody, ako zo samého dna morskej hlbočiny,   vznášali sa drobné bubliny, odliepali sa od sklených stien a zo dna,   stúpali, na povrchu lesklé ako kvapky živého striebra, vyčkali   chvíľočku na hladine a pukli, znova a znova vystupovali, nové a nové,   prskali na povrchu šumiac, lebo zdusená voda sa rozdýchala plynom.   Valdiovi táto hra zaujala celé oči, ale mysľou sa hrúžil, odvrátený   od svojho šedivého prostredia, do hlbín, až ho zovrela úzkosť. Hľadal   Boha, nenašiel ho, nestačil si ho ešte utvoriť, toho osobného, preto   sa vracal k neznámemu človeku, hoci cesta k nemu nebola ľahká a len   sa na nej plahočil.
    </tei:p>
    <tei:p>
     Neznámy človek ubiehal mu závratne do výšky strmou cestou horského   parku, hoci ho mal z celého srdca rád. Bol to vlastne útrpný vzťah k   človeku tisnúcemu piskľavý kočík, svoj poklad a svoje šťastie.   Neznámy sa potil, odfukoval, utieral si šiju a tvár, ochkal, ale   vzďaľoval sa mu vytrvale s očami v očiach svojho decka. Blízko mu bol   onehdy, veľmi blízko, ale tam za zástenkou sa mu strácal. I teraz sa   mu stráca a stratí, ak je to pravda, čo povedal doktor, že srdce   človeka, človiečika, môže tak zoslabnúť, že zmena polohy stačí, aby   prišiel exitus.
    </tei:p>
    <tei:p>
     Začal si preto vymýšľať jeho osud, obyčajnú históriu, ale bola to   len márna hra. Raz strácal sa mu vo všeobecnosti, raz zasa pre   jedinečnosť bol márny. Nevedel sa dopátrať tohto obyčajného človeka,   ani rozumom, ani uhádnuť ho láskou.
    </tei:p>
    <tei:p>
     Rozbehol sa za ním. Cestou ho desilo tiché mesto. Nemusel preto   ďalej myslieť. Ale ako vystupoval schodmi nájomného domu k Šuhajdovmu   bytu, údy mu sťaželi. Zahorekoval v duši, čo mu povie, čo mu len   povie, človeku, ktorý možno v ochabnutosti očakáva potechu.
    </tei:p>
    <tei:p>
     Keď vstúpil, obaja manželia sa dívali naňho vyjavene a bez slova.   Sadli si obaja na konce pohovky, že vzdialenosť medzi nimi len   vynikla. Ochabnutosť a zúfalstvo odvislo im v nohách a obnažených   rukách. Práve čo boli dali čerstvé obklady. Pred nimi na   improvizovanej postieľke ležalo dieťa, slabo pomrnkávalo. Tváričku   malo rozpálenú a v prsiach, keď zatajil dych, počul, ako mu vrie od   horúčky. Čo tu mal robiť, veď bolo zrejmé, že prišiel nevhod. Sadol   si medzi nich, uchopil oboch za mľandravé ruky. Zvieral ich, až im   pôsobil bolesť, ale povedať nič nevedel, ani trochu útechy im dať,   len dýchal s nimi pach spálňového potu, alkoholu a liekov. Jemu   samému prichodilo brániť sa proti ochabnutosti. Keď aj jemu od toho   začalo dunieť v spánkoch, striasol nimi. – Nie, nie, musíte, musíme   veriť, že všetko má svoj zmysel. – Potom mužovi do pravej dlane   vložil ľavú ruku ženy, ktorú držal a nepustil, až malým stiskom   prejavili chuť do života. Zostal tak medzi nimi, kým nezačali dieťaťu   dávať nové obklady. Naučil sa tomu, a keďpoznove prišiel, nevolaný a   apaticky trpený, rád pomáhal pri opatere. Mlčali i pri nasledujúcich   jeho návštevách neprestajne a akosi uvzato, že Valdia takmer navykol   na nespoločenský styk s nimi a naveľa bol by uveril, že životy oboch   manželov musia-sa priam míňať v hroznej míkvosti, horšej od   samoty.
    </tei:p>
    <tei:p>
     Ôsmy či deviaty deň, čo Elenku horúčka spaľovala, Viktor Valdia   našiel u Šuhajdovcov vypnutý zvonec. Druhý deň takisto. Zaklopal, aby   sa nezdalo, že len čaká pri dverách. Čakal naozaj, či sa niečo nehne,   a počúval celým telom. Za dverami bolo ticho a prázdno. Hádam i   nábytok bol akosi zatajený a bez zvuku. Na dvore sa zbytočne obzeral   za kýmsi. Potom zasadol na lavicu akoby nadlho a zahľadel sa na   špičky svojich zaprášených topánok. Pocit, ktorý v ňom zavládol,   nedal sa nijako vyjadriť myšlienkou. Pobadal čudnú a snovo   nepravdepodobnú povahu svojho života. A s tým pocitom nevedno ani ako   dlho tam tkvel, opustený ako balvan. Teraz, asi naposledy, unikol mu   so smrťou človek, ktorého sa bol zachytil. Sklesnutosť mu zahnala   Želka, plavé dievčatko, ktoré sa okolo neho obšmietalo. Keby mu bol   na malíček sadol rajský vták privolaný túžbou, nebol by sa tak   potešil. Zavrzol ju medzi kolená a hladkal jej strapaté vlásky. Želka   štebotala – milá radosť. Podvečer prišla jej matka s košíkom. Bola   rýchlejšia jazyčnica a, prv než stačil vysloviť otázku, potvrdila, čo   sa dalo i tak tušiť.
    </tei:p>
    <tei:p>
     – Stalo sa tak… Včera ma zavolali na noc, ak by, božechráň,   usnuli. Obaja boli vysilení. Nad ránom sa to stalo, Vymieňali   obklady. Pán oficiál vyzdvihol Elenku v dlaniach, také holiatko   chudučké, kôstku. Len slabučko pomrnkávala. Ako ju tak v dlaniach   drží a mater podstiela studené zábaly, dieťa len zachrklo a pochýlila   sa mu hlávka. Otec zaskuhral: „Nedám si ťa,” a schoval ho na prsiach   v košeli. Mater zavýskla, vedela, to sa vie. Brala mu ho z náručia a   ťahali sa oň. Oni stále: „Nedám a nedám.” Vravím, to srdiečko,   položte ho. Položili ho medzi seba na diván. Mater začala kričať na   ratu. Pomáhajte, ľudia, ono sa dusí, žije, ale sa dusí… Kdežeby!,   hovorím. Srdiečko… Ale ona si k nemu ľahla na zem, ústa k ústam mu   priložila, naširoko, predstavte si. Dúchala doň a povetrie z neho   ťahala, že vraj sa len dusí. Dieťa bledlo navidomoči a modrelo.   Ústočká malo vytiahnuté od toho, čo mater vystrájala, ako zobáčik.   Kričala a kričala, no hrôza: Starý, pomáhaj! Plieskala sa po prsiach,   ktoré vypadli z košele, a po stehnách. Kričala a plieskala sa, strach   veru na mňa šiel, viete, taká mocná roba-krčmárka. On najprv len   skuhral, ale potom vystrájal. Rozhadzoval rukami, rečnil dve na tri,   ako by sa bol pominul. Trvalo to veru hodinu. Potom to bolo ešte   strašnejšie. Obaja stíchli, stíchli a oči im vypučilo. Strach.   Utešovala som, ako som len vedela, ale čože si hriešny človek v   takých chvíľach počne… Nad ránom, keď už svitalo, zbadám, že Elenka   ešte hľadí. Juj, tie očká anjelské, prach na ne padal! Zatlačím ich,   oni obaja zvýskli, zavyli. A potom čo sa robilo, to nevypovie nik.   Som z toho celá pomätená. Bojím sa ich a na oči sa im neukážem, lebo   by som sa hanbila… Najprv on vstane a naraz sa vám zrúti pred ňou na   kolená. Vyznáva sa a spovedá, že len on je na vine z lásky i z   hriechu. Samé strašné veci hovoril. Ešte i teraz zimomriavky mi idú   telom. Sprvu ona len plakala a plakala a potom tiež tak. Kľakla si a   spovedala sa. No, hrôza! Že ho k sebe nedopustila preto a preto, že   ho trápila, že mala frajera a že dieťa nie je jeho. Sľubovala, že mu   bude slúžiť. Prosila a ruky spínala k nemu, aby pre Boha odpustil, že   ináč by si musela život vziať… Možno, možno dobre sa tak stalo. Budú   žiť poriadne, hádam i deti budú mať…
    </tei:p>
    <tei:p>
     Dobrá žena preglgla slzy a potom začala len mlieť o mnohých   podrobnostiach, rakvičke, pohrebe, koľko stáli kvety a kedy pride   svokra. Aby si ju Valdia nepohneval, pospytoval sa jej na jedno-druhé   a odišiel. V duši musel protestovať, že príčinou takého veľkého   utrpenia boli také malé, ach, také príliš ľudské príčiny.
    </tei:p>
    <tei:p>
     Potom sa mu neznámy človek akosi celkom stratil. Keď ho po   mesiacoch náhodou stretol, zdal sa mu omnoho tučnejší. Vykračoval si   sebavedome s paličkou.
    </tei:p>
    <tei:p>
     Od upratovačky sa dozvedel už len podrobnosti. Kočík predajú, ako   im poradila – Majtánovcom, niektoré veci a nočník – taký pekný sklený   nočníček – ten si nechajú na pamiatku po Elenke, lebo asi predsa len   nebudú už mať deti.
    </tei:p>
   </tei:div>
   <tei:div type="chapter">
    <tei:head>
     PRECHÁDZKA V DAŽDI
     <tei:emph>
      (Jankovi   Novákovi)
     </tei:emph>
    </tei:head>
    <tei:p>
     Kamil Zloch, ináč takto aj spisovateľ, vydal sa na prechádzku   smerom výhľadu z kuchynského okna. Benediktiho ulicou postrácal   odvahu ísť sám do prírody. Zo strachu i z vypočítavosti vylákal   svojho dobrého druha Janka Sitára. Ukonaní a premoknutí až na kosť   vrátili sa domov, ako sa dá očakávať, pravdaže, bez príhody.
    </tei:p>
    <tei:p>
     V kuchyni sa naobedovali všetci traja. Pretože muž dosiaľ   neprehovoril, žena vyzrela oknom. Možno dažďové mraky zaľahnú na zem,   kým dofajčí cigaretu. Po jedle hodila sa im pošmúrna nálada, konečne   známa ako únava alebo tlak na bránicu. Mužovi naraz bolo ľúto zaspať   melanchóliu, keď tak pršalo. Z neurčitého popudu vypukla v ňom   vzbura.
    </tei:p>
    <tei:p>
     – Ale vieš čo, pôjdem na prechádzku.
    </tei:p>
    <tei:p>
     – Kdeže pôjdeš, keď tak prší.
    </tei:p>
    <tei:p>
     V mrákotách poznášal si starý výstroj do dažďa. Cnelo sa mu ako   človeku vysušenému úradnou prácou. Dažďové kvapky stekajú nielen po   obločných tablách, ale aj po sviežich listoch. Voda crčí v machu,   tráve, kalná voda v koľajach, v jamkách od ratíc kráv a oviec stoja   kalúžky. Váhal len, či si má obliecť remenný kabát, s ktorým v živom   spojení trvala úchvatná tragédia. V zrkadle urobil na seba ohavnú   grimasu, ako bol tak napotvoru oblečený, s plesnivým klobúkom na   hlave. Žene i pomocníci v domácnosti zahral scénu. V pantomíme   skarikoval svoje mladistvé smútky, ako sa plantal ťahavým krokom   ulicami i prírodou, panák z handár zhúžvaný, rozvrátený pre pletku,   nešťastnú ľúbosť, maj sa svete. V duši ešte i teraz zúril, že sa ho   dotýkala taká hlúposť ako máj v mrholivom daždi.
    </tei:p>
    <tei:p>
     Ale Benediktiho ulicou sa už plantal krokom, akým chodieval   kedysi. Žena by ho bola sotva poznala po rozvážnom kroku mierne   rezignovaného úradníka. Ako každá ulica, viedla i táto na križovatku   a odtiaľ malým pásom polí do dúbravy. Keby bol ustal na jednej   myšlienke, že skúsi, bol by prišiel na križovatku ako po ohnivom   moste. On však upieral oči s netajenou nádejou na prízemný domček,   kde býval u rodičov Janko Sitár. Po Jankovi siahal každou chvíľou ako   za kľučkou dverí. Bez zámeru vstupoval s ním
     <tei:emph>
      ta
     </tei:emph>
     a   strácal sa, sotva vstúpili.
    </tei:p>
    <tei:p>
     Zoznámil sa s Jankom, ako sa ľudia vôbec zoznamujú v malom meste,   doslova z nevyhnutnosti. I keby boli vyhýbali druh druhovi, neboli by   sa vyhli. Ľudia striehnu i na najmenší prejav známeho, potom si ho   prisvoja, alebo zostane i naďalej taký známy z prvých dní, aby sa s   ním stretali a pozdravovali. Známy je možnosť, ktorá zostáva   najčastejšie nevyužitá. Z prirodzenej zvedavosti vyšli spolu niekoľko   ráz na prechádzku, pripravovali druh druhovi návnadu, aby sa   prejavili. Janko zaviedol Zlocha, ktorý dosť málo poznal okolie, na   najkrajšiu prechádzku. Chodníky dúbravami a hájikmi pospájal veľmi   dômyselným spôsobom v okružnú cestičku, že chodili akoby pospiatky.   Zloch bol celý očarený, lebo dovtedy ani raz nevidel taký ustálený   pohľadnicový pohľad na okolité vŕšky a mesto. To stačilo, aby poznal,   aké má Janko vycvičené oko pre krajinku a okrem toho ešte mnoho   zaujímavých vecí z letmých narážok. Chodníkom akoby v tuneli, cez   hustý smrekový porast dostali sa na svažnú lúčku, ešte minulej jesene   veľmi čisto pokosenú, vyhrabanú. Skupinky červených bukov boli na nej   takým pôvabným spôsobom porozhadzované, že by sa bol musel potešiť   pohľadom, i keby tu Janka nebolo. Zloch trochu, pravda, sklamal, lebo   nepochopil nástrahu, uspokojil sa neodbornou poznámkou, že taký   pôvabný park ešte nikde nevidel.
    </tei:p>
    <tei:p>
     Keby Zloch nebol býval taký nevzdelaný vo výtvarnom umení, bol by   to predsa musel pochopiť, že pri takejto príležitosti mal myslieť na   Cézanna. Janko naozaj ani nemeškal mu vysvetliť, ako Cézanne stavia   priestor. Ešte na tej istej prechádzke naskytla sa im príležitosť   rozhodovať, ktorý strom je najkrajší, ihličnatý a či listnatý. Janko   veľmi rozhodne tvrdil, že najkrajší je smrek, to že je priam symbol   severského umenia, gotiky. Zloch zasa, že platan, vôbec listnatý   strom, lebo myslel na Hollého brest a platany vo vzdialenej krajine,   v ktorej bol. Bol citlivý na hrdlo a radšej by bol žil v kraji s   miernejším podnebím.
    </tei:p>
    <tei:p>
     Dobre bolo, že mu pre Janka ešte zvyšovalo trochu diaľky asi od   prostriedku Benediktiho ulice po križovatku. K človeku vždy treba   trochu diaľky. Ktohovie prečo, Janko sa mu vždy nepostihnuteľne   rozplynul, keď boli spolu. Stával sa priepustným pre obrazy   krajiniek, spev vtákov, iné zvuky, hrmoty, vôňu kvetín. Iste bol taký   číry ako vzduch, ktorý nevedomky dýchame. Je to také bežné, že človek   ani nepostihne, ako sa taký známy na sietnici ustáli. Vari sa mu   prispôsobila zrenica pre Janka v bledosivom plášti, prostovlasého, s   medeným odtienkom vlasov. Trochu sa musela azda zúžiť pre jeho svetlú   postavu. Mal ho na sietnici oka, ako robil ustálené pohyby, ako   kráčal takým a takým krokom s určitým sklonom hlavy, ruky hlboko   vrazené do vreciek toho, čo mal práve na sebe. Len keď naňho niečo   mocnejšie zapôsobilo, urobil náležíte známe gesto, akým sa len Janko   vedel prejaviť. Smial sa tiež známym spôsobom. Vytiahol obočie, na   opačnej strane stiahol dolu kútik úst. Ukazoval rád biele zuby.   Jedným okom vlastne gánil, čo nepatrilo vôbec k úsmevu, ale len k   Jankovi.
    </tei:p>
    <tei:p>
     Janko prestal byť vlastne viditeľný, lebo pravdepodobné nervové   vlákna ho rozviedli zo sietnice po kôre mozgu a rozpustili jeho   obraz. V určitom zmysle priezračný, tvoril len sotva povedomý prízvuk   iných obrazov. Dalo by sa povedať: krajinka vnímaná s Jankovým   prízvukom. Keď kráčal Zloch známym chodníkom, pripomínalo sa mu   podvedome: „S Jankom sme tadiaľto kráčali…” Čosi veľmi nebadateľne   príjemné muselo v tom byť, lebo si nespomínal napríklad: „Keďsme   tadiaľto išli s Margitou, Mikulášom…” A Margita bola jeho milá žena a   Mikuš milý človek.
    </tei:p>
    <tei:p>
     Podobne sa zoznámil s Jankom ušami, dalo by sa povedať, bol tým   známy. S jeho hrdelným smiechom počúval tiež známe pazvuky. Znel   Janko ako zvukové chvenie na vláknach nervov, ktoré sa tomu so   záľubou oddali, rozvádzali ho po tele so známym prízvukom hlasu, v   kadenciách viet s dôraznou intonáciou.
    </tei:p>
    <tei:p>
     Pravdepodobne takisto i čuch, u človeka dosť málo vyvinutý, ak   zachytil zvláštny závan človečiny ako pes, zvykol naň, lebo sa ním   nasýtil.
    </tei:p>
    <tei:p>
     Janko, slovom, ako každý nám známy tvor, znehmotnel Zlochovi v   prízvuk zmyslov, znel a doznieval mu po tele. V jeho predstave tkvel   – ak sa ho práve nesnažil úmyselne predstaviť, ale komu by taká   obyčajná hračka zišla na um – ako dáky vlažný kúdol vírivej hmloviny   so žeravým jadrom, ktoré mohlo byť aj jeho dušou. Ale s tou bol v   spojení.
    </tei:p>
    <tei:p>
     Bez prepínania, Zloch si totiž utváral okolo seba, najmä keď bol v   noci sám a telesne nehybný, čudesnú sféru. V mysli mu tkvela   predstava čohosi ako obrovskej plastickej mapy mesta. Možnosť dívať   sa zhora a pohybovať sa v imaginárnej sfére, hoci sám bol telesne   viazaný na jedno miesto, tak veľmi ho povznášala, že cítil sa akýmsi   síce nepatrným a komickým, ale veľmi ľudsky milujúcim a   požehnávajúcim démonom alebo dákym božstvom.
    </tei:p>
    <tei:p>
     Na reliéfnej mape boli vyryté ulice, kanáliky rovnobežným i   priečnym smerom. Cirkulovali v nich neznámi alebo známi ľudia,   vzdialení ako v uzavretom krvnom obehu. Kanáliky tvorili velikánske   bloky domov, duté. Dýchali ako priedušnicami z priestoru zelenými   záhradami. Navrstvené boli z dutých kvádrov. Vo vedomí v každom   kvádri býval človek, vybuchujúca iskra, zárod v súši.
    </tei:p>
    <tei:p>
     V nočných hodinách, v kradmých chvíľach i cez deň, ked’snil a sám   sebe spod dohľadu unikal, z izbových dutín zachytával popudy energie,   akoby srdce bilo, alebo zachytával na tepne impulzy na éterických   vlnách vysielané, podobné Morseovej abecede. Zloch mal vlastne len   niekoľko bodov presne určených na reliéfnej mape mesta podľa   skutočnosti, s ktorými býval v spojení. Vybuchovali, akoby srdcia   bili, srdcia na vysielanie do priestoru.
    </tei:p>
    <tei:p>
     Na východnom obvode mesta vyžaroval k nemu ináč takto bližšie   neznámy človek,” s ktorým nadviazať priateľské styky mu bránili   nepriateľské, ale inak nevysvetliteľné okolnosti. Ďalej sa nemohli   dostať, než že sa na seba už z diaľky usmievali, ako kráčali opačným   smerom do úradov a ruky si v náhlivosti podávali. V myšlienkach na   temnom reliéfe mesta upínal sa ešte k pôvabnému dievčaťu, mládencovi,   k starej krčmárke na rohu ulice.
    </tei:p>
    <tei:p>
     Janko bol najväčšia hviezda, vysielačka najväčšieho žiarenia v   spojení s ním, keď sám bol
     <tei:emph>
      nikde.
     </tei:emph>
     Žil a rástol z   myšlienok a nepatrných pomyslov, ktoré mimovoľne uniknú, ako každý   náš známy. Vybavoval sa mu zo súvislosti s tisíc vecami, najviac s   krajom, na ktorý hľadel v spoločnosti iných ľudí, s knižkami a   obrázkami. Keď išiel krajom so ženou, na diaľku si matne pripomínal,   buď že tadiaľ s Jankom išli, alebo že Janko vie i na známych miestach   nájsť zázračnú krajinu. Keď listoval v knižke veľmi pekne alebo zle   upravenej, nevedomky sa priplietol Janko. „Už dávno nebol u nás,”   alebo „Janko je kultivovaný výtvarník. Keby len toľko nešpekuloval.”   Pri obrázkoch neurčito: „Takýto má asi vkus. Potreboval by obstojný   ateliér…” Ale Janko zostával nesúvislý, pravdepodobne jednostranný,   hoci energický ako iskra.
    </tei:p>
    <tei:p>
     Ako sa blížil k ich prízemnému domcu, mohol o tom uvažovať:: „V   predných izbách bude iný, azda súvislejší.”
    </tei:p>
    <tei:p>
     Navštevoval ho v dome rodičov v izbici ateliéri, ale do predných   izieb nikdy nevkročil. V predných izbách ktosi býval, šedivý otec   nízkej postavy, s okuliarmi, a matka. Len toľko ich poznal, čo sa   mihli popred okno, keď išli do záhrady. V predných izbách bývala ešte   záhadná bytosť, babička, tým tajomnejšia, že o nej veľa slýchal od   Janka, a nebolo akosi pravdepodobné, ba úplne vylúčené, že by ju kedy   uvidel. Bola veľmi, veľmi stará, staršia ako vôbec dáka babička,   ktorej sa cnelo z dávnych Jankových spomienok, spojená s vôňou už   nepotrebného kredenca. Predné izby boli pre Zlochovu predstavu duté   ako bubny, ktoré znejú, hoci sa ich nik nedotýka.
    </tei:p>
    <tei:p>
     Akosi nezávisle od Zlochovej predstavy a jeho chvíľkového úsilia,   ako sa blížil k bráne domu naprieč ulicou, Janko len krútil na   ukazováčiku kľúč, vyhadzoval ho do povetria pre zmenu tak, že mu po   niekoľkých premetoch sadal v rovnakej polohe do dlane. Právom dávnych   spomienok patril viac miestam, kde spolu chodievali. I spomienkou na   svoju babičku. Mohli kráčať kadekoľvek a vážne rozmýšľať, z detstva   sa vlastne nedostali, hoci sa so Zlochom poznali len niekoľko   rokov.
    </tei:p>
    <tei:p>
     Druh druha si premiestil do detstva podivným spôsobom. Chodievali   na prechádzky s veľkou záľubou druh pre druha, ale nijako by sa   neboli dostali ta, kam podvedome chceli, nebyť náhody. Raz zatúlali   sa niekoľko kilometrov na Vrútky. Azda že sa im neurčito cnelo,   potĺkali sa po pustých miestach a smetiskách, kde stretávali ako v   príznačnom sne starcov a chlapcov, ktorí tam v burine kozy popásali.   Od márneho chodenia boli už celkom ukonaní, keďpobadali, že sa nemôžu   vrátiť pred veľkým lejakom, čo sa chystal so zemou spojiť. Prvé   kropaje im ukvapli na zaprášenú obuv. Ale sa ani nechceli vrátiť.   Jeden z nich, ak nie obaja, nevedel sa rozpomenúť, mal čudesnú   myšlienku skryť sa pod veľkú šľahu dreva. Boli tam totiž nad akousi   jaminou navŕšené dlhé brvná na plavenie plťami dolu Váhom. Pretože   siaha ležala na hrubých ležiakoch, ľahko sa im bolo prekĺznuť po   bruchu do jaminy. Ocitli sa tak v suchom úkryte, presýtenom vôňou   živice olúpaného dreva. Vo výške očí mali hladinu rieky, na ktorej sa   robili veľké bubliny od hustnúcich kvapiek dažďa. Videli plte kĺzať   sa po hladine, prievoz, na druhej strane brehu stupňovité postavenú   dedinu s červenými strechami. Takýto úkryt stačil, aby roznietil ich   prvotnú fantáziu. Neodolateľne ich strhol k družnosti. Čo si vtedy   povedali, na to by sa sotvakto z nich rozpamätal. Ba práveže na   príhodu zabudli, ich spriaznenosť z chlapčenských rokov, keď v   skutočnosti nemohli mať
    </tei:p>
    <tei:p>
     o sebe ani tušenia, opriadla sa nepreniknuteľným tajomstvom. A   touto zabudnutou príhodou predĺžila sa ich známosť do úžasnej   minulosti.
    </tei:p>
    <tei:p>
     Zloch zastal pred oblokom izbice. Janko mal hlavu sklonenú nad   tablou. Čakal, kým ho nevycíti, potom urobil naňho grimasu. Janko sa   mu zahrozil, ale už sa i rozplynul v príjemnú hmlovinu známeho   človeka so žeravým jadrom. Len mimoriadnosť by mu bola ožiarila tvár   ako iskra alebo v tme zapálená cigareta.
    </tei:p>
    <tei:p>
     Príliš slávnostne ho vyzval, aby sa išiel s ním prejsť.
    </tei:p>
    <tei:p>
     – Do toho dažďa?
    </tei:p>
    <tei:p>
     – Do dažďa!
    </tei:p>
    <tei:p>
     – Rád chodievam na prechádzky do dažďa, – schladil Janko jeho   vyzývavosť.
    </tei:p>
    <tei:p>
     – A sám? – opýtal sa Zloch ešte s tieňom melanchólie.
    </tei:p>
    <tei:p>
     – Akože!
    </tei:p>
    <tei:p>
     Janko odložil pracovný oblek. Vzal na seba riasnatý plášť a širák,   aký kedysi nosievali umelci a socialisti. Neobyčajné preoblečenie   umožňovalo im hrať sa na skutočnosť, že idú na cesty.
    </tei:p>
    <tei:p>
     – Vieš, čo je zvláštne? – vysvetľoval Janko Zlochovi. – Tento   plášť nazýva stará mama lafka. Dosiaľ neviem, čo je lafka, ale je to   predsa zvláštne. Rád sa v ňom túlam v nečase. Je to otcov starobylý   plášť.
    </tei:p>
    <tei:p>
     Zloch mal zasa na sebe, čomu pripisoval významnú zhodu, remenný   kabát po nebohom letcovi.
    </tei:p>
    <tei:p>
     – Janko, veril by si, že v benzíne zhoria aj kosti? Zostanú   modručké ako pena, a keď sa ich dotkneš, zosypú sa ako bubliny.
    </tei:p>
    <tei:p>
     – Ja som videl len vybielené koštiale za mestskou jatkou.
    </tei:p>
    <tei:p>
     Kráčali kus tvrdou cestou, výpadovou, dalo by sa povedať.
    </tei:p>
    <tei:p>
     Pokým sa Zloch rozkýval, Janko drobčil. Keď našli krok, ktorý sa   hodil pre kraj v daždi, skoro potom odbočili na blatistú cestu   závozom. Nemal ich čo mýliť ani kraj, hoci nehovorili a v mysli boli   tiež takí rozptýlení. Predierali sa jelšovým húštím a suchým šachorím   od vlaňajška. Ich cesta nebadane krásnela už tým, že vystupovali   chrbtom dúbravy. Pod sebou nechávali kŕdle kôz, zvlnený kraj i   povedomý hlas zvonca s kravou. Ten hlboký hlas patril dvojnásobne do   pastierskej idyly.
    </tei:p>
    <tei:p>
     Pod nimiž léščí, hlohoví i drín i   svíb i najživší zimozel…
    </tei:p>
    <tei:p>
     Šomral si Zloch nevrlo. – V kvarte nám čítal Hollého Damborský.   Rozostrel si na stoličku flanelovú podušku, klovol prstom, lebo mal   posledný stavec na ukazováčiku nehybný. Tak, a budeme si čítať   Hollého!… Ale čo som chcel vlastne povedať? Priečil si sa, že   najkrajší strom je smrek. Nečítal si Selanky…
    </tei:p>
    <tei:p>
     Mihol sa pich suchou trávou pomedzi barinky.
    </tei:p>
    <tei:p>
     – Chudák, veď sa utopí.
    </tei:p>
    <tei:p>
     – Aký chudák, keď som ho chcel práve zašliapnuť.
    </tei:p>
    <tei:p>
     Ako kráčali, preskakovali priekopy, nemohli sa od seba odtrhnúť v   očakávaní čohosi, čo sa nemohlo stať. Videli len, spomínali si, že je   to iste krásne, ten priestranný kraj na jar, ale k nemu sa nemohli   dostať druh pre druha. Pre Zlocha krása kraja za chrbtom, to bol   vietor, chaos zeme a oblakov, bolo tušenie samého seba, čohosi, čo sa   obnovuje. Cez Janka, ktorý ako maliar bol stále prítomný v jeho   vnímaní, tušený kraj bol priestor, do prázdna odstupňované farebné   škvrnky.
    </tei:p>
    <tei:p>
     Zloch si veľmi trpko vyčítal nedostatok odvahy, že nešiel sám. Z   rozdielu, akoby bola teraz príroda naňho pôsobila, bol by aspoň   poznal, nakoľko ostarel. Príroda pre neho bola jed, ktorým sa ani nie   tak dávno rozrušoval. Možno spohodlnel, alebo sa mu už nedostáva   odvahy vydávať sa prírodnému živlu a draho si vykupovať výsadu –   osobne cítiť ku človeku ľahostajný svet prírody.
    </tei:p>
    <tei:p>
     – Pekné, čo? – neurčito prehovoril ako taký, čo má druhým zastretý   pohľad.
    </tei:p>
    <tei:p>
     – Veľmi pekný gýč! – vybuchol Janko. – I najúchvatnejší kraj je   gýč. Vôbec všetko, čo človeka dojíma v prírode, je farbotlač.
    </tei:p>
    <tei:p>
     Zastali uprostred lúky. Janko urobil neurčitý posunok k zemi.
    </tei:p>
    <tei:p>
     – Ale ma nerozumieš, – neochotne poznamenal Zloch.
    </tei:p>
    <tei:p>
     S tým zámerom sa sústredili na dva ukvitnuté prasleny, jeden   prudko červený a druhý modrý. Z výšky človeka dva kvety na plôške   prekypujúcej zelene, ohradenej chodidlami, iskrili farebnosťou a   kvapkami dažďa. Zelenú plochu mnohých neznámych bylín, ktoré postupne   ukvitnú, ak ich len prv nepokosia a neusušia na seno pre kravy,   vychutnávali vlastne skôr v zuboch ako prvé listy šalátu. Vrždäli im   pod nohami, ako sa s rastúcim záujmom nakláňali k zemi. V drepe bola   krása, ako sa hovorí, podmanivejšia. Videlo sa im, že v rovnobežných   i všelijako rozvetvených žilkách listov prúdi zelená miazga,   vyumývané spriehľadneli, akoby boli zo želatíny. Na praslenoch,   ohromujúcich kvetenstvách usporiadaných do vencov, zostali jednoducho   lipnúť pohľadom a ďalej sa nedostali. Iba ak si povšimli, že lupene,   každý lupeň máva svoje zvláštnosti, výraznejšie či bledšie čiaročky.   Na hodinách kreslenia boli by ich kreslili s vystrčenými jazykmi,   také nemožné mazanice.
    </tei:p>
    <tei:p>
     Pre Janka v kresliarni nezvyšovalo akosi miesta, čo bolo veľmi   trápne. Napravo od Zlocha sedel Pižurný, pred ním Lacko, po ľavici   kto? – len to vedel napochytre, že i to miesto bolo obsadené. „Máte   doma kravu?” spytoval sa profesor, pozdvihujúc pred sebou zelenú   machuľu Deža Maďara, ktorý nemožne kreslil. „Dajte jej to za rámček   nad rebrinu.”
    </tei:p>
    <tei:p>
     Pod lupou azda každý kvietok by mal svoj tajomný umelý priestor.   Šošovkami mnohonásobne zväčšujúceho mikroskopu videli by bunkové   pletivo. Kľakli si do mokrade (Zloch na rožky remenného kabáta),   nevideli už nič, čo im oči prechádzali farebnosťou, a dýchali len   zem. Keby bol Zloch sám, mal by plné nozdry vône zeme a kvetín. Janko   by sa z účasti k Zlochovi istotne nebol zanášal, či by sa to dalo   spraviť.
    </tei:p>
    <tei:p>
     – Vidíš, Kamil, príroda je zlá farbotlač!
    </tei:p>
    <tei:p>
     – Ale veďja nechcem myslieť ustavične na literárne remeslo!
    </tei:p>
    <tei:p>
     – protirečil. Uznával, že Janko má pravdu.
    </tei:p>
    <tei:p>
     – Ale podívaj sa, táto vstavačovitá, Orchis latifolia, ak sa   nemýlim, je ukrutná. Listy má škvrnité ako jedovatý mlok. Musel by si   byť bosorák, aby si jej siahol na koreň. Z pazúch listov sa napája.   Táto druhá, neviem, ako sa volá…
    </tei:p>
    <tei:p>
     – Nezáleží. Pamätám si niekoľko kvetov z poézie. Na lúkach všetky   rastliny sú pre mňa anonymné. Tie z poézie rozmnožujú ríšu   skutočných, preto ani neľutujem svoje nedostatky z botaniky.
    </tei:p>
    <tei:p>
     – To zasa nie, názov treba pre presnosť v mravnom zmysle, hoci   slovo pôsobí dosť nezávisle, napríklad Ajuga reptans, Tolita. Táto je   mäsožravá a mohla by ťa zaujať.
    </tei:p>
    <tei:p>
     Zdvihli hlavu od zeme, poobzerali sa s povzdychom. Daždivé nebo sa   plazilo po zemi, voda im stekala v jarku po chrbtovej kosti. Na kraji   lúčky pod tíkovým kmeňom naklonenej vŕby stál osamelý človek.
    </tei:p>
    <tei:p>
     – Nevzdal si sa ešte plánu vyjadriť človeka bez príbehu? Navštívil   si aspoň niekoho s tým zámerom? Mohlo by to byť dobrodružné.
    </tei:p>
    <tei:p>
     – Podívaj sa, tamto stojí človek. Poďme za ním.
    </tei:p>
    <tei:p>
     – Radšej nie, inokedy!
    </tei:p>
    <tei:p>
     Túlali sa ďalej, zaujatí stále niečím iným. Z roztržitosti   preklopkali prútmi neobývanú chatu, ako dudnie, a sadli si na   zábradlie verandy. Pofajčili sústredene, ale o chvíľu sa už popletali   verandou z potreby stále víriť v skutočnosti ako v predstavách. Janko   čítal nápisy na počarbanej stene. „Bol tu Rudolf Saničiak, Vinco   Murčin. Traja od tretej roty.” Asi si pískali. Vojaci sú veľmi   opravdiví milenci. Dojemné je vidieť veľkú dlabú voľne priloženú na   pás dievčaťa. Keby táto veranda vedela rozprávať; videla a počula   veľký teáter. Človek prikladá veľkú dôležitosť svojmu zážitku. Tieto   nápisy by sa mohli stať predmetom vážneho štúdia. Nápis v srdci:   „Ach, bol by z toho veľký román, čo som tu prežil” a dátum. Azda sa   rozpaľovali. „Trubač od útočky hľadá mladé dievča. Keby tie staršie   vedeli, mohli by poradiť.”
    </tei:p>
    <tei:p>
     Zloch si zacnel: – Ach ten človek, ja ti poviem! Človek len tak   civie naprázdno, ten čľapot dažďa ma vyprázdni načisto. Vlastne je to   dobrodenie, – zakončil ironicky.
    </tei:p>
    <tei:p>
     V inej súvislosti Janko poznamenal: – Španielski pastieri nosia v   daždi deky s otvorom pre hlavu. Ponjos alebo mantillas, ani neviem. S   tvárou k nebu prečkajú dážď ako husi. – Postavil sa na zábradlie a   vesloval rukami.
    </tei:p>
    <tei:p>
     – Ja som nečítal dobrodružné romány, keď bol na to čas.
    </tei:p>
    <tei:p>
     Druh pri druhovi sa prevesili cez zábradlie.
    </tei:p>
    <tei:p>
     Ako sa Zloch príliš vychýlil nad sad, azda mu plesla kvapka práve   na väzy. – Poďme! – zaryčal náhle. Pustili sa húštím ako divá zver.   Vykrikovali a ručali. V lieští naďabili na chlapa, ktorý tamto pod   naklonenou vŕbou postával.
    </tei:p>
    <tei:p>
     – Čo robí?
    </tei:p>
    <tei:p>
     – Hnojí zem!
    </tei:p>
    <tei:p>
     Rozrehotali sa náramne a upaľovali ďalej.
    </tei:p>
    <tei:p>
     Chodníkmi, ktorými chodievala len lesná zver, nemohli ísť popri   sebe. Dali sa teda druh za druhom a stále s väčším odstupom. Zloch   mal pred sebou človiečika v krajinke, mal to rád; a potom by ho tiež   mýlilo, keby sa mu dakto díval na chrbát. Dobre mu padlo uvedomiť si   Janka i takto, akoby na rovnakú vzdialenosť stále odchádzal.
    </tei:p>
    <tei:p>
     Janko sa kýval pred ním tak a tak. Nedá sa to proste povedať.   Robil mnoho zbytočných pohybov. Darmo, odvykol tam (kde bol) stúpať   do kopcov. Mestský človek sa tára ulicami, vlečie nohy za sebou. Nič   to nepovie – dívať sa takto naňho, človek si len môže myslieť. Záľubu   nachádza v predstave, keď ide takto za niekým. Isté je, že treba   vidieť exaktne, cvičiť oko. Na chrbte vraj vidieť ťarchu života,   ktorá dolieha. (Vo filmovom týždenníku videl štátnika i od chrbta,   nijako ho neoznačoval, keď naňho myslel, len v tretej osobe, tak ten   človek zobecnel.) Teda by to bola pravda, Janko mal smiešne krátke   nohavice a pásikavé pančuchy. V tejto lafke vyšiel si na prechádzku   zo starého Martina. Tak chodievali v pelerínach direktori bánk a   advokáti, puncovaní vlastenci. Na klobúkoch nesmela byť ani   frčka.
    </tei:p>
    <tei:p>
     Pokúšala ho okrem toho zhovorčivosť zavolať naňho a povedať mu to,   ako by sa tváril. Aleje to egoizmus sebou zamestnávať iného, svojou   myšlienočkou. Keď to ten iný robí, zaslúži si našu blahosklonnosť. Ak   však nie je reč o neosobnej veci, v najprijateľnejšom rozhovore   striedajú sa dva výlučné záujmy
    </tei:p>
    <tei:p>
     o vlastnú osobu. „Keby som ja bol býval pri tom, také niečo by sa   nebolo mohlo stať.” Alebo: „Ja tiež tak hovorím. Keď som bol ešte   včera u Martinusov, hneď som videl, čo sa stane.” Taký primitívny   egoizmus vždy pokúša nie zdôveriť sa, poradiť, ale sústreďovať celý   svet na seba.
    </tei:p>
    <tei:p>
     Mávol rukou, čo na tom. Janko sa zastavil. To ponad chodník   previsala ukvitnutá snietka hlohu. Sršali z nej, ako sa priblížil,   biele puky a na každom ešte žiarila matná kvapka. Janko sa obmedzil   na odborné hodnotenie.
    </tei:p>
    <tei:p>
     – Veľmi bohatá arabeska.
    </tei:p>
    <tei:p>
     Zloch sa zohol pod vetievku, lebo mu Janko clonil chrbtom, a   obzeral ju s tvárou spiatky. Janko ďavol po nej s komickou zúrivosťou   ústami, že všetky kvapky na chvíľu sa rozžiarili na jeho brade. Ale   Zloch mal už oči inde. Zdola k nim kráčal po chodníku chlap, ktorého   už boli dvakrát stretli.
    </tei:p>
    <tei:p>
     Zloch práve pred chvíľou naňho myslel v súvislosti so svojou   prácou. Veľmi sa začudoval, že ho aj vidí v takej súvislosti.   Pričítal novému stretnutiu príliš veľký význam, do určitej miery   tajomný.
    </tei:p>
    <tei:p>
     – Janko, čo by si o ňom povedal, kým nepríde k nám?
    </tei:p>
    <tei:p>
     – Čo by som povedal? Podľa toho, ako sa ma pýtaš, mal by byť aspoň   partizánom, ktorý tu práve hliadkuje.
    </tei:p>
    <tei:p>
     – Čo myslíš, mohol by byť niťou, ako sa hovorí, našej   prechádzky?
    </tei:p>
    <tei:p>
     – Čoby nie! Jeho význam sa stupňuje tým, že sme ho stretli už dva   razy. Mohlo by nasledovať zaujímavé stretnutie, náznak v rozhovore.   Konečne na zakončenie by sme ho mohli stretnúť ešte raz na spiatočnej   ceste.
    </tei:p>
    <tei:p>
     – Vidíš, to práve nie, niťou našej prechádzky je predsa čosi iné.   Potom ti poviem.
    </tei:p>
    <tei:p>
     – Čo do nej vložíš, to?
    </tei:p>
    <tei:p>
     – Že nebude mať niť. Chápeš už teraz môj zámer písať o známych   ľuďoch a veciach bez zámienky?
    </tei:p>
    <tei:p>
     Chlap vstupoval do ich sféry. Ako sa približoval, ustávali ich   predstavy i myšlienky. Tým, že ktosi prichádzal, zatajilo sa čosi v   nich samým očakávaním. Čierna postava v umazanej kombinéze knísala sa   s rozvahou ako horári naučení chodiť v kopčitom kraji. Proti dažďu   mal len, ako sa im videlo, zamastenú kombinézu a nohavice nad   členkami zviazané. Bol premoknutý ako mlok a pri každom kroku ločkalo   mu blato v bagančiach, vyvieralo dierkami na priehlavku. Podopieral   sa sekerou s dlhým poriskom. Čapica s rozchlipnutým štítkom kyvkala   sa mu nad nosom.
    </tei:p>
    <tei:p>
     Čo sa bude robiť? Keď bol na niekoľko krokov, očakávali   stretnutie, prenesúc váhu tela na jednu nohu.
    </tei:p>
    <tei:p>
     Chlap jednoducho zastal bez slova pred nimi a dal si pohov.   Zdvihol hlavu, aby si ich mohol tvrdo premerať od hlavy po päty. Mali   v pomere k nemu výborné topánky, neporovnateľne lepší výstroj do   dažďa. Divže neprešľapovali z nohy na nohu. Bolo mu zadosťučinením   ich citlivé svedomie, ale zato mierne nimi opovrhoval. Po trotoároch   chodia tiež takí tvrdí ľudia. Chodci idúci proti nim cítia rozpaky a   citlivejšie deti sa im mimovoľne pozdravujú.
    </tei:p>
    <tei:p>
     Keď ich už dostatočne zdrvil: – Študenti, čo?
    </tei:p>
    <tei:p>
     Obaja veľmi náhlivo chceli začať rozhovor o tom jedinom, čo mohli   mať s ním spoločné: To vás sme už postretali zo tri razy. Máme na   seba šťastie, čo? Ale mimovoľne si spomenuli, ako zem hnojil, nuž   vybuchli a rozrehotali sa s nekonečnou sympatiou. Tým neočakávane   boli ľady prelomené. Mohli mu bez obavy aj na plece klopnúť.
    </tei:p>
    <tei:p>
     – Že sa vám chce v tomto daždi? – povedal priateľsky, tým   peknejšie, že nemohol mať potuchy, čo sa stalo.
    </tei:p>
    <tei:p>
     – Je to príliš obyčajné chodiť na prechádzky len v peknom počasí,   – odpovedal Zloch za oboch.
    </tei:p>
    <tei:p>
     – Niektorí ľudia chodia na špacírky, len aby sa v sadle   nezadusili. – To poznamenal Janko, hoci taký spôsob reči Zlocha   prekvapil. Vyšiel robotníkovi veľmi v ústrety. Ale i Zloch pozoroval   na sebe náramnú zmenu v spoločnosti toho tretieho, lebo sa veľmi   odhodlane držal zámeru, že bude pozorovať. Ten tretí zrejme pôsobil   ako človek katalyzátor.
    </tei:p>
    <tei:p>
     Robotník: – Ja vám poviem, páni moji, niekto ani teraz vojnu   necíti. Môže sa i na hlavu stavať.
    </tei:p>
    <tei:p>
     Náhle si aj on, ten tretí, poopravil mienku o nich, lebo v   prízvuku jeho reči nebolo ani trochu narážky na Zlochov remenný   kabát, ani na ich neúčelnú prechádzku.
    </tei:p>
    <tei:p>
     Že kde sa vybral? Tuto hore vraj na liesky do fazule. Vykročil   chodníkom rozvážnym krokom, ako ľudia naučení chodiť v nerovnom   kraji. Mali ho uprostred. Posledný bol zasa Zloch. Zmýšľali spolu   rodinne, akosi do kruhu.
    </tei:p>
    <tei:p>
     – Žena mi vravela: Nechoď, čože pôjdeš v takom daždi. Ale veď sa   neroztopím.
    </tei:p>
    <tei:p>
     – Človek sa musí oháňať…
    </tei:p>
    <tei:p>
     – No čo, robím v celulózke, zarobím štyridsať korún a sme traja. –   A dodal veľmi odvážne: – Nech bude aspoň fazuľa!
    </tei:p>
    <tei:p>
     Na chodníku našli kúsok žinky. Janko ako prvý pichol do nej koncom   topánky. Robotník ju zdvihol. Obaja sa k nemu pridružili od bokov, čo   bude. Skrúcal ju v rukách mlčky. Urobil z nej slučku. Aby predsa   skúsil, čo oni na to, uprene sa im podíval do očí. Zavesil slučku na   konár. Bez slova im podal ruku, preskočil potok a rozvážne vykročil   strminou.
    </tei:p>
    <tei:p>
     Po kuse Janko spomenul: – Hora zbližuje… – hoci podľa toho, ako sa   tváril, mohol očakávať niečo dôležitejšie.
    </tei:p>
    <tei:p>
     – Nie je to zvláštne, Janko, predchodí mi stále, akoby som si   nemohol na čosi spomenúť.
    </tei:p>
    <tei:p>
     Chôdzou pri mimoriadnych okolnostiach sa tak priblížili, že druh   pred druhom sa neodvážil myslieť na iné.
    </tei:p>
    <tei:p>
     – Spomínaj si, ja som si spomenul.
    </tei:p>
    <tei:p>
     Opreli sa o kmeň stromu. Priehľadom horou hľadeli pred seba. Pred   sebou mali toho druhého, ako šiel sám tunelom, kým neprišiel na   zelenú plôšku lúky, kde sa stratil. Tam sa stratil, hoci sa nestratil   v skutočnosti, lebo stáli spolu o jeden kmeň opretí, cnelo sa im   bezbolestne v dutej chvíli, ktorá mala ešte mnoho iných pôvabov.
    </tei:p>
    <tei:p>
     – Povedať ti? – začal Janko. – Na čo myslíš práve teraz?
    </tei:p>
    <tei:p>
     Podívali sa druh druhovi do očí.
    </tei:p>
    <tei:p>
     – Ja by som sa neodvážil nikomu dať podobnú otázku. Keď človek o   sebe húta, býva to vždy hlúposť, súdim aspoň podľa seba. Neveríš?   Vidím, že ma podozrievaš. Časom sa človek stáva diskrétnejší. S   opovrhnutím premlčí, aj čo ho omína.
    </tei:p>
    <tei:p>
     – Vyhováraš sa.
    </tei:p>
    <tei:p>
     Zloch sa začervenal: – Ako som šiel dnes do úradu, zaľúbene   pozrelo na mňa dievča, náruživo, taká žaba. Oči jej iskrili, že by   som ju bol najradšej prehol cez koleno a poriadne vyplieskal – pre   jej divý smútok. Nazlostil som sa, že som seba ľutoval a jej mladosť.   Lebo v tom nič nie je. Malicherné príčiny. Vidíš, smútok i mlčanie o   tom sú ničotné.
    </tei:p>
    <tei:p>
     Janko nezatajil úsmev. Rozbehli sa po lúke poniže horárne a   zabárali sa po členky. Horárka na nich kričala, ale oni sa len čomusi   ďalej rehlili. Okrem toho na verande bolo prasa, ktoré rylom   dočahovalo ukvitnutý ker. A len čo ustali, Janko hneď vážne začal   hútať.
    </tei:p>
    <tei:p>
     – Povedz, a príroda sa ťa už nedotýka?
    </tei:p>
    <tei:p>
     – Kedysi som mával priam záchvaty. Ale lekár mi povedal, že to   účinkom štítnej žľazy. No ty si mi mal niečo povedať?
    </tei:p>
    <tei:p>
     – Povedz, nepopieraj, ty chodievaš za mnou, ale mi neveríš.
    </tei:p>
    <tei:p>
     Kým dopovedal, mal hlavu sklonenú, teraz však upieral
    </tei:p>
    <tei:p>
     naňho pohľad, čo tak striehol. A hneď mu i zabránil prehovoriť,   ako sa Zloch nadýchol. Obrátili sa a mlčky kráčali spiatky. Nevedomky   sa vrátili k neobývanej verande. Veru ani nepostihli, čo sa stalo,   keď razom, ba veru jedným krokom vystúpili na neveľký hrb, opustené   mravenisko, na ktorom bujnela tráva. Bolo to naraz také povznášajúce.   Ocitli sa spolu na jednom bode, k čomu sa len zriedkavo naskytne   príležitá chvíľa. Taká polmetrová náhla zmena v pomere k ostatnému   svetu musela ich tým viac prekvapiť, že sa to stalo pred chvíľou. Veď   čože, bežali kľukato húštím dúbravy, postávali, kým mal Janko ešte   celé jazierko na hlave, dali sa do reči s tým človekom. Možno, že aj   on urýchlil ich zmenu, lebo skúsenosť s ním bola dôverná. Pretože   boli dosť vysoko, dívali sa na celkom zázračnú vec, krpatú jablonku   pod sebou, celú v kvete. Obzreli sa, kde sa to ocitli tak   neočakávane. Naozaj nikde, na nepriznane známom mieste, v samom raji.   Vysokí a neočakávane všetko prečnievajúci nakláňali sa nad korunu   jablone a ponárali tváre do ružového okvetia. Namočili si ústa a   brady do rosy. Náruživo sa rozhľadeli. Pod nimi bol ten spenený sad,   o ktorom nedávno hovoril Janko, že je to čudný sad, na sever   orientovaný. Muselo sa uznať, zúbožený sad len zázrakom ukvitnutý,   lebo i na najmenšej vetvičke hlodala strašná prašina, modrosivé   lišajníky.
    </tei:p>
    <tei:p>
     Zloch zdĺhavo privoniaval vetvičku, ale nevoňala. Nezradil to   Jankovi, kým on si myslel svoje a potom i hovoril. Nechcel ho vyrušiť   a seba zaviesť, kam nechcel.
    </tei:p>
    <tei:p>
     Nakoniec Zloch posotil Janka z mraveniska. Poruvali sa trochu a   išli ďalej. Po kuse začal zasa Zloch:
    </tei:p>
    <tei:p>
     – Bol by som zabudol. Kvety v daždi asi nevoňajú.
    </tei:p>
    <tei:p>
     – Nevoňala?
    </tei:p>
    <tei:p>
     – Nie!
    </tei:p>
    <tei:p>
     Cestou privoniavali kvety, ktoré sa im nadarili, ale nevoňal ani   jeden. Kým mali na mysli zákrpok jablonky, nevedeli sa rozhovoriť.   Ozval sa Janko:
    </tei:p>
    <tei:p>
     – Dosiaľ som žil v takom omyle, myslel som, že sa kvet na dúšok   vyvonia. Všimol si si našu hrušku? Tá ti je zaujímavá.
    </tei:p>
    <tei:p>
     – Vidíš, ani neviem, musel by som si spomenúť, – doložil   Zloch.
    </tei:p>
    <tei:p>
     Znovu sa zamysleli nad zákrpkom jablone. Akosi príliš prirodzene   pokračovala v kvete. A ten sad orientovaný na sever zaujal ich   fantáziu.
    </tei:p>
    <tei:p>
     – Človek sa každou chvíľou môže dostať do raja, – poznamenal Janko   neurčito. Takáto veta uňho neprekvapovala, lebo bol katolík. – Prečo   nevoňala? Čo myslíš? – opäť sa ta vracal. – Ba akú podstatu majú   vône?
    </tei:p>
    <tei:p>
     – Vari sú to éterické oleje.
    </tei:p>
    <tei:p>
     – No fuj, aký je z teba pozitivista. I keby si mal pravdu, je   prosto nekultúrne vysvetľovať si vôňu ruže chemicky či   biologicky.
    </tei:p>
    <tei:p>
     – Čo chceš, ty pomazaný, pre mňa biológia je poetická, väčšmi ako   napríklad mystika. V modernej dobe jedine svätí sú záhradníkmi, a   možno ešte nerestné deti.
    </tei:p>
    <tei:p>
     – Zázračný kvet mystiky v týchto časoch je svätá Terezka. Len na   prídavok bola básnikom, lebo ani o to nestála. Ale čuš, ty grobian,   škoda o tom s tebou reči.
    </tei:p>
    <tei:p>
     Podal mu naposledy tŕňovú vetvičku, celú strapatú od lišajníkov,   ale predsa krásne na končekoch ukvitnutú, hotovú zázračnosť, aby   doniesol žene snietku do vázy, keď sa už tak dlho túlali.
    </tei:p>
   </tei:div>
   <tei:div type="chapter">
    <tei:head>
     PRED ZRKADLOM
    </tei:head>
    <tei:p>
     Už dobrú polhodinu pochabí tanečníci, nestarajúc sa o vážnosť,   točili sa a zvŕtali na bále kresťanských žien a pretancovali sa tí   pochábli až kdesi na samé dno parketového kola s krištáľovým lustrom   uprostred. Polhodina, ktorú si vyžadovala dôstojnosť rodiny   Maršalovej a iných rodín s nájomnými domami a vkladnými knižkami,   minula s úderom na mestskej veži. Vrátnici a šatniarky s   odstupňovanou úctivosťou a poklonami otvárajú dvere a odoberajú   šatstvo. Na samý posledok prichádza rodina Maršalova, hľa, vznáša sa   v obdive po schodoch.
    </tei:p>
    <tei:p>
     – Všetci vás už očakávajú, pán riaditeľ a milostivá pani, pri   stoloch, – s úctivosťou šepcú mladí páni s titulmi, ukláňajúc sa na   schodišti v prestávke.
    </tei:p>
    <tei:p>
     Napred vystupujú dvaja mladí dôstojníci s dýčkami po boku ako   heroldi mladej krásky, namáhavo zmáhajú schody za ňou mohutný pán,   riaditeľ cukrovaru, a vážená dáma, dýchavičná trochu pre vážnosť.   Celá rodina i s prívesnými heroldmi dôstojne sa rozvinula na schodoch   a závratne stúpala po červenom behúni, lichotivo bežiacom pred nimi,   a strácala sa zrakom šatniarok, ktoré s obdivom vyzerajú za nimi s   plnou náručou kožušín.
    </tei:p>
    <tei:p>
     Výstup sa znamenite všetkým podaril až do predsiene plesovej   dvorany pred velikánske zrkadlo, ktoré hladko prijíma vážených hostí   ako pozorný, do povaly vypätý sluha. Mladí dôstojníci na prvý pohľad   zisťujú, že sú náramne elegantní. Sú dokonalí, k dokonalosti chýba im   už len, ako zrkadlo naznačuje, trošičku sa dotknúť vlasov, ktoré   čiapka pritlačila na spánkoch. Dáma sa vidí, ako z čipiek vo výstrihu   prekypuje šťastím a blahobytom. Je hlboko spokojná s briliantmi a so   sebou. Mohutný pán, jej muž, hádam si ani nevidí vrásky na tvári, ale   vidí len direktora cukrovaru s krásnymi príjmami a rozhodujúcim   vplyvom v strane. Tiež je spokojný s veľkolepým pohľadom na svoju   dôležitosť.
    </tei:p>
    <tei:p>
     / Napokon s ovládanou nedočkavosťou k zrkadlu pristúpi mla1 dá   krásavica. Pomazná sa s vlnami účesu, prstami prejde po oblúkoch   obočí, dotkne sa tyčinkou perí, ofúkne, dýchne si do výstrihu, ale   svoj dych na pokožke nepocíti, ba ani sa nevidí, robí to všetko ako   popamäti. Spoza hladkej, chladnej, oslepujúcim osvetlením lichotivej   hladiny zrkadla striehne na ňu toľko pohľadov, toľko vrúcnych,   plachých, nástojčivých dvojíc očí žiari okolo nej, nadnáša ju, snaží   sa stretnúť s jej pohľadom, spýtať sa jej, čosi jej povedať. Tuší a   vie: Urobila veľký dojem, urobila dojem ako nikdy. Lichotí jej to,   ale aj mýli.
    </tei:p>
    <tei:p>
     Ešte sa vlastne nevidela. Pozrie sa v jednu, v druhú stranu. Tí   dvaja poručíci po stranách zrkadla hneď porozumejú a poberú sa. Oni   na nej nemajú záujem, oni len chcú, aby im ocko urobil oko u   posádkového veliteľa. Zakvílilo tango: „Prečo sa máme rozísť?”   Schodište, predsieň tíchne, vo dvorane pod kvíliacim tangom to zašumí   šepotom: Slečna, vy ste krásna, s vami sa mi tančí ako vo sne. Spoza   chrbta už len jedna dvojica očí ju vyzýva: Slečinka, poď už, už si sa   dosť nakochala, ocko je riaditeľom cukrovaru, najmä má v ňom aj   účastiny. Ale vieš, kto som ja? Poslanec, budúci veľký človek.   Konečne sa aj ten vytratí, poslanec Šumichrast, budúci veľký muž.
    </tei:p>
    <tei:p>
     – Dievča, ešte tu stále postávaš? – volá maminka zo dverí   dvorany.
    </tei:p>
    <tei:p>
     – Ako vidíš, mami, ešte.
    </tei:p>
    <tei:p>
     – Pán poslanec netancuje, čaká.
    </tei:p>
    <tei:p>
     – Nech si čaká. Mami, choď, nechaj ma, bav sa s pánmi.
    </tei:p>
    <tei:p>
     Maminka si povzdychne, útrpne privrie oči, zvráti hlavu,
    </tei:p>
    <tei:p>
     s pýchou pozrie, uspokojene, a hrdo sa vráti do dvorany. Dievča,   ty to už dávno lepšie vieš ako ja. Kým ťa chlap nedostane do postele,   rob si fóry, aby si potom nemyslel, že si len na neho čakala.
    </tei:p>
    <tei:p>
     Konečne ju nikto neruší.
    </tei:p>
    <tei:p>
     Zrkadlo, snový priestor a hlbočina v zlatom ráme! Chytila sa rámu   nad priepasťou a hlboko sa naklonila nad hladinu. S rozkošou akoby po   hlave vplávala do zrkadlovej hlbiny. Slasť sa jej rozliala telom,   lebo človek mocne miluje sám seba, obnažené ramená sa pohybujú, akoby   plávali, zastane, sladko utkvie v prežiarenom priestore a celá   omámená pozoruje tú druhú devu pod zrkadlovou hladinou ako zlatú   rybku v akváriu.
    </tei:p>
    <tei:p>
     Aké to mám šaty na sebe?, podiví sa. Aké si mám dať ušiť šaty,   maminka mi dala na vôľu, ale radila brokát. Poslúchla som. Brokát je   ťažký, lipne na telo, zdôrazňuje tvary. Hádam preto mi maminka radila   brokát, aby som vraj nejako vyzerala. Takto vyzerám viac ako žena.   Dospelejšia. Vypuklá zlatá socha.
    </tei:p>
    <tei:p>
     Usrkla. A prečo mám takto vyzerať? Čosi v tom bolo záludné,   pozerať takto na seba. Opáčila ináč, ale nešlo to, nešlo. Uriekli   ma.
    </tei:p>
    <tei:p>
     Keby som mala ľahké, mušelínové šaty, vyzerala by som celkom ináč.   Ľahká by som bola, ľahká, ľahulinká ako z peny. Ako z peny. Ako z   peny? Do tanca by ma brali len štíhli a ľahkí páni, tí, ktorým by som   sa veľmi páčila. Tí navoňavkovaní dôstojníci nepokúšali by sa   pritískať ma k sebe. Ale maminka chcela, aby som takto vyzerala. Pán   poslanec, ten?
    </tei:p>
    <tei:p>
     Zavrela oči. Nebezpečné bolo pred sebou zavierať oči. Tu to máme!   Z chvíle sa narodila iná. Z jedného stavu preplávala do iného, v   zrkadle.
    </tei:p>
    <tei:p>
     V neskutočnom priestore zrkadla i predstavy o sebe, kde sa tak   nečakane prepadla, našla tvár Veľkého Bratanca, prímením Ďaleký.   Denne k nim chodieval. Chlapec. Bolo to také neskutočné, čo sa jej   teraz akosi samo a bez bolesti prisnilo.
    </tei:p>
    <tei:p>
     Veľký Bratanec vzal ju za ruku a viedol ďaleko, ďaleko kdesi   spiatky, keď ešte nosila červené bodkované šaty vysoko nad kolená.   Vedie ju po vysokom moste; to si, akoby to bolo dnes, najlepšie   pamätá. Idú, idú chodníkmi, uličkami, na Námestie svätej Anny prídu,   obchádzajú kostolík a potom kopček kvetov na trávniku pred sedriou.   Ešte raz sa zatočia a ešte raz, teraz už naposledy, a potom ešte raz.   Prečo jej to teraz prichodí na um, práve teraz?
    </tei:p>
    <tei:p>
     To je už naozaj dávno. Vo snách kráčala s mládencom, ktorý sa jej   bol stratil, a držala ho za ruku. Potom sa rozutekali. Medzou pomedzi   obilie dobehli na vysokú hať pri rieke. Z hate vyletúvali brehule a   blysky, na kameňoch v rieke rozkmitali chvostíky a len tak sa blysli   nad vodou a sadali zas na kamene, pokyvovali chvostami, ozajstné   blysky ako na vianočnom stromčeku.
    </tei:p>
    <tei:p>
     Popri rieke prišli k zakázanému mostu. Vojaci ho práve dostavali z   latiek, žrdí a drevených koníkov ako na rezanie dreva. Vojaci mali na   tamtom brehu náramnú tajnosť, preto s ľuďmi, ktorí najprv zložili   prísahu, postavili cez rieku most, vŕbím prechádzali až k vysokému   úbočiu, kam vkopali dlhokánske chodby. Nikomu ani zabožemôj   neprezradili, aké sú to chodby. Deti hovorili, že sú tajné, že ich v   zemi ryjú, aby objavili chodby svätých a svätého, ktorý len tak   skalou utekal, akoby cez hmlu. Ale cesta, ktorá oboch viedla, nebola   len taká cesta. Mala čarovnú moc. Dievča si myslelo, že Veľký   Bratanec chcel jej ukázať brehule a blysky a ešte čosi zázračného, o   čom mlčal, ale čo sa jej akosi povie samo, keď kus prejdú spolu. A   dievča, čo nosí krátke sukienky a dlhé vrkoče, ustavične si vymýšľa   hračky a prekvapenia, vymyslelo si sebe a Veľkému Bratancovi na   radosť okľuku v ceste, i tak kľukatej.
    </tei:p>
    <tei:p>
     Dočkaj, len nech ťa zavediem na svoju lávku, doskový most pre   zasvätených chodcov, všetko sa začne s nami húpať. Srdce ti od laku   stisne, ako vždy v dobrodružstve. Ja to poznám, už som sa po tom   moste prebehla. Vojak ma naň pustil, ale musela som s ním chvíľu   postávať a oči naň prevracať. Dočkaj, aj tebe stisne srdce, ani   vydýchnuť nebudeš môcť a ja náročky budem skákať.
    </tei:p>
    <tei:p>
     Skoro bola rozčarovaná, keď pri zakázanom moste nebola už stráž a   keď ich nik nezastavil, ako to malo byť. Uprostred mosta sa Veľký   Bratanec usmial, ako pleskaté dievča očakávalo, hoci bol vážny a   akiste si myslel, čo by aj ona bola uhádla, keby sa bola zo sna   prebudila, čľupnúc povedzme do vody. Ale také nešťastie, ktoré by   bolo skončilo zázračnosť, sa nestalo, a Veľký Bratanec, akoby sa bol   stavil, že ju prevýši, potmehúd, ukázal jej, čo nepoznala, že stoja   nohami v oblakoch. A nad to všetko vytiahol divadelný ďalekohľad.   Obráteným koncom videla všetko tak, ako hovoril. Z rieky bola voda,   náramná voda, kde len dovidela. Takej vody nikdy nevidela. Vlny,   strieborné a šedivé, sa vlnili, akosi zo seba sa vysúvali ako   nekonečný sen a zase pohlcovali, aby sa vmestili i do takého   nesmierneho živlu vody.
    </tei:p>
    <tei:p>
     I keď prešli cez most, Veľký Bratanec a pleskaté dievča, aké ono   vtedy bolo, zázračnosť
     <tei:emph>
      umelého sveta,
     </tei:emph>
     ktorý zazreli   obráteným ďalekohľadom, nepominula. Vo vŕbí, keď stratili chodníček,   ktorým chodili iní ľudia, začalo sa pieskové bahno, čoraz redšie.   Vyzuli si sandále a pokračovali v ceste bosí. Zabárali sa hlboko, ale   vrátiť sa už predsa nemohli, hoci sa pleskaté dievča bálo. Vrátiť sa?   Veď to nejde. Preto Veľký Bratanec vzal pleskatú sesternicu do   náručia akoby nič, keď sa to tak dobrodružne začínalo. Niesol ju,   pleskatú sesternicu, ktorá dobre zakrývala, že sa bojí, a doniesol ju   k mŕtvemu ramenu. Ako noc čierna barina bola pažerák rozzevený. Dych   sa im tajil, keď zazreli vážky, ktoré tu bývali. Všelijaké boli,   modré ako plameň, červené ako žeravé šidlá, žlté s nápasnou hlavou a   očami navrch. Žubrienky, ktorých bolo mnoho, plávali síce ako rybky   plutvičkami, ale keď si sa na ne zahľadel, pysky mali ako myši.   Pleskatá sesternica darmo švitorila, že má na krku retiazku, ktorá   cengá. Darmo sa pýtala Veľkého Bratanca, len aby prehovoril, či jeho   hodinky aj v noci svietia ako oteckove. Bála sa a už si aj myslela,   že Veľký Bratanec ju kdesi odnesie, odkiaľ sa už bez neho sama   nevráti. Navždy zostať s Veľkým Bratancom v tejto zakliatej krajine   bolo ako cesta bez návratu. Málo chýbalo, že čierne jazero ich   nepohltilo ako rozzevená priepasť sveta.
    </tei:p>
    <tei:p>
     Ale stala sa s nimi premena, len čo si sadli na kameň, ktorý našli   na brehu jazera. Pleskatá sesternica zahľadela sa na Veľkého Bratanca   a so smelosťou, hádam aj trochu vyzývavou, prehovorila úplne nahlas,   nielen pre seba, že sa ona veru nebojí. Veľkého Bratanca tá náhla   zmena pomiatla a podivil sa toľkej odvahe pleskatého dievčaťa. Keď sa   jej pozrel do očú, začal ju bozkávať. Hľadali sa a dotýkali ústami,   končekmi prstov a údmi, celí ponorení vo tme, ktorá nastala.
    </tei:p>
    <tei:p>
     Zo začarovania sa prebudili bolesťou. Našli sa na mieste škaredom   a hrozne vlhkom. Hnilobou tu páchlo. Rozbehli sa odtiaľ obaja so   strachom, ale čím viac sa náhlili, viac sa zapletali do vŕbového   prútia, a marasiac sa riedkym bahnom, veľmi sa došpliechali. Čosi z   toho marasu zostalo im vo vedomí. Pleskatá sesternica stratila oči za   mihalnicami a dala sa viesť Veľkým Bratancom, smutná. Z mlčanlivého   sústredenia vyrušilo ich akési náhle hrdelné zvýsknutie a potom   chripľavý ston. Keď pozreli na seba s ľútostným doznaním, pleskaté   dievča sa rozplakalo úzkosťou. Chceli uniknúť stonavému zvuku z   krovia. Zašli kus, ale vinou barín a vŕbia vrátili sa asi k pôvodnému   miestu, lebo dievča prvé zazrelo akéhosi chlapa. Bol to cigán,   strapatý, akoby sa bol ruval, a odetý len dopoly. Pokročil k nim taký   a, rozmáchnuc sa do vzduchu oboma rukami, začal strašne kliať.
    </tei:p>
    <tei:p>
     Utekali výskočky z toho miesta, ktoré bolo možno rajom.
    </tei:p>
    <tei:p>
     Veľký Bratanec sa zmenil, ako oblak, ktorý stratil zreteľnú podobu   anjela, zmenil sa na ľadového medveďa a rozplynul sa na oblohe.
    </tei:p>
    <tei:p>
     Veľký Bratanec, prímením Ďaleký, posledný raz sa vrátil k nim   odkiaľsi zďaleka po dlhom čase. Zastihol ju samu doma. Pleskatá   sesternica, ináč takto už veľká slečna, pustila ho dnu, ale hneď pri   záhradnej bránke nezabudla mu pripomenúť, čo mala azda už dávno   preňho pripravené.
    </tei:p>
    <tei:p>
     – Vieš, mama nie je doma, nikoho niet doma. Ale bozkávať sa už   nebudeme, lebo ti je to náramne hlúpa vec, keď sa dospelí bozkávajú,   akoby si nič múdrejšieho nevedeli vymyslieť, – šeptala diskrétne a   múdro ako ozajstná veľká slečna.
    </tei:p>
    <tei:p>
     Čo mali robiť? Tvárili sa veľmi vážne a prezerali rodinné   albumy.
    </tei:p>
    <tei:p>
     Na sobášnej fotografii mamička stojí na pódiu, špirálovo obtočená   závojom a myrtovými byľkami, a pri nohách má ešte vlny závoja. Pena,   pena, opadla pena závoja, snehových šiat vo svadobný deň. Mamička   vystúpila z hmlistého odenia a morskej peny. O starých módach a   zašlých kráskach melancholicky hovoril Veľký Bratanec a obdivoval   mamičku.
    </tei:p>
    <tei:p>
     – Krásna je vaša mamička v šatách ako z morskej peny.
    </tei:p>
    <tei:p>
     Pleskatá sesternica vytiahla škatuľu, lebo mu chcela ukázať
    </tei:p>
    <tei:p>
     šaty vyšlé z módy. Kľakli si obaja pri nej na koberec a hľadeli   hlboko do nej ako do studne. Vôňa rozmarínu a myrtových byliek, vo   vôni myrtových byliek a rozmarínu závoj ako pena na krútňave, venček   na nej uprostred, suchý, skrahnutý ako zašlé letá, šiatky ľahké,   poskladané starostlivo pod ním. Ľaď, nežné topánočky z atlasu. Iste   vyzerali smiešne naše mamy. Smialo sa dievča nad škatuľou a Veľký   Bratanec sa díval do zeme ako do studne.
    </tei:p>
    <tei:p>
     Vzalo dievča škatuľu, aby to nebolo také smutné pre neho, a   odbehlo. Vrátilo sa ako mladucha dávnych liet. Veľký Bratanec   postavil ju v unesení na stoličku. Upravil ju, ako mamka stála na   starom obrázku, vraj ako u fotografa. Ale nezavolal komicky ako u   fotografa: Hore hlavičku, pritúľte sa, ešte úsmev, tak, zostaňte tak,   ďakujem, ale bozkal jej ruku. – Keď pôjdete na sobáš, budete krásna   ako princezné, ktoré už nevídať ani na obrázkoch, – povedal. – Na   sobáš len šťastný muž môže ísť s takou kráskou. Aspoň na plese by som   vás rád videl takú krásnu, hoci na bál nechodievajú krásavice tak   sviatočne.
    </tei:p>
    <tei:p>
     Áno, pôjdu spolu na ples, na veľký, elegantný ples. Bude mať ľahké   biele šaty z mušelínu ako z morskej peny, aby sa mu páčila.
    </tei:p>
    <tei:p>
     Zmĺkli obaja na chvíľu. Dievča špekulovalo, ako to bude, keď pôjdu   na taký veľký bál. On, oči prižmúrené, díval sa na ňu, ako tak stála   ešte na stoličke, celá biela. Prehítal, akoby mal sucho v ústach.   Chcela, aby hovoril čosi, že ináč zoskočí, že nebude tak stáť ako   mama na obrázku. Ale to bolo len tak. Cítila, že mu je krásna.   Nevýslovne slastné to bolo, že sa na ňu tak díva ten mládenec, ktorý   sa dusil, akoby mal sucho v ústach. Cítila, že kvitne do krásy pri   tom pohľade, v jeho prítomnosti.
    </tei:p>
    <tei:p>
     Začal čosi jachtať, zmätený, že je blažený, že ju takú krásnu   vidí. Už nikdy, nikdy vás takú neuvidím, ani nikdy nikto na svete. Ja   som jediný vyvolený svedok zázračnosti, ktorá sa mi zjavila. Že i   kvet, ktorý pred naším zrakom rozpukol, je zázračnosť.
    </tei:p>
    <tei:p>
     Prezrela. Našla sa zas v priestore zrkadla. Mimovoľne si zaclonila   oči.
    </tei:p>
    <tei:p>
     Zabudla som. Mama mi dala vybrať šaty podľa vôle, ale zabudla som.   Ako je to možné, že som zabudla na svoj sen, i čím som bola   šťastná?
    </tei:p>
    <tei:p>
     Stratila tvár Veľkého Bratanca, rozplynul sa jej ako oblak, na   ktorý dívajúc sa zabudli sme sledovať chvíľu jeho neprestajnú   premenu. V zrkadlovej hĺbke nenašla už nikoho, ani roztúžené pohľady   mužov, ktoré ju ešte pred chvíľou nadnášali ako ľahký balónik.
    </tei:p>
    <tei:p>
     Zostala sama stáť. Z umelej hĺbky zrkadla zahľadela sa na ňu   pálčivým, zúfalým pohľadom nevídaná postava, vypuklá socha cudzej   devy v zlatých a ružových šupinách brokátu so štíhlym driekom,   širokými bokmi, bohatým poprsím, v čerstvo vyčesanej parochni   krásnych plavých vlasov, lenže bez tváre a – len s tým povedomým   pálčivým pohľadom. Opáčila: Že by som ja?
    </tei:p>
    <tei:p>
     dlaniach si pritisla prsia, pohladila sa v drieku a po bokoch.   Tamtá v zrkadle s vypuklým telom a bez tváre, tá s pohľadom tak   pálčivým urobila tie isté pohyby, ako figurína, zdvihla si v dlaniach   prsia, prešla si koncami prstov po štíhlom drieku, opáčila si boky.   Na toto letia všetci chlapi, mladí či starí, s akademickými titulmi,   s postavením alebo celkom bezvýznamní, na ulici, ale aj v   spoločnosti, toto hneď na prvý pohľad všetci vidia, pohľadom,   dotykom, v reči, pri každej príležitosti si bohviečo vymýšľajú, aby   to opáčili. Táto príťažlivosť rastie, kvitne, prepuká na mne ako na   strome. Maminka chcela, aby som nejako vyzerala. Čudné, ona sa vše   tak vrúcne modlieva, vše býva pred ockom taká plachá, naraz mi len   radí a zariadi to, aby som nejako vyzerala. Mami, teraz tak vyzerám,   vystavujem sa ako na zlatej tácni, ale to už nie som ja. To už dávno   nie som ja. Veru, Veľký Bratanec mi celkom z hlavy vypadol. Ale ako,   ako som mohla aj na seba tak zabudnúť?
    </tei:p>
    <tei:p>
     Medzi ňu a tamtú cudziu devu za hladinou zrkadliacej sa plochy   vsunul sa čas, dlhé pozabudnutie, ktorého si vôbec nebola vedomá.   Desilo ju pomyslenie na čas, v ktorom nevedela ani
    </tei:p>
    <tei:p>
     o sebe. Môže také pozabudnutie trvať i vyše roka, i niekoľko   rokov? A tak sa stalo, že v tom pozabudnutí všetko stratila, i   vyvolený svedok jej krásy sa jej stratil.
    </tei:p>
    <tei:p>
     Matka a otec majú svoje náhľady na výchovu. Aby ich dcéra čím   menej myslela, veselých mladých ľudí pozývali, zamestnávali ju   tenisom, kŕmením kanárikov, psa Bročka, hodinami klavíra, nemeckej a   francúzskej konverzácie, návštevami, hovormi a úvahami, čo budú mať   na večeru, keď príde teta Irma, pekné prázdniny si pre ňu vymýšľali.   Medzitým zabudla na seba, i na to, o čom kedysi snívala.
    </tei:p>
    <tei:p>
     Cudzia deva, ktorá pred ňou stála, musela vyrásť v tomto čase   dlhého pozabudnutia. Chcela striasť zo seba šaty z ťažkého brokátu, v   ktorých vystupovalo odkiaľsi zo zrkadlového dna jej telo také, aké   bolo, aké vždy býva, ktoré bolieva a bolí stále, dokiaľ úplne   nezvädne. Možno v tom bola najciteľnejšia kvapka bolesti. Oči sa jej   zahmlili, mihalnice napuchli. Slzy, ktoré skanuli, zanechali na   napudrovanej tvári nepekné stopy. Chcela ich zatrieť, lebo slzy   nesvedčia pestovanej tvári. Sú po nich nepekné stopy v púdri, a keď   sa nechajú skanúť až do kútikov úst, chutnajú odporne slano. Nad   striebornou pudrenkou sa ešte viac rozplakala, začala fikať, ako sa   vôbec nepatrí na veľkú slečnu, krásavicu, ktorá chodieva na ples.
    </tei:p>
    <tei:p>
     – Čo tu toľko robíš? – spamätala sa matka za dcéru z omámenia. –   Na tanec ťa čaká doktor Šumichrast. No ale, Magduška, ty si   zblaznela, ty plačeš, keď ťa doktor čaká na tanec, keď sa ti také   šťastie núka, aké si nevdäčnica ako ty ani nezaslúži.
    </tei:p>
    <tei:p>
     Mladá krásavica dívala sa cez slzy do zrkadla a vôbec sa už ani   plaču nebránila, ale nechcela matku rozhnevať. Trochu vody a viac   púdru stačilo a pobrala sa do tanečnej sály, kde na ňu netrpezlivo   čakal elegantný muž s titulom. To bol asi prvý krok do života   dospelej slečny-krásavice, ktorá už nechcela plakať bez príčiny, iba   ak potajme.
    </tei:p>
    <tei:p>
     Ples bol ozaj krásny. Tancovalo sa dlho do noci. Iní elegantní   muži, ale bez titulov, iba mladí muži, ktorí sa chceli zabávať, z   Magdinho kruhu sa utiahli, ako sa patrilo. Čo jedine pani Maršalovú   hnietlo, len trošičku, lebo aj ona sa bavila veľmi dobre, bolo, že   Magda tancovala ako drevo.
    </tei:p>
    <tei:p>
     Je tá naša Magda vrtošivá, myslela si matka, ale však doktor   Šumichrast je dobrý, mäkký človek, ktorý znesie i vrtochy. Veď má,   Bože, i prečo, také veno; hneď sa snažila zaplašiť každý tieň z   plesu, z jej plesu, ktorý ju stál pri dnešnej drahote 3 680   korún.
    </tei:p>
   </tei:div>
   <tei:div type="chapter">
    <tei:head>
     PACH
    </tei:head>
    <tei:p>
     Áno prosím, máme izby. Želáte si apartmán v slnečnom krídle? Na   druhom. Áno, bude nás tešiť. Kyticu ruží. Odporúčame dlhší pobyt, čo   aj vyše týždňa, osobitné ceny. Crnk, crnk. S Teplicami   dohovorené?
    </tei:p>
    <tei:p>
     Mal šťastnú myšlienku: Nepôjdeme ta, ale do Teplíc. Energicky, ako   to len on vie, brnkne, povie. A už je to tu: Dohovorené. Máme izbu v   slnečnom krídle. Nikto o nás nebude vedieť. Ani naši.
    </tei:p>
    <tei:p>
     Keď mu nastykli obrúčku na prst, pošepkal jej do uška: Drahá.
    </tei:p>
    <tei:p>
     Čo je?
    </tei:p>
    <tei:p>
     Ach, môcť sa tak plesnúť do vody, moja milá. To je všetko.
    </tei:p>
    <tei:p>
     Ženích sa len potil pri obradoch a gratuláciách a potom u   fotografa, keď ho nastrájali, obháňali ako v manéži.
    </tei:p>
    <tei:p>
     Len strp, môj milý, to bude na večnú pamiatku.
    </tei:p>
    <tei:p>
     Ale to bolo pekné, keď z okrúhleho kufríka vyhodila staré klobúky.   Kufrík položila doprostred izby na dlážku. Sňala si vienok. On si   kľakol a naklonil sa ako nad studňu. Ona tam pustila svoj vienok. Za   ním padol závoj ako kúdol hmly. A zamkla to, náš poklad, na kľúč.
    </tei:p>
    <tei:p>
     Oni si mysleli, že sa budeme pred nimi bozkávať. Ale prečo by sme   sa mali pred nimi bozkávať?
    </tei:p>
    <tei:p>
     Run, run, mašinka. Hľadia na nás. Poďme k oknu, aby na nás   nehľadeli, že sme novomanželia. Poď, budeme sa dívať, ako utekajú   polia, stromy, vršky. Nech si len utekajú, keď to musí byť.
    </tei:p>
    <tei:p>
     Ozaj, na tejto mašinke je omnoho veselšie, ako to bolo v rýchliku.   Prečo? Vieš, mala som žiaľ, veľký žiaľ, keď som opúšťala babku. A nad   tým kufríkom. Taký závoj, to je predsa čosi: Hmla predo mnou a hmla   za mnou, aby nás nik nevidel. Ale teraz, keď sme prestúpili z   rýchlika na túto mašinku, je to veselšie. Môžeme sa až do pása   vykloniť a vietor nás neuchytí. Taká malá mašinka, to ti je zázrak.   Beží, dychčí, div že jazyk nevyplazuje, ale pritom ťa dovezie, kde   chceš. Pravda, nám je teraz nie náhlo. Na čo myslíš, miláčik?
    </tei:p>
    <tei:p>
     Len sa dívam. Ani neviem. Len sa dívam, tak ako ty. Pokosili. Tu   býva žatva omnoho neskôr ako u nás dolu, ale už aj tu pokosili.
    </tei:p>
    <tei:p>
     Dievča, je to pekné, že sa berieme. Ale ja som si ťa chcel vziať   na Jána: Poriadne nezmrkne, a už svitá. Doniesol som si z frontu   bradu, zarážam sa po kasárňach, trvá mi to. Človeče, dostal si   dovolenku, chceš sa ženiť, leto uchodí. A mne to trvá, kým sa   rozkývem a dám si zholiť bradu. S bradou si sa predsa nechcel ženiť.   Ale i s bradou si mohol vybaviť formality na úradoch. Nie? Veď áno. A   prečo ti to tak dlho trvalo? Čakal som, že bude mať radosť, kým budem   mať radosť. Ale ona celý ten čas tŕpla o mňa, či sa mi čo nestane,   písala mi každý týždeň, a ja ešte stále nemám radosť, no nemám, nemám   radosť, akú by som mal mať. Má ma rada, vidím, i ja ťa mám rád, za   inými som nepozeral, či veríš a či nie. A predsa len nemám radosť,   akú by som mal mať. Aby si vedela, ja vôbec nemám radosť, že prídeme   teraz do Teplíc a budeme mať spolu jednu izbu – v slnečnom krídle.   Hľadíš na mňa. Na čo myslím? Si splašená.
    </tei:p>
    <tei:p>
     Milá, ty si myslíš, že ťa zjem? Nie, vôbec ťa nezjem. Z toho ty   nemaj strach. Keď raz otvoríme ten okrúhly kufrík, oveje nás… Ešte   bude voňať rozmarín? To už budeme starí a budeme mať veľké deti.   Alebo ho už vôbec neotvoríme?
    </tei:p>
    <tei:p>
     Nie, asi nie. Len ho budeme prenášať z bytu do bytu, keď sa budeme   sťahovať. Ale ty si smutný. Teraz sme tu. Je tu pekne. Tak ako za   horami, za dolami. Nikto o nás teraz nevie, ani naši. Miláčik, musím   povedať, že si si to dobre vymyslel.
    </tei:p>
    <tei:p>
     Áno, prosím. Číslo 75, na druhom. Kyticu ruží sme dodali, ako ste   si ráčili priať. Dúfam, budete spokojný. Bodaj by ste boli taký   spokojný celý život. To vám želám.
    </tei:p>
    <tei:p>
     Janko,zaveď.
    </tei:p>
    <tei:p>
     Klárika, videli ste?
    </tei:p>
    <tei:p>
     Mňam, mňam, pravda. Darmo vám svietia oči, pán Zakopálek.
    </tei:p>
    <tei:p>
     Klárika, vy ste dobre nevideli.
    </tei:p>
    <tei:p>
     Videla som, pán Zakopálek. A ešte uvidím. Všetko zhrebú, všetko   pod sebou rozkývajú – to sú takí. Plachty, obliečky, aby som im tri   razy cez deň vymieňala.
    </tei:p>
    <tei:p>
     Klárika, ty závidíš. Ale nezáviď, nech sa majú aj oni dobre. Však   kedy sa majú mať, keď nie teraz.
    </tei:p>
    <tei:p>
     Pán Zakopálek, nech nevravia. Nezávidím. A čo by som mala   závidieť. Dospelého chlapa si očami neudržíš, musíš ísť s ním do   postele.
    </tei:p>
    <tei:p>
     Pod’, nestojme tu, moja milá.
    </tei:p>
    <tei:p>
     A počul si: Čo to vravia? Muž sa nikdy tak neodovzdáva. Nechaj ma   ešte chvíľu, nech si spomeniem, potom si už nespomeniem. Ja sa   hanbím. Tí tam dolu na vrátnici takto vravia.
    </tei:p>
    <tei:p>
     Už som si spomenula: Ani ja nemám radosť. Akoby kamienok do   vodienky hodil. Ale ba, ale je to tak.
    </tei:p>
    <tei:p>
     Otvor. Som zvedavá, akú kyticu nám dodali.
    </tei:p>
    <tei:p>
     Odišla s pozdravmi na poštu. Odišla a mňa nechala samého dospávať.   Aká chytrá! Vycítila alebo kdesi vyčítala, že muža treba nechať   chvíľu samého, nech si oddýchne od ženinej nežnosti. Z lásky sa   nemôžeme zjesť, to sa vraví, ani uškrtiť v dôvernosti. Včera a   predvčerom vstala, pritlačí mi bozk na čelo a vytratí sa. Pred   jedenástou sa vracia.
    </tei:p>
    <tei:p>
     Ešte spíš? Vieš, čo som zistila? Notárove kravy sa každé ráno už   celkom voľne popásajú v parku. Čo na to povieš?
    </tei:p>
    <tei:p>
     Čo na to poviem? Končí sa sezóna. Aj nám sa končí sezóna. Ale to   jej nepoviem.
    </tei:p>
    <tei:p>
     A vieš, aká som šťastná! Napísala som list babke. Napísala som   list Dani, čo má Karola. Poslala som pozdrav…
    </tei:p>
    <tei:p>
     Vaši už môžu vedieť, kde sme?
    </tei:p>
    <tei:p>
     Každý deň chodí na poštu, rozosiela na všetky strany listy,   pozdravy. Sama neraňajkuje, celý ten čas listy, pozdravy vypisuje.   Ide na poštu, prejde sa parkom a prichodí. Obleč sa, ideme sa spolu   prejsť pred obedom. Už som hladná ako vlk.
    </tei:p>
    <tei:p>
     Ty nevieš, aká som šťastná!
    </tei:p>
    <tei:p>
     Viem, domýšľam sa: Vstala si, bola si na pošte, poprechodila si sa   parkom, s notárovou slúžkou si sa dala do reči, keď si to   zistila.
    </tei:p>
    <tei:p>
     Smeješ sa, ale nevieš. Nevieš, nevieš.
    </tei:p>
    <tei:p>
     Lakte a kolená mám zodraté, ako sa milujeme, ale domýšľam sa a   azda viem. Nechcel som, ale som nazrel do listu, ktorý si nechala   roztvorený na stole. Svoj list Dani, čo má Karola, končíš: A tak   užívame Dušanovu dovolenku v Tepliciach. Sú pekné slnečné dni, ešte   krajšie mesačné noci, je tu ticho… Páčiš sa mi a ja tebe, užívame.   Nuž ale preto že by si bola šťastná, ako vravíš? Dievča, never. Mala   si strach a hrôzu. Strach a hrôza z teba spadli, to je všetko.   Chlapec má strach, i ja som mal strach. Ale to nič nie je proti tomu,   čo som videl na tebe, keď si mi povedala: Otvor, choď napred, som   zvedavá, akú nám dali kyticu. Chlapec má strach iba pred tým, ako   technicky zvládne situáciu, a či nezlyhá a či sa ukáže ako chlap,   nevyčerpateľný, zničujúci. Tebe oči hrôzou vyliezali: Tak teraz ma už   polož na operačný stôl a rež. Vytrhni mi jeden alebo všetky zuby, keď   to musí byť.
    </tei:p>
    <tei:p>
     Prišlo mi ťa ľúto. Len preto, že som sa na teba nevrhol, nezačal   ťa trhať po kúsku, si teraz šťastná. Len preto posielaš listy a   pozdravy na všetky strany. Vieš, milá moja, mne ťa azda ani ľúto   neprišlo, len som si sám o sebe pomyslel, že som sviňa, celá krvavá.   Odpásal som si dýčku, rozopäl blúzu svojej parádnej poručíckej   uniformy, že sa naozaj vysprchujem a pustím do roboty. Dýka na   striebornom opasku, parádna blúza prevesená na operadle stoličky – to   bol hnus, to som bol ja. Kedy som ja chcel byť dôstojníkom? Nikdy. V   uniforme som ja nechcel nikdy chodiť, tobôž sa ženiť. Raz som prišiel   k vám v civilnom saku, a ty naraz vykríkneš: To ti nesvedčí. To nie   si ty. Len teraz po nečase si uvedomujem, že k mojej otrávenej fasáde   patrí táto poručíčka uniforma a dýka k boku, zavesená na striebornom   opasku.
    </tei:p>
    <tei:p>
     Len som si ruky umyl, oči pretrel studenou vodou, povedal som   si:
    </tei:p>
    <tei:p>
     Moja milá, ak nie si veľmi ustatá, poďme my radšej na   prechádzku.
    </tei:p>
    <tei:p>
     Poďme, milý môj, povedala si mi vďačne a s nadšením, ktoré
    </tei:p>
    <tei:p>
     i mňa nadchlo.
    </tei:p>
    <tei:p>
     Navečerali sme sa a išli sme, išli kdesi hore popri riečke.   Kanibalský obrad so zabíjaním a pečením panny sa odkladá.
    </tei:p>
    <tei:p>
     Ideme a ideme. Riečka pri chodníku dudre, šumí, po celej dĺžke   čosi šumí, prepovedá. V jednej chvíli sa zarazíme, zatají nám dych,   obzrieme sa: Mesiac v splne nad nami. A tam lysá hora sa vŕši ako   zvonivá kopa striebra. Nad ňou druhá, tretia ešte vyššie, prská, na   všetky strany rozprskuje ako fontána belasý jas. Vyholené lúčky pri   nás svietia ako plesá, dudravou riečkou pretekajú údolím jedna po   druhej. Z horného konca doliny nesie sa k nám teplá vôňa jabloní.
    </tei:p>
    <tei:p>
     Tu zostaňme, povieš.
    </tei:p>
    <tei:p>
     Zostaňme.
    </tei:p>
    <tei:p>
     Cez podomletý kmeň starej vŕby riečka tu prepadá vodopádom,   vymlela priehlbeň. Dookola v jelšine svieti pliesko.
    </tei:p>
    <tei:p>
     Skúsime.
    </tei:p>
    <tei:p>
     Rukou skúsim: Voda studená. Ale skúsme. Odopnem si strieborný   opasok s dýkou, zhodím blúzu. Jedno-druhé zo seba pozhadzujem. Bosou   nohou opáčim: To sa dá. Vstúpim, o krok –dva pokročím. Priehlbeň je   dosť hlboká. Konečne sa mi plní túžba: Konečne sa môžem plesnúť do   vody celý, aký som. Špliecham sa. Už viac nič sa mi nežiada. Ale   zatiaľ ona tiež, do pása vstúpila do priehlbne. Vyskočil som, mokrý a   studený, chcel som ju objať, aby sa ma dotkla horúcimi hrotmi pŕs.   Ale umkla mi, pohrúžila sa do vody. Potom vyskočila a utekala   jelšinou, strakatá, čierno-biela ako sito, len sa tak mihotala. Nič   nedbala, že si bosé nohy poraní. Naháňal som ju. Poskakovali sme pred   sebou v jelší i na hladkej, vykosenej lúčine. Keď som ju dochytil,   vzpierala sa, tresla mi päsťou medzi oči, ale vtom mi zašepkala:   Teraz ma to nebude bolieť. Boli sme studení, mokrí, necitní. Urobil   som na nej tú operáciu.
    </tei:p>
    <tei:p>
     Ach, to bolí! Hybaj preč odo mňa.
    </tei:p>
    <tei:p>
     Poslúchol som. Hodili sme sa do studenej vody. To nás hneď   zmrazilo, hneď všetko prestalo. Studená voda horskej riečky zarezala   sa citlivejšie do tela ako bolesť. Poskakovali sme jeden pred druhým,   akýsi divošský tanec, ktorý sme si vynašli, kým sme studenú vodu zo   seba nepostriasali. Už som sa nedal objať, nedovolil som jej, aby sa   ma dotkla horúcimi hrotmi pŕs.
    </tei:p>
    <tei:p>
     Teraz už poďme domov.
    </tei:p>
    <tei:p>
     Toto je celá moja zásluha. Neupiekol som ťa na ražni, nezjedol.   Preto si ty taká šťastná, tri dni, necelé. Preto píšeš, chváliš sa   svojej Dani, čo má Karola: Dušan je zlatý chlapec, mocný muž. Včera   ma vzal do náručia a vyniesol hore serpentínami, ešte som stále z   toho omámená. Len sa ty drž svojho Karola.
    </tei:p>
    <tei:p>
     Darmo, dospelého chlapa neudržíš si očami, nech ich máš čo aké   krásne. Bodaj by slnečné dni ešte potrvali – a mesačné noci – aby sme   ešte chvíľu užili.
    </tei:p>
    <tei:p>
     I ja som šťastný. Mal by som byť. Neprestajne mám chuť na teba,   rozvoniavaš mi. Ráno sa vytratíš, bozkáš ma na čelo, akoby som spal,   a necháš ma. Nadýchal som sa ťa, na nič nemyslím. To je dobre, to je   najlepšie, nadýchal som sa éteru. Táto hlava nie je moja. A tak   prečo? Ešte sa mi čosi marí. Čo?
    </tei:p>
    <tei:p>
     Včera sme tam zasa boli. Cez deň. Slnili sa. V čistej vodičke   máčali. Je to každý deň inakšie, ako už nebude. Keď sme včera odtiaľ   odchádzali, čosi som hľadal v štrku.
    </tei:p>
    <tei:p>
     Čo to hľadáš? Čo si stratil?
    </tei:p>
    <tei:p>
     Milá moja, nič.
    </tei:p>
    <tei:p>
     Veľmi sa mi pozdávala podlhovastá, dlhá skalka. Myslel som, že si   ju vezmem. Ale načo? Nechal som ju. Len keď sme nasledujúci raz   odchádzali – zasa jeden deň – musel som si ju vziať. A keď som ju   konečne našiel medzi skálím, rovno s ňou do vrecka uniformy.
    </tei:p>
    <tei:p>
     A ty hneď, hoci máš cit: Čo si našiel? Prosím ťa, ukáž, čo máš vo   vrecku?
    </tei:p>
    <tei:p>
     Skalku.
    </tei:p>
    <tei:p>
     Miláčik, odpusť, ale ukáž mi, ukáž.
    </tei:p>
    <tei:p>
     Musel som ti ju ukázať, ty si sa celá predo mnou ukázala. Taká si   pekná. Bohovské hroty máš.
    </tei:p>
    <tei:p>
     Skalku, vidíš.
    </tei:p>
    <tei:p>
     Skalka! A slzy ti z očí vyhŕkli. Prečo?
    </tei:p>
    <tei:p>
     Ty si môj miláčik. Chcem si ťa zaslúžiť. Ničím som si ťa   nekupoval, nie. Mal by som byť teda šťastný, lebo si ťa chcem   zaslúžiť. A predsa nie som. Čosi strašné sa mi marí aj teraz. Ty to   vidíš a vieš. Skalka – chlapec. Ani si neumyslíš, čím všetkým si   chlapci vrecká napchávajú. Tebe nestačí, že ti ju ukážem.
    </tei:p>
    <tei:p>
     Pekná. Ale ty sa musíš vyzvedať: Načo ti bude? Chcela si počuť: Na   pamiatku.
    </tei:p>
    <tei:p>
     Že na pamiatku! To uvidíš. Takouto skalkou naostríš si nožík ako   britvu. Ohmatám sa, kde mám nožík, aby som sa ti predviedol, lebo ty   si predsa len moje dievča. Hlúpo, žensky si sa dozvedala. Odporná si   sa mi zvidela. Znenávidel som ťa: Tieto ženské nemôžu nechať nič na   nás, čo si o sebe myslíme. Nožík pri sebe nemám. Chlapec už dávno nie   som. Mám na sebe poručíčku uniformu, mám pri boku dýku zavesenú na   striebornom opasku. Kedy som ja pomyslel, že sa budem takto nosiť, že   si takto budem brať aj dievča, ktoré sa mi páči ako ani jedno. Ty,   len ty si ma presvedčila, že mi civil nesvedčí. Vieš prečo? Po ruky a   po kolená som zakrvavený, som z toho smrteľne otrávený. K mojej   otrávenej fasáde najviac pristane parádna poručíčka uniforma a dýčka   po boku. Máš ma rada, ale máš pravdu.
    </tei:p>
    <tei:p>
     Čo ti mám povedať nahlas, načo mi bude táto skalka?
    </tei:p>
    <tei:p>
     Pozri sa, dievča drahé, ty mi na čelo vtlačíš svoj vrúcny bozk,   akoby som ešte spal. Ale ani ja už nespím. Ty sa vytratíš, na terase   listy, pozdravy vypisuješ. To je od teba pekné, že ma chceš nechať   samého. Ale čo mám robiť? Ty budeš písať listy a ja touto skalkou z   oboch strán budem brúsiť dýčku. Načo? Nepýtaj sa. Radšej sa ďalej   nepýtaj, azda by som ti povedal, že komusi ju pichnem do tela, na   koho mám právo.
    </tei:p>
    <tei:p>
     Dýku i skalku si odkladám na obločnicu k posteli. Keď sa vytratíš,   i ja sa vytiahnem z postele. Civiem z okna, ktoré ty ráno otváraš.   Civiem, čakám, bohvie čo ma má rozptýliť, odviesť od šialenej   predstavy, že ruky po lakte, nohy po kolená mám krvou premočené, že   som sviňa, že som sa už nezabil, že som si to tak už dávno   nezariadil, aby ma zabili. Keď som sa dnes vycapil do okna, strapatý,   nemytý, z nášho slnečného krídla vidím: Bosé dievča ženie husi na   strnisko. Potom žena máva rukami na kohosi, kto na ňu volá, potom si   priloží dlane k ústam ako trúbeľu a raz, dva razy vykríkne: Hahou…   Chce povedať: Počuješ ma? Ja teba nepočujem. Vidíš, dievča, a to je   všetko, čo ma dnes dopoludnia zaujalo. Už sa končí sezóna, notárove   kravy sa voľne v parku popásajú. Nevidím ich. Nechcem a nemôžem takto   k tebe prilipnúť, nie z lásky, z dlhej chvíle. Už by si tu mala   byť.
    </tei:p>
    <tei:p>
     Napľul na svoju skalku, začal brúsiť dýku ako oslicou kosu. Na   Jána sa lúky kosia. Sotva zmrkne, a už svitá. On odjakživa o tom   sníva, že si vtedy vezme dievča, ktoré sa mu bude páčiť, ktorému sa   on bude páčiť ako nikto nikdy. Kdesi hore, vysoko, si ľahnú spolu do   trávy. Leto práve vrcholí, vedia to obidvaja.
    </tei:p>
    <tei:p>
     Vtáci stíchnu, nuž aj v nás to prestane, už to nebude, ako bolo,   ale sa ešte bozkávajme, stisnime sa, zadusme – potom to už nebude   to.
    </tei:p>
    <tei:p>
     Ale on’teraz brúsi dýku, brúsi ostrou skalkou na pamiatku. A naraz   sa všetko rozplynie. Nastane prázdno, ticho ako v bubline. Ani   nedýchni, zataj dych, lebo aj tá prázdna, tichá bublina, v ktorej   čušíš, nahlas pukne.
    </tei:p>
    <tei:p>
     Stratil súvislosť sám so sebou – to sa mu iba sníva.
    </tei:p>
    <tei:p>
     Ničevo net. Ukazujú mu ako divochovi, že z neba čosi padalo,   kropilo, bomby padali. Vidíte, tu stálo mesto. Vidíte, teraz tu   ničevo net.
    </tei:p>
    <tei:p>
     Bláznivá dievčina fúkla ako do bubliny z mydlín. Čosi puklo,   prasklo, zrútilo sa, pochovalo: Ničevo net.
    </tei:p>
    <tei:p>
     Des. Cíti s ňou. Ale vojak, nech je, kde je, na nič iné nepomyslí   ako na to.
    </tei:p>
    <tei:p>
     Ona: Daj si pokoj. U nás každá žena – opásnosť. Je chorá, nakazí   ťa.
    </tei:p>
    <tei:p>
     A ja: Davaj opásnosť.
    </tei:p>
    <tei:p>
     Ty si predsa človek.
    </tei:p>
    <tei:p>
     Človek? Nič také si nenamýšľaj. Keby som bol človek, nebol by som   tu, nenosil by som na sebe túto uniformu, drahá moja, nechcel by som   ťa zvaliť pod seba na toto rumovisko. Ja som sem prenikol v tanku,   sto ráz som umrel, v tanku sa upražil, ako môžeš chcieť odo mňa, aby   som bol ešte človek, nijaká opásnosť pre mňa neplatí. Ani smrť. Davaj   nejakú príjemnosť… Aspoň čosi. Tým skôr, že ja som sem nechcel ísť…   Pre vojaka iba ty čosi znamenáš.
    </tei:p>
    <tei:p>
     Ona, vidím, odvádza ma, ukazuje mi straku na kole: Pozri sa,   rumovisko. A to si ty spôsobil. Ja? Asi ja. Dievča, máš pravdu. Tu   máš komisár a bež. Tu máš mäsovú konzervu. Ale ona neodbehla. Chytila   ma za ruku a ukazuje mi to všetko. Dievča, prepáč, ale za to ja   nemôžem. Aby si vedela, ja nie som dobyvateľ… Či ja vám chcem vziať   Ukrajinu, vašu černozem vám odviezť na vagónoch a nasypať si ju do   záhrady, ktorú nemám? Dievča, ani povaliť ťa pod seba nechcem, keď sa   tak vezme.
    </tei:p>
    <tei:p>
     Kdesi ma vedie po tých rumoch. Potratila si rozum. Čo mi chceš   ešte ukazovať? Tresneš mi granát pod nohy. Roznesie ma. Ale nemýľ sa.   Mne na tom nezáleží.
    </tei:p>
    <tei:p>
     Z velikánskeho domiska zostala len betónová kostra, ako netvor z   dilúvia. Keď sa lepšie prizrel, na odkrytom podlaží zostalo pol   spálne s kusom nábytku. Sedela tam žena sklonená nad dieťaťom.   Nehýbala sa ani o štvrť hodiny, čo tam stáli. Rozkázal ženistom   priviezť prievozný rebrík. A šiel prvý, hoci hrozilo nebezpečenstvo,   že kus tehlového muriva sa zrúti. Skoro spadol od úľaku z konca   rebríka. Z výšky múru skočilo mu na hlavu kocúrisko, len-len že ho   stačil šmariť do kúta. Bolo šialené. Žena mala črepinou rozštiepenú   hlavu. Vôbec ju to akosi nerušilo, lebo ďalej pestovala v podolku   svoje dojča. Zaknísal ňou za plece, akoby ju chcel prebudiť. Naozaj   pestovala si svojho strašidlového miláčika. Z podušky trčala mu len   tvárička, vycerená, ohryzená. Zúrivé kocúrisko muselo dieťa tak   zohaviť. Zastrelil ho.
    </tei:p>
    <tei:p>
     Chach, pomstiteľ! Brúsi si dýčku ostrou skalkou.
    </tei:p>
    <tei:p>
     Najprv špendlíčky pod nechty, povieš, nepovieš? Na ceruztičkách   drúzgali sa stavce. Povieš, nepovieš? Vrecúškami piesku po hlave,   chrbte. Ločkal mozog, ločkala miecha, medulla spinalis, povieš,   nepovieš?
    </tei:p>
    <tei:p>
     Dýčku si brúsi ostrou skalkou muž. To nie je pravda. To je zlý   sen. Treba len vykríknuť, aby sa to stratilo. V pľúcach nebolo ani   kvapky vzduchu. Povieš, nepovieš, horiace cigarety na bradavičky pŕs.   Suché mala ústa, chrčala a mrnkala. Zašla sa. Vody, a znovu, ty   beštia. Tým dvom tiekli sliny, celí sa uslini –
    </tei:p>
    <tei:p>
     li.
    </tei:p>
    <tei:p>
     Špendlíčky ti pomôžu k reči, horúce železo.
    </tei:p>
    <tei:p>
     Celí sa uslinili tí dvaja.
    </tei:p>
    <tei:p>
     Ostrou skalkou si brúsi dýčku muž.
    </tei:p>
    <tei:p>
     Pekne si to vymyslela. Obliekla sa do handár. Ako zhrbená starena   šla z dediny, v uzlíku proso a v ňom konzervy. Pekné, krásne. Bosou   nohou zahrabávala ich do prachu.
    </tei:p>
    <tei:p>
     Možno jej to nenazdajky práve on prezradil. Dobre sa maj, zajtra   rušiame. Z dediny viedla len jedna prašná cesta. Povieš či nepovieš,   beštia?
    </tei:p>
    <tei:p>
     Ako sa tak v handrách hrbila, bosou nohou prach v koľaji   prihŕňala, vojak ju plesol po zadku. Druhý chytil. Akáže si ty   starena, ha. Boli dvaja, báli sa jeden druhého. Priviedli ju.
    </tei:p>
    <tei:p>
     Uslinili sa tí dvaja celí. To nie je pravda, to nie je sen. Len   vykríknuť, keby bolo v pľúcach kvapky vzduchu. Utrúsil slovo: Zajtra   rušiame, alebo len: Maj sa dobre, a ona z toho usúdila. Nemohla   predsa usúdiť.
    </tei:p>
    <tei:p>
     Dýčku si brúsim ostrou skalkou. To predsa nie je pravda, to je zlý   sen.
    </tei:p>
    <tei:p>
     Milá mala telo ako z peny, do pása pohrúžila sa do plesa.
    </tei:p>
    <tei:p>
     Pichol končitou dýčkou do povetria. To nie je pravda, to je zlý   sen. Ona nekrváca, nemrnkne. To šialené kocúrisko istotne z mŕtvych   vstalo, keď rušali. Dvihol sa ako čierny mech. Malú sestričku objedol   už v perinke. Z rumoviska len on jediný vstal z mŕtvych. Ako mech   zhustnutej tmy tíško skákal z obloka do obloka. V mŕtvom meste znie   cupot krokov utekajúcich, rytmicky doznievajú kroky víťazných, tíško   sa kradne šelma, mech nahustenej tmy. Vyskočila jedným skokom na   zrumený múr holičského krámu. Zagánila do tmy fluoreskujúcim zrakom,   aby ma nerušila. Cup. Odtiaľ na vývesný štít, ktorý jediný svieti ako   vyhasínajúce slnko, mátožiace nad obzorom, keď sa to všetko skončilo.   Odtiaľ na plece obesenej. Načahuje sa a obhrýza pery dievčiny. Kým   šelma vyhrýzla, vylízala oči, nastala polnoc.
    </tei:p>
    <tei:p>
     Huš, polnočná príšera, z mojej tváre, huš.
    </tei:p>
    <tei:p>
     Ľadový bol, meravý.
    </tei:p>
    <tei:p>
     Ostrou skalkou si brúsi dýčku muž, premieľal to ako idiot.
    </tei:p>
    <tei:p>
     Keď sa mu podarilo odpútať zrak z ostria dýčky, všetko, čo videl   okolo seba, bolo celkom nepravdepodobné: uzavretý priestor,   beznádejne stratené veci v ňom, kytica ruží na stole. Pach zhnitej   vody vo váze stúpa ako vlákna dymu. Spomína si, že má dýku nabrúsenú.   Dobre je, že ľudia aspoň zomierajú. Namočí ju ostrú, končistú žene do   šije. Len tak, aspoň uvidí, ako vy vrela krv.
    </tei:p>
    <tei:p>
     Buchli dvere.
    </tei:p>
    <tei:p>
     Prišla žena.
    </tei:p>
    <tei:p>
     Ty stále tú dýku brúsiš?
    </tei:p>
    <tei:p>
     Ešte som nezabil nikoho, odpovedal na hlas hlasom.
    </tei:p>
    <tei:p>
     Čo to len táraš?, prebudila ho. Až sa mi srdce rozbúchalo.
    </tei:p>
    <tei:p>
     Zareval, strašne zavyl, keď precital, lebo ešte zachytil ozvenu   priškrteného výkriku v betónovej kostre domu, začul, ako zazvučali   železné prúty v kostre domu. Vydýchol si. Šťastie, že nespustila   žalúzie.
    </tei:p>
    <tei:p>
     Navinovali naňho izolovaný drôt ako na cievku. Na oboch koncoch   drôtu boli slúchadlové mušle a do nich dvaja na piaď malí satani   chystali sa zrúknuť čímsi hrozné slovo: Bečvár, ty bečvár, a tak ho   zavraždiť.
    </tei:p>
    <tei:p>
     Len keď celkom prezrel, otvoril oči do slnečnej oblohy, oslobodil   sa z moci sna. Pozrie sa, milá pri ňom na posteli leží čudne,   prečudne rozhodená. Nedýcha. Náhle sa zľakne svojej myšlienky.   Vyskočí. Priblíži sa, ústami chytá jej dych. Joj, čo sa plaší! Veď   dýcha! Dýcha ako ružička, nečujne, neviditeľne. Že by sa jej dotkol   pleca a zobudil ju? Netrúfal si. Oblieka sa. Prečo? Naschvál pritom   šramotí. Drahá moja, neboj sa, odišiel som do mesta, napíše jej na   lístok, ale strčí ho hneď do vrecka. Prečo by sa mala báť?
    </tei:p>
    <tei:p>
     V parku sa rezko poprechodí. Už je dobre. Ale čo som to chcel?   Čosi som chcel a zabudol. Znepokojene sa zaráža. Do očí mu padne   stánok s kvetinami. Aha, kúpim jej ruže, tieto červené. Ruže dýchajú   ako moja milá, nečujne, neviditeľne. Starena, škaredá, vyziabnutá   priam ako smrtka, s bradou vystrčenou celkom pod nosom, suchými   rukami s bielymi nechtami mu spraví kyticu púčikov červených ruží. To   sú ony! Za zvláštnych okolností poznal túto odrodu ruží. Hviezda   Holandska sa nazývala. Žiarili ako kvapky bujnej krvi, vzdušné,   tekuté mu prichodili. Položí jej ich na lono. Tvár jej zaborí do lona   a bude dýchať. Milá, nechaj ma. Keď sa ťa nadýcham, potom na nič   nemyslím, je mi dobre, som zasa chlapec pri tebe. Nechcel ich ani   privoňať, nech ich vonia najprv ona, privrie oči.
    </tei:p>
    <tei:p>
     Ale potom neodolal. Dychtivo privoňal, nalogal sa. Privoňal raz,   druhý raz: Páchnu! povedal si. V známej vôni ruží zachytil zreteľný,   odporný pach. Také kvety jej predsa nemôžem položiť do lona! To nie.   To by bolo šialenstvo.
    </tei:p>
    <tei:p>
     Ale čím to páchnu? Dechtom, hnilobou alebo čím?
    </tei:p>
    <tei:p>
     Nedalo mu to. Spomínal si na všetky vône. Zašiel k novému   telegrafnému stĺpu. Decht je celkom príjemná vôňa proti tomu.
    </tei:p>
    <tei:p>
     Zatúlal sa mimovoľne do starej štvrte Teplíc, kde mal do vôle   všetkých pachov, ale ani jeden z nich nemohol vdýchnuť ten   znepokojujúci pach ružiam. Pachtil sa po všetkých pachoch a   zápachoch, ale ani jeden sa naň neponášal. Nič nemohlo tak skryte   páchnuť, čo žilo a rástlo na slnci. Zápach lojových sviec v kostole?   Čím viac pachov a zápachov rozoberal, stupňoval sa v ňom úzkostný   nepokoj. Aký povedomý mu bol ten pach, taký mu bol vzdialený,   rozriedený ako spomienka, ktorá ho mrazila v dorze.
    </tei:p>
    <tei:p>
     Poklopal sa po čele, ako že na to hneď neprišiel. Mal sa predsa   hneď vrátiť, presvedčiť sa. Ak aj ostatné ruže, čo nekúpil, budú ho   takto znechucovať, v poriadku. Ale keď nie?
    </tei:p>
    <tei:p>
     Zďaleka videl, že ruží na stánku už niet. Také ruže, také hviezdy   hneď každý kúpi, len čo ich zazrie. Trochu mu odľahlo. Ale jednako   len prišiel k stánku, ponoril tvár do jednej, druhej viazanice. Nič.   Nie, ani tu nezachytil pach, ktorý ho prenasledoval. Začína sa mu   pliesť v hlave o príkrovoch, sviečkach, pohreboch, ale to asi preto,   že starena medzi kvetmi vyzerá celkom ako smrtka. Oči, ústa naňho   otvára. Nie, neprišiel jej vrátiť kyticu, čo je blázon? Vrátil sa zas   do parku. Doparoma, celý sa zapotil. Urobíme tomu koniec. Vytiahol   dýku, svoju parádnu dýku ostro skalkou nabrúsenú. Odkrojil jeden puk.   Položil si ho na dlaň, že privonia zdnu. Ale neprivoňal. Na dlani mu   ležalo šialene krásne srdiečko. Odložil ho vedľa seba na lavičku.   Potom chladnokrvne, s rozvahou odkrojil druhý puk. Zas sa mu prizrel   na dlani a položil ho k prvému. A tak poodkrajoval všetky puky a   pokládol ich pekne, pozorne do kruhu. To sa mi páči. Krásny   náhrdelník, pre moju nebohú.
    </tei:p>
    <tei:p>
     Vstane a porozhliada sa melancholicky, zúfalo sa rozhliada   dookola. Čo som to vlastne chcel? Aha, rozopnúť si gombičku pod   krkom, uvoľniť kravatu. Ale to nemôžem. To by tak vyzeralo, dôstojník   v parádnej uniforme. Raz, druhý raz vystrčí bradu a povytiahne krk z   tesného goliera, ktorý ho dusí. Mechanicky nasleduje ďalší pohyb.   Brnkne si frčku do ohryzka. Zaduní to ako bubon. Medzi nami to   znamená: Treba si dať rumu do gágora. To ti trvalo, kým si na to   prišiel, čo ti chýba. Dáme si teda, lebo odkedy som na dovolenke, len   samé city, nijaký rum. Na vlastnej svadbe poriadne si neprihneš.   Tvoja nastávajúca čaká, aby si ju, ako sa patrí, ošetril.
    </tei:p>
    <tei:p>
     Ty si teda poriadna sviňa. Ale to nechajme, čo sa nám marí   obidvom. Nejakým spôsobom sa musíme spolu zniesť, musíme žiť predsa   spolu v jednej osobe v tejto poručíckej uniforme. Ty do mňa   nezapáraj, že som sviňa, ani ja do teba nebudem, že si pastier.
    </tei:p>
    <tei:p>
     Pán šéf, dajte mi fľašu rumu. Alebo radšej hneď tri. Tento chlapec   by mohol ísť so mnou? O polhodinku sa vám vráti. Daj všetko pekne do   košíka. Pridajte niečo na chuť, porobte na to mašličky. Chlapcovi   dajte čistý biely kabátik, aby to všetko vyzeralo.
    </tei:p>
    <tei:p>
     To je šťastie, že v tomto kúpeľnom meste je aj vojenská zotavovňa.   Nech skapem, keď tam nenájdem, koho práve potrebujem.
    </tei:p>
    <tei:p>
     To sa mi teda ráta, že som vás našiel. Chlapče, polož to sem vedľa   na stôl. A môžeš ísť. Ďakujem ti.
    </tei:p>
    <tei:p>
     Päť poručíkov v uniformách, upravených ako sa patrí, a šiesty s   mrožími fúzkami, ešte v pyžame, bosý, mastia očko. Bosý muž v pyžame   drží bank, pred sebou má kopu bankoviek. Priloží si ukazováčik k   čelu. To má povedať: Vitaj, keďsi prišiel, prisadni si. Vyparuje sa   veľkolepou otrávenosťou, ktorá by nič neznamenala, keby tu nebolo   týchto päť upravených zelenáčov, ktorí tam, ako na Východe, ešte   neboli, ale majú ta ísť a boja sa. Tých päť potom sa tiež úctivo   pohne na stoličkách, naznačia mu, že ho prosia, aby si prisadol.
    </tei:p>
    <tei:p>
     Prisadne si.
    </tei:p>
    <tei:p>
     Sedia, mastia ďalej očko. Nepovedať ani slovo, to patrí k   veci.
    </tei:p>
    <tei:p>
     Naveľa muž v pyžame vydá zo seba hrdelný zvuk, čosi ako: Škrk,   povytiahne obočie, pozrie, čo môže znamenať iba toľko: Chlapci, keby   niečo, pritom si vypiť môžeme. Je ráno, vonku je pekne, ale do toho   nás nič. Všetko to stojí za prepytujem. Jeden z nich, najmladší,   najzelenší, vyskočí.
    </tei:p>
    <tei:p>
     Koľko nás je? Na tácňu pokladie poháriky. Ponalieva.
    </tei:p>
    <tei:p>
     Pripijú si. Mastia ďalej. Vše ktosi naleje, vše sa načiahnu ako   popamäti za pohárom.
    </tei:p>
    <tei:p>
     On sústredene hľadí do steny naproti.
    </tei:p>
    <tei:p>
     Marí sa mu: Po stene, jednej, druhej, postupuje biely mesačný   koberec. Keď ten koberec padol na nich na posteli ako príkrov, vstal,   príkrov odhodil, prizeral sa jej, kto to je. Vzal z obloka ostrou   skalkou nabrúsenú dýku. Chcel zašramotiť, varovať ju. Zakopol do   stoličky, ale tá nevydala zvuk. Pristúpil k žene – ležala na posteli   ako rozhodená, kde ruka a kde noha – zabil ju. Do jamky nad kľúčnou   kosťou jej namočil dýku, čakal, kým nevy vrie pramienok, neroztečie   sa jej pomedzi prsia. Potom vyšiel von a zamkol ju.
    </tei:p>
    <tei:p>
     – Chlapci, necítite? Čuchajte. Mŕtvolný pach. Mŕtvolný pach   roznášam.
    </tei:p>
   </tei:div>
   <tei:div type="chapter">
    <tei:head>
     ČÍRY CHLAPEC KALKALTÉ
    </tei:head>
    <tei:p>
     Ach , dievča, aký som šťastný, snívalo sa mi teraz… počuješ, ešte   spieva drozd, čo ma zobudil… teraz sa mi snívalo o Petríčkovi. Však   vieš, ako nás bozkával na líčko. Teraz, teraz ma zas bozkával na   líčko. Videl som jeho úsmev, dievča, ach, aký som ja šťastný, že som   videl jeho úsmev.
    </tei:p>
    <tei:p>
     O druhej si odišla odo mňa. Na pol hodinky som zdriemol. Potom som   sa zobudil a už som nemohol usnúť. Len som sa prevaľoval. Čítal som   Tacita, neviem ako dlho, až som konečne zaspal. Teraz sú štyri   hodiny. Môj sen, moja blaženosť trvala teda iba chvíľočku, ale bolo   to také krásne. Všetko vo mne znovu ožilo. A teraz to plesá vo mne.   Ani smútok necítim.
    </tei:p>
    <tei:p>
     Bol som vo dne u mamy. Mali sme dlhý prízemný dom v záhrade. Tam   sme bývali, ty, ja a tvoja mama. Mali sme hostí, či čo. Mnoho sa   chystalo v dome, pieklo, varilo.
    </tei:p>
    <tei:p>
     Išiel som do záhrady. Sused mal tiež taký dlhý prízemný dom ako   my, ale dáky chmúrny. Pri ňom bola tiež taká záhrada ako naša, ale   veselá, radostný trávnik, taký.
    </tei:p>
    <tei:p>
     Odtiaľ odkiaľsi docupkal môj drahý Petríček. A bol pri mne. Taký   istý úsmev, však vieš, a ručičky. Ale vyzeral chorý. Mal voskovú   tváričku, ako keď mŕtvy ležal v jedálni na stole. Ale som sa ho   nebál, kdeže. Vzal som ho na ruky. Vybozkával som mu ručičky.   Zreteľne som pritom počul jeho zázračné slovíčka „mamone” a   „kalkalté”.
    </tei:p>
    <tei:p>
     Vo sne akosi dospel a bol ešte múdrejší.
    </tei:p>
    <tei:p>
     Stratil sa mi z náručia. Vedel som, že prišiel „odtiaľ”. Odkiaľ?   Neviem. Druhý svet bol vo sne veľmi blízko, kdesi na záhumní. A   chodilo sa ta chodníčkom, akým som sa aj ja chodieval kúpať do Váhu.   Môj Petríček sa odtiaľ odniekiaľ sem zatúlal. Mal biele tepláčiky ako   „vtedy”, ale bol neoriadený. Bol bosý. Sa mi zdá, aj zablatený.
    </tei:p>
    <tei:p>
     Hneď za ním prišiel Petríčkov kamarát. Veľmi sa mu podobal.
    </tei:p>
    <tei:p>
     Mal plavú štičku zastrihnutú do čela. Na nose a na lícach po oboch   stranách nosa mal drobné pehy. Bol mi veľmi povedomý, aj preto, že   bol upotený. Toho som sa preľakol.
    </tei:p>
    <tei:p>
     Petríček ako múdry chlapec mi ho predstavil. Počul som zreteľne aj   jeho meno. Tak akosi, Ján Rosler sa volal, alebo čosi podobného. Nie,   nespomeniem si presne, ako sa volal. A už som aj vedel, prečo mi je   povedomý. Petrík na mňa len múdro pozrel a povedal: „Však ty vieš.” V   noci pred Petríkovou smrťou, keď som pri ňom usnul a nemal usnúť,   zaľahol tento chlapec vo sne na mňa ako mora a dal mi na vedomie   Petríkovu smrť. Toho chlapčeka som sa zľakol.
    </tei:p>
    <tei:p>
     Tretím jeho kamarátom, ktorý sa k nám tiež odtiaľ zatáral, bol o   niečo starší chlapec. On sa zas uvoľnil, neviem prečo a od čoho, ale   uvoľnil sa po Petríkovej smrti. Všetci traja boli kamarátmi v   súvislosti so smrťou, akiste po sebe umreli.
    </tei:p>
    <tei:p>
     Chcel som sa potešiť s Petríčkom. I vo sne som chápal, že je to   zriedkavé šťastie pre mňa a že môj pomer k nemu touto návštevou sa   premení. Vyznamenával ma svojím priateľstvom práve teraz po smrti.   Jeho smrť i pre mňa sa mala stať veselou od tejto chvíle. Návšteva   bola vyznaním lásky pre nás obidvoch. Cítil som, že mi preukazuje   viac lásky ako tebe, milá moja. Ktovie prečo, ty si sa s ním omnoho   viac natrápila, veľmi mnoho vytrpela.
    </tei:p>
    <tei:p>
     A preto som sa nechcel odlúčiť ani na chvíľočku od neho. Ale on,   predstav si, veľmi vážne ma požiadal, tak veru, požiadal, aby som im   doniesol, jeho dvom kamarátom a jemu, gulášovú polievku. Predstav si,   dievča, gulášovú polievku chceli. Otáľal som, lebo som sa obával, že   sa mi zatiaľ dáko stratia, keď sú oni, chlapčiská, z druhého   sveta.
    </tei:p>
    <tei:p>
     „Iď, otec, poslúchni ma,” kázal mi. Pomysli, dievča, tak mi kázal,   múdro, vážne: „Iď, otec, a dones nám polievku.”
    </tei:p>
    <tei:p>
     Ani som sa nečudoval, prečo práve gulášovú chcú, ale nechápal som   celkom dobre, aká je tá gulášová polievka, či s mäsom alebo bez mäsa.   A otáľal som ešte chvíľu. Petríček na mňa pozrel s výčitkou. Ba veru   mi aj pohrozil:
    </tei:p>
    <tei:p>
     „Pozri, otec, hneď budem taký,” povedal.
    </tei:p>
    <tei:p>
     „Taký” znamenalo meravý, aký ležal v jedálni na stole v bielych   tepláčikoch. A že svoju hrozbu myslí skutočne vážne, hneď sa začal   prehýnať v záhrade na lavičku a kriedovo blednúť a úsmev mu meravel a   v drieku začal tvrdnúť.
    </tei:p>
    <tei:p>
     Už som aj bežal. V kuchyni bolo mnoho ľudí. To ma mýlilo. Pre   cudzích ľudí som bol bezradný. Z bezradnosti som plakal a prosil som   tvoju mamu, že mi musí hneď uvariť gulášovú polievku. Tvoja mama ma   nechápala a spytovala sa ma, prečo a načo. Postavili sme sa obaja   tvárou k stene a bol by som jej to aj povedal. Ale hneď si sa aj ty   akosi ocitla po mojom pravom boku. Nechcel som to pred tebou   rozpovedať, lebo si vraj v druhom stave. Vtedy ma mama odviedla do   kúta a odhrnula predo mnou záves. Za závesom boli špinavé kuchynské   stoly. A tvoja mať, pretože bola veľmi zaujatá, ako býva, a náhlila   sa, chcela, aby som jej celé svoje nešťastie i svoju prosbu   rozpovedal postojačky. To som nechcel, a preto som v netrpezlivosti   od nej odišiel, keď si nechcela so mnou sadnúť, aby ma vypočula.
    </tei:p>
    <tei:p>
     Bola tam aj krásna hala, a ako som ňou prechádzal, vidím strom,   akoby jedličku. Cez vetvičky mi podávala ruku neviditeľná bytosť. Len   ruka bola viditeľná. Vánok, v pohybe, ako ku mne vykročila, zavial na   zápästie kraj ľahunkej mušelínovej látky. Aj ten bol viditeľný a   potom aj prsteň na prste.
    </tei:p>
    <tei:p>
     „Poď, poď,” začul som svieži hlas. „Už ťa aj tak dlho čakáme.”
    </tei:p>
    <tei:p>
     Ruka v mojej ruke bola nekonečne nežná, drobná, povedomá, ale   neviditeľná ženská bytosť mala suchú pokožku, akoby si bola ruky   príliš často umývala. Ruka ma pohladila po prstoch a ja som ju oboma   rukami popohládzal, vrúcne stisol ako drahú, milovanú ruku.
    </tei:p>
    <tei:p>
     Keď sme zastali, vrúcne som ju pobozkal do priestoru, kde som ju   cítil. Len čo som ju pobozkal, stála predo mnou žena už viditeľná.   Bola nesmierne krásna, štíhla, odetá v purpurových šatách. Mala   čierne, lesknúce sa vlasy, hladko sčesané, a čierne oči, ktoré ma   milovali a chránili.
    </tei:p>
    <tei:p>
     Krátko, nežne bozkal som ju na líce ako sestru.
    </tei:p>
    <tei:p>
     Ona sa vážne ohradila: „To som ti nekázala.”
    </tei:p>
    <tei:p>
     Stál som totiž s ňou pri stolíku. Okolo neho sedeli štyria veľmi   ukonaní učitelia z Turca. Boli mi známi z videnia, najmä jeden, čo   nespustil zo mňa oči. Bol mi bližší ako rodný brat. Všetci štyria   konali svoju ťažkú povinnosť sčítacích komisárov pred voľbami.
    </tei:p>
    <tei:p>
     Ona sa ma formálne spýtala, koľko rokov učím.
    </tei:p>
    <tei:p>
     Ja že šesť.
    </tei:p>
    <tei:p>
     A kde?
    </tei:p>
    <tei:p>
     Reku v Žiline a v Martine, ako aj v skutočnosti bolo.
    </tei:p>
    <tei:p>
     „Prečo ste odišli zo Žiliny?” ďalej sa ma pýta.
    </tei:p>
    <tei:p>
     Presne sa pamätám, ako som odpovedal: „Chcel som zmeniť   prostredie. Žilina sa mi nepáčila. Bolo to mesto gardistické. A čo   len s tými Židmi robili. A v Martine cítil som sa medzi svojimi.”
    </tei:p>
    <tei:p>
     Ale bol som netrpezlivý, čo toľko chcú vedieť, keď ide iba
    </tei:p>
    <tei:p>
     o voľby. Odkázal som ich na teba, dievča, že im všetko povieš,   lebo o mne všetko vieš. Náhlil som sa za Petríčkom do záhrady, aby   počkal s kamarátmi na polievku. Krásna žena mi to hneď vyčítala a   povedala:
    </tei:p>
    <tei:p>
     „A to Vierka bude voliť za teba?”
    </tei:p>
    <tei:p>
     Z jej hlasu som vycítil, že voľby majú teraz tajomný zmysel, ale   predsa len som odišiel do záhrady, hoci som si bol vedomý, že som   prepásol jedno odhalenie tajomstva, ktoré som mal už dávno poznať,   keď mi šlo na jedenadvadsiaty rok. Myšlienkami neprítomný, ani som sa   s nimi nerozlúčil. Nechal som ich celkom na neurčito.
    </tei:p>
    <tei:p>
     V záhrade ma už čakal môj chlapec. Dospel zas za ten čas. Bol   čistučký, krásny, voňal zdravím. Ale mal svoj detský úsmev   dvojročného chlapca na ústach i v očiach. Tešil som sa z neho náramne   a ponáhľal som sa preplniť sa radosťou, lebo som aj vo sne cítil, že   moja radosť potrvá už iba chvíľu. Čudné, že ani pri pomyslení na jeho   odchod nebolo vo mne starého smútku, lebo aj to som cítil, že   Petríček ma prišiel zmieriť so svojou smrťou, pomôcť mi preniknúť   nepreniknuteľným múrom. Že tuto bola naša nesmierna radosť a tuto,   hľa, že je smrť, meravé tielko, počnúc chvíľou šelestivého   zachrchnutia v prsiach milovanej bytosti už nie je nič, nič, celkom   nič, nič nedostupné mojej radosti, môjmu zdraviu a mojej láske a   mojej budúcnosti.
    </tei:p>
    <tei:p>
     Môj chlapec prižmúril, ako si ho poznala, rozosmiate oči,   rozšíril, rozlial úsmev na ústach. Hmatkal mi koncami prštekov po   tvári, očiach, po nose. Potom mi ústami lapal po tvári, akoby ma   voňal a bozkával zároveň. On ma ochutnával a ja jeho. Celé jeho telo,   duša sa mi dala jesť. Napájať som sa ňou mohol ako vodou z prameňa.   Nekonečná bola moja radosť, nekonečné plesanie. V živote, moja milá,   nezakúsil som väčšej radosti. Mal som anjela v svojom náručí, pokrm   som mal a svieži nápoj. A vôbec to nebolo ako vo sne, lebo sme, on   ani ja, neboli neurčití, akosi jednostranní. Taký som bol, aký bývam,   nenásytný, ale pokorný a vrúcny pri jedení. Mal som svoju radosť,   svoje šťastie za pokrm, ale bol som aj hlas, ale bol som aj ucho. Bol   som hlasný, ale bol som aj čujný. Celý som bol akosi uchom a počúval   som. Vieš, čo som, dievča, počúval? Súčasne so svojou radosťou som   počúval zelený, nádherne zelený kopec. Vo sne to bola Dúbravka, čo sa   u nás doma tiahne nad poľami ako zelený chrbát malachitovej sfingy.   Ako chlapec zo záhumnia som sa dívaval na ten kopec. Za kopec som   nikdy nedovidel. Za ním sa chvela úvalina ako nadutá plachta. Tam to   bude. Môj chlapec, moja radosť, tam odcupká, zo záhrady na záhumnie,   zo záhumnia potom hore po úvratkách, potom hore, hore, hore   Dúbravkou. Vystúpi na samý chrbát. A bude tam, tuja budem.
    </tei:p>
    <tei:p>
     Keď sme sa už natešili, môj chlapec, môj miláčik, zadrapí sa mi do   nozdier prstami, plesne po líci.
    </tei:p>
    <tei:p>
     „Ale už choď!” povie mi.
    </tei:p>
    <tei:p>
     Zas som bežal po polievku. V kuchyni bol som zas bezradný. Iba   voda sa varila klokočom na plynovom sporáku v alumíniovej rajnici.   Ani zemiak neoškrabaný. Kde vziať nôž, kde zemiaky? Bolo mi nemožné   žiadať pomoc. Bolo nepravdepodobné po hostine žiadať čosi podobné. Aj   tak som nevládal hovoriť. Mal som suché hrdlo a suchý zdrevenený   jazyk. Nemohol som ani plakať. Vedel som, že môj chlapec s kamarátmi   môže čakať iba do pol jedenástej pred polnocou. To že je jeho čas   návratu.
    </tei:p>
    <tei:p>
     Nebolo kedy. Ach, ako som to strašne cítil i v sne, že nebolo už   kedy. Pobehával som, zabúdal som sa na biednych predmetoch a na   kuchynskom náradí. V zúfalstve nakoniec vybehol som z domu. Ale už   som bežal na záhumnie priamo k chodníku, kade podľa môjho detstva   musel ísť. Za môjho detstva konča plevincov oddeľoval záhrady od polí   lieskový pletený plot. Cezeň sme preliezali. Robili sme to tak, že   sme vyskočili, oboma rukami sa ulapili dvoch kolíkov vedľa seba, a   hop, prehupli sme. Doskočili sme bosými podošvami na teplý, udlapčený   chodník vedúci do polí.
    </tei:p>
    <tei:p>
     Tak som to urobil aj teraz vo sne, hoci som bol ťažký a smutný.   Ale ako som sa preniesol na rukách, nebol som už ťažký, ani smutný.   Len to, že som nesplnil jeho žiadosť a žiadosť jeho kamarátov, to ma   pálilo doslova ako žeravé slnko, hoci mala byť noc.
    </tei:p>
    <tei:p>
     Ako sa mi zacnelo, priam na pomyslenie, prehupol sa za mnou aj môj   chlapec. A tak mi bol ešte bližší. Bol doma, kde som ja býval   doma.
    </tei:p>
    <tei:p>
     Ale už sa neponášal na anjela ako v záhrade. Bol to zas chorý   chlapec, i tí ostatní dvaja. Mali voskovo žlté tváre. Ten jeden,   akože sa volal, Ján Rosler, alebo podobne, bol pehavý. Všetci boli   trochu neoriadení. Zdá sa mi, aj trochu zablatení a bosí. Ako   zvyčajne dedinskí chlapci, hoci ich, ako som vedel, na cestu   „predtým” boli čistučko vystrojili.
    </tei:p>
    <tei:p>
     Môj drahý chlapec, pretože ma nekonečne miluje, mi povedal vážne,   s detskou múdrosťou, ponárajúc sa mi do očú: „Človek nemôže.”   Vzlietol mi v tej chvíli na ruky, pršteky mi zavŕtal do zavretej   päste a nechal mi tam dačo drobnučkého.
    </tei:p>
    <tei:p>
     Jedno bola guľka, drobnučké semiačko, ktoré sa mi zavŕtalo do mäsa   dlane, nežne bodalo a hrialo, ostatné štyri drobnôstky boli štyri   čierne tobolky, odchlopené na jednom konci vo štyri chlopne tak, že   bolo v nich vidieť podlhovasté jadierka. Semiačková guľka, ako sa mi   zdalo priamo, to bola moja radosť. Štyri jadierka z toboliek mal som   zjesť.
    </tei:p>
    <tei:p>
     Ale stala sa mi maličká nehoda. A to je tienik na mojom šťastí a   na mojej radosti. Ako mi môj chlapec prštekmi ako zobáčikom   veľkodušne vsunul svoj dar do dlane, vyprskla mi jedna tobolka, asi   zato, že som jeho a jeho kamarátov nepohostil. Zohol som sa po ňu k   zemi. Kým som ju zdvihol, môj syn stratil svoju podobu a ja som sa s   ním nemohol pohľadom rozlúčiť, uchovať si naveky jeho detský úsmev zo   sna. Lúčil sa on so mnou v novej podobe, keď som sa ja nemohol. Možno   ma chcel takýmto neskonale jemným spôsobom potrestať. Ani neviem, čo   ma naplňuje väčšou blaženosťou.
    </tei:p>
    <tei:p>
     Vieš, milá moja, ako sme sa lúčili?
    </tei:p>
    <tei:p>
     Zmenil sa v tej chvíli na vtáčika, ktorého som ja nemohol nijako,   nijako postihnúť, hoci sme boli ešte stále spolu.
    </tei:p>
    <tei:p>
     Však vieš, milá moja, bozkával nás v šťastných chvíľach ako   vtáčik. A v tejto chvíli tiež, tiež ma poďobkal niekoľko ráz na   líce.
    </tei:p>
    <tei:p>
     Omdlieval som šťastím alebo ťažkým vedomím preto, že je to tak na   svete.
    </tei:p>
    <tei:p>
     „Ešte, Petríček,” prosil som ho.
    </tei:p>
    <tei:p>
     Ešte poďobkal na líčko svojho otca ako vtáčik, ktorého som   nevidel, len cítil zobáčik na líci.
    </tei:p>
    <tei:p>
     „Aj na druhé líčko, Petríček, podobkaj ešte svojho otca,”   predlžoval som chvíle rozlúčky.
    </tei:p>
    <tei:p>
     Ešte poďobkal svojho otca na druhé líčko ako vtáčik, ktorý sa   náhle stratil a zašvitoril vo výške.
    </tei:p>
    <tei:p>
     Sviežimi hlasmi švitorili na tomto skutočnom svete skutoční vtáci   a zobudili ma zo sna. Oči som neotvoril ku svitnej oblohe, aby som   ich skutočných nezaplašil čo len svojím pohľadom.
    </tei:p>
    <tei:p>
     Len som počúval, lebo som vedel, že títo skutoční vtáci na tomto   skutočnom svete iba predlžujú Petríčkovo švitorenie, môjho miláčika,   ktorý sa mi stratil v smrti… a teraz zasa v blaženom sne.
    </tei:p>
   </tei:div>
  </tei:body>
 </tei:text>
</tei:TEI>
