<?xml version="1.0" encoding="utf-8"?>
<tei:TEI xml:id="slk1998763" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Modrá katedrála : ELTeC edícia
    </tei:title>
    <tei:author ref="viaf:48159887">
     Červeň, Ján (1919 - 1942)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     44217
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Červeň, Ján
     </tei:author>
     <tei:title>
      Modrá katedrála
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Vydavateľstvo Spolku slovenských spisovateľov
     </tei:publisher>
     <tei:date>
      1998
     </tei:date>
    </tei:bibl>
    <tei:bibl type="firstEdition">
     <tei:author>
      Červeň, Ján
     </tei:author>
     <tei:title>
     </tei:title>
     <tei:pubPlace>
     </tei:pubPlace>
     <tei:publisher>
      Matica slovenská
     </tei:publisher>
     <tei:date>
      1942
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2024-11-15">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Modrá katedrála
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     Divé vtáča
    </tei:head>
    <tei:div type="chapter">
     <tei:head>
      1
     </tei:head>
     <tei:p>
      Pán John Shakespeare často ubližuje Richardovi z družiny   lorda-komorníka a William sa ho vie vždy zastať. Bojuje zaňho temer   ako za spoluvinníka z bidfordského pitia. Vravieva:
     </tei:p>
     <tei:p>
      – Je to vlastne veľmi slušný človek; s tebou by sa vedel rozprávať   o cenách hovädzieho mäsa práve tak dobre ako so zlodejom o šibenici.   Treba ostatne priznať, že nerád tára a ani nepije tak bláznivo ako   ostatní. A vieš, otec, že u nich to patrí k dobrým mravom.
     </tei:p>
     <tei:p>
      Pán John Shakespeare si odfúkne, akoby sa chystal všetky tieto   slová zničiť jedným úderom.
     </tei:p>
     <tei:p>
      – Nemám rád podobné reči. Sú celkom nezmyselné a nik by ťa za ne   nepokladal za najmúdrejšieho chlapca v celej ulici, ako často robieva   tvoja mať. Máš dosť vysoké čelo, ale vidí sa mi, že si ho príroda   vyvolila za hniezdo všetkých hlúpostí, hoci si vždy náležite ctím   svoju prácu.
     </tei:p>
     <tei:p>
      – Práca, práca, a múdrosť k tomu! – hundre William a prezerá si   rad ružových nechtov na ľavej ruke. – Akáže je to práca posielať   úbohé teľce na druhý svet? Pri nej aj najväčšia múdrosť zhnije na kus   starého pňa!
     </tei:p>
     <tei:p>
      Pán Shakespeare medzitým hovorí o svojich obecných úradoch, o   svojom majetku, o svojej dobrej povesti, o úcte medzi občanmi, o tom,   že nemôže trpieť, aby z Williamovho dychu bolo cítiť alkohol, i o   hodvábnej elegancii Richarda Burbagea. A William tým viacej myslí na   driečneho Richarda. Nádherné provensalské ružice na črieviciach.   Niektorí v Stratforde boli omráčení. Ale boli i takí, ktorí otŕčali   nosy a škľabili sa. Iní mali zase čudné jazyky. Komusi sa nepáčil   Richardov klobúk s nesmiernym lesom pier. V obecnom výbore nevedia,   že pre také veci nepríde nik do pekla. Chudáci herci…
     </tei:p>
     <tei:p>
      Jedného letného večera, keď sa nad záhradami vlnil teplý vzduch a   žaby kŕkali v červených močiaroch, bola v Stratforde slávnosť, na   ktorú sa zišlo mnoho mladých. Prišli i z okolia. Tí mladí krikľúni   (pred ktorými Williama otec vystríha) sú síce blázni, ale vedia sa   dobre veseliť. Nadávajú strašne, sú vynachádzaví ako diabli a dá sa   na nich smiať. Skoro sa podobajú hercom z Londýna, nevyznajú sa v   peniazoch, keď ich cítia na dlani.
     </tei:p>
     <tei:p>
      Keď sa William obliekol, povedal svojmu otcovi:
     </tei:p>
     <tei:p>
      – Dnes večer sa asi zaľúbim.
     </tei:p>
     <tei:p>
      – Hlúpa myšlienka.
     </tei:p>
     <tei:p>
      – Prečo? Mám právo… vlastne nie, je to len rozmar; ah, ako je tu   teplo! Vidíš, ako sa mi ligoce čelo? Budeš sa mi asi smiať, že som   nedočkavý.
     </tei:p>
     <tei:p>
      Pán Shakespeare hodil rukou. V tom osemnásťročnom chlapcovi sa nik   nevyzná. Jeho myšlienky sú podobné pralesu. Teraz je ešte veľmi mladý   a nerozumný, ale, pravda, raz sa predsa bude musieť ženiť. Obchody s   vlnou idú zle a nik nevie, čo by ešte mohlo prísť. Preto sa William   musí dobre oženiť. Nevesta a pokladnica súvisia veľmi úzko. Veď   William azda zmúdrie… Čudné pomyslenie…
     </tei:p>
     <tei:p>
      Lampy požmurkávali na seba a v ich plameňoch bol akýsi nakrivený   úsmev. Mladíci, ktorých ústa boli plné hlúpostí a ktorým sa pazuchy   parili potom, hrubo sa snažili kaziť veselé piesne. Ich nohy sa   podlamovali. Hlinené stĺpy. Dievky vrieskali a smiali sa ako   roztrhané harmoniky. William lial do seba víno a nebol lepší ako   ostatní. Divý bedár.
     </tei:p>
     <tei:p>
      Vysmieval sa tabuli na krčme. Povedal, že zhnila a že nestojí za   nič. Aj staroba je taká a nestojí za nič. Preto nik by nemal byť   starý. Krútili nad tým hlavou. Vraveli:
     </tei:p>
     <tei:p>
      – Mnoho si už pil, William.
     </tei:p>
     <tei:p>
      Opití tlieskali; ničomu nerozumeli. Krútili očami, otvárali ústa a   pili, pili.
     </tei:p>
     <tei:p>
      William vztýčil ukazováčik temer až k povale (sedel na stole, nohy   mal položené na lavici):
     </tei:p>
     <tei:p>
      – Strhnime tú starú tabuľu! Prečo by sme to neurobili? Mesiac bude   mať radosť; veď noci bývajú dosť smutné, nemyslíte?
     </tei:p>
     <tei:p>
      Hromada tiel sa zdvihla, chumeľ hlasov sa pobil vo vzduchu. Spitá   masa sa zvíjala; sliny lietali. Krčmár kričal a mával rukami.   Williamovi sa zdalo, že sa zastával tabule, hlupák. Niekto veľmi   vytŕčal päste a na toho kričal krčmár:
     </tei:p>
     <tei:p>
      – Vyhodím ťa, vyhodím ťa!
     </tei:p>
     <tei:p>
      William vzrástol dohora. Celkom naraz.
     </tei:p>
     <tei:p>
      Všetci ho videli, taký bol veľký.
     </tei:p>
     <tei:p>
      – Hej, počúvajte mladého Shakespeara, chce niečo povedať!   Počúvajte ho, možno ešte nestratil rozum!
     </tei:p>
     <tei:p>
      – Tak viete čo, blázni? – povedal William. – Budeme piť. Prečo   nepijete? Pán krčmár, netreba zaháľať… Čože? Tabuľa? Že mesiac bude   mať radosť? Bože, vám sa pletie jazyk! Pite, priatelia! Pite!
     </tei:p>
     <tei:p>
      Keď bolo po polnoci, Shotterčania sa pobrali na odchod. Nechceli   ich pustiť a bola z toho temer hádka. Ale všetkých už bola zgniavila   slabosť a nik nemal dosť sily na dlhý spor. Oči sa otvárali zmätené;   tváre boli pojašené.
     </tei:p>
     <tei:p>
      – Eh, pôjdeme predsa! – povedal ktosi.
     </tei:p>
     <tei:p>
      Vyšli. Bolo dosť ťažko rozoznať postavy. Kone stáli nepokojne a   zalamovali šije. Ktorýsi mladík zíval do noci.
     </tei:p>
     <tei:p>
      William si zastal do dverí a povedal:
     </tei:p>
     <tei:p>
      – Pôjdem aj ja s nimi, prečo by som nemohol? Vzduch je teplý.
     </tei:p>
     <tei:p>
      Voz pukal pod telami, ktoré sa naň ťarbavo vyťahovali. William   vystúpil na koleso a zavolal:
     </tei:p>
     <tei:p>
      – Rušajte, rušajte!
     </tei:p>
     <tei:p>
      Potom sa vhodil do zmätku, ktorý zavrešťal. Bič sa mihol tmou a   voz zastenal bolestne. William pocítil v gágore páľu vína a túžbu po   šialenom speve. Cesta bola hrbatá. Mládež sa smiala a robila veľký   hurhaj. Dievky, mládenci, všetko v jednom veľkom uzle. William kohosi   objal.
     </tei:p>
     <tei:p>
      – To si ty? – opýtal sa.
     </tei:p>
     <tei:p>
      – Ja, – znela odpoveď a bol to ženský hlas.
     </tei:p>
     <tei:p>
      – A kto si? Zdá sa, že ťa nepoznám po hlase.
     </tei:p>
     <tei:p>
      – Anna.
     </tei:p>
     <tei:p>
      – A ďalej?
     </tei:p>
     <tei:p>
      – Hathawayová.
     </tei:p>
     <tei:p>
      – Hm. Naozaj ťa nepoznám. Môžeš mi niečo hovoriť o sebe.
     </tei:p>
     <tei:p>
      – Neviem, kto si, chlapče.
     </tei:p>
     <tei:p>
      – Ani nemusíš vedieť, dievčička. Máš ma rada?
     </tei:p>
     <tei:p>
      Rozheganý voz vytriasol z Anny za priehrštie drobného smiechu.
     </tei:p>
     <tei:p>
      – A prečo ideš s nami? Veď, myslím, nie si zo Shottery?
     </tei:p>
     <tei:p>
      – To ti neviem povedať.
     </tei:p>
     <tei:p>
      – Si blázon.
     </tei:p>
     <tei:p>
      – Hm. Ale predsa: máš ma rada?
     </tei:p>
     <tei:p>
      Nový smiech. Drobný a skoro milý.
     </tei:p>
     <tei:p>
      – Nevidím ťa. Nie si veľmi škaredý?
     </tei:p>
     <tei:p>
      – Veď svieti mesiac. Môžeš sa prizrieť.
     </tei:p>
     <tei:p>
      Pozrela mu do tváre:
     </tei:p>
     <tei:p>
      – A ako sa voláš?
     </tei:p>
     <tei:p>
      Vytiahol pomaly to slovo spomedzi zubov. A povedal ešte:
     </tei:p>
     <tei:p>
      – Budeš ma mať rada? Bolo by to celkom krásne, nemyslíš?
     </tei:p>
     <tei:p>
      Williamove prsty sa vryli do jej pleca. Počul, ako dievča rýchlo   dýchalo. Cítil aj to, že sa usmieva. Vlúdila sa doň radosť. Hniezdil   sa na úkor iných. Hrubý hlas mu zjačal do ucha:
     </tei:p>
     <tei:p>
      – Aby som ti jednu nezavesil! Daj si pozor, nerobím žarty!
     </tei:p>
     <tei:p>
      A akási ruka zakmáše Williama za kečku. Pravda, on sa nedá, lebo v   žilách už nemá iba krv, a udrie bezočivca medzi oči. Divý rev a   rehot. Niekomu sa to páči.
     </tei:p>
     <tei:p>
      To bolo pre Williama povzbudenie. Vytrhol kočišovi, ktorý dosiaľ   mlčal, bič z ruky.
     </tei:p>
     <tei:p>
      – Chcel by si ešte? – spýtal sa chlapa hrubým hlasom.
     </tei:p>
     <tei:p>
      Teraz sa zamiešal aj kočiš. Priečil sa a škľabil. Nadával a chcel   si vziať od Williama bič.
     </tei:p>
     <tei:p>
      – Zhodím ťa na cestu, ak mi ho nedáš, naskutku zhodím! Pačmaga, čo   tu vlastne hľadáš?
     </tei:p>
     <tei:p>
      William vyceril zuby ako mladý dravec. Ah, títo Shotterčania! Ale   tu sa nedalo nič ničového urobiť. Len bič: a čo, kobyly, neposkočili   by ste? Potvory lenivé, nebezpečná otrava vo vás! Azda nechcete aj   nás plesňou nakaziť? Veď aj vy ste zo Shottery, možno patríte práve   tomuto hlúpemu kočišovi; poskočte, milé! A šibol z celej sily po   okrúhlych chrbtoch. Vozom mykla ozrutná sila, prask! Kone boli zrazu   znepokojené a boli by chceli do svahu. Ale ako? Čosi puklo, voz   naklonený nabok.
     </tei:p>
     <tei:p>
      Krik a krik. Ruky mávali sem-ta. Mládež však nebola zúfalá, veď vo   veci nebolo nič zlého. Len kočiš sa škriabal v zátylí a vzdychal. Oči   mu horeli a zdalo sa, že sa pustí päsťami do mladého Shakespeara.   Potom pozrel k nebesám a mohlo to vyzerať tak, akoby hľadal pomoc u   žltej luny. Nešla, a William ho preto otvorene vysmial.
     </tei:p>
     <tei:p>
      Niektorí uvažovali, čo bude, ale nik sa ani nepohol. Dievčence   mlčali a túlili sa k sebe. Nakoniec kočiš vstal, vzal Williamovi bič   (William už zabudol, že ho drží) a povedal, že si kone odvedie. Vraj   po voz si príde ráno a do napitých somárov ho nič. Bola to urážka, na   ktorú mnohí hundrali.
     </tei:p>
     <tei:p>
      William zvolal:
     </tei:p>
     <tei:p>
      – Neopovažuj sa, dnes mám tvrdé hánky a potme sa zuby ťažko   hľadajú!
     </tei:p>
     <tei:p>
      – A to nič, veď sú dosť biele! – odvrkol kočiš a vypriahnuc kone,   vysadol na červenú kobylu.
     </tei:p>
     <tei:p>
      Zakýval im:
     </tei:p>
     <tei:p>
      – Dobrú noc, majte sa dobre. Ak chcete, môžete ísť pešo. Shottery   už nie je tak ďaleko!
     </tei:p>
     <tei:p>
      S tým odcválal. Mládež sa pomaly driapala z porúchaného voza.   Daktorí si posadali do trávy a založili si ruky. Tak sa zdalo, že sa   im nechcelo myslieť, čo bude. Dievčence jajkali: tma je zlá, ony sa   boja. Niečo takého sa im ešte neprihodilo. Ľudia budú ohovárať, sú   takí zlí. Pozerali do noci, v ktorej nebolo nič.
     </tei:p>
     <tei:p>
      William s Annou si zasadli pod jabloň, ktorá rástla na kopčeku.   Bola tam mäkká, vysoká tráva. Mladík povedal:
     </tei:p>
     <tei:p>
      – Ty si z toho nerobíš starosti?
     </tei:p>
     <tei:p>
      – Starosti? – pýtala sa a krútila v údive hlavou.
     </tei:p>
     <tei:p>
      – Ja si z toho nerobím nič, hoci je i noc, i únava, i opitosť v   údoch.
     </tei:p>
     <tei:p>
      – Starosti? – pýtala sa poznove. – Si dosť mladý, aj hlas, aj   rozum máš taký.
     </tei:p>
     <tei:p>
      – Nepodurkávaj! – smial sa on. – Vieš, že ťa ľúbim!
     </tei:p>
     <tei:p>
      – Že ma ľúbiš? Treba o tom veru rozmýšľať.
     </tei:p>
     <tei:p>
      – Áno, len rozmýšľaj. Otcovi som sľúbil.
     </tei:p>
     <tei:p>
      Luna bola nesmierne vysoko. Škľabila sa ako nevedomá hlava, odťatá   z tela blbcovho. Opitosť sa rozkladala v shotterskej mládeži. Niet   nikoho, kto by vedel rozhodovať. Jeden, temer ešte chlapec, zaspal.   Veľké a drsné dievča, strašne posiate kolo nosa červenými pehami,   smeje sa mu a stúpa mu na prsty.
     </tei:p>
     <tei:p>
      – A ľaľa! Necíti!
     </tei:p>
     <tei:p>
      Keď sa spáč začal v nepríjemnom pocite prebúdzať, zvolala:
     </tei:p>
     <tei:p>
      – Vrabček sa hýbe… ach, neboráčik… len si buvikaj!
     </tei:p>
     <tei:p>
      Sklonila sa a bozkala ho na zívajúce ústa. Bol z toho smiech.   Dievča si utrelo ústa opakom ruky a pridalo sa k smiechu.
     </tei:p>
     <tei:p>
      Nakoniec sa predsa rozhodli na odchod. Potiahli chlapca za nohu.   Vyskočil, pretieral si oči a nerozumel, čo mu vravia. Usmieval sa   horko, nevediac prečo.
     </tei:p>
     <tei:p>
      William bol opretý o drsný kameň, Anna vedľa usínala. Prihla sa k   nemu. Skoro si dýchali do tváre.
     </tei:p>
     <tei:p>
      Vysoký, plavý mladík pobadal, že niet Anny. Vrátil sa z cesty   niekoľko krokov.
     </tei:p>
     <tei:p>
      – Anna! Anná-á-á! – zvolal.
     </tei:p>
     <tei:p>
      Priložil si dlane k ústam a mocne zahúkal.
     </tei:p>
     <tei:p>
      – Veď už spí, čo ju nenecháš? – zamrmlal si popod nos William   Shakespeare.
     </tei:p>
     <tei:p>
      Tieň a tráva skrývali obidve telá. A podnapité oči sú skôr slepé   ako vidomé. William si pamätá, že toho mladíka nazývali v krčme   Kitom. Ktovie, prečo sa tak stará o Annu?
     </tei:p>
     <tei:p>
      Keď Kit nedostal odpoveď, vrátil sa potkýnavým krokom. Spoločnosť   sa v diaľke dala do spevu. Kit si vyhvizdoval a na Annu zabudol.
     </tei:p>
     <tei:p>
      *
     </tei:p>
     <tei:p>
      Ukázali mu dosť rozľahlý dom. Jeho majiteľ bude iste zámožný   človek.
     </tei:p>
     <tei:p>
      Nerozmýšľal vôbec, načo sem ide. William je ľahkomyseľný, niekedy   bláznivý. Stará žena, ktorá bola Anninou materou, spýtala sa ho, čo   chce. Trocha sa usmial (ako keď niekoho chce prekvapiť) a povedal, že   nič. Sadol si, hoci ho nenúkali, a rozprával sa ako starý známy.   Pýtal sa na Annu. Vraj niet jej doma. Ale jeho to nezarazilo a pýtal   si vody ako milý hosť. Doniesli mu ju, pričom sa naň dívali udivenými   očami. Za jeho chrbtom robili grimasy. Naraz prišla Anna, červená od   práce a zarazená hlasom, ktorý počula už za dverami. William sa dal s   ňou do reči. Usmieval sa ustavične a bol zvedavý na jej prácu. Pani   Hathawayčka sa chcela zastarieť. Povedala dve slová, ale nevšimli si   ich.
     </tei:p>
     <tei:p>
      Keď odišla, William sa spýtal Anny:
     </tei:p>
     <tei:p>
      – Pamätáš sa, že si sa nad ránom už triasla? Bola rosa, však?
     </tei:p>
     <tei:p>
      – Ale bolo krásne. Hviezdy svietili a kývali nám po celú noc.
     </tei:p>
     <tei:p>
      – A jabloň bola celkom nehybná. No, idem.
     </tei:p>
     <tei:p>
      Udrel sa dlaňami po kolenách a vstal.
     </tei:p>
     <tei:p>
      Zapáčili sa mu takéto rozhovory. Začal chodiť častejšie do   Hathawaych. Nehovoril tam veľa. Tešilo ho, že pani Hathawayčka   zmäkla. Dokonca sa úprimne smiala, ak povedal niečo veselého. Tušil   však, že je to osoba zlá. Bola akosi nezdravo hrbatá, a preto sa jej   ruky vláčili temer po zemi. Mala žltú tvár zo starého vosku. Bola   iste lakomá: mala pichľavé oči, ktoré ustavične za dačím sliedili.   Zdalo sa, že vidí všetko, všetko.
     </tei:p>
     <tei:p>
      Až raz Williamovi prišlo spoznať aj pána Hathawayho. Vyzeral oveľa   mladší ako jeho žena. Bol vysoký a podobal sa Anne. Rozprával len o   kúkoli a o pasienkoch. Aj s Williamom tak začal, on však na to celkom   mlčal (nerád sa rozprával o starostiach dospelých ľudí, ani o   veciach, ktoré oni pokladajú za dôležité). Preto Hathaway nemal už o   čom s ním hovoriť. Sadol si vedľa hosťa a díval sa do otvorených   dverí. Počúval békanie oviec.
     </tei:p>
     <tei:p>
      – A čo? Vás to tak teší počúvať tie zvuky? – opýtal sa mladík.
     </tei:p>
     <tei:p>
      – Ale hej. Pochopíte to, keď budete starší. Uvidíte. Mne sa často   vidí, že ovce spievajú, be, be! – a zasmial sa na tom, opakujúc   niekoľko ráz posledné slová.
     </tei:p>
     <tei:p>
      William roztiahol ústa, ukázal zuby, ale nevedel sa smiať. Je to   také hlúpe, myslel si.
     </tei:p>
     <tei:p>
      Vtedy mu zišiel na um Richard Burbage, herec z družiny   lorda-komorníka. Zavolal na Annu, ktorá bola v susednej miestnosti,   pozdravil sa a vyšiel.
     </tei:p>
     <tei:p>
      Musel byť v poliach, vonku, aby bez zlej clivosti mohol myslieť na   Richarda, ktorého nenútia, aby bol mäsiarom, ktorý sa nemusí starať   ani o to, či ovce spievajú. Ah, čo! Keď ich zabíjajú alebo keď mrú,   nemajú ani toľko sily, aby zaplakali. Spievajú si, bezduché   tvory.
     </tei:p>
     <tei:p>
      *
     </tei:p>
     <tei:p>
      Raz, už strapatý a mokrý september sa chýlil ku koncu, prišiel   zasa do Hathawaych. Zhrbená žena sama bola v tmavej miestnosti a   pošukávala čosi po kútoch.
     </tei:p>
     <tei:p>
      – Kde je Anna? – pýtal sa, sadajúc na lavicu.
     </tei:p>
     <tei:p>
      – Neviem, odišla kamsi a nepovedala mi. A čo by ste chceli,   William?
     </tei:p>
     <tei:p>
      Neodpovedal a zostal vážny, hľadiac von.
     </tei:p>
     <tei:p>
      – Nuž čo by ste chceli, William? – Pani Hathawayčka si zosúkala   čelo a obočia vysunula dohora.
     </tei:p>
     <tei:p>
      – Pôjdem, pani Hathawayčka. Ako sa inak máte? – povedal.
     </tei:p>
     <tei:p>
      – Môžete zostať, William, môžete!… Už sú častejšie dažde. A bude   ešte aj viacej pršať, uvidíte.
     </tei:p>
     <tei:p>
      – N-no. Azda.
     </tei:p>
     <tei:p>
      Vstal a urobil dva kroky. Stará žena ho chytila za ruku.
     </tei:p>
     <tei:p>
      – Počujte: myslela som si, že začnete vy, William. Ale keď sa   nemáte k tomu, pomôžem vám. Lebo vidno na vás, že ste ešte   primladý.
     </tei:p>
     <tei:p>
      Mladík zbledol, lebo sa mu zdalo, že ho chytili pri zločine.
     </tei:p>
     <tei:p>
      – Neviem, čo by ste mi chceli povedať, pani Hathawayčka.
     </tei:p>
     <tei:p>
      Žltá tvár stareny sa stiahla do masky.
     </tei:p>
     <tei:p>
      – S mužom sme sa o veci poradili. Nebudeme mať námietok, ak sa s   Annou vezmete. Vlastne: vy viete, čo tým myslím, lebo si už vôbec   nemôžete vyberať. Je mojou povinnosťou, aby som si Annu chránila.   Myslíte, že môžem obchodovať s jej cťou ako baba na trhu?
     </tei:p>
     <tei:p>
      Jej oči sa blýskali. Vrásky poskakovali okolo úst.
     </tei:p>
     <tei:p>
      – Ah, pani Hathawayčka, ľudia často nevedia, čo tárajú. Ja sa veru   nebojím.
     </tei:p>
     <tei:p>
      – Úbohý chlapček! Ale váš otec je zaiste prísny človek. Už ste mu   povedali, že sa s Annou vezmete? Prečo chcete robiť silou-mocou   strakaté žarty? Nepatrí sa to a ja by som nijako nebola rada, keby   ste sa chceli hrať na hlupáka a mysleli si pritom, že sa my budeme   vďačne prizerať.
     </tei:p>
     <tei:p>
      William sa nahneval, vzdychol na spôsob človeka, ktorý sa konečne   rozhodol pre čin. Urobil pevný krok.
     </tei:p>
     <tei:p>
      – Zbohom, pani Hathawayčka, pozdravujte si dcéru! Môžete jej   povedať… ale nie, nemusíte jej nič povedať, pravdaže nie! Ak by sa   jej páčilo, môže na mňa už celkom zabudnúť. Hviezdy kývali; bol som   opitý a nevedel som, čo sa so mnou robí.
     </tei:p>
     <tei:p>
      William utekal cez dvor, volali za ním. Čosi békalo a spievalo,   mladíkovi sa chcelo smiať. Richard by to bol tiež urobil, iste. Je to   múdry človek, ktorý sa nikým nedá ťahať za nos. Má provensalské   ružice na črieviciach a mnoho pier v klobúku – ah, aké je to krásne,   keď niekto môže žiť tak slobodne ako herec Burbage!
     </tei:p>
     <tei:p>
      V Stratforde bolo šero, ľudské mátohy si šuškali klebety pod   bránami domov. Otec sa spýtal Williama:
     </tei:p>
     <tei:p>
      – Bol si zasa v Shottery?
     </tei:p>
     <tei:p>
      William si prehrnul rozšírenými prstami vlasy.
     </tei:p>
     <tei:p>
      – Tam.
     </tei:p>
     <tei:p>
      – Dúfal som dosiaľ, že prídeš sám k rozumu, ale teraz už nemôžem   mlčať. Nesmieš ta chodiť, nedovolím! Som tvoj otec a myslím, že je   tvojou povinnosťou počúvnuť. Hathaway vraj vydedil dcéru.
     </tei:p>
     <tei:p>
      William pokrčil plecom, nevedel o tom. No veď nič za to! Aj tak ho   tam už neuvidia, vosková tvár starej Hathawayčky sa môže škeriť v   očakávaní. Otcovi povedal, že dnes bol v Shottery u Hathawaych   naposledy, čím sa rozhovor skončil. A nemyslí už na Annu, ani na   jabloň, ani na rosu, ani na hviezdy, ktoré kývali, ani na jej otrockú   lásku. Anna je o osem rokov staršia a priatelia by sa mu z takej ženy   iba vysmiali. Boli by reči v krčme! Krikľúni by sa vďačne rehotali a   on by sa hádam musel s nimi pobiť.
     </tei:p>
     <tei:p>
      *
     </tei:p>
     <tei:p>
      Je to ten vysoký, plavý mladík, ktorý si vtedy večer priložil k   ústam vydlabané dlane a volal na Annu. Potom zabudol na ňu a hvízdal   si. William pracuje s mäsom, otec je kdesi v meste. Dlhý Kit udrie   Williama po pleci a dá mu pocítiť, akú má ťažkú ruku.
     </tei:p>
     <tei:p>
      – Ide robota, ide? – pýta sa, ako to býva obyčajou.
     </tei:p>
     <tei:p>
      – Ide. Čo by si?
     </tei:p>
     <tei:p>
      – Kedy prídeš zasa do Shottery?
     </tei:p>
     <tei:p>
      – Veď som ta nechodieval za tebou, prečo sa pýtaš?
     </tei:p>
     <tei:p>
      – Si mudrc, Shakespeare, ale mohol by si byť múdrejší. Toľko viem   i ja, za kým si chodil, nemyslíš? Ale vyzerá to už tak, akoby si   nechcel viac prísť, myslím na Annu, chápeš?
     </tei:p>
     <tei:p>
      William rozmýšľa nad takouto rečou.
     </tei:p>
     <tei:p>
      – Prečo ma poučuješ? – pýta sa konečne.
     </tei:p>
     <tei:p>
      – Veď ťa nepoučujem, – smeje sa Kit. – Ja ti len dobre radím.
     </tei:p>
     <tei:p>
      – Ja si ani od otca nedám poradiť, braček. Ja mám svoju hlavu;   dakedy mi vyčitujú, že je tvrdá.
     </tei:p>
     <tei:p>
      – To je zle, Shakespeare, to je zle.
     </tei:p>
     <tei:p>
      Kit sa obracia na pravej päte, akoby si obzeral steny.
     </tei:p>
     <tei:p>
      – Čo by si ešte chcel? – namrzeno sa pýta William.
     </tei:p>
     <tei:p>
      Kit hundral pomaly a rozvláčne ako cesto:
     </tei:p>
     <tei:p>
      – To je zle. Ak má niekto tvrdú hlavu… hm… trocha ju pootĺkať…   vyzauškovať, zmäkne.
     </tei:p>
     <tei:p>
      Mladý Shakespeare sa vyrútil na dlháňa:
     </tei:p>
     <tei:p>
      – Pomýlil si si cestu, Kit (tak sa voláš?), komu si sa prišiel   vyhrážať? Azda len nie mne?
     </tei:p>
     <tei:p>
      – Anna už nemôže viacej čakať!
     </tei:p>
     <tei:p>
      – Čo ťa do nej! Ak nemôže, nech nečaká! Je clivo starej panne.
     </tei:p>
     <tei:p>
      Kit si odpľuje od otvorených dverí, vietor uchytí slinu, tá fľasne   do latky v plote.
     </tei:p>
     <tei:p>
      – Vravíš starej panne, Shakespeare? No… no… je stará asi len   preto, že ty si ešte len chlapec; pravdaže si chlapec, nikdy nevieš,   čo by si chcel vlastne povedať, myslím, že sa večer celkom vážne   bojíš mátoh ako staré ženy a s nimi ich vnúčatá. Ale panna. Ja som   Annin bratanec a viem už všeličo: starí sprvu váhali, rozmýšľali   mnoho, ale nik nevie, o čom, potom sa radili, zdá sa, že je medzi   nimi úplná zhoda. Teraz už nemôžu čakať, sú netrpezliví a Anna sa   bojí. Tí hlúpi Shotterčania ukazujú na ňu a chrapúnsky ju ohovárajú   (vlastne majú prečo). Ich nevymyté reči sa dostali až ku kňazovi, a   vieš, že ten u nás tvorí verejnú mienku. Preto ti od Hathawaych   odkazujú, aby si si Annu skoro vzal!
     </tei:p>
     <tei:p>
      William hodí rukou. Všetko ho veľmi dráždi. Musí kričať.
     </tei:p>
     <tei:p>
      – Ehm: majú filipa v hlave, vraj ju vydedili! Mňa by chceli dostať   do prázdnej komory! Aby som drkotal zubami, aby mi škvrčalo v   žalúdku! Starý Hathaway je veru pekný lakomec, myslí si, že ma bude   ťahať za nos, blázon jeden! Prečo len mal tú bezočivosť v sebe a   poslal ťa sem! Si, vidí sa mi, najväčší chruňo v celom rode, medzi   chruňami sa nájdu dobrí rečníci! Hádam si len nedúfal, že budem   pokyvkávať hlavou a pohostím ťa kašou? Milý Kit, príde skoro tma,   nemohol by si sa poponáhľať? Cesta je mokrá, blata plno!
     </tei:p>
     <tei:p>
      Kit vidí, že sa Williamovi trasú končeky prstov. Keď hovoril,   obočie sa mu pri koreni nosa hýbalo ako odtrhnutá pavúčia noha. Bol   veľmi rozčúlený.
     </tei:p>
     <tei:p>
      Už sa cíti porazený, myslí si Kit, nazdáva sa, chudák, že ho   zachráni krik a tlčenie päsťou.
     </tei:p>
     <tei:p>
      – Ak si bol vtedy bezočivec, – vraví Kit a jeho ľahostajnosť je   pre Williama nevydržateľná, – musíš byť dnes oklamaný, lebo sa ti   dobre stalo. Prijmi to ako vykúpenie z vlastných hlúpostí, uspokojíš   sa, ver mi. A príď zasa k Anne.
     </tei:p>
     <tei:p>
      Kit odchádza. Nevolá, neprikladá ruky k ústam, nehvízda. Má taký   široký chrbát. Dlhé hrdlo sa kyvoce. Je to sudca. Pomalé kroky, počuť   ich na skálí: klop-klop.
     </tei:p>
     <tei:p>
      William Shakespeare si priloží brušká ukazováčikov a stredných   prstov na sluchy. Niečo sa tam hýbe, poskakuje v nepokoji, to vari z   pŕs ušlo čosi.
     </tei:p>
     <tei:p>
      Keď mu otec zakázal chodiť do Shottery, zaradoval sa tej vítanej   zhode okolností, lebo sa už sám rozhodol na vytrvalú nenávisť.   Nemožno sa večne dívať do tej voskovej tváre, ktorá všetko pokazila   pokrytectvom, a nemožno dlho počúvať spev Hathawayho oviec. A teraz   musí nájsť slová, ktorými otcovi všetko vysvetlí: musí znova vravieť   o letnej noci, o shotterských kobylách, o jabloni, o dlhom Kitovi.   Treba dačo povedať aj o pasienkoch a kúkoli (fuj, aké hnusné!) pána   Hathawayho a o hromade iných hlúpostí. Ale Hathaway oklamal rodinu   shakespearovskú, urobil židovský obchod, pri ktorom azda pomáhala aj   Anna. Ako je to možné? Richard Hathaway je nepoddajný hospodár s   rozpraskanou kožou na rukách, a John Shakespeare? Neverí v strašidlá   a preceňuje svoju silu. Ah, William, zle bude s tebou, zle! Zdá sa,   že budeš rozdrvený tými starými ťažkými mlynskými kameňmi, kosti a   dušu ti polámu. A tie dve matky, také rozdielne? Tá šľachetná a hrdá   Mary Shakespearová, ktorá vyšla z gentry, nemá rada nízkych a podlých   ľudí. Každého luhára a hlupáka pokladá za zákerného vraha. Má v sebe   pocit istej rodinnej tradície, v ktorej všetko netradičné a profánne   sa stáva surovou karikatúrou. Nebude môcť zniesť tvár zo starého   vosku, ani otrockú pokoru starnúcej Anny.
     </tei:p>
     <tei:p>
      A pekný, veselý, bezstarostný William Shakespeare upadá do   bezradnosti. Úbohé vtáča, vyhodili ho z hniezda.
     </tei:p>
    </tei:div>
    <tei:div type="chapter">
     <tei:head>
      2
     </tei:head>
     <tei:p>
      Maličká, ktorej dali meno Zuzanna, je ružová ani anjelik. Oči má   Williamove, i čelo. Jej ruky sú také maličké, že William sa neustále   diví tomu zázraku. Nožičky krčí a rada by kopať. Ľaľa, ako sa nebojí!   Mrští noštek, to má byť vari smiech? Veď takto sa medzi dospelými nik   nesmeje! Len také drobné tvory. A je to utešené, hoci to ani smiech   nie je. Hľa, William sa už dávno prestal hrávať, ako sa deti hrávajú:   a teraz toto! Zabúda zrazu na peniaze, na dom, na ženu, na to, že je   mužom a mäsiarom, a zabúda i na to, že má myslieť na spôsob dospelých   a rozumných Stratfordčanov. Je teraz znova deckom, a nikdy by nebol   veril, aký je to obrodzujúci pocit navrátiť sa hlboko, hlboko do   minulých rokov. Zuzke sa páčia jeho prsty, s ktorými sa pohráva. Jeho   ruka je taká veľká, akoby bola obrova z rozprávky. Smiešok sa usadil   v jej očkách a William Shakespeare je veľmi šťastný, že má malú   Zuzku.
     </tei:p>
     <tei:p>
      Nedávno tu hrali služobníci lorda-komorníka. I Richard Burbage bol   s nimi. Vystupovali v istom krvavom kuse, ktorý sa Stratfordčanom   neobyčajne páčil. Bojovníci mreli až radosť. Herci revali, šepkali,   škľabili sa pri intrigách a sladko sa usmievali pri vyznaniach lásky,   váľali sa po scéne, padali a vstávali, všade samá dýka, meč. Turci,   mohamedáni, Francúzi, Rimania, Gréci, všetko sa to tam plietlo v   húštine učených citátov a hlúpych žartov, pri ktorých ženy výskali.   Ale William tam nebol: prvý raz vo svojom živote… oj, keď malá Zuzka   je taká utešená, utešená!
     </tei:p>
     <tei:p>
      Potom ráno prišiel Richard a veľmi prekvapený sa vyzvedal, prečo   včera nevidel Williama medzi divákmi. Mladý Shakespeare hodil rukou   (ale usmieval sa):
     </tei:p>
     <tei:p>
      – Ukážem ti, akú mám driečnu dcéru, chceš?
     </tei:p>
     <tei:p>
      – Ani som nevedel, že máš dcéru, ty si sa oženil?
     </tei:p>
     <tei:p>
      – Myslím, že vieš, tunajší ľudia o tom každému rozprávajú.
     </tei:p>
     <tei:p>
      Richard zavrtel hlavou a roztiahol ústa.
     </tei:p>
     <tei:p>
      – Vieš, prečo som prišiel, William?
     </tei:p>
     <tei:p>
      – Pozrime na Zuzku, je milá.
     </tei:p>
     <tei:p>
      Odišli do druhej miestnosti. Herec pohladil malé líčko. Detské oči   boli akési prestrašené. Ústam sa chcelo plakať.
     </tei:p>
     <tei:p>
      – Bojí sa ťa, Richard.
     </tei:p>
     <tei:p>
      – Možno môjho hlasu. Mám ho hrubý, byvolí.
     </tei:p>
     <tei:p>
      – Tyran a kráľ musí mať taký. Čo si mi chcel povedať?
     </tei:p>
     <tei:p>
      Burbage si založil ruky.
     </tei:p>
     <tei:p>
      – Nešiel by si s nami do Londýna? – povedal a William pritom akosi   zbledol. – Divadlá sa majú teraz veľmi dobre. Nepochybujem, že skoro   budem boháčom. Ľud sa blázni za divadlom, páni práve tak. Herci môžu   piť viacej ako hocikedy a obliekajú sa ako princovia. I bláznovstvá   sa nám už odpúšťajú. Dnes každý lakomý človek by chcel byť   hercom.
     </tei:p>
     <tei:p>
      – Nepotrebujem, priateľu.
     </tei:p>
     <tei:p>
      – Máš ženu, pravda?
     </tei:p>
     <tei:p>
      – Ah, ženu, hej. Ale mám dieťa. Choď a získaj niekoho iného. Pred   pol rokom by som bol išiel, ale vtedy si tu nebol. Teraz je už   neskoro, Richard, stávam sa mešťanom. Tu zhnijem, ja to viem, ale   nemôžem ináč.
     </tei:p>
     <tei:p>
      Burbage sa pomaly dotkol dverí.
     </tei:p>
     <tei:p>
      – Si junák, William, nebol by si sa tam stratil.
     </tei:p>
     <tei:p>
      S tým odišiel.
     </tei:p>
     <tei:p>
      Po dvoch dňoch William skoro zabudol na tento rozhovor.
     </tei:p>
     <tei:p>
      *
     </tei:p>
     <tei:p>
      Dvanásty november roku 1585 je tmavý deň. Plno blata a vody.   Všetko je čierne: stromy, štíty domov, ploty, záhrady, hromady sena i   vtáci. Zuzka, ktorá vie povedať mnoho slov, plače. Dvojčence Hamlet a   Jutka sa boja tohto plaču a tiež plačú. Mnoho smutných vecí. Obloha   sa dusí v kúdoloch lenivej hmly. Slnko stojí na nebi, podobné   riedkemu mastnému fľaku na redšej ešte polievke. Kravy vyvaľujú oči,   také ozrutné, keď sa im prizriete zblízka. Psi sú smutní a zívajú   namiesto toho, aby brechali, mačky si preťahujú chrbty a otŕčajú tuho   chvosty, deťom je ľúto, že sa nedá hrať vonku na ulici, dospelí   vyhýbajú pri chôdzi kalužiam. Starý John Shakespeare ide k   synovi.
     </tei:p>
     <tei:p>
      William je na dvore. Otec ho chytí pod pazuchu a utiera si druhou   rukou vlhké fúzy. Pomaly žmurká, ako človek, ktorý sa práve zobudil a   cíti sa ustatejší ako pred spánkom.
     </tei:p>
     <tei:p>
      – William, prišiel som ťa požiadať, aby si mi v istej veci   pomohol. Vieš, že som pred niekoľkými rokmi kúpil dom v Bradtfordskej   ulici. Rozširoval som si práve obchod a potreboval som väčšiu sumu   peňazí. Vypožičal som si od Wilsona len niečo, ani nie mnoho. Dnes sú   však časy zlé a Wilson chce svoje funty späť. Mohol by si mi na   niekoľko dní pomôcť, chlapče?
     </tei:p>
     <tei:p>
      – Ty sám nemáš dosť peňazí, otec?
     </tei:p>
     <tei:p>
      Zarazilo to starého človeka.
     </tei:p>
     <tei:p>
      – Dnes nemám. O niekoľko dní budem, dúfam. Potom ti vrátim.
     </tei:p>
     <tei:p>
      – Škoda, nemôžem ti pomôcť, nemám peňazí.
     </tei:p>
     <tei:p>
      – Myslel som si, že gazduješ svedomite, William.
     </tei:p>
     <tei:p>
      – Vtedy by som mohol i ja vyčitovať. Vieš dobre, že obchod nie je   malá násobilka. Ale počkaj teda, kým budeš mať dosť prostriedkov,   otec.
     </tei:p>
     <tei:p>
      – To nemožno. Wilson nechce čakať, je celý poplašený, blázon.
     </tei:p>
     <tei:p>
      – Azda ti nedôveruje?
     </tei:p>
     <tei:p>
      – Kto sa v ňom vyzná? Aj tak nehovorí rozumne.
     </tei:p>
     <tei:p>
      – Povedz mu vážne, ako sa veci majú.
     </tei:p>
     <tei:p>
      – Si veru dôverčivý. Ale on vie všetko a chce mať peniaze už dnes.   Vážne slovo v takýchto okolnostiach nepomôže.
     </tei:p>
     <tei:p>
      Voda čľapoce zo strechy. Pomaly a pravidelne. John Shakespeare   rýchlo vydychuje. Jeho syn sa udrie po stehnách.
     </tei:p>
     <tei:p>
      – Musíte ísť prosiť Hathawayho, otec.
     </tei:p>
     <tei:p>
      Starý človek urobí rýchly pohyb.
     </tei:p>
     <tei:p>
      – Toho?
     </tei:p>
     <tei:p>
      A po chvíli:
     </tei:p>
     <tei:p>
      – Nové dlhy?
     </tei:p>
     <tei:p>
      John zvesí hlavu.
     </tei:p>
     <tei:p>
      – Pôjdem.
     </tei:p>
     <tei:p>
      Podvečer sa vrátil zo Shottery. V pitvore stretol Annu.
     </tei:p>
     <tei:p>
      – Tvoj otec je lakomec! – povedal jej prudko.
     </tei:p>
     <tei:p>
      Prekvapená pozrela naň. Nevedela o ničom.
     </tei:p>
     <tei:p>
      – Zničil ma! – vydýchol celkom bledý a unavený.
     </tei:p>
     <tei:p>
      V izbe William hneď porozumel.
     </tei:p>
     <tei:p>
      – Som zničený! – vraví starý.
     </tei:p>
     <tei:p>
      William sa neľaká týchto slov, ale výrazu na otcovej tvári.
     </tei:p>
     <tei:p>
      – Všetko je preč! Môj dom! Ah, čo dom, hlúposť! A vieš, William,   že mám ešte aj iné dlhy? Teraz sa všetci na mňa vrhnú: hyeny sa nikdy   nepýtajú zdochliny, ako sa cíti! Vieš, už dnes umrel počestný, múdry   a vážený John Shakespeare? Vieš, čo je to pre mňa, pre ľudí, a najmä   pre ich jazyky? Vieš, že každý z nás je taký, aký je na jazyku svojho   blížneho. Sme bedári, William!
     </tei:p>
     <tei:p>
      Zobudil sa Hamlet a dal sa do plaču. Roztiahol ručičky, v   ústočkách sa ukázali ďasná bez zubov. Ten plač upomína starého na   Williamove deti, na vnúčence. Stisne päsť, vraví:
     </tei:p>
     <tei:p>
      – William, aký som?
     </tei:p>
     <tei:p>
      – Bledý, otec. Je mi vás ľúto. Zaiste trpíte.
     </tei:p>
     <tei:p>
      – Somár! – zareve zrazu starý človek a niet v ňom viacej tichého   bôľu, ale bôľ zúrivý a zlý.
     </tei:p>
     <tei:p>
      – Nechápeš, že je to tvoje dielo? Čo nevidíš, že si ma ty doviedol   ta, kde som? Neporozumel si ešte, že ma tvoja bezhlavosť zahubila?   Načo sú mi tvoje radosti, tvoje víno, tvoje ženy, tvoje deti? Načo? A   prečo si si vybral za tesťa toho Hathawayho, lakomca a zločinca?   Povedal, že mi nemôže požičať ani penny! Viem, že má plné truhly! A   stará vyplazovala za mojím chrbtom jazyk a žmurkala, viem to!
     </tei:p>
     <tei:p>
      John Shakespeare si sadol na okraj postele, ktorá zavrešťala.   Utieral si oči, zdalo sa, že plače. Brada sa mu triasla.
     </tei:p>
     <tei:p>
      Zotmelo sa rýchlo. William sa sklonil nad deti. Aj Jutka bola už   hore. Mľaskala jazýčkom. Zuzka prišla na nemotorných nôžkach. William   náhlivo vyšiel.
     </tei:p>
     <tei:p>
      – Nečakaj ma, – riekol Anne, ktorú stretol vo dverách.
     </tei:p>
     <tei:p>
      – Je už tma a zasa prší, – povedala.
     </tei:p>
     <tei:p>
      Prešiel ďalej pomimo bez slova a zmizol v tme.
     </tei:p>
     <tei:p>
      John Shakespeare sa po niekoľkých minútach spamätal. Vstal.
     </tei:p>
     <tei:p>
      – Kde je William? – pýtal sa Anny.
     </tei:p>
     <tei:p>
      – Neviem. Možno má niekde prácu. Prší tam.
     </tei:p>
     <tei:p>
      – Ušiel, – povedal John Shakespeare. – Vábil ho Richard, ozvala sa   v ňom stará vášeň. Bude hercom, vieš, Anna? Možno zbohatne, ktovie,   ale ty si ho už stratila. Nevráti sa ti tak skoro. Divé vtáča, nech   si letí… herci sú elegantní a radi pijú.
     </tei:p>
    </tei:div>
   </tei:div>
   <tei:div type="chapter">
    <tei:head>
     Zlomený kruh
    </tei:head>
    <tei:div type="chapter">
     <tei:head>
      1
     </tei:head>
     <tei:p>
      Pozorovali ste už niekedy jablko obrátené k slncu? Alebo videli   ste už dyňu, ktorá zreje len na jednej strane, lebo druhá je vždy v   tieni?
     </tei:p>
     <tei:p>
      Hipolyt tam pri okne videl celý svet, tak ako sa krútil a letel.   Je to pekný pohľad, ktorý všetci dobre poznáme: ploty a ich tiene,   biele a belasé domy, i dym, stromy s rôznymi tvarmi korún, rieky,   háje, pásy polí, kravy, kone, ovce a lúky.
     </tei:p>
     <tei:p>
      A všimli ste si pritom, aký podivný protiklad môže utvoriť zelená   a červená farba? Alebo žltá a zelená a zlatá a modrá?
     </tei:p>
     <tei:p>
      Hocikedy vlak vbehol do hlinitého zárezu, vo vozni sa stmilo, okná   sa premenili na pochmúrne zrkadlá a Hipolyt mohol na skle vidieť   obraz svojho obličaja. V takýchto chvíľach zrela v ňom akási   myšlienka; bola to len jediná myšlienka, ale toto dozrievanie bolelo   a v tom bol práve protiklad, podobný protikladu dvoch farieb.
     </tei:p>
     <tei:p>
      Ukazovali na jazvy a brázdy v jeho tvári, spytovali sa ho a on len   hodil rukou:
     </tei:p>
     <tei:p>
      – Kôň ma kopol, keď som bol ešte chlapcom.
     </tei:p>
     <tei:p>
      Žartoval:
     </tei:p>
     <tei:p>
      – Čo chcete, to sa stáva nezriedka samopašným deťom. Toho dňa som   si zaslúžil vlastne úplnú smrť, a to aj z hľadiska obyčajného   koňa.
     </tei:p>
     <tei:p>
      Oni ho obdivovali; boli to robotníci a sedliaci:
     </tei:p>
     <tei:p>
      – Ah, pane…
     </tei:p>
     <tei:p>
      – Ostatne, verím, že kôň aspoň trochu rozumie žartom; pravda, v   porovnaní s ľuďmi. Šteklil som ho, chápete, celkom neznáme zviera z   druhej dediny. Muselo ma kopnúť. Len to uznajte.
     </tei:p>
     <tei:p>
      A Hipolyt sa láskavo usmial, lenže jeho dokaličenú tvár to nijako   nezmenilo…
     </tei:p>
     <tei:p>
      O hodinu sa ho v autobuse pýtal tučný dedinský farár, chtiac   nadviazať rozhovor:
     </tei:p>
     <tei:p>
      – Ste tunajší?
     </tei:p>
     <tei:p>
      – Narodil som sa tu, ale od času sem prichodím už len raz do   roka.
     </tei:p>
     <tei:p>
      – Ako letný hosť?
     </tei:p>
     <tei:p>
      – Áno, ako letný hosť, a k tomu do svojho vlastného domu. Ale dom   ma vábi oveľa menej ako vrchy.
     </tei:p>
     <tei:p>
      – Má to nejakú príčinu?
     </tei:p>
     <tei:p>
      Hipolyt hovoril o vrchoch:
     </tei:p>
     <tei:p>
      – Neviem. Myslím, že len vrchy sú na príčine. Lebo tie, čo sú   štíhle, sedia na širokých, nuž vypínajú sa do dvojnásobnej výšky. A   sivé čepce skál sa pokládli na zelené hlavy lesov, čo je veľmi   zaujímavé. Vy tu žijete celý rok, nepozorujete z toho nič, vysoké   nazývate nepatrným a sivé čepce nikdy nevidíte. Ale zaujímavé je i   to, keď ostré zuby pohoria češú rozťahané ranné pary; alebo keď sa   bralá cez obed ligocú ako hrivny zlata a večer idú spať s divou   zverou.
     </tei:p>
     <tei:p>
      – A váš dom? – pýtal sa kňaz.
     </tei:p>
     <tei:p>
      – Je veľký a tmavý ako žalár.
     </tei:p>
     <tei:p>
      – Je veľmi starý?
     </tei:p>
     <tei:p>
      Hipolyt sa usmial a zas to jeho tvár nezmenilo:
     </tei:p>
     <tei:p>
      – Som zo zemianskeho rodu.
     </tei:p>
     <tei:p>
      Zjavila sa červená strecha pálenice a niekoľko chudých kráv.
     </tei:p>
     <tei:p>
      – Už som tu, – povedal Hypolit. – To bol koniec rozhovoru.
     </tei:p>
     <tei:p>
      Vo dverách sklepu stálo niekoľko ľudí, takže sa stískali ako   vtáčence v tesnom hniezde. Keď zazreli Hipolyta, ako vystupuje v   žltkastých šatách z malého autobusu, hovorili drsným hlasom:
     </tei:p>
     <tei:p>
      – Ľaľa, Hipolyt.
     </tei:p>
     <tei:p>
      Prišiel k nim. Vraveli:
     </tei:p>
     <tei:p>
      – Ste to naozaj vy, pán Hipolyt? (Akoby ho vôbec nepoznali.)
     </tei:p>
     <tei:p>
      A potom?
     </tei:p>
     <tei:p>
      – Vitajte. Ako sa máte?
     </tei:p>
     <tei:p>
      Priložil dva prsty k strieške slameného klobúka:
     </tei:p>
     <tei:p>
      – Dobre, ujde to. A vy? Žijete ešte?
     </tei:p>
     <tei:p>
      V autobuse niečo zahrčalo, blatníky sa triasli, šofér zatutúkal,   deti sa rozutekali a na ceste zostal len dym a krúžiace kužele   prachu.
     </tei:p>
     <tei:p>
      Zvedavci vyšli na cementový schod a rad-radom podávali Hipolytovi   ruku. Pokyvkávali hlavami a rozprávali spevavým nárečím kraja. Jeden   z nich hovoril o žatve, iný o ovciach a iný o dažďoch; keď to všetko   povedali, pospomínali ešte pohreby, sobáše a krštenia, nazdávajúc sa,   že Hipolyta to bude veľmi zaujímať.
     </tei:p>
     <tei:p>
      Nuž chcel sa ich zbaviť.
     </tei:p>
     <tei:p>
      – Prepáčte, ale som ustatý, – a pobral sa medzi záhrady, ktoré   voňali a šumeli.
     </tei:p>
     <tei:p>
      Tí na schode len pokyvkávali hlavami a šuškali si:
     </tei:p>
     <tei:p>
      – Škaredý je ako čertov syn; a ohavný.
     </tei:p>
     <tei:p>
      Konáre sa mu skláňali ponad cestu. Išla z nich vždy nová vôňa a   šum, donekonečna, akoby to bolo more. Vo výške vtáci obletúvali   slnečný kotúč, kĺzali sa po jeho lúčoch a krásne spievali.
     </tei:p>
     <tei:p>
      Tam nižšie stál veľký dom a dvíhal nad stromy svoju strechu. Z   komína uchodilo čosi dymu, ktorý bol červenkastý. Chodník bol   vychodený a posypaný kamienkami, nuž kroky na ňom škripeli.
     </tei:p>
     <tei:p>
      Vtedy Paulína vyšla na verandu. Bola to dlhá drevená veranda a do   dosák boli vpílené srdcia. Keď sa starena oprela dlaňou o hranatý   stĺp, dve z týchto sŕdc sa zaplnili bodkavou látkou jej sukne.
     </tei:p>
     <tei:p>
      – Ah, Hipolyt! – zvolala trasľavým hlasom. – Hipolyt, veru už   predvčerom som ťa čakala, a keď si ani včera neprišiel, bála som sa,   že sa ti niečo zlého prihodilo.
     </tei:p>
     <tei:p>
      Do kútika jeho úst zasadlo radostné sebavedomie, podobné   sebavedomiu mladých dievčeniec, ktoré vedia, že sú pekné. Bolo to   neuveriteľné u tohto podivného človeka.
     </tei:p>
     <tei:p>
      Teta sa mu ponáhľala v ústrety; listy divého hrozna sa jej šuchli   po vlasoch, a ako stúpila na drevené schody, klince z nich vystrčili   svoje hlávky a zavrešťali.
     </tei:p>
     <tei:p>
      – Ako je dnes teplo, – povedal, a mal pravdu, lebo bol nezvyčajne   sparný deň. Pri zvuku neznámeho hlasu v húštine za plotom naľakalo sa   malé vtáča a – brnk! – už bolo preč.
     </tei:p>
     <tei:p>
      – Ako je dnes teplo, – opakoval Hipolyt, nevediac, čo iného by   bolo povedať, aby to malo zmysel. Objal Paulínu, ona ho bozkala na   líce a na tom mieste, kde sa ho dotkli jej pery, pocítil vlhkosť ako   od dažďovej kvapky, keď sa vyparuje. Obzeral sa, zvŕtal hlavou, akoby   bol na celkom neznámom mieste. Vzala mu z ruky kufor, ale že bol   priťažký, niesli ho na tom kúsku cesty do domu obaja. Aj sa tomu   smiali, aj boli v rozpakoch.
     </tei:p>
     <tei:p>
      Keď vošli, kamenná predsieň im vdýchla do tvárí chlad a vôňu   čerstvo donesenej vody. Na stene visela stará mosadzná trúba a   ligotala sa v šere ako polmesiac.
     </tei:p>
     <tei:p>
      – Zatrúbim, dobre? – povedal Hipolyt radostne, lebo sa mu   zažiadalo počuť jej hlas: či je mladistvý a plný, a či starecký a   dutý. Keď sa však dotkol nástroja, odporovala Paulína:
     </tei:p>
     <tei:p>
      – Ale, Hipolyt, inokedy. Poď len, necítiš vôňu jahôd?
     </tei:p>
     <tei:p>
      Trúba sa rozhojdala pod dotykom Hipolytovho prsta a z chvíle na   chvíľu slabo udrela o múr. Vydávalo to prázdny zvuk, podobný zvuku,   ktorý vychádza zo starých pondusových hodín.
     </tei:p>
     <tei:p>
      – No dobre, tak inokedy, veď v tomto dome aj tak čas nehrá nijakú   úlohu.
     </tei:p>
     <tei:p>
      Otvorili sa dvere veľkej izby a naozaj. Hipolyt hneď pocítil vôňu   jahôd. Naraz mal myšlienku, že celú miestnosť by preto bolo možno   prirovnať k lúke, na ktorej nerastie nič, len červené jahody.
     </tei:p>
     <tei:p>
      A jahody boli skutočne červené, červenšie ako krv.
     </tei:p>
     <tei:p>
      Vzal si jednu z maľovanej misy.
     </tei:p>
     <tei:p>
      – Ah, bože, v tom je celý háj, s ihličím i s veveričkami! –   povedal.
     </tei:p>
     <tei:p>
      Medzi oknami stála pohovka, ošúchaná a celá vychudnutá. Spod   čierneho voskovaného plátna trčí morská tráva, čo by bolo veľmi   smutné, keby sa klinčeky, ktorými je plátno popribíjané k podstavcu,   nepodobali ružičke. Hipolyt si sadol:
     </tei:p>
     <tei:p>
      – Ako dobre sa cítim! Som v nebi?
     </tei:p>
     <tei:p>
      Potom už nepovedal nič, len natiahol nohy.
     </tei:p>
     <tei:p>
      Ona sa ho pýta:
     </tei:p>
     <tei:p>
      – Cesta ťa unavila?
     </tei:p>
     <tei:p>
      Ružičky svietili, lebo slnko práve zapadalo, a keď slnko zapadá,   dotýka sa všetkého. Hipolyt mal privreté oči a aj tých sa slnce   dotklo. Kabát sa mu na prsiach dvíhal i klesal, pričom sa tieň   pohyboval po látke, meniac každú chvíľu svoju podobu.
     </tei:p>
     <tei:p>
      A Paulína videla, že Hipolyt spí.
     </tei:p>
     <tei:p>
      *
     </tei:p>
     <tei:p>
      Hipolyt všetko dobre videl a počul. Oh, tá úbohá malá   Viktória!
     </tei:p>
     <tei:p>
      Chodil toho dňa po izbe a zavše postál pred zrkadlom. Postál a   očervenel, ako keď sa v niekom pení krv. Keby ho neobklopovali štyri   kamenné múry, stál by v samom strede ohňa a videl by všetky biele   oblaky. Takto videl len jeden, orámovaný tepanou mrežou: na jednom   okraji bol tento oblak ostrý ako obstrihaný list papiera, na druhom   obstrapkaný ako hmla, ktorú vietor roztrhol napoly.
     </tei:p>
     <tei:p>
      Nie, neboli to zlé dievčence, boli iba veľmi veselé. Prišli po   vodu a stáli dolu okolo studne. Obzerali si šaty, hovorili o pletkách   a pritom ubližovali Viktórii. Ich mladé hlasy sa niesli dohora a   podobali sa minciam, strieborným minciam, ktoré hádžeme na stôl.
     </tei:p>
     <tei:p>
      Hipolyt prestal chodiť, pristúpil k oknu, a tak sa stalo, že   všetko videl a počul. Viktória, bojazlivá a žltá, sedela na drevenej   lavičke, skláňajúc hlavu, akoby ničomu nerozumela.
     </tei:p>
     <tei:p>
      Jedno z tých dievčeniec vraví:
     </tei:p>
     <tei:p>
      – Nedotýkajme sa Viktórie, je veľmi pyšná! – Nebola to pravda.   Druhá zasa: – Chúďa, hľa, ako sa ťa bojí, keď sa tak hlasne   smeješ.
     </tei:p>
     <tei:p>
      Tretia povedá: – A predsa sme len krásne! No nie? Pretože je slnce   nad nami, máme moc v očiach. A ty, Viktória: aj ty máš moc vo svojich   očiach?
     </tei:p>
     <tei:p>
      Keď Viktória nič nepovedala: – No, vidíte, mlčí.
     </tei:p>
     <tei:p>
      Tá, čo bola druhá, hovorí toto: – A nemá v sebe dosť sily, aby   pred nami ušla. Viktória, prečo je to?
     </tei:p>
     <tei:p>
      Predsa sú to len zlé dievčence, lebo sa chichocú a ich sukne   lietajú ako sedadlá okolo kolotoča.
     </tei:p>
     <tei:p>
      – Nie div, že sa páčime mužským. Či nie tak, Viktória? Veď je to   celkom zrejmé: bolo tak od nepamäti, od samého stvorenia sveta. Krása   a krása! Ak sa náhodou svet prestane krútiť, krása ho dá znova do   pohybu. A keď za letných nocí padajú na nebi hviezdy, nuž je to pre   ňu, pre krásu.
     </tei:p>
     <tei:p>
      Jedna po druhej povedali: – Však, Viktória? – Tá, čo bola z nich   najveselšia, zrazu vykríkla: – Choď za Hipolytom, Viktória, a   porozprávaj sa s ním o tom všetkom! Choď, choď!
     </tei:p>
     <tei:p>
      Ukázala prstom na veľký dom, ale neprišlo jej na um, že v tmavom   okne, hlboko ako v jaskyni, mohli by horieť dve ľadové oči.
     </tei:p>
     <tei:p>
      Hipolyt sa zrazu strhol ako chorý zo sna. A pretože pre veľkú   bolesť nemohol vydržať pri okne, ani v izbe, ani v dome a ani v   dedine, ušiel, a ušiel, nikomu nepovediac ani slovo o svojom úteku.   Blúdil v diaľke, blúdil, až sa zastavil, lebo ho únava nepustila ešte   ďalej.
     </tei:p>
     <tei:p>
      Všade boli kríky, nerovná zem a tráva, do ktorej si ľahol.   Prepadla ho myšlienka o prevrátenom kraji. Vskutku, kraj sa prevrátil   a rozvlnil okolo neho ako oceán. Mŕtva pôda začala žiť. Hocijako   bláznivá bola táto myšlienka, nemohol sa jej zbaviť, zavrel oči a   všetkému uveril. Roviny sa prevrátili, hory sa dali do pohybu a   prepadli sa. Stromy, ktoré mali v zemi svoje pevné korene, nadniesli   sa a plávali vzduchom, klesajúc a dvíhajúc sa ako bóje na rozbúrenej   hladine. Oblaky šumeli, lenže neboli to už oblaky, ale pena, ktorá sa   oddeľuje od hrebeňov jednotlivých vĺn. A potok, tečúci nadol, obrátil   sa nahor, lebo už nič nebolo na svojom mieste.
     </tei:p>
     <tei:p>
      „Aký bláznivý zmätok,“ pomyslel si a pokúšal sa vzdorovať a   neveriť.
     </tei:p>
     <tei:p>
      No o chvíľu sa to vrátilo, videl vtákov letieť ponad zmätok a   niesť v zobákoch zelené ratolesti z plávajúcich stromov. Skaly, ktoré   sa cez poludnie ligocú a večer idú spať, padali do priepasti a mizli   v nich; neboli to vlastne priepasti, ale strašne hlboké chodby,   vedúce až do samého stredu zeme. A najpodivnejším sa zdalo   Hipolytovi, že nebolo počuť nijakého rachotu a hromobitia a že všade   vládlo ticho ako obyčajne.
     </tei:p>
     <tei:p>
      Otvoril zrazu oči, to zvláštne ticho mu ich otvorilo. Pri ňom   sedela Viktória, trhala steblá a lístky a čakala, kedy dá vedieť o   sebe, že neumrel.
     </tei:p>
     <tei:p>
      – Pán Hipolyt, – povedala, – čo sa vám stalo?
     </tei:p>
     <tei:p>
      – Nič, Viktória. Ako si ma tu mohla nájsť?
     </tei:p>
     <tei:p>
      – Utekala som za vami. Nemyslite si, že neviem utekať.
     </tei:p>
     <tei:p>
      Jej hlava bola ako veľký lieskový orech. Mala tvrdé vlasy a nijakú   tvár. Práve pri ich nohách vytekal pramienok spod skaly a tvoril   zelenkavé jazierko. Kamienky na jeho dne svietili celkom ako   smaragdy. Všetko videl vo vode: seba, nebo, trávu i stromy a ukázalo   sa to neuveriteľne milým.
     </tei:p>
     <tei:p>
      Tentoraz však smiech zmenil Hipolytovu tvár, pretože to nebol   obyčajný smiech, ale smiech hrozný, akým sa nik nesmeje.
     </tei:p>
     <tei:p>
      Ona totiž povedala:
     </tei:p>
     <tei:p>
      – Poslali ma za vami, aby sme sa porozprávali.
     </tei:p>
     <tei:p>
      – Viem.
     </tei:p>
     <tei:p>
      – Naozaj, viete to? Nuž to ma zaujíma. O čom sa teda   rozprávať?
     </tei:p>
     <tei:p>
      – O kráse.
     </tei:p>
     <tei:p>
      A dal sa do toho hrozného smiechu.
     </tei:p>
     <tei:p>
      Hneď treba podotknúť jedno: akí sú si len obaja podobní! Oh,   akí!
     </tei:p>
     <tei:p>
      Bol to výkrik úžasu a vliekol by azda za sebou aj štipku   neskrývanej ľútosti. Ale Viktória si to nepraje a už i tie nedobré   spomienky, ktoré si zachovala na detstvo, ju stačia robiť   nešťastnou.
     </tei:p>
     <tei:p>
      A prečo teda nemá tváre? Otec vravel: choroba. Mať vravela:   choroba; a susedia opakovali to isté. Pravdaže, ona bola vtedy   primalá na to, aby vedela posúdiť ľudské reči alebo aby vedela   niekoho robiť zodpovedným za svoju žltú tvár.
     </tei:p>
     <tei:p>
      Deťom z dediny povedala: choroba. Bolo to veľmi múdre slovo, ktoré   každý za také uznával. Deti však zvýskli a utekali sa hrať.
     </tei:p>
     <tei:p>
      Kričala za nimi: – Bojíte sa ma? – No ony neodvetili, lebo boli už   preč.
     </tei:p>
     <tei:p>
      A zatiaľ, čo si (len tak sama pre seba a ticho) opakovala túto   otázku, zrodil sa v nej strach. Zrodil sa a rástol… Preto teda   Viktória nemá tváre, lebo choroba jej ju ulúpila.
     </tei:p>
     <tei:p>
      Je žltá ako vosk – a nos, oči a ústa žiaria. Žiaria ako pohorie v   púšti a tiež nemajú inej podoby, len podobu pohoria v púšti. –   (Paulína, tá dobrá duša, hovorila Hipolytovi:
     </tei:p>
     <tei:p>
      – Príde ku mne zavše, sadne si na lavicu, díva sa mi na ruky a   vieme sa pritom o všeličom porozprávať. Ty si chlap, Hipolyt, a   veselý človek, inakšie sa ti žije. Ale ona sa bojí. Keď si ty tu,   nikdy nepríde. Vidíš, bojí sa ťa. Aj teba sa bojí!)
     </tei:p>
     <tei:p>
      Teraz sa jej teda opýtal: – Ozaj, ty sa ma bojíš?
     </tei:p>
     <tei:p>
      Ona stiahla kolená pod seba: – Myslíte, že sa vás nemám báť?
     </tei:p>
     <tei:p>
      – Ty to vari nevieš? – pokrčil plecom. – Ale je to naozaj nerozum…   mňa sa báť! – Zasmial sa, pekne, ako len vedel.
     </tei:p>
     <tei:p>
      – Predstav si, že si dieťa a ja že som tiež dieťa, a strach ťa   prejde. A predstav si, že ani had sa hada nebojí.
     </tei:p>
     <tei:p>
      Jej bolo nepochopiteľné, ako môže Hipolyt takto vravieť.
     </tei:p>
     <tei:p>
      – Vždy som sa nazdávala, že je to celkom v poriadku, keď sa   všetkého bojím.
     </tei:p>
     <tei:p>
      – Všetkého! Aj detí vari?
     </tei:p>
     <tei:p>
      – Aj detí, aj celkom malých detí, ktoré ešte ani hovoriť   nevedia.
     </tei:p>
     <tei:p>
      – Aj slnka na nebi, toho tiež?
     </tei:p>
     <tei:p>
      – Aj slnka a každého svetla.
     </tei:p>
     <tei:p>
      – Aj rána hádam?
     </tei:p>
     <tei:p>
      – Aj rána, aj večera. Veď vravím, že všetkého.
     </tei:p>
     <tei:p>
      – Ah, dievča, dievča… nesmieš sa báť, počuješ, ani trochu sa   nesmieš báť!
     </tei:p>
     <tei:p>
      Ako to počula, zarazila sa a dala sa do plaču. Do usedavého plaču,   ktorý ju zalial slzami.
     </tei:p>
     <tei:p>
      – Oh, aký ste dobrý, pán Hipolyt, aký ste dobrý!
     </tei:p>
     <tei:p>
      *
     </tei:p>
     <tei:p>
      Hipolyt to nočné stretnutie so svojou matkou naozaj zažil a to, že   o ňom Paulíne rozprával ako o sne, bola len číra náhoda: Pretrel si   oči, ktoré viseli vo veľkých mäsitých jamách. Vonku bola noc, húkali   sovy.
     </tei:p>
     <tei:p>
      – Čo je, Hipolyt? – spýtala sa Paulína, lebo stála pri ňom.
     </tei:p>
     <tei:p>
      Obzrel sa a sprvoti nevidel nič, iba tiene, po ktorých sa   rozlievali žlté škvrny.
     </tei:p>
     <tei:p>
      – Ah, bol to iba sen, – povedal a spomínal si na niečo. Paulína   držala v ruke sviecu, ktorá bola celá žltá. Plamienok sa držal   knôtika, triasol sa a pohyboval ako živý.
     </tei:p>
     <tei:p>
      – Koľko je hodín? – spýtal sa.
     </tei:p>
     <tei:p>
      – Ešte nebola polnoc.
     </tei:p>
     <tei:p>
      Nadvihol sa na lakti. Okná svietili fialovozelenou žiarou, ktorá   sa rozrastala po izbe ako závoj nadnášaný vetrom. Hore na oblohe stál   mesiac a vo svojej veľkosti sa zdal slnkom prefarbeným na modro.   Hipolyt sa pýtal ďalej:
     </tei:p>
     <tei:p>
      – A ty si nespala?
     </tei:p>
     <tei:p>
      – Ja spávam málo. – Tichým hlasom hovorila o tom, ako ju bolí   telo, keď si ľahne a má zaspať. Opísala všetky bolesti kostí, svalov   a duše, ktoré si zdravý človek tak ťažko vie predstaviť, a jej hlas   bol vždy len tichý ako šuchot hodvábneho papiera. Rozprávala:
     </tei:p>
     <tei:p>
      – Chodím po dome a načúvam to, čo nevydáva zvuk, načúvam naše   ticho. Ticho, ktoré sedí v každom kúte medzi stenami, pod nábytkom a   za nevyhasnutou pecou. A hľa, to ticho je krásne, priam ako hudba.   Chvíľkami prerazí nocou bzukot, a to je mucha, ktorú nenazdajky   vyruším. Zabzučí a opäť zmĺkne. Vyjdem na prah a dívam sa do tmy.   Hory sú veľmi veľké, ako medvede, keď sa blížia a ježia srsť. Sú také   veľké, že sa to dá ťažko predstaviť.
     </tei:p>
     <tei:p>
      No Hipolyt to vidí: jagajúce sa hviezdy, hrubé čiary nad domami a   obrysy stromov. Cíti nočný vzduch, v prievane ostrý ako potočná voda,   v bezvetrí mäkký ako ovčia vlna. A chová v sebe celú noc, temnú a   ohromnú ako Vesmír, lebo Vesmír si vždy predstavíme len ako noc.
     </tei:p>
     <tei:p>
      Hovorí Paulíne:
     </tei:p>
     <tei:p>
      – Poď sem bližšie, sadni si ku mne; sviecu polož na stôl…   vyrozprávam ti svoj sen.
     </tei:p>
     <tei:p>
      Keď Paulína položila sviečku na dosku stola a prisadla si k nemu   na peľasť postele, začal. Mal chrapľavý hlas a drkotal zubmi ako v   zimnici.
     </tei:p>
     <tei:p>
      – Noc bola, ako je aj teraz. Kráčal som akýmsi hornatým krajom,   podobným tomuto nášmu. V povetrí a nad zemou sa mihotali svätojánske   mušky a ukazovali mi cestu. Kôpky sena rozvoniavali a potok šumel   divo medzi skálím a koreňmi stromov. Bol som plný príjemných pocitov,   ktoré sa vo mne miešali, bojovali o prvenstvo. Pamätám sa dobre a   ešte vždy to cítim, ako sa mi pri chôdzi napínali svaly v lýtkach a   ako sa pod kožou zhromažďovali a tvrdli.
     </tei:p>
     <tei:p>
      V tej opustenosti sa naraz priblížili kroky. Bolo to divné a   vzrušujúce; tráva skladala šľapaje na mäkkú zem a zneli preto ticho   ako hladkanie. Ale počul som to.
     </tei:p>
     <tei:p>
      Suchá halúzka, ležiaca na chodníčku, zaprašťala.
     </tei:p>
     <tei:p>
      Vravím si: „Ktosi ide,“ a obzriem sa. Videl som potok, v ktorom sa   prevaľovali vlnky, čľapotali a splývali jedna do druhej. A nad vodou   som videl postavu, ktorá sa nedotýkala nohami zeme. Ťahala za sebou   podlhovastý tieň (alebo nebol to tieň, lež rubáš?) a jej biela tvár   bola ako maják.
     </tei:p>
     <tei:p>
      Ale akože mohla zaprašťať suchá halúzka, keď sa jej noha nedotkla?   A ako vôbec mohli znieť kroky? Veď postava sa vznášala vo vzduchu…   Hm, to neviem, neviem.
     </tei:p>
     <tei:p>
      „Dobrý večer,“ pozdravil som sa, keď sa postava natoľko   priblížila, že sa mi takmer dotkla tela.
     </tei:p>
     <tei:p>
      „Hypolit,“ počujem známy hlas, „kde ideš? Pred tebou je noc.“ A   keď som mlčal, nevediac si pripamätať, prečo mi je tento hlas známy –   a mal som dojem, že som ho už veľmi dávno nepočul – ukázala sa mi   biela tvár zblízka. Mala veľké oči a ohne v nich horeli. Zdalo sa   celkom, že blčia ako plamene vo vetre. Moja matka. „Domov idem, do   tmy.“
     </tei:p>
     <tei:p>
      „Moja matka?“ pýtam sa. Moja matka? Ona, ktorá už roky leží v   hrobe na našom dedinskom cintoríniku?
     </tei:p>
     <tei:p>
      Kráčala vedľa mňa, bez slova a ľahká ako oblak.
     </tei:p>
     <tei:p>
      „Vstala si z hrobu, mati?“ pýtam sa.
     </tei:p>
     <tei:p>
      – Bol to len sen, Hipolyt! – riekla Paulína. – Počula som, ako si   v spánku stenal; a hádzal si sa, lebo na posteli vŕzgali nohy. Prišla   som k tebe, a keď som sa nad tebou sklonila, mal si otvorené oči ako   ten, kto už dlho bdie.
     </tei:p>
     <tei:p>
      – Oh, čožeby! Snil som teda s otvorenými očami! Aj včera na   prechádzke som snil; mám neustále sny. Lebo sny sú ako opitosť alebo   iný život. A keď stretnem svoju mať vo sne, značí to, že ju stretnem   v inom živote… Usmiala sa mojej otázke a dali sme sa do reči ako   dvaja ľudia, zabudnúc na smrť, ktorá nás delila.
     </tei:p>
     <tei:p>
      „Tam za jedľovou horou sú naše polia,“ ukázala rukou na východ,   aby privábila staré spomienky. Naozaj, bol to tento náš kraj a vrchy   boli na ňom ako koruna alebo veniec. To vábilo, oh, a ako! Rozprávali   sme sa o slnečných dňoch, o fujaviciach, o rybačkách môjho otca, o   tomto veľkom dome, kde som sa narodil. Hovoril som jej o svojej práci   v meste, o ľuďoch vo svete, o svojich známych a ona mne o   priateľkách, ktoré mala za mladi, i o všeličom inšom. A potom ona:   „Hipolyt, a tvoje šťastie?“
     </tei:p>
     <tei:p>
      „Oh, nie, nie,“ odvetím, „nepýtaj sa.“
     </tei:p>
     <tei:p>
      „A prečo nie?“
     </tei:p>
     <tei:p>
      „Pretože nepoznám šťastie.“ Bolo ticho. Ona ma pohladila po   vlasoch, ktoré sa krútili pod blízkosťou jej dlane „Tvoja tvár,   synku?“ Zvesil som hlavu; veď to bola moja mať, videla mi hlboko do   duše. „Ona, tvoja tvár, ti bráni hovoriť o šťastí, úbohý veselý   Hipolyt?“ Jej prsty neboli studené ako prsty mŕtvoly, ani také   kostnaté, ale boli teplé a mäkké ako prsty živej matky. Dotkli sa mi   čela, preseknutého jazvou napoly, dotkli sa nosa, ktorý je oddelený   od plochy čela sinavou priepasťou, a dotkli sa i očú, ktoré visia v   jamách, podbehnutých krvou, ako oči dokonávajúceho divého zvieraťa.   Nuž naozaj, ja takto vyzerám! A ona len vravela „Úbohý veselý   Hipolyt…“ Keby to bol býval iný, nie ona, nebol by som sa ubránil   bláznivému smiechu obesenca, úbohý veselý Hipolyt!
     </tei:p>
     <tei:p>
      Ale vtedy som pocítil, že jazva na čele sa vyrovnala, že nos sa   opäť spojil s plochou čela a že krv, ktorá mi podlievala oči,   rozprúdila sa po celom tele.
     </tei:p>
     <tei:p>
      – Sen, – šepkala Paulína.
     </tei:p>
     <tei:p>
      – Zázrak, zázrak! Do smiechu – bol som v tej chvíli pekný! Vedel   som, že musím niečo povedať. Povedal som: „Ďakujem ti, mama. Máš   mäkkú ruku.“ Priložil som si obidve dlane na obličaj, až som si ho   celý prikryl a mohol som zázrak hmatať. Bolo to dosť detské,   nemyslíš? Hmatať zázrak! Vravím ešte raz, aby som sa nezdal smiešnym:   „Ďakujem, mama.“ Vtedy sme práve prišli k prvým plotom dediny, ktorá   spala. Strechy sedeli na staviskách ako veľké klobúky. Kdesi na   druhom konci spieval hlásnik. Jeho hlas sa roznášal doširoka, akoby   nemal prekážok a chcel obklopiť celý svet… Vravela, že musí odísť; a   keď sme sa odoberali, mala vlhké oči. Alebo nie: boli to moje oči,   ktoré sa odrážali v jej zraku. Potom sa vo chvíľočke vzniesla dohora,   veď bola ľahká ako oblak, a premenila sa na prázdnotu, ktorá leží   okolo hviezd. A odraz mojich očú sa vzďaľoval a mizol, zostal malou   iskrou a nebolo ho viac.
     </tei:p>
     <tei:p>
      Hipolyt zložil hlavu na hlavnicu a zaspal.
     </tei:p>
     <tei:p>
      *
     </tei:p>
     <tei:p>
      Ráno nemal pokoja na posteli. Ako sa hýbal, steblá v slamníku pod   ním šušťali a lámali sa. Vlasy mal na vrchhlave uležané, takže sa   podobali senu, na ktorom niekto cez poludnie spal. Ruky si založil za   väzy a kosti mu kdesi v pleci a na zápästí prašťali.
     </tei:p>
     <tei:p>
      Takto sa začínal deň. Ťažký nábytok bol celý nachový od svetla,   ktoré sa točilo a hmýrilo okolo ružových záclon. Odtiaľ padalo na   zrkadlo a kĺzalo sa späť, pokrývajúc stenu a obrazy na nej   slniečkami. A hoci z kalichov, poukladaných na skrini, už dávno nik   nepil, teraz žiarili, akoby ich bol ktosi naplnil starým vínom.
     </tei:p>
     <tei:p>
      Hipolyt nadvihol obidve nohy ako ramená studne, predná doska   postele vydala škrekľavý zvuk, ktorý prenikol celým domom a skočil na   dlážku. V kuchyni sa varilo mlieko a jeho voňavá para sa vyvalila do   predsiene, na dvor i do Hipolytovej izby.
     </tei:p>
     <tei:p>
      – Dobré ráno! – zavolal Paulíne.
     </tei:p>
     <tei:p>
      – Už si vstal? – pýtala sa ona a bolo počuť šuchot jej krokov a   zvonenie hrnčekov.
     </tei:p>
     <tei:p>
      Pohvizdoval si, špúliac ústa do gombičky, a pokračoval v   myšlienkach, ktoré ho od rána zamestnávali. Napríklad, myslel si   toto: Je predsa len hrozná vec, keď človek musí chodiť na vychádzky   do hôr s podobou diabla. I toto: No a ešte hroznejšie je vari to, že   si tak rád hľadím do vlastných očú. Do očú? Do priepastí bez dna! Do   morských krútňav!
     </tei:p>
     <tei:p>
      Stál pred zrkadlom a pozoroval sa v ňom.
     </tei:p>
     <tei:p>
      Popod okná išli práve oholení sedliaci vo sviatočných šatách, lebo   bola nedeľa.
     </tei:p>
     <tei:p>
      – Počujete, priatelia? – spýtal sa nijako nie vzrušeným hlasom,   akoby sa s nimi chcel dať do všednej reči.
     </tei:p>
     <tei:p>
      Nepočuli. Skálie štrkotalo pod ich podošvami a oni hútali o novom   kňazovi a o tom, ako bude kázať. Na dvore krákali sliepky, hašterili   sa. Ponad zem preletel ľahký vetrík, prehŕňal sa im v perí, čuchral   ho a potriasal byľkou trávy.
     </tei:p>
     <tei:p>
      Prišla Paulína a sadla si. Mala žilnaté ruky, ktoré si založila do   lona:
     </tei:p>
     <tei:p>
      – Však je dnes pekne?
     </tei:p>
     <tei:p>
      Neodpovedal a tiež jej položil otázku:
     </tei:p>
     <tei:p>
      – Nože mi povedz: kto si to tu podrezal hrdlo?
     </tei:p>
     <tei:p>
      Dívate sa tiež tak radi na prekvapených ľudí ako on, Hipolyt? A aj   vás zachváti rozkoš pri pohľade na bojazlivé oči? Lebo on bol zrazu   plný rozkoše a nič v ňom nebolo, len samá rozkoš.
     </tei:p>
     <tei:p>
      – Čo to vravíš! Kde?
     </tei:p>
     <tei:p>
      – Tu, pred zrkadlom.
     </tei:p>
     <tei:p>
      Sklo bolo posiate čiernymi a hrdzavými škvrnami ako všetky staré   zrkadlá. Čierne škvrny boli ako uhoľný prach a tie hrdzavé sa   podobali usadenej krvi. Ozaj, usadenej krvi.
     </tei:p>
     <tei:p>
      Robila mu výčitky:
     </tei:p>
     <tei:p>
      – Som už stará žena, ako ti rozumieť? – v duchu vo výčitkách   pokračovala: „Hipolyt… Hipolyt… či som si to zaslúžila?“
     </tei:p>
     <tei:p>
      Všetko na nej videl a musel chvíľu mlčať, aby jej vrátil rozvahu.   Stál pred ňou, akoby sa chystal veliť celému svetu, živlom i ľuďom.   Jeho hlas prichádzal z diaľavy, z hôr: – Videla si už niekoho   umierať?
     </tei:p>
     <tei:p>
      Do očú jej vstúpili slzy.
     </tei:p>
     <tei:p>
      – Umierať? Áno; áno, mnohých. Ale ako ti to mohlo prísť na um?
     </tei:p>
     <tei:p>
      Na čelo mu vyšli tri slniečka. Boli ako elektrické svetlá.
     </tei:p>
     <tei:p>
      – A nebála si sa? Ľudia sa smrti vždy boja.
     </tei:p>
     <tei:p>
      Hľa, toto bola zasa veľmi detská otázka, takže nútila Paulínu do   smiechu.
     </tei:p>
     <tei:p>
      – Nie, nie, ani trocha. Veď my celkom nebadane posielame bohu   svoje duše; tak ako aj tvoj otec. Nik nevedel, kedy prestal žiť.   Ležal na posteli, na tvári mal pokoj ako ten, čo zaspal v šťastí v   jarnom podvečere.
     </tei:p>
     <tei:p>
      – Bolo to strašné, však?
     </tei:p>
     <tei:p>
      – Oh, nie, strašné nie. Nazdávali sme sa, že naozaj len spí, ty si   vtedy ani na chvíľu nezabudol byť dieťaťom. Sedel si v kútiku pri   kachliach a hladkal si kocúra. To bolo veľmi smutné, vieš, Hipolyt?   Zrazu ktosi nahlas zaplakal, chytil mŕtvolu za ruku. A kocúr priadol,   ty si sa mu prihováral a za tvojím chrbtom zažínali sviecu.
     </tei:p>
     <tei:p>
      Dívala sa akoby zdola na vysoký vrch, ktorý neustále rastie,   podobný morskej vlne. Cítila, že podľahne bezmocnosti, trápilo ju to.   Strašné? Nie; len veľmi smutné. A on, napodobňujúc jej reč i   myslenie, povedal jediné slovo:
     </tei:p>
     <tei:p>
      – Strašné… – Slovo sa rozrástlo, až sa premenilo na nekonečne   veľký priestor. Prešla si dlaňou po čele.
     </tei:p>
     <tei:p>
      – Pozrela by si?
     </tei:p>
     <tei:p>
      – Na čo?
     </tei:p>
     <tei:p>
      – Na
      <tei:emph>
       svoju
      </tei:emph>
      smrť.
     </tei:p>
     <tei:p>
      Odrazu kŕčovite vykríkla: – Hipolyt! – Nazdala sa, že blúzni.
     </tei:p>
     <tei:p>
      Doložil: – V zrkadle, myslím.
     </tei:p>
     <tei:p>
      A výsmech tým dokončil. Výsmech jej starej tváre, ktorej chýba   podoba diabla. Hľadela naň širokými očami ako bez života a nič   nechápala. No predsa sa odvážila spýtať:
     </tei:p>
     <tei:p>
      – Mal si aj tejto noci nepríjemné sny? Zle si spal?
     </tei:p>
     <tei:p>
      – Nie. Cez noc mi je dobre.
     </tei:p>
     <tei:p>
      – Dobre?
     </tei:p>
     <tei:p>
      – Áno. Myslievam si často: „Nebolo by možné nerobiť nič iného, len   spať?“ Ale nie z lenivosti, z lenivosti si to nemyslím.
     </tei:p>
     <tei:p>
      – Prečo teda?
     </tei:p>
     <tei:p>
      – Pretože deň má dvadsaťštyri hodín.
     </tei:p>
     <tei:p>
      Pohrával sa s hodvábnou kravatou, ktorú mal položenú cez   stoličku.
     </tei:p>
     <tei:p>
      – A preto, že sa musím
      <tei:emph>
       dívať každý deň na svoju   smrť.
      </tei:emph>
     </tei:p>
     <tei:p>
      – Hipolyt: v zrkadle?
     </tei:p>
     <tei:p>
      Bolo ticho a potom ona zahundrala ustrašene, lebo nečakala takýto   spôsob reči:
     </tei:p>
     <tei:p>
      – Čo sa ti stalo? Preboha, Hipolyt, prečo dnes tak zveličuješ?
     </tei:p>
     <tei:p>
      Vravela o živote, chtiac tak poraziť smrť, na ktorú Hipolyt nijako   nemôže zabudnúť. Vravela dlho o živote a nazdávala sa, že tak v ňom   stvorí lásku k nemu.
     </tei:p>
     <tei:p>
      Mýlila sa však. Nazval všetko frázami. Pýtala sa ho:
     </tei:p>
     <tei:p>
      – Rozumieš mi? – A on:
     </tei:p>
     <tei:p>
      – Frázam rozumie každý, lebo sú na to stvorené, aby sme im   rozumeli. Majú však veľkú chybu, že im nik neverí.
     </tei:p>
     <tei:p>
      Keď ju už takto porazil, šuškala si sama sebe, ticho, tichučko,   aby on ani slova nepočul:
     </tei:p>
     <tei:p>
      – Nuž a či ja mám mäkkú dlaň ako jeho mať? Neviem mu pomôcť. Alebo   som bosorka a varím v čiernom kotlíku lieky zo zázračných bylín? Oh,   Hipolyt, môj biedny Hipolyt, prečo si dnes nie veselý a bezstarostný?   Prečo?
     </tei:p>
     <tei:p>
      Myslela si, že bude hľadať príčinu a že ju nájde.
     </tei:p>
     <tei:p>
      A akoby zvonár bol vytušil jej zmätok, zatiahol za povraz a zvon   hneď urobil bim, ešte jedno bim a potom sa rozkolembal.
     </tei:p>
     <tei:p>
      – Pôjdeme do kostola, – povedala a uľahčilo sa jej, že takto mohla   skončiť tento nepríjemný rozhovor.
     </tei:p>
     <tei:p>
      Na omši sa nemodlil, nespieval a zdalo sa, že ani nemyslí. Bol ako   mŕtvola, a keby nebol stál a dýchal, nik by nebol vedel, že žije. Po   bohoslužbách mu povedala Paulína: – Poďme. – Namočila si prsty do   svätenej vody, ale on to za ňou neurobil. Len keď vyšli pred kostol a   slnečná žiara ich oslepila, vtedy ožil. Povedal, že ešte vždy cíti   kadidlo a že sa rozťahovalo ako hmla.
     </tei:p>
     <tei:p>
      Na nebi boli biele oblaky, nakopené a trasľavé, práve také ako   sneh z vaječného bielka.
     </tei:p>
     <tei:p>
      – Modlila som sa za teba, – povedala mu.
     </tei:p>
     <tei:p>
      – Pán Hipolyt… pán Hipolyt… – volal naňho ktosi. Bola to   Viktória.
     </tei:p>
     <tei:p>
      – Ako dávno som vás už nevidela! – Pribehla celkom k nemu a svoju   matku (s ňou išla) nechala medzi ľuďmi. Nevideli sa od toho dňa, keď   pred ním plakala, a to nebolo viacej ako týždeň. (Videlo sa mu, že to   nie je tak dávno.) Prosila:
     </tei:p>
     <tei:p>
      – Neprišli by ste k nám?
     </tei:p>
     <tei:p>
      – K vám?
     </tei:p>
     <tei:p>
      Nemohol rozumieť, ako jej
      <tei:emph>
       takáto
      </tei:emph>
      žiadosť prišla na   um.
     </tei:p>
     <tei:p>
      – Áno, príďte niekedy! Bola by som vám veľmi vďačná! Však   neodmietnete? Ukážem vám svoje výšivky; nie ste zvedavý na ne?
     </tei:p>
     <tei:p>
      Paulína ju pochválila:
     </tei:p>
     <tei:p>
      – Viktória naozaj pekne vyšíva.
     </tei:p>
     <tei:p>
      – Teda môžem vás čakať?
     </tei:p>
     <tei:p>
      A Paulína sľúbila zaňho:
     </tei:p>
     <tei:p>
      – Príde. Pošlem ho.
     </tei:p>
     <tei:p>
      – Oh, ďakujem vám! – Odbehla ako dieťa.
     </tei:p>
     <tei:p>
      Stáli na kopci a mohli vidieť celú cestu vinúť sa okolo vrchov,   mohli ju pozorovať, ako stúpa, klesá a mizne za výbežkami skál. Všade   bola samá zeleň, na niektorých miestach bledšia a na iných tmavšia.   Husto porastené úbočia sa zdali na veľkú diaľku celkom také ako boky   veľkého zvieraťa, ktoré odpočíva s hlavou položenou do chládku. Na   západe sa vrchy vzdúvajú a celý fialkový obzor naklonilo doľava,   akoby mu hrozilo nešťastie, že sa prevrhne.
     </tei:p>
     <tei:p>
      Vracali sa cez dedinu plnú dievčat a detí. Dievčence boli biele, a   keď ich na niektorom mieste bolo viac, boli ako rozkvitnutá jabloň.   Deti sa naháňali, prebehúvali cez cestu a skákali do potoka. Voda   fŕkala a robila plno radosti.
     </tei:p>
     <tei:p>
      Hipolyt vravel nahlas, hoci to, čo prezrádzal, boli jeho   najtajnejšie myšlienky. Musel počuť, ako znejú. Ona ho však   prekvapila:
     </tei:p>
     <tei:p>
      – O čom to hovoríš?
     </tei:p>
     <tei:p>
      – Ty si ma počula? – A rozveselil sa. No za minútu zabudol na ňu a   myslel ďalej.
     </tei:p>
     <tei:p>
      – On povie: Potrebujeme lícnu kosť!
     </tei:p>
     <tei:p>
      – Ale, Hipolyt…
     </tei:p>
     <tei:p>
      – Dobre, odvetím, vyberte mi z holene.
     </tei:p>
     <tei:p>
      Paulína sa opýtala:
     </tei:p>
     <tei:p>
      – Z holene? Ako to myslíš?
     </tei:p>
     <tei:p>
      A potom jej už odpovedal:
     </tei:p>
     <tei:p>
      – Nuž tak, jednoducho. Vyberie z holene a priloží na tvár.
     </tei:p>
     <tei:p>
      – Na tvár? Kto?
     </tei:p>
     <tei:p>
      – Pravdaže, lekár. Na jeseň, keď sa vrátim do mesta, ho navštívim,   aby mi napravil tvár. Váhal som aj tak už dosť dlho.
     </tei:p>
     <tei:p>
      Zhrbila sa. Bola z nej pokorná starena, ako všetky ostatné stareny   sveta. Pokračoval:
     </tei:p>
     <tei:p>
      – Pravdaže, to len chirurg vie, či to bude práve holenná kosť.   Možno, že iná. Čo ja viem? Ale na tom ani nezáleží. No, to bude   najveselšie, keď nebude mať kožu a požičia si ju z môjho chrbta alebo   stehna. Alebo z iného miesta. Vieš si to predstaviť, tetka?
     </tei:p>
     <tei:p>
      Priznala sa, že nie. Vtedy znamenala menej ako závan južného   vetríka.
     </tei:p>
     <tei:p>
      – A lekár mi spraví nový nos. Celkom ako keď anjelovi v kostole   chýba a urobia mu ho z gypsu. A nielen nos!
     </tei:p>
     <tei:p>
      – Nielen nos?
     </tei:p>
     <tei:p>
      – Aj ústa, bradu, čelo a oči, všetko!
     </tei:p>
     <tei:p>
      – Všetko, Hipolyt?
     </tei:p>
     <tei:p>
      Jeho vnútrom šumeli tieto slová. Bola to však hudba, nie   slová…
     </tei:p>
     <tei:p>
      Keď prišli domov, zatrúbil na starej mosadznej trúbe; cítil sa   víťazom. Vyšiel na verandu s drevenými srdcami, odkiaľ bolo vidieť   ovocné stromy, hory a oblohu. Trúba sa ligotala, nie však ako   polmesiac, veď všade bolo plno svetla, keďže bolo práve poludnie, ale   podobala sa dlhej štetine, odštiepenej zo samého povrchu slnečnej   gule.
     </tei:p>
     <tei:p>
      Paulína pripravovala v kuchyni obed. Sem nikdy neprichádza slnečný   svit. Videla cez otvorené dvere Hipolyta, stál rovný ako zdravo   narastený strom a priložil si nástroj k ústam. Neodvážila sa   namietať: „Ale prosím ťa, čo to robíš?“ Myslela si len: „Dozrelo to v   ňom.“ Z vysokých výklenkov padalo na ňu vlhké prítmie; on tam stál   jasný a nadzemský.
     </tei:p>
    </tei:div>
    <tei:div type="chapter">
     <tei:head>
      2
     </tei:head>
     <tei:p>
      Ale tohoto druhého leta prišiel až večer, a preto mu nik nemohol   rozoznať črty v tvári. Ľudia, ktorí ho stretli a spoznali po jeho   kolísavej chôdzi, vraveli, akoby sa s ním vídali denne cez celý   rok:
     </tei:p>
     <tei:p>
      – Dobrý večer, pán Hipolyt.
     </tei:p>
     <tei:p>
      On, obklopený tmou, odvetil:
     </tei:p>
     <tei:p>
      – Dobrý večer, Anton, – alebo: – Dobrý večer, Mária, – podľa toho,   kto to bol.
     </tei:p>
     <tei:p>
      Niektorým sa zasa pozdávalo nezvyčajným, že je opäť medzi nimi, a   oslovovali ho:
     </tei:p>
     <tei:p>
      – Prišli ste teda, prišli?
     </tei:p>
     <tei:p>
      Týmto odvetil:
     </tei:p>
     <tei:p>
      – Prišiel, lebo v lete mestá vymierajú a človeku sa predsa len   chce žiť.
     </tei:p>
     <tei:p>
      Bol veselý a veselosť dusil v sebe, lenže oni to nespozorovali. S   úsmevom kráčal vedľa nich, jeho oči mali lesk skla. Oni, jednoduchí   ľudia z hôr, v kabaniciach, obrátili hlavy a mlčky ho sledovali.   Vzďaľoval sa, zahalený bol do čierneho plášťa; nebol to však plášť,   lež noc, ktorá sa skryla do korún stromov, čupela na svahoch vrchov a   nikde sa nehýbala.
     </tei:p>
     <tei:p>
      Vystúpil na schodíky a hneď pocítil, že Paulína praží vajcia.   Vyšla mu v ústrety, nazdávala sa, že to prichodí niekto z dediny. –   Kto ste? – spýtala sa. No on nedal odpoveď a postavil sa priamo do   svetla, aby ho tak mohla lepšie poznať.
     </tei:p>
     <tei:p>
      – Hipolyt! – zvolala v radosti. – Hipolyt! – Na dvore zvonili   spiežovce.
     </tei:p>
     <tei:p>
      Prizrela sa mu a zrazu videla, že to nie je on. Ako je to možné,   že sa tak pomýlila? Alebo… naozaj, nie je to on? Och, keby preriekol   aspoň slovo, aby vedela, aký má hlas! Och, keby… A teraz otvoril ústa   (no nie jeho, Hipolytove; boli to celkom cudzie ústa): – Ja, ja som   to!
     </tei:p>
     <tei:p>
      Bol to naozaj Hipolyt.
     </tei:p>
     <tei:p>
      *
     </tei:p>
     <tei:p>
      V noci sa opäť spustil dážď a prestal až nad samým ránom. Kvapky   padali riedko zo strechy a jedna za druhou cápali do kaluže: čľap,   čľap, čľap. Keď leteli vzduchom, urobili v ňom striebornú čiaru.
     </tei:p>
     <tei:p>
      Bol piatok a ukázal sa najkrajším dňom z celého mokrého   týždňa.
     </tei:p>
     <tei:p>
      Paulína vravela dolu v dedine:
     </tei:p>
     <tei:p>
      – Viete, čo je s Hipolytom?
     </tei:p>
     <tei:p>
      – S vaším synovcom?
     </tei:p>
     <tei:p>
      – S tým. Celkom opeknel.
     </tei:p>
     <tei:p>
      A povetrie sa rozprsklo po umytej oblohe ako črepiny z brúseného   skla. Usmiali sa:
     </tei:p>
     <tei:p>
      – A to už ako?
     </tei:p>
     <tei:p>
      – Nuž tak, opeknel. Je teraz ako obraz, ako naozajstný maľovaný   obraz. Nepoznali by ste ho, keby ste nepočuli jeho hlas. Urobili mu v   meste novú tvár.
     </tei:p>
     <tei:p>
      Zasa sa len usmiali:
     </tei:p>
     <tei:p>
      – To vari ani nemožno.
     </tei:p>
     <tei:p>
      – Aj ja som si myslela. Ale teraz je celkom inakší, verte mi.
     </tei:p>
     <tei:p>
      – Prídeme sa naň pozrieť, môžeme? – povedali jej, sťaby chovala v   klietke vzácneho vtáka.
     </tei:p>
     <tei:p>
      Stúpala ďalej drobnými krôčikmi, a hoci neutekala, boli tieto   krôčiky priam také ako beh.
     </tei:p>
     <tei:p>
      – Len príďte, príďte! – A to povedala každému, aj Viktórii. Sedela   pod zvonicou na briežku, kde je zelená tráva a kde rastú belasé   zvončeky. Nevedno, či odpočívala, či sa modlila a či myslela práve na   Hipolyta.
     </tei:p>
     <tei:p>
      – Vrátila sa mu krása, Viktória, – počula Paulínu, – je to   neuveriteľné; nikdy sme niečo podobného ešte nevideli, ani ja, ani   ty!
     </tei:p>
     <tei:p>
      Z diaľky bolo počuť prichádzať klepot kopýt a hrkot voza.
     </tei:p>
     <tei:p>
      Dievča pozrelo na starenu; a Paulína pozoruje jej červené oči, v   ktorých rastie plno malých stromov a v ktorých možno vidieť i biele   domy.
     </tei:p>
     <tei:p>
      – Má už pekný rovný nos a hladké čelo!
     </tei:p>
     <tei:p>
      Viktória stratila hlas. Otvára ústa… otvára…
     </tei:p>
     <tei:p>
      – A bradu nemá žltú, ani popolavú; podobá sa už len človeku… oh,   malá, úbohá Viktória!
     </tei:p>
     <tei:p>
      Videlo sa jej, keď počula tieto slová, že ich vraví Hipolyt, že tu   pri nej stojí a že sa chystá sadnúť si do trávy vedľa nej (tak, ako   vlani sedeli).
     </tei:p>
     <tei:p>
      – Je to pravda? – spýtala sa nakoniec, plná nedôvery, a vystrela   ruky lakťami dozadu. Na zhyboch bolo vidieť žilky ako potôčiky na   mape.
     </tei:p>
     <tei:p>
      – Číra pravda, a keby sa to nestalo dnes, mohli by ľudia povedať,   že sa prihodil zázrak. Akoby mu boli odrezali tú starú hlavu…
     </tei:p>
     <tei:p>
      –… tú ohavnú…
     </tei:p>
     <tei:p>
      –… áno, tú ohavnú! Odrezali a prilepili novú, celkom novú.
     </tei:p>
     <tei:p>
      – Tak on teda prišiel?
     </tei:p>
     <tei:p>
      – Veď je leto a jeho sem vábi slnce.
     </tei:p>
     <tei:p>
      Viktória si zložila ruky a rozmýšľala. Sedela tam dlho, aj potom,   keď Paulína odišla; a ani klinganie zvona na obed nepočula. Starena   jej neustále z diaľky opakuje:
     </tei:p>
     <tei:p>
      – Príď, Viktória, príď! – – –
     </tei:p>
     <tei:p>
      *
     </tei:p>
     <tei:p>
      Zaspal v sade pod hruškou.
     </tei:p>
     <tei:p>
      Ploché a riedke mračná sa ťahajú po nebi ako veľké vojsko: pomaly   a dôstojne, bez zastavenia a bez vlastnej vôle, berúc na seba tisíc   obmien, tieňov a farieb.
     </tei:p>
     <tei:p>
      Ona sa drží oboma rukami latky plota, dvíhajúci sa vietor jej   hádže vlasy do očú.
     </tei:p>
     <tei:p>
      – Bože, ste to vy, pán Hipolyt? – chce sa jej zvolať. Vie, že má   len slabý hlas, ale vie, že by mohla kričať; cíti dosť sily v   sebe.
     </tei:p>
     <tei:p>
      Prišlo jej však na um, že by ho to vyrušilo zo sna, že by odrazu   vyskočil a že by ju tam zazrel. Za nič na svete, za nič by sa to   nesmelo stať! Mlčí radšej.
     </tei:p>
     <tei:p>
      Otvorí dvierka, urobí krok, urobí dva; pomaly a ticho sa blíži ku   spiacemu… Zlodej, zlodej…
     </tei:p>
     <tei:p>
      Prečo zlodej? Nie… ale keby tak otvoril oči a videl ju prichádzať,   naklonenú dopredu, žltú a hroznú, povedal by celkom iste, že ozaj ide   kradnúť.
     </tei:p>
     <tei:p>
      Keď prišla až k samým nohám, povedala:
     </tei:p>
     <tei:p>
      – Pravdu vravia, celkom opeknel.
     </tei:p>
     <tei:p>
      Na jeho prsiach bolo odhalené miesto, kde bije srdce, a ona sa   pohrávala s dlhou ligotavou ihlicou. Odkiaľ ju má?… Naozaj, odkiaľ…   Je ako dievčatko zo školy… Ah, pravda, veď doma robieva ručné práce,   je to jedna z tých ihlíc, ktoré máva uložené v bielej škatuli.
     </tei:p>
     <tei:p>
      Povedala mu v duchu: „Prečo ste prelomili kruh, ktorý nás zvieral   a ktorý z nás robil brata a sestru? Prečo ste ma zradili?“
     </tei:p>
     <tei:p>
      Dal jej odpoveď: „Neviem, prečo. Azda len preto, že som chcel byť   šťastným ako ostatní ľudia.“
     </tei:p>
     <tei:p>
      „A teraz?“
     </tei:p>
     <tei:p>
      „Ó… teraz… Či nevidíš, ako spokojne spím a oddychujem? Keď sa   prebudím, budem spievať a veseliť sa… No nie?“
     </tei:p>
     <tei:p>
      Zbledla: „Áno, áno…“
     </tei:p>
     <tei:p>
      „A ty? Ty zostaneš naveky taká, ako si, Viktória?“
     </tei:p>
     <tei:p>
      „Oh, nie, naveky nie… len do smrti…“
     </tei:p>
     <tei:p>
      „Len do smrti?“ – Usmial sa. A potom: „Ale nezáviď mi… bude to   naozaj len do smrti…“
     </tei:p>
     <tei:p>
      A ako to počula, odišla žltá a hrozná. Obzrela sa, aby mohla ešte   raz vidieť miesto, kde mu bije srdce.
     </tei:p>
     <tei:p>
      „Do smrti je krátky čas… Krátky.“
     </tei:p>
     <tei:p>
      A zahodila ihlicu, ktorou mu to miesto chcela preklať.
     </tei:p>
    </tei:div>
   </tei:div>
   <tei:div type="chapter">
    <tei:head>
     Prorok
    </tei:head>
    <tei:div type="chapter">
     <tei:head>
      1
     </tei:head>
     <tei:p>
      Bolo to v noci. Pamätám sa veľmi dobre. Vidím všetko pred sebou   ako skutočnosť a myslím si o sebe: úbohý, biedny Matúš Buoc. Teraz   som sa stal opäť človekom s jasným rozumom, škoda len, že už v   nasledujúcej chvíľke bude po všetkom a ja pravdepodobne zomriem.   Cítim, ako mi tuhne krv v sluchách, a to je celkom iste neklamná   známka blízkeho konca. Myslím si: úbohý, biedny Matúš Buoc. Hľa,   myslím si to a ešte raz vidím všetko pred sebou.
     </tei:p>
     <tei:p>
      Tej noci po Máriinom pohrebe som zrazu otvoril oči. V prvej chvíli   som nevedel, čo sa stalo, pretože som vo sne na to zabudol. Napäl som   svaly na hrdle a zdvihol hlavu, aby som lepšie počul. To býval môj   zvyk, kedykoľvek som sa v noci prebudil. Chcel som načúvať jej dychu,   dychu mojej Márie, dychu mojej spiacej Márie; ako som to už tak veľa   ráz robil: v zimných a jarných i letných i jesenných nociach.
     </tei:p>
     <tei:p>
      – Mária! – povedal som šeptom do tmy.
     </tei:p>
     <tei:p>
      Ale vtedy som si zrazu uvedomil, že bdiem a že Márie viac niet.   Chcel som sa modliť a moja modlitba rozbila sa na tisíc drobných   kúskov ako krehké sklo. Nemohol som sa ovládať.
     </tei:p>
     <tei:p>
      – Mária! – vykríkol som, domnievajúc sa, že ma musí počuť, že   príde, že mi pohladká vlasy a že budem zas blízko cítiť jej dych. A   takto, hoci sny, ktoré som mal v spánku, už dávno sa rozplynuli,   utvorili sa vo mne šialenou rýchlosťou nové a nové, a bolo to ako   rojenie sa včiel. Pohyboval som rukami okolo seba. Dotkol som sa   prstami nočnej lampy, ktorej sklo bolo studené ako ľad. Kohútik na   vodovode v kuchyni bol zle pritiahnutý a voda kvapkala z neho: ťop…   ťop… ťop… s hroznou pravidelnosťou, akoby niekto mľaskal jazykom.
     </tei:p>
     <tei:p>
      Z diaľky ticho blížila sa búrka. V okne zažiarilo svetlo, rozbehlo   sa po izbe, šmyklo cez steny a ustúpilo späť. Ešte raz som zdvihol   hlavu. Videl som pred sebou vo tme obrysy stoličiek a nejasne sa   ligotajúcu väzbu kníh. A nové svetlo vzniklo na nebi: vlasaté a   žltasté. Na dlážku padli predlžujúce sa tiene a krvavé kotúče.
     </tei:p>
     <tei:p>
      Zavrel som na chvíľu oči. Za mestom, v horách som počul temný   hukot, ako keď z diaľavy valí sa povodeň. A zas blesk ožiaril izbu.   Povedal som si: „Budem spať. Musím spať! Spať!“
     </tei:p>
     <tei:p>
      Kričal som, akoby som sa s niekým vadil, s niekým, kto mi štípe   kožu na rukách, kto mi trhá vlasy a fúka na mihalnice, aby som len   nemohol usnúť. Chcem spať, chcem predsa spať!
     </tei:p>
     <tei:p>
      Boli to hromy, ozrutné a strašlivé, na ktoré som kričal, lebo ma   desili svojím dreveným praskotom a svojou dutou ozvenou. A bol to   vietor, pred ktorým som sa krčil a uťahoval a ktorému som hrozil   zaťatou päsťou, lebo začal kvíliť tam vonku ako týraný pes.
     </tei:p>
     <tei:p>
      Spať, spať!
     </tei:p>
     <tei:p>
      Obrátil som sa ku stene. Pojala ma zúfalá túžba prestať žiť týmto   skutočným životom a prebudiť sa niekde uprostred fialových snov. Ale   moje pravé oko, ktoré sa nechcelo zatvoriť, triaslo sa a blúdilo po   veľkej ploche tmy, až sa zastavilo na obdĺžniku zrkadla. Rozoznal som   v ňom niekoľko svetielkujúcich škvŕn, ktoré sa nehýbali. Ich tvary sa   chvíľami vyjasnievali, chvíľami mi unikali. Poznal som pomaly   jednotlivé predmety.
     </tei:p>
     <tei:p>
      Na stole ležal Máriin jarný klobúk s kyticou kvietia. Povedal som,   vystrúc ruku:
     </tei:p>
     <tei:p>
      – Mária, tvoj klobúk! Tvoj klobúk s kvietím a so stužkou!
     </tei:p>
     <tei:p>
      Tak som to povedal, akoby som bol chcel vyčítať svojej mŕtvej žene   zábudlivosť. Bol som hlúpy.
     </tei:p>
     <tei:p>
      Potom som uzrel na zemi rozhádzané hodvábne šaty. V ich záhyboch   sedeli skryté malé, skromné hviezdy. A ja som dobre cítil vôňu týchto   šiat, podobnú vôni kvitnúcich fialiek. Máriine šaty.
     </tei:p>
     <tei:p>
      – Prečo si ich tu nechala? Prečo, Mária?
     </tei:p>
     <tei:p>
      Dýchal som ťažko. Bol som bezmocný. Svoje stŕpnuté oko som nijako   nevedel spustiť z hladkého zrkadla, ktoré svietilo ako otvorené okno.   Mal som pocit, že zomieram. Hladil som si spotené čelo prstami, ktoré   sa krivili v kŕčoch, moja myseľ lenivo sa vyprázdňovala, čakal som,   že v najbližšej chvíli nebude v nej ani jedinej myšlienky a že to   bude potom už naozaj znamenať smrť.
     </tei:p>
     <tei:p>
      Na ulici spustil sa dážď. Zmýval prach zo suchých listov na   stromoch, ktorých koruny prevaľovali sa sem-ta ako veľké sukne. Šum   kolmo padajúcej vody neúprosne vtieral sa do každého póru môjho tela.   Blesky ušli za obzor do tmy, a nezostalo už nič, len šum, neprestajný   šum š… š… š…
     </tei:p>
     <tei:p>
      S touto hudbou ma nadišla clivá prázdnota domu a ľútosť za dávno   prežitými rokmi. Vracalo sa to ustavične s novou silou ako nárazy vĺn   na morskom pobreží.
     </tei:p>
     <tei:p>
      Skutočnosť, že som nárazy cítil, značila, že som ešte nijako   neprestal žiť. Vstal som z postele a pustil som sa bosý chodiť po   izbe. Pritom sa mi prihodila nepríjemná vec. Stúpil som do mäkkého   hodvábu Máriiných šiat, zakolísal som sa a skoro spadol.
     </tei:p>
     <tei:p>
      Cítil som, ako mi do hlavy udrela krv. Na chvíľu som stŕpol ako   kameň, potom som urobil bezohľadne ďalší krok. Otvoril som dvere na   jedálni. V úzadí rozoznávam strieborné nádoby. Ligotali sa a videlo   sa mi, že sa pohybujú. Cez stojatý vzduch prekĺzla sa ku mne vôňa   vyhorených sviec. Spomenul som si, že to boli sviece pri Máriinej   truhle, a blúdil som ďalej pustými miestnosťami. Nohy sa mi ticho   dotýkali kobercov, pod ktorými pukala dlážka. Rozmýšľal som a   myšlienky leteli ďalej, ďalej ako vták. Videl som presne: na Máriin   hrob tam za mestom prší. Prší hustými prúdmi. Nie, nie, ona sa   netrasie zimou, podivná vec, ona sa vôbec netrasie. Len spí pokojne a   o ničom nevie.
     </tei:p>
     <tei:p>
      Zažal som svetlo, mohol som vidieť jej obraz na stene. Pozrel som   jej do očú. Mala čierne oči, nikdy na ne celkom nezabudnem. Musel som   vtedy myslieť na Boha a na jeho nekonečnú moc. Mária predsa leží so   zopätými rukami v žltej zemi, ktorá sa rozpadáva na tvrdé hrudy veľké   ako detská hlava. Leží a má zatvorené oči, pomyslel som si, nepočuje   šum dažďa nad cintorínom. A ani dotyk dreveného krížika, ktorý som   jej vložil medzi prsty, necíti. Všetky moje myšlienky bez prestania   vírili ako divý prúd a smerovali to k Bohu, to k Márii.
     </tei:p>
     <tei:p>
      A zas zostala tma v mojom prázdnom dome, tackal som sa späť k   posteli a pri každom kroku som sa väčšmi a väčšmi poddával hroznému   zmätku osamotenosti. Hocičo som povedal, nik, nik mi nevedel dať   odpoveď. Priblížil som sa až k samému lôžku, ktoré ešte dýchalo   teplom, spustil som bezvládne ruky a povedal som posledným zvyškom   svojho hlasu:
     </tei:p>
     <tei:p>
      – Nie, tu nezostanem!
     </tei:p>
     <tei:p>
      Dážď vonku prestal. Vyšiel mesiac, podobný ploskému kameňu,   vyhladenému riečnym prúdom.
     </tei:p>
     <tei:p>
      – Nie, tu nezostanem! – opakovala mi ozvena vlastného srdca.
     </tei:p>
     <tei:p>
      Sedel som na peľasti postele. Sníval som, čo ja viem? Mal som   vidinu.
     </tei:p>
     <tei:p>
      Teraz sa mi zdá, že som vtedy prestal byť sám sebou a že som sa   stal celkom iným človekom. Dívam sa na svoju tvár a na svoju dušu   zvonka ako na niečo, čo jestvovalo mimo mňa.
     </tei:p>
    </tei:div>
    <tei:div type="chapter">
     <tei:head>
      2
     </tei:head>
     <tei:p>
      Už zabudol, koľko mohlo byť hodín, keď vyšiel. Noc rýchlo bledla.   Obloha bola veľmi vysoká a trochu studená. Prešiel cez záhradku k   železnej bráne. Mal pevný úmysel nikdy sa sem nevrátiť. Vôbec sa   neobzrel a ani ľúto mu nebolo, že odchodí. Hrozne ho bolela hlava.   Vietor potriasol krom orgovánu a z listov mu padlo na líce a ruky   niekoľko priezračných kvapiek. Bolo to veľmi príjemné.
     </tei:p>
     <tei:p>
      Kráčal ako stroj, celkom ako stroj, lebo ani nevedel, čo robí. V   druhej ulici rozvážali mlieko, počul hrkot plechových nádob. Domy   okolo neho mali jednoduchú podobu kociek a hranolov. Ich rovné plochy   vábili k dotyku vystretou dlaňou. Bolo ráno.
     </tei:p>
     <tei:p>
      – Len ďalej, len ďalej, – vravel si a toto bola jediná myšlienka,   ktorej prítomnosť po onej smutnej noci ešte v sebe cítil. Za mestom   sa po ceste rozlievali sivožlté kaluže hustej vody. Musel ich   obchádzať v širokých oblúkoch. Jeho nohy zabárali sa do vysokej   trávy, z ktorej mu stekali na nohy sklovité slzičky rosy.
     </tei:p>
     <tei:p>
      Čas rýchlo utekal. Slnko sa kolembalo nad smrekovým hájom. Z   kameňov dvíhali sa tenunké pásiky bielej pary, ktorá sa ovíjala okolo   neviditeľných prúdov vzduchu a stúpala medzi kvety a lístie, aby sa   tam rozplývala. Matúš vnáral sa do hôr, hlbokých i voňavých hôr, a   opájal sa samotou. Hľa, bolo to niečo celkom nové? A samota vôkol   neho rozbiehala sa dovysoka i doširoka, spievala a trilkovala s   lesným vtáctvom a šumela v zelených útrobách dolín.
     </tei:p>
     <tei:p>
      Blúdil. Hodiny plynuli ako vlny v koryte potoka tam dolu na   rovine. Slnce ho sledovalo, šlo vždy za ním.
     </tei:p>
     <tei:p>
      Potom pocítil hlad. Vykríklo to v ňom bolesťou: hlad! Premohol ho;   cítil, že vie byť dostatočne silný. Budem sa postiť, hovoril si. Len   ďalej, len ďalej! Slnce sa skĺzlo k západu. Ešte vždy ho sledovalo.   Bolo podobné nožu, ohromnému nožu, a zaseklo sa do chrbta okrúhlych   hôr. Opäť prišiel hlad. Bol krutý a nenásytný. Matúšovi prišli na um   hrdinovia samôt a púští, otcovia i askéti. Povedal si: Nie, nebudem   jesť! Budem ako oni: mocný a svätý v odriekaní!
     </tei:p>
     <tei:p>
      A Matúš Buoc predobre cítil, ako sebazapieraním tvrdnú v jeho tele   svaly a myšlienky sa jasnia a zoskupujú. Vyšiel na rúbaň a tam mohol   pozorovať červený západ slnca. Lúče sa kládli na zem vodorovne ako   steblá obilia. Lenže snop nerástol, snop bol vždy menší a menší, až   nakoniec zostalo z neho len jediné stebielko. Toto stebielko vzbĺklo   náhle útlym plamienkom a obloha bola celkom prázdna.
     </tei:p>
     <tei:p>
      Povetrie sa naplnilo tmou, riedkou teplou tmou. Za Matúšom sa   ťahali tiene. Urobíš len krok a už vidíš, ako sa kĺžu sem-ta. Sú   fialkasté i zelené, i čierne, podľa toho, odkiaľ práve prichodia.   Zľava stáli vysoké múry lesov, vyzeralo to ako jedna strana ulice.   Vtom uzrel svetlo, bolo to na pravej strane, jedno, dve, tri svetlá.   Triasli sa a poskakovali, priam ako hviezdy. Lež nie, toto nemohli   byť hviezdy, pretože svietili hlboko v priepasti, kde neprebýva nič   okrem tmy a hadov. Pomyslel si, azda tam budú ľudia, s ktorými by som   sa mohol porozprávať, a zišiel dolu po zakrivenom svahu. Naozaj, pod   kopcom ležala skrčená dedina. Zopár domov s vysokými strechami. Bola   celá navalená na jeden bok (dalo sa to rozoznať), akoby sa chcela   odkotúľať do úzkej doliny.
     </tei:p>
     <tei:p>
      Na ceste stál nehybne človek. Keď sa Matúš priblížil na niekoľko   krokov, ožil. Spýtal sa prosto:
     </tei:p>
     <tei:p>
      – Odkiaľ?
     </tei:p>
     <tei:p>
      Matúš ukázal rukou za seba a tento posunok neznamenal nič   určitého. Prichodí z hôr alebo z mesta, alebo z druhej polovice zeme,   na tom ani najmenej nezáleží.
     </tei:p>
     <tei:p>
      – Zablúdili ste?
     </tei:p>
     <tei:p>
      Pokrčil plecom. Naklonil hlavu smerom k záhradám.
     </tei:p>
     <tei:p>
      – Aká je to dedina?
     </tei:p>
     <tei:p>
      – Svätá Alžbeta.
     </tei:p>
     <tei:p>
      Je tam hostinec? Nie? Tým lepšie. Akí sú to ľudia? Dobrí?
     </tei:p>
     <tei:p>
      Ako to môže vedieť tak presne? Ľudia nie sú dobrí, inak by ich Boh   netrestal.
     </tei:p>
     <tei:p>
      Opakoval si ticho, len tak sebe: „Svätá Alžbeta, Svätá Alžbeta,“ a   šiel ďalej akoby na dlhú, veľmi dlhú cestu. Akoby niečo hľadal. Ale   vtom sa mu zakrútilo v hlave a uvedomil si, že už nemá síl. V nohách   mu brnelo ťažobou, boleli ho päty a v prsiach sa vzdúvalo napätie.   Len vydýchnuť a zomrieť. A aj si myslel: padnem na zem a nebudem   vedieť viac nič ani o sebe, ani o svete. Ale hneď nato mal práve   opačnú myšlienku: Nie padnúť, nie! Žiť! Len žiť! A táto myšlienka sa   v ňom rozrástla. Velila mu.
     </tei:p>
     <tei:p>
      Pred ním horelo vo tme okno, bolo celé žlté. Podišiel k nemu,   urobil tri krátke kroky. Zaklopal na sklo. Zatriaslo sa a robilo to   trin, trin. Ešte raz a silnejšie.
     </tei:p>
     <tei:p>
      Akási žena vyšla z dverí. Mala rozpustené šedivé vlasy. Bola to   vdova Anna Lukáčová.
     </tei:p>
     <tei:p>
      – Kto je? – spýtala sa. Nevidela dobre.
     </tei:p>
     <tei:p>
      Povedal, že je hladný, že to už nevydrží a že nejedol už viac ako   tridsať hodín. Povedal tiež, že by spal. Potom vošiel cez prah do   domu a žena sa ho ani prstom nedotkla. Slova nepreriekla, len strach   mala v očiach. Bože, aký je to človek? Tvár má zamračenú a zlú, niet   v nej krvi. Videla, niet v nej ani kvapôčky krvi.
     </tei:p>
     <tei:p>
      Položil na stôl papierový peniaz. Lampa naň svietila, nemohol to   byť klam. Žena rýchlo vravela: – Áno, áno, počkajte chvíľku! Hej?   Urobím večeru. Ó, myslím, že vám bude chutiť! Izbu? Pravdaže, aj izbu   mám pre vás, takú malú izbičku v podkroví, bude práve dobrá, ó,   čistú, čistú izbičku! Budete s ňou spokojný.
     </tei:p>
     <tei:p>
      Bolo to smiešne. Dlho ešte rozprávala, o všeličom. Keď sa   navečeral, spýtala sa ho:
     </tei:p>
     <tei:p>
      – Idete z mesta?
     </tei:p>
     <tei:p>
      Pokrčil plecom, práve tak ako tomu na ceste.
     </tei:p>
     <tei:p>
      – Nie?
     </tei:p>
     <tei:p>
      – Neviem.
     </tei:p>
     <tei:p>
      Zasmiala sa cez riedke zuby.
     </tei:p>
     <tei:p>
      – Ako to, neviete? Naozaj neviete?
     </tei:p>
     <tei:p>
      Nazdala sa, že žartuje. Ale keď videla jeho bezkrvnú tvár, nie, to   nemôže byť žart! On však povedal:
     </tei:p>
     <tei:p>
      – Nebojte sa ma. Nič vám nespravím.
     </tei:p>
     <tei:p>
      Ale ona sa predsa zľakla. Veľmi sa zľakla. Sledovala ho očami a   bála sa pritom dýchať. Odrazu vyrazila zo seba: Odkiaľ idete, viete,   kde ste, rozumiete, čo vám hovorím, preboha vás prosím, spamätajte   sa, azda ste len chorý, azda vám to prejde, kto vás poslal? Kto vás   sem poslal?
     </tei:p>
     <tei:p>
      Odvetil krátko. Ukázal na obraz.
     </tei:p>
     <tei:p>
      Na stene totiž visí vodotlačový obraz Krista. Spasiteľ drží v ruke   kráľovské jablko s krížikom, ktorý je posiaty drahými kameňmi. Má   dobrotivé tmavé oči, trochu unavené, a vlasy nad čelom rozdelené.
     </tei:p>
     <tei:p>
      Matúš ukázal na obraz:
     </tei:p>
     <tei:p>
      – On ma poslal. – To bola jeho odpoveď.
     </tei:p>
     <tei:p>
      Po chvíli sa odvážila spýtať:
     </tei:p>
     <tei:p>
      – Kto?
     </tei:p>
     <tei:p>
      – Kristus.
     </tei:p>
     <tei:p>
      Pravdaže, vôbec nevedela, čo to má značiť. Opäť by chcel žartovať?   Alebo sa jej len vysmieva? Alebo je pomätený? Oh, zaiste, bude   pomätený!
     </tei:p>
     <tei:p>
      Ale on hovoril k nej celkom rozumne. Mal vyjasnenú tvár. Hovoril o   sebe a o ľuďoch.
     </tei:p>
     <tei:p>
      Žil tam dolu v meste. Ach, áno, odtiaľ vlastne prichodí, pravdaže.   Mal ženu, ktorú veľmi miloval a ktorá bola jeho celým šťastím. Ale   šťastie je ako mocné slnečné svetlo, lebo oslepuje oči. V šťastí   ľudia zabúdajú na svoje pravé poslanie, to jest na to, že majú byť   dobrí a šľachetní, ako bolo prikázané. A tak aj on, Matúš Buoc,   zabudol. Bol hriešny a zlý, vravel.
     </tei:p>
     <tei:p>
      – Preto ma stihol trest. Boží trest, ktorý býva hrozný. Ona   umrela.
     </tei:p>
     <tei:p>
      – Vaša žena azda? – spýtala sa vdova.
     </tei:p>
     <tei:p>
      – Áno, naraz umrela. V izbe mala pripravené svoje hodvábne šaty a   klobúk, chceli sme odcestovať. Zrazu ochorela a za niekoľko dní…   Bože, volal som na ňu: „Tvoje hodvábne šaty, Mária!“ Nepočula ma. A v   noci som jej vravel: „Tu, hľa, je tvoj klobúk, Mária!“ Ale ona už   odpočívala: Bože, Bože, a na jej hrob pršalo. Áno, takto ma Boh   strestal. Potom však zľutoval sa nado mnou, lebo nik nie je   milostivejší ako on. Povedal mi…
     </tei:p>
     <tei:p>
      Lukáčová zdeseno zdvihla na neho oči:
     </tei:p>
     <tei:p>
      – Kto vám povedal?
     </tei:p>
     <tei:p>
      Rozprával ďalej:
     </tei:p>
     <tei:p>
      – Bolo to dnes v noci, viete, včera mala Mária pohreb; nie, už   nebola noc, začínalo sa práve brieždiť, od východu prichodilo niečo   žlté. Sedel som na svojej posteli, nemohol som spať. Chcel som   myslieť, nedalo sa. A chcel som pohnúť prstom na nohe, bol som   bezmocný. A vtom som počul hlas. Pozrel som na okno. Ale nikoho som   nevidel, len hlas bolo počuť. Padal z výšky. Bol to boží hlas.
     </tei:p>
     <tei:p>
      Žena zbledla: – Boží hlas?! Nemožné!
     </tei:p>
     <tei:p>
      – Áno, vravel mi: „Prečo ľudia nedodržiavajú moje prikázania?   Neboja sa? Choď medzi nich a povedz, že si prorokom môjho slova!   Choď! A povedz, aby nečakali, kým príde trest! Choď, lebo teba som si   vyvolil!“ Oh, áno, to mi vravel, zreteľne som počul každé slovo.   Šumelo to ako v hmle a prichodilo z výšky. Vdova Anna Lukáčová mala   široko otvorené oči ako zo skla. Mlčala. On sa dotkol jej rukáva a   povedal:
     </tei:p>
     <tei:p>
      – Som už veľmi ustatý. Išiel by som si ľahnúť.
     </tei:p>
     <tei:p>
      Po drevených schodíkoch ho viedla do izby v podkroví. Ustavične si   opakovala: – Poslal ho Boh… Boh… je to prorok.
     </tei:p>
     <tei:p>
      V noci sa stala zvláštna vec.
     </tei:p>
     <tei:p>
      Lukáčová odrazu precitla, pri nohách jej šuchla perina. Zvonku   bolo počuť, ako tečie potok; jednotvárny a dlhý zvuk bez konca. Vtom   ktosi niečo povedal. Slovo, dve slová. Bolo to práve nad jej hlavou,   v hornej izbe. Tam spí on, Matúš Buoc. A znova. Temný a hlboký zvuk,   akoby sa vo veľkej diaľke preborila zem. V jednej sekunde ju pojal   strach. Prešla si palcom po sluchách. Krv bila nepokojne a poplašene.   Potom si však kládla otázky, a otázky sú zvedavosť. Všetci dobre   vieme, že zvedavosť je zo všetkého najmocnejšia, najmä u žien. To   zaiste on, Buoc, hovorí. Je to jeho hlas. Ale s kým? A o čom? Niet   tam predsa nikoho. Večer ho opustila samého. Pomyslela si:   uvidím.
     </tei:p>
     <tei:p>
      Išla hore. Ticho otvorila dvere, vír vzduchu šibol do okna a   záclonka na bielej tkanici sa strepotala. Izbica bola plná mesačného   svetla. Lialo sa ako mlieko, mlieko trochu belasé a trochu zlaté. Ale   Buoc bol sám. Spal, ústa mal otvorené, nimi zhlboka dýchal, a dlhé   ruky mu ležali vedľa tela. Teraz videla: rozpráva zo sna. Hlas sa   prevaľuje hlboko v hrdle, ako glg vody. Ale nemožno rozumieť ani   jediného slova. Žena darmo napína sluch. Čo to vraví? Matúš hundre   niečo, ako keď si človek hovorí len tak popod nos. Dýcha, prsia sa mu   dvíhajú. A zas. Zahundre. Ach, akí sme my ľudia smiešni v niektorých   chvíľach, myslí si. Chcela sa vrátiť.
     </tei:p>
     <tei:p>
      Ale vtom vykríkol ostrým hlasom:
     </tei:p>
     <tei:p>
      – Hej, ja som prorok! Ja!
     </tei:p>
     <tei:p>
      Potom zas len tichšie znel jeho hovor, ale tak, že každé slovo   bolo zrozumiteľné.
     </tei:p>
     <tei:p>
      – Budem učiť… a ľudia ma budú počúvať… pretože som prorok… pretože   mám tú moc od Boha… nehrešte, aby som vás nemusel odsudzovať.… ja…   ja… prorok…
     </tei:p>
     <tei:p>
      Je to hrozné a krásne. Vdova vie, že prorok hovorí pravdu. Musí   hovoriť pravdu. Ruky mu ležia vedľa tela a hlava sa nehýbe. Len ústa   sa trochu sťahujú a rozťahujú, zatvárajú a otvárajú.
     </tei:p>
     <tei:p>
      A potom… Potom zmĺkol, ruky sa mu pohli, hlava sklonila a nad   miestom, kde mu zrastajú obrvy, mal tri malé kolmé vrásky. Nazdávala   sa, že sa prebudí.
     </tei:p>
     <tei:p>
      Neprebudil sa.
     </tei:p>
     <tei:p>
      Videla, ako si sadá a ako vstáva. Chcela vykríknuť: Bože! Bolo jej   to ako niečo, čo vidí vo sne. Neskríkla; bola nemá v tej chvíli.   Ustúpila a pritisla sa k doske dverí.
     </tei:p>
     <tei:p>
      Matúš Buoc stál uprostred izby, vztýčený a rovný ako strom. Mal   široko otvorené oči, ktoré nevideli. Lebo Matúš Buoc spal. Spal a   ukazoval na ženu. Jej sa pritom zdalo, že hovorí: Ja som prorok. Ja   som váš pán. Mne budete veriť a mňa budete nasledovať.
     </tei:p>
     <tei:p>
      Uplynulo mnoho minút. Vdova načúvala svoj vnútorný hlas, ktorý ju   napĺňal zmätkom, a dívala sa na neho, pričom si ani neuvedomovala, že   vidí. Lebo dívanie sa do niečoho, čo vydáva žiaru, oslepuje.
     </tei:p>
     <tei:p>
      Márne chcela myslieť na príčiny a márne sa chcela ovládnuť. Márne.   Bola slabá. Vrhla sa na kolená, sklonila šiju, svoju otrockú šiju,   ktorá sa tak rada poddáva, a šeptala:
     </tei:p>
     <tei:p>
      – Áno, ty si prorok… áno, prorok.
     </tei:p>
     <tei:p>
      Bola prvá, ktorá uverila. Uverila prostému snu. A keď potom   vzhliadla, videla, že Matúš Buoc leží opäť ako predtým, ústa   otvorené, ruky vedľa tela, a spí. Matkala vedľa seba, bolo jej   odrazu, akoby bola celkom stratila zrak, a vyšla.
     </tei:p>
    </tei:div>
    <tei:div type="chapter">
     <tei:head>
      3
     </tei:head>
     <tei:p>
      Bolo preč deväť hodín ráno.
     </tei:p>
     <tei:p>
      V kuchyni na lavici sedeli ľudia. Bolo ich zo päť. Mali veľké oči   a chudé tváre. Počuli, čo sa stalo v noci, a prišli. Teraz sa   vypytujú.
     </tei:p>
     <tei:p>
      – A počul boží hlas? Naozaj?
     </tei:p>
     <tei:p>
      Vdova Lukáčová, ktorá jasne cíti, ako je toto všetko neobyčajné,   im odpovedá:
     </tei:p>
     <tei:p>
      – Áno, áno, a ten hlas ho k nám poslal. Boh nás chce   vystríhať.
     </tei:p>
     <tei:p>
      – Tak je tento človek vskutku prorok, – vravela žena podkováča,   mala strapatú hlavu a červené vlasy. – Prorok, čo má priviesť svet   opäť na spravodlivé cesty.
     </tei:p>
     <tei:p>
      – Oj, nie, – povedal na to Tomka, obuvník, ten istý, čo ho včera   večer Matúš stretol na ceste, – nie, susedia, skôr to bude blázon.   Lukáčka rozhorčene zvolala, obraňujúc svoju vieru: – Blázon? Čo sa   vám robí!
     </tei:p>
     <tei:p>
      A podkováčova žena sa spýtala spôsobom, ktorý u nej prezrádzal   istú opatrnosť:
     </tei:p>
     <tei:p>
      – Myslíte, ujec Tomka?
     </tei:p>
     <tei:p>
      – Na moj veru, blázon je to, hneď som to na ňom videl. Vyrozprával   im, ako ho zazrel. Prichodil odkiaľsi z hôr a nevedel, kde je. Celkom   iste je to blázon.
     </tei:p>
     <tei:p>
      Začali sa dohadovať. Vraveli rad-radom: blázon, podvodník,   šialenec, predsa len podvodník, svätec, prorok, zlodej, zdá sa, že   naozaj blázon. Lež v tej chvíli bolo počuť kroky na drevených   schodoch.
     </tei:p>
     <tei:p>
      – To je on, – povedala vdova.
     </tei:p>
     <tei:p>
      Vskutku, bol to Matúš. Otvoril dvere, vkročil. Videl neznáme   tváre, ale nepovedal ani slova. Obuvník pristúpil k nemu.
     </tei:p>
     <tei:p>
      – Je to pravda s tým hlasom? S tým božím hlasom, čo ste počuli? Na   tvárach sa zračilo očakávanie a zvedavosť. Povedal:
     </tei:p>
     <tei:p>
      – Je.
     </tei:p>
     <tei:p>
      – A poslal vás Boh?
     </tei:p>
     <tei:p>
      – Poslal.
     </tei:p>
     <tei:p>
      Obuvník sa zasmial a obracal hlavu napravo, naľavo, dvíhajúc   opovržlivo obočie. Vravel, že mu musí prepáčiť, ale že je to veľmi   divné a že mu nemôže veriť. Veľmi divné a neuveriteľné. Povedzte mi,   žiadal ho, a prečo práve vy? Prečo som ja nič nepočul? Alebo niekto   iný z dediny? Povedzte mi to! Matúš odvetil:
     </tei:p>
     <tei:p>
      – Pretože ja som vyvolený! Ja jediný.
     </tei:p>
     <tei:p>
      Tomka odporoval.
     </tei:p>
     <tei:p>
      – Azda sa vám to len tak zdalo. Alebo ste počuli slová, ktoré boli   iba snom. Aj mne samému sa dosť často prihodí, že vo sne počujem   hovoriť ľudí, ktorí už dávno pomreli. Naozaj. Pekne ich počujem, ani   čo by žili. Ani čo by sedeli pri mne a rozprávali sa.
     </tei:p>
     <tei:p>
      Ale Matúš povedal:
     </tei:p>
     <tei:p>
      – Nie. Nebol to sen. Bola to pravda.
     </tei:p>
     <tei:p>
      Dedinčan mykol plecom. Mal vycerené zuby a bol podobný dravcovi,   ktorý dychtí po krvi. Ženy sa ho pýtali:
     </tei:p>
     <tei:p>
      – Prečo sa smejete, ujec Tomka?
     </tei:p>
     <tei:p>
      Odpovedal: – Hm. – A smial sa ďalej.
     </tei:p>
     <tei:p>
      Lenže vtedy mu Matúš pozrel do očú a povedal panovačným   hlasom:
     </tei:p>
     <tei:p>
      – Nesmejte sa!
     </tei:p>
     <tei:p>
      Zvláštne. Prečo sa Tomka, podobný dravcovi, prestal odrazu smiať?   Čoho sa zľakol? Rozmýšľali a hľadali vysvetlenie. Azda Matúšov pohľad   ho donútil? Áno, jeho pohľad. Lebo keď si ho všimli, zbadali, že sú v   ňom svetlá, ktoré vyrážajú dopredu tenkými plamienkami ako ihly.
     </tei:p>
     <tei:p>
      Áno: v pohľade tohto človeka je akási neznáma moc. Kto uhádne,   aká?
     </tei:p>
     <tei:p>
      Matúš im vravel:
     </tei:p>
     <tei:p>
      – Smiech je vaša záhuba. Vystríhajte sa ho. Prišiel som, aby som   vás učil kajať sa. Nie smiať sa.
     </tei:p>
     <tei:p>
      A po chvíli:
     </tei:p>
     <tei:p>
      – Veríte mi?
     </tei:p>
     <tei:p>
      Odvetili:
     </tei:p>
     <tei:p>
      – Veríme.
     </tei:p>
     <tei:p>
      Len Tomka neveril. O tom však vtedy nik nevedel.
     </tei:p>
     <tei:p>
      A začalo sa to.
     </tei:p>
     <tei:p>
      Vo Svätej Alžbete niet viac ako dvadsať domov, tak o tom, čo sa   prihodí v jednom, vedia o chvíľu vo všetkých.
     </tei:p>
     <tei:p>
      Čo sa vlastne začalo? Ľudia si pošuškávali: Prorok… prorok…
     </tei:p>
     <tei:p>
      Najskôr si len šuškajú, dávajú hlavy dokopy a hrbia chrbty, na   ktorých sa napína biele a čierne plátno. Slovo letí ako vták. Letí   ako vlna na vode. Letí ako oblak, keď sa blíži búrka a dážď. Potom   ľudia uvažovali, každý v skrytosti svojho vnútra. Tu žije smútok   ohromných lesov a duše ľudí sú priam také ako tieto lesy: šumí to v   nich ustavične akýmsi nepokojom, ktorý padá do hĺbky priepastí, potom   sa dvíha dohora až k samému slncu a rozkladá sa doširoka, doširoka.   Čo hľadajú títo ľudia? Kto to vie?
     </tei:p>
     <tei:p>
      V dedine trvá veľmi dlho, kým ranné tiene ustúpia do hôr. Okolo sú   svalnaté vrchy-velikáni a skaliská, ktoré údoliu zacláňajú pohľad na   slnce pri jeho východe, takže začiatok dňa býva sivý ako od hmly. Z   neba padá chlad, drobné zrnká a prášok. A cez riedke pary tam hore   preskakuje žltkasté svetlo. Vo výšave, priam nad ich hlavami, nad   hlavami obyvateľov Svätej Alžbety, je obloha podobná tichej vode: tam   sa závoje rozpadávajú a zachytávajú na ostrých končiaroch brál.   Prichodí viac a viac belasej žiary. Biely zdrap sa odráža ostro od   svojho pozadia; ako plachetnica na šírom mori.
     </tei:p>
     <tei:p>
      A ľudia z hôr vedia: Oni sú malí, akí malí! Cítia, že život je   niečo zložité, niečo ohromne zložité. Pýtajú sa: Ako je to možné, že   sme takí malí a že ničomu nerozumieme? Ako je to možné, že sme takí   hriešni? Nevedia si dať odpoveď.
     </tei:p>
     <tei:p>
      Ráno i večer sa dívajú na nebo, vidia hladkú a obrovskú plochu,   hlbšiu ako hociktorý z oceánov. V tejto hĺbke tušia prítomnosť Boha.   Boh je vládcom tejto tajomnej hĺbky.
     </tei:p>
     <tei:p>
      A oni sú malí, ah, akí žalostne malí!
     </tei:p>
     <tei:p>
      Tu však príde niekto, kto vraví: Počul som hovoriť Boha. Boha,   skutočného Boha? Aké zázračné! A kto je vlastne tento človek   podivných očú? Odkiaľ prišiel? Z mesta? Z ktorého mesta? Nikdy im to   neprezradil. A čo značí jeho meno? Pane na nebesiach, čo? Čím bol   predtým? Daňovým úradníkom? Učiteľom? Lekárom? Oh, koľko otázok   naraz! Ale práve to je veľké šťastie, lebo ľudia vidia v Matúšovi   Buocovi len proroka, a nič iné. Nič ich nemýli. Zdá sa im odrazu, že   prišiel z neznáma a že jedného dňa sa do neznáma opäť vráti. Zdá sa   im, že je len hosťom tu na zemi; božím poslom.
     </tei:p>
     <tei:p>
      Nik sa mu neodvažuje pozrieť do očú. Je to azda údiv z tohto   nekonečného radu neznámych vecí? Možno. Je to strach? Alebo je to   ešte viac ako údiv a strach, je to hrôza? Zdesenie?
     </tei:p>
     <tei:p>
      Nič nevedno.
     </tei:p>
     <tei:p>
      Len keď stoja hore na svahu, odkiaľ vidieť dedinu a jej domce,   odkiaľ vidieť ďaleko do dolín, ktorými je rozrytý celý šíry kraj, ba   odkiaľ sa môžu zahľadieť až do modravej roviny, vtedy im tak   prichodí, že sa blížia veľké veci. Oni mocnejú a nie sú viac malí.   Stávajú sa božími ľuďmi, ku ktorým raz celý svet príde hľadať svetlo.   Veria, že oni sú tým zrnom, z ktorého vzíde klas, nový, požehnaný   klas. Tento klas, hľa, to je lepší svet budúcnosti. Oni sú jeho   základom.
     </tei:p>
     <tei:p>
      Matúš ich zhromaždil okolo seba. Rozložil ruky, akoby ich chcel   všetkých objať, a kázal. Kázal ako kňaz, mal mocný a zdravý hlas,   jasnú tvár. Pýtali sa ho:
     </tei:p>
     <tei:p>
      – Vy nám budete kňazom?
     </tei:p>
     <tei:p>
      Odvetil im:
     </tei:p>
     <tei:p>
      – Budem vám i kňazom, i viacej ako kňazom. Budem vám otcom. Od tej   chvíle by chceli v ňom vidieť svojho otca. Lež aké je to sprvu ťažké!   Je príliš prísny a oni mu dobre ani nerozumejú. Nevedia, čo chce.   Chce ich azda pripraviť pre život tam hore, alebo tvorí pre nich   šťastie tu na zemi?
     </tei:p>
     <tei:p>
      Och, koľko je tu nepochopiteľných vecí!
     </tei:p>
     <tei:p>
      Na druhý deň bola nedeľa. Ráno, keď vstal, zazrel dedinčanov na   ceste. Boli pekne vyumývaní a sviatočne oblečení. Kráčali dôstojne a   ticho. Zavolal na nich z okna:
     </tei:p>
     <tei:p>
      – Kam idete? – Ukázali pred seba do údolia, pričom sa im v rukách   zaligotali spony na modlitebných knižkách.
     </tei:p>
     <tei:p>
      – Ta, – povedali, do kostola. Pôjdete tiež s nami? Počkáme   vás.
     </tei:p>
     <tei:p>
      – Nechoďte, – vravel on, – nechoďte!
     </tei:p>
     <tei:p>
      Nerozumeli tomu dobre. Čo chce?
     </tei:p>
     <tei:p>
      – Ako to? Nemáme ísť?
     </tei:p>
     <tei:p>
      – Nie.
     </tei:p>
     <tei:p>
      A keď mu ani teraz nerozumeli, povedal:
     </tei:p>
     <tei:p>
      – Zakazujem vám to!
     </tei:p>
     <tei:p>
      Slovo im švihlo cez tvár ako korbáč. Rozvinulo sa dookola a   udrelo. Akože! Nie, to je celkom nepochopiteľné! Opäť sa ho   pýtali:
     </tei:p>
     <tei:p>
      – Nemáme ísť do kostola?
     </tei:p>
     <tei:p>
      – Nie.
     </tei:p>
     <tei:p>
      Vietor povieval šatkami na hlavách žien. Prevracal biele   strapkanie.
     </tei:p>
     <tei:p>
      – Tak teda nie?… A prečo?… Prečo?…
     </tei:p>
     <tei:p>
      – Pretože mňa budete nasledovať, rozumiete? Nie kňaza tam dolu v   kostole, ale mňa. Počujete? Budem vaším kňazom, veď som vám to   vravel, i viacej ako kňazom. Či som vám nehovoril, že vám budem   otcom?
     </tei:p>
     <tei:p>
      Zvesili hlavy. Rozmýšľali a bolo veľmi ťažké nájsť v mozgu jednu   jasnú myšlienku. Lebo hľa! Dnes im zakazuje ísť na omšu; a čo bude na   druhú nedeľu? Tiež im to zakáže? Hm, budú doma. Ťažko tomu rozumieť.   Či vari neprišiel medzi nich len preto, aby ich priblížil k Bohu? Či   sa nechcú nazývať jeho deťmi? Ó, isteže! Ale prečo ich potom od neho   odháňa? Kostol je predsa jeho sídlo: horia tam svetlá, sú tam sochy a   obrazy, zlaté rúcha, všetko na jeho poctu. A oni? Oni zostanú sedieť   vo svojich chalupách, čo budú robiť? Budú jesť kozí syr a budú hrýzť   cibuľu. Pomysleli si:
     </tei:p>
     <tei:p>
      Fuj!
     </tei:p>
     <tei:p>
      Lež on, Buoc, zvolal na nich zlostne:
     </tei:p>
     <tei:p>
      – Blázni! Neveríte mi?
     </tei:p>
     <tei:p>
      Vtedy videli, že mu musia veriť. Vravel, urobím kostoly z vašich   duší a v každej bude prítomný Boh! Ja to urobím, lebo vám to hovorím!   Sto ráz vám mám natĺkať do hláv, že hlavná vec je viera? Dívajú sa na   neho. Má žiarivé oči a sršia z nich plamienky.
     </tei:p>
     <tei:p>
      Aké ľahké a aké ťažké je veriť!
     </tei:p>
     <tei:p>
      Zostali doma.
     </tei:p>
     <tei:p>
      Ľudia zo Svätej Alžbety sú otroci. Sú to len prostí dedinčania,   chýba im tu na zemi mnoho vecí, ale sú šťastní. Sú šťastní, lebo sú   otroci, nevediac o tom. Keď príde večer a oni usínajú, modlia sa za   Matúša. Nikdy naňho nemyslia v zlom, hoci ich často týra a zaobchodí   s nimi ako s hlúpym stádom. Nie, oni mu ďakujú, ďakujú celým svojím   bytím, pretože všetci z rodu otrokov sú takí, že lížu drsnú dlaň   svojho otročiteľa.
     </tei:p>
     <tei:p>
      Istého dňa povedala Lukáčka Matúšovi:
     </tei:p>
     <tei:p>
      – Písal mi Milan.
     </tei:p>
     <tei:p>
      – Váš syn? – povedal, akoby mu to odrazu pripomenulo nejakú dávno   zabudnutú myšlienku. Potom mlčal. Ona vravela:
     </tei:p>
     <tei:p>
      – Písal, že príde na prázdniny, veď je už leto.
     </tei:p>
     <tei:p>
      Zasa mlčal.
     </tei:p>
     <tei:p>
      – Je to dobrý chlapec, uvidíte, otec Buoc.
     </tei:p>
     <tei:p>
      Prikývol: – Áno, áno, je to možné, – ale inak sa nijako nezdalo,   že načúva. Bol hrozne neprívetivý. Potom sa však naraz usmial.   Usmial, a nevedno čomu.
     </tei:p>
     <tei:p>
      – Nože mi niečo o ňom rozprávajte!
     </tei:p>
     <tei:p>
      – O Milanovi?
     </tei:p>
     <tei:p>
      A ona rozprávala.
     </tei:p>
     <tei:p>
      O tom, aký je vysoký a aký je pekný. Je veľmi pekný, uisťovala ho,   bol to najkrajší chlapec z dediny, každý to vravel. Je presvedčená,   že pekné deti bývajú rozmaznané, ale nie preto, že by azda Milan bol   rozmaznaný. Ba práve naopak, Milan je výnimka, všetci sa tomu divili,   keď videli, aký je skromný a aký je usilovný. Nie sme bohatí,   hovorila mu, a tak musí byť usilovný. Potom zas rozprávala o zbieraní   dreva a o Milanových knihách. Ale najmä o knihách (nazdala sa, že to   môže Matúša zaujímať väčšmi ako hocičo iné). Milan sa nesmierne veľa   učil, keď išiel skladať skúšky. Totiž skúšky na univerzite, otec   Buoc. Celé dni sedel v zadnej izbe a za dverami nebolo počuť nič iné,   len šuchot papiera a slová, ktoré si on, Milan, opakoval. Boli to   podivné cudzie slová, azda latinské, a ona im vôbec nerozumela.
     </tei:p>
     <tei:p>
      Žena rozprávala a pozorovala pritom Matúšovu tvár, na ktorej   nebolo vidieť nič, celkom nič. Čo je s ním? Chcela mu odrazu skríknuť   do očú: Spamätajte sa!
     </tei:p>
     <tei:p>
      Neodvážila sa. Povedala iba toľko nakoniec:
     </tei:p>
     <tei:p>
      – Oh, áno, len čakajte, ako sa vám môj Milan zapáči.
     </tei:p>
     <tei:p>
      A on, akoby sa mu opäť vrátila nejaká myšlienka, prikývol:
     </tei:p>
     <tei:p>
      – Áno, áno.
     </tei:p>
     <tei:p>
      Ach, Milan, Milan!
     </tei:p>
     <tei:p>
      Matúš myslí na neho vlastne veľmi dlho. Snaží sa predstaviť si   jeho tvár, tieň kože a výraz okolo úst, farbu očú, zvuk reči, tón   smiechu. Aké je to ťažké! Naozaj, čo povie, keď príde? Čo si o ňom, o   Matúšovi, pomyslí? Nie je príliš hrdý? Alebo sa pred ním tiež skloní   a uverí? Keby to mohol vedieť. Ale hej, musí uveriť, pretože už jeho   mať uverila a uverili aj mnohí iní. Matúša niečo trápi, obletuje ho   to ako tieň tichého vtáka. Chcel by mať odpoveď na túto otázku.
     </tei:p>
     <tei:p>
      Vtom hodil rukou. Bezstarostné gesto. Akoby chcel povedať: heš! a   zahnať tým všetko.
     </tei:p>
     <tei:p>
      Predstaví si, ako bude leto a ako oni pôjdu spolu do hory. Ľaľa,   je tam chládok a korienky a listy rastlín voňajú ako vanilkový cukor!   Matúš rozpráva o Bohu, o ľudskom živote, je to veľmi pekné. Mládenec   načúva, verí mu.
     </tei:p>
     <tei:p>
      Ach, Milan, Milan!
     </tei:p>
     <tei:p>
      A myšlienky idú ďalej.
     </tei:p>
     <tei:p>
      Ale Milan vyčítal veľa, veľmi veľa vecí z matkiných listov. Raz sa   všetkému smial, raz sa zasa vôbec nesmial. Ale čítal s veľkou   rozkošou opis večernej pobožnosti, bolo to pre neho niečo nové.   Cítil, že Buoca musí pre niečo obdivovať. Len prečo? Ale nie, naopak,   musí ním opovrhovať, lebo je to všetko hlúposť. Veď kedykoľvek   počúval na trhovom námestí potulného kazateľa v čiernom kabáte a s   ošúchaným kufríkom, vždy sa mu videlo, že sekty sú veľmi nepríjemným   úškľabkom obličaja, ktorý by mal byť vznešený a vážny.
     </tei:p>
     <tei:p>
      Teraz vie len jedno. Vie, že nastane pre neho boj, v ktorom   zvíťazí alebo on alebo Matúš Buoc. Je veľmi nedôverčivý a opatrný.   Preto si kladie vždy takú otázku, na ktorú možno dať dve odpovede,   áno alebo nie.
     </tei:p>
    </tei:div>
    <tei:div type="chapter">
     <tei:head>
      4
     </tei:head>
     <tei:p>
      Bol večer a spev žalmu bolo počuť do veľkej diaľky. Slová leteli   až medzi samotné hviezdy, až k samej fialovej ploche nebies. Po   dvoroch poskakoval teplý vietor a potriasal útlymi kytičkami mladých   jabloní a sliviek. Jablone boli akoby sivasté, slivky čierne. Milan   si uvedomil, že spev prichodí z ich veľkej izby, z tej chmúrnej   miestnosti s jemnou vôňou starého papiera, kde sa on kedysi   narodil.
     </tei:p>
     <tei:p>
      <tei:emph>
       „Vyvýšený nad všetky národy Pán a nad nebesá sláva   jeho.“
      </tei:emph>
     </tei:p>
     <tei:p>
      A potom:
     </tei:p>
     <tei:p>
      <tei:emph>
       „Kto jako Pán Boh náš, ktorý prebýva na výsostiach a na   nízke veci hľadí na nebi i na zemi?“
      </tei:emph>
     </tei:p>
     <tei:p>
      Vstúpil. Vstúpil ticho, aby ho nik nezbadal. Trochu si vydýchol.   Bol v izbe. Čosi horúce mu udrelo do tváre. Videl pred sebou   miestnosť, ktorá bola plná potného zápachu, vzdychov a spevu. Všetko   sa to tam miešalo a dorážalo k nemu ako mračno, v ktorom sa niečo   búri. Na stene visela lampa, dymila a kvapkal z nej olej. Lež aj tak   tam bola temer tma a v tme červené a žlté škrvny. Ľudia, ktorých bolo   mnoho, hádam celá dedina, kľačali na neumytej dlážke a v ich   opadnutých tvárach blčali oči, podobné kúskom farbistých skiel.
     </tei:p>
     <tei:p>
      Pozoroval to. Chcelo sa mu smiať, niečo ho šteklí na boku pod   kabátom. Ale potom nie, potom sa mu chcelo plakať a potom zas kričať   z celej sily, tak, aby ho počul celý svet.
     </tei:p>
     <tei:p>
      Odrazu vhupol dnu povetrím prievan a prirazil dvere. Buchlo to   neočakávane ako výstrel: Bum! Telá sa vystreli. Hlas spievajúcich sa   zakolísal, myšlienky modliacich stŕpli. Obzerajú sa. V pozadí vidia   stáť človeka, ktorého na prvý pohľad nemožno poznať. Stojí rovný a   vzpriamený.
     </tei:p>
     <tei:p>
      – Na kolená! – vykríkol niekto chrapľavým hlasom.
     </tei:p>
     <tei:p>
      – Na kolená, na kolená! – hučali ostatní a kolembali sa nad zemou   ako opilci alebo ako nevyliečiteľne chorí.
     </tei:p>
     <tei:p>
      – Milan, – zašeptal ktosi.
     </tei:p>
     <tei:p>
      Dotkla sa ho ruka, bola vlhká a studená, akoby nemala kože, len   holé mäso. Ťahala ho dolu, kľakni si, Milan, kľakni si, Milanko, sem   ku mne!
     </tei:p>
     <tei:p>
      – Si to ty, mama?
     </tei:p>
     <tei:p>
      – Ja. – Bála sa, že mu niečo urobia.
     </tei:p>
     <tei:p>
      Bozkali sa. Bozkali sa ticho a nabadateľne, akoby to bol   hriech.
     </tei:p>
     <tei:p>
      – Počúvaj, – vravela mu blízko pri tvári, – bude hovoriť.
     </tei:p>
     <tei:p>
      – Prorok?
     </tei:p>
     <tei:p>
      Vynoril sa odrazu na druhom konci izby, obličaj mu nebolo jasne   vidieť. Bola to len škvrna, škvrna nejakej starej platne. Začal   kázať. Má dnes čudný hlas, mysleli si ľudia. Sťaby sa trhal a   driapal. Neznie ako kov. Vravel o Jonášovi a o tom, ako prišiel do   mesta Ninive, aby tam zvestoval boží trest. Potom spomínal Jána   Krstiteľa a Ježiša. Viac ráz opakoval: Pán ma poslal. Rozťahoval ruky   a vyzeralo to celkom tak, akoby ustavične udieral do pŕs niekoho, kto   je blízko neho, kto tam stojí a nechce padnúť na zem. A ľudia   počúvali, počúvali a tvárili sa tak pozorne, že zaiste nemali v   mozgoch ani jedinej myšlienky.
     </tei:p>
     <tei:p>
      Opäť spievali. Boli to žalmy a piesne z katolíckeho spevníka,   celkom ako tam dolu v kostole. Nevedeli, čo robia. Blazneli, všetci   boli pomätení. Mrmlali a kolembali sa na ohnutých kolenách. Milan   pocítil v sebe bolesť a v bolesti kvapku nepokoja. Očakával tajne, že   tu nájde trošku poézie, hoci poézie kostrbatej, a zatiaľ si musel   priznať, že táto horská sekta je niečo ukrutne surové, niečo, čo   nemožno ani na chvíľočku úprimne milovať. Zachcelo sa mu za pohár   nejakého sladkého nápoja, ktorý by ho utíšil. Tak túžil po ňom!
     </tei:p>
     <tei:p>
      Rozbolela ho z toho hlava, ruky i hruď.
     </tei:p>
     <tei:p>
      Vytratil sa. Ulica bola prázdna, celá bola zliata tmou   dovedna.
     </tei:p>
     <tei:p>
      Zakňučal pes, zaiste práve usínal.
     </tei:p>
     <tei:p>
      V čiernom vzduchu sa potriasol ohník, ktorý bol raz tuhší, raz   slabší.
     </tei:p>
     <tei:p>
      – Hej! – zavolal Milan. Videl, že tam niekto stojí a fajčí.
     </tei:p>
     <tei:p>
      Zvrtol sa, dalo sa to dobre rozoznať, lebo jeho pozadím bola   riedka vodnatá obloha. Priblížil sa, bol to Tomka. Má rád večery,   rozprával, pretože večer je krajší ako deň. Večery spievajú a voňajú,   on to dobre počuje a cíti.
     </tei:p>
     <tei:p>
      – A vy ta nechodíte? – spýtal sa ho Milan.
     </tei:p>
     <tei:p>
      – Kam?
     </tei:p>
     <tei:p>
      – Na pobožnosti vášho proroka.
     </tei:p>
     <tei:p>
      Dal sa do smiechu. Bol to veľmi bezočivý smiech, podobný chichotu;   ozýval sa medzi stavaniami: cha – cha – cha.
     </tei:p>
     <tei:p>
      – To nie je prorok, nie, nie, prorok nie…!
     </tei:p>
     <tei:p>
      – Neveríte tomu?
     </tei:p>
     <tei:p>
      Nikdy mu neveril, nie je predsa hlupák. Aby si vedel, Milan, a v   ústach mu ešte smiech celkom nedoznel, aby si vedel, všetci v dedine   sú veľkí hlupáci. Nazdávajú sa, že vskutku počul boží hlas! Nič   nepočul! Je to luhár a blázon. Ale ja viem – presviedčal ho, že si si   ho prial počuť, a to je všetko. Len raz mu pozrel do očú (vtedy ráno)   a hneď zbadal, že sú to nie zdravé oči. Povedal:
     </tei:p>
     <tei:p>
      – Má oči šialenca!
     </tei:p>
     <tei:p>
      Milan si pomyslel, že by to mohla byť pravda. Opakoval si pomaly   tie slová, akoby im chcel lepšie porozumieť: – Má oči… šialenca… má   oči šialenca… ujec Tomka, ste o tom presvedčený? Áno? Mne sa hneď   zdalo… eh, ale večer je vskutku utešený, podivné, že aj vy máte   zmysel pre podobnú krásu… – usmial sa.
     </tei:p>
     <tei:p>
      Večer voňal a spieval, voňal ako ruža, spieval ako slávik. Mať   mnoho nehovorila, ale on dobre cítil jej vyčítavé pohľady. Rada by mu   odpustiť, ale videla, že je to nemožné. Vypytovala sa ho denne,   dúfajúc, že konečne dostane od neho nejakú odpoveď:
     </tei:p>
     <tei:p>
      – Prečo nechodíš na pobožnosti?
     </tei:p>
     <tei:p>
      Mienila tým, pravda, schôdzky sekty, kde sa spieva a kde počúvajú   Matúšove kázne.
     </tei:p>
     <tei:p>
      On vždy odvetil:
     </tei:p>
     <tei:p>
      – Nemôžem.
     </tei:p>
     <tei:p>
      Ani viac, ani menej nepovedal. Lež ona, vdova Lukáčová, vie veľmi   dobre, že toto slovo značí boj. Boj! Je to pre ňu zlovestný zvuk,   lebo sa bojí o svojho syna. Príliš veľká je moc otca Buoca. Aké   smutné! Milan podľahne, musí podľahnúť. Oh, ľahkomyseľný mladík! Kde   sa to vrhá? Či nevidí, že ho vyvolený Pána môže rozdrviť jediným   svojím pohľadom? Prečo je taký slepý? Zahráva sa s ohňom, už mu to   vravela. A on sa len usmieval na ňu: Neboj sa, mamka! Bože, Bože!   Jedného dňa otec Buoc stratí trpezlivosť, áno, to je ľahko možné.   Ustavične prosí Milana, aby bol voči nemu menej vyzývavý. Prečo   ukazuješ svoju hrdosť? Hrdosť uráža, hovorí synovi. A on, Buoc, nie   je hrdý? pýta sa Milan. Je dokonca pyšný. Či to nie je pýcha, keď sa   nazýva prorokom? Žena sa nadarmo vzpiera. Cíti, že vo vzduchu visí   napätie, ktoré nemôže priniesť nič dobré.
     </tei:p>
     <tei:p>
      Prišlo to naraz. Bol práve taký smutný daždivý deň, dážď cez leto   býva temer vždy smutný. Čiary vody viseli zhora, boli strieborné i   čierne a zakrývali všetky stromy s horami v pozadí.
     </tei:p>
     <tei:p>
      Sedeli proti sebe sami dvaja, Matúš a Milan, hore v malej izbičke.   Bola tam tma, akoby už bol nadišiel podvečer. Do okna sa tisol oblak,   zdalo sa, že sú v ňom žlté zrnká ľadu. Matúš bol ustatý. Povedal:
     </tei:p>
     <tei:p>
      – Viem, že neveríte v moje poslanie.
     </tei:p>
     <tei:p>
      Milan pokrčil plecom. Chcel tým asi povedať: Nemôžem za to.
     </tei:p>
     <tei:p>
      Dlho nič nevraveli, len sa dívali na seba. Povetrím putovali   myšlienky a dráždili sa. Potom sa ozval Milan:
     </tei:p>
     <tei:p>
      – Nie ste prorok.
     </tei:p>
     <tei:p>
      – Som. Počul som hlas.
     </tei:p>
     <tei:p>
      – Ten hlas však nebol od Boha.
     </tei:p>
     <tei:p>
      – Ako to môžete vedieť?
     </tei:p>
     <tei:p>
      Milan vravel, že to vie veľmi dobre. Matúš sa zasmial sileným a   neúprimným smiechom, ktorý nie je ničím, len maskou. Na tvári mal   plno vrások, takže sa odrazu nedalo vedieť, či je to ešte smiech,   alebo či je to bolestný kŕč. Pomaličky vravel Matúšovi: Neverím vám,   neverím vašej duši a neverím vášmu telu. Ale ani vy sám si neveríte;   ste prislabý, a preto sa neprestajne klamete. Niekedy je príjemné   počuť lož, totiž vtedy, ak je pravda nepríjemná. Moja matka tvrdí, že   ma môžete kedykoľvek zničiť. To nie je pravda, hovoril Milan, mohli   by ste ma zaškrtiť alebo prebodnúť nožom, ale ani na to by ste nemali   dosť sily. Žltý oblak prenikal cez štrbiny okenice dnu. Bol studený   ako závan snehu.
     </tei:p>
     <tei:p>
      – Nie, nemyslite si, že vás chcem urážať. Videl som vás stáť pred   ľudmi, z ktorých ste urobili bláznov. A báli ste sa ich! Ustrašený   ste mihotali očami, myslím, že ste sa pýtali: Kto z nich má ešte v   hlave svoj vlastný rozum? Nik? Vďaka Bohu!
     </tei:p>
     <tei:p>
      Matúš vyskočil a zvolal ako zranený:
     </tei:p>
     <tei:p>
      – Och!
     </tei:p>
     <tei:p>
      Milan zostal sedieť. Je hrozne pokojný, myslel si Matúš, taký   pokojný, že to bolí a uráža. Je to jeho nepriateľ? Bolo by neobyčajne   príjemné, keby ho zrazil na zem a z úst by mu tiekla krv. Videl by ho   umierať. Chcel by prosiť, na perách by mal krvavé bublinky. Povedal   by mu: už sa nikdy nebudeš rúhať.
     </tei:p>
     <tei:p>
      Ale Milan, akoby bol všetko vytušil, povedal:
     </tei:p>
     <tei:p>
      – Upokojte sa!
     </tei:p>
     <tei:p>
      Potom zas:
     </tei:p>
     <tei:p>
      – Upokojte sa!
     </tei:p>
     <tei:p>
      Zvonka bolo počuť huk vetra. Šalel ako starý opilec. Po chvíli   Milan povedal:
     </tei:p>
     <tei:p>
      – Nemyslite na to! Vráťte sa domov! Ste v nebezpečenstve. O   niekoľko dní vám ľudia povedia do tváre, že ste blázon. Rovno do   tváre.
     </tei:p>
     <tei:p>
      – V nebezpečenstve? Čo mám učiniť?
     </tei:p>
     <tei:p>
      Bolo dlhé ticho. Milan zdvihol oči, bielka sa na nich   zaligotali:
     </tei:p>
     <tei:p>
      – Zázrak.
     </tei:p>
     <tei:p>
      – Zázrak?
     </tei:p>
     <tei:p>
      Zázrak? Nikdy ešte nemyslel bližšie na toto veľké slovo. Mal ho   vždy v úcte. A teraz… ostatne, akým právom by mal robiť zázraky?   Akým?
     </tei:p>
     <tei:p>
      – Právom proroka, – odpovedal Milan. – Právom vyvoleného. Právom   božieho posla. Právom svätca. Mohli by ste si nazhŕňať nekonečné   množstvo týchto práv, keby ste chceli, nie, keby ste mohli. Ale   nemôžete. Však nemôžete? Cítite strach pred slovom zázrak.
     </tei:p>
     <tei:p>
      A on sa priznal, vôbec pritom nerozmýšľal. Až potom zbadal, že je   to pre neho nekonečná potupa. Nemá odvahu urobiť zázrak. Matúš padá,   padá, aký je to závratný pocit!
     </tei:p>
     <tei:p>
      Rozzúril sa. Začal kričať. To nie je pravda, má v sebe dosť   odvahy! Som prorok, volal, som vyvolený! Behal sem-ta po izbe a bez   prestania kričal. Mal zhrbený chrbát a veľmi dlhé ruky. Oči mal   podliate zlou krvou a prsty sa mu triasli, akoby nimi chcel niekoho   zahrdúsiť.
     </tei:p>
     <tei:p>
      Milan strihal z novinového papiera veľké kvety. Rozhodil ich do   vzduchu a lietali ako morskí vtáci. Ako čajky. Zvolal natešený a vo   svojej radosti bol podobný dieťaťu:
     </tei:p>
     <tei:p>
      – Aké je to krásne, aké milé!
     </tei:p>
     <tei:p>
      Matúš zúril.
     </tei:p>
     <tei:p>
      Odrazu sa zastavil a zamĺkol. Pozoruje Milana. Počuje, ako   hovorí:
     </tei:p>
     <tei:p>
      – Je to veľmi krásne! – Nerozumie mu.
     </tei:p>
     <tei:p>
      Matúš sa opytuje: Čo to vraví? Ah…! Vtáci poletujú sem-ta,   prevaľujú sa, a sú to skutoční vtáci. A veľmi pekní.
     </tei:p>
     <tei:p>
      Mal na očiach kalný lesk a neprestajne hundral: „Sú veľmi pekní,   veľmi pekní.“
     </tei:p>
     <tei:p>
      – Ľahnite si, pán Buoc, – vraví Milan.
     </tei:p>
     <tei:p>
      – Je tu trochu zima; necítite? – Áno. Ľahnite si!
     </tei:p>
     <tei:p>
      Posledný vták doletel. Spadol na dlážku.
     </tei:p>
     <tei:p>
      – Ste chorý, pán Buoc.
     </tei:p>
     <tei:p>
      Na okno si sadol holub. Bol celý sivý, len na konci krídel mal   biele perie. Matúš pozoroval jeho nehybné sklené oko. Bolo upreté na   jeden bod. Kde je ten bod? To nevie. Ale odrazu zbadal, že holub sa   díva priam do jeho tváre. Akoby v nej niečo hľadal; niečo stratené.   Matúš pohol hlavou, nazdal sa, že vtáka tým poplaší. Holub však   zostal na svojom mieste. Potom natiahol za ním ruku s dlhými prstami.   Skleným okom to trhlo; krídlo sa strepotalo. Matúš dlho sledoval jeho   let. Niečo mu uniklo. Čo to bolo? Čo?
     </tei:p>
     <tei:p>
      Veľmi rád by to vedel…
     </tei:p>
     <tei:p>
      Popoludní prišiel starý dekan. Prišiel z doliny, kde je kostol a   fara, už zďaleka bolo počuť hrkot koča. Ľudia vyšli do dverí a   kývali. On bol celý čierny a na pozdrav dvíhal svoj starý tvrdý   klobúk. Zdalo sa, že sa usmieva.
     </tei:p>
     <tei:p>
      Matúša našiel v záhrade. Sedel v tráve, skrčený do klbka ako   chlapec, s kolenami pod bradou. Nebol veľmi prekvapený príchodom   starého kňaza. Povedal mu otvorene: Cítim sa veľmi zle. Chcete mi   pomôcť? Alebo nie? Bojím sa, že sa nezhodneme, vravel dekan. Rád by   som sa s vami porozprával o náboženských veciach. Nie, to je   vylúčené. Bude radšej mlčať. V tom prípade však on, kňaz a pastier   svojich ovečiek, musí ho na niečo upozorniť. Na čo? Na to, že je   falošným prorokom. Matúš mlčal. No vidíte, hovoril starec, nemáte ani   dosť síl mi odpovedať. Bráňte sa! Azda máte pravdu, odvetil konečne,   totiž pravdu z vášho vlastného hľadiska. Z môjho hľadiska sa mýlite,   viem to celkom iste. Som prorok, nemusíte mi to veriť, nenútim vás k   tomu. Kňaz odpovedal:
     </tei:p>
     <tei:p>
      – Ale keby ste len trocha mohli, nútili by ste ma.
     </tei:p>
     <tei:p>
      – Možno.
     </tei:p>
     <tei:p>
      – Chcel by som poznať vaše učenie.
     </tei:p>
     <tei:p>
      – Nemám nijaké.
     </tei:p>
     <tei:p>
      Na to kňaz:
     </tei:p>
     <tei:p>
      – To je ešte oveľa horšie, ako keby to bolo zlé učenie.
     </tei:p>
     <tei:p>
      – Neviem.
     </tei:p>
     <tei:p>
      Kňaz hovoril, že ho veľmi ľutuje a že je to veľmi smutné. Prečo?   Preto, že aj najmenšia sekta si vytvorila nejaké učenie.
     </tei:p>
     <tei:p>
      – Nevidím v tom nič smutného.
     </tei:p>
     <tei:p>
      – Myslíte len na seba. A predsa na niečo zabúdate. Bola chvíľa   ticha.
     </tei:p>
     <tei:p>
      – Mali by ste ísť k lekárovi. Nevyzeráte dobre.
     </tei:p>
     <tei:p>
      Zdalo sa, že Matúš ho vôbec nepočúva. Díval sa do neznáma. Potom   sa rozlúčili. Kňaz podal Matúšovi ruku. Odcházal a hovoril:
     </tei:p>
     <tei:p>
      – Naozaj, myslím to s vami úprimne. Lekára vám vyhnutne treba…
     </tei:p>
     <tei:p>
      Je celkom neškodný, myslel si.
     </tei:p>
     <tei:p>
      Spomenul si, že aj Milan mu to v poslednom čase vravieva. Vyhrnul   opovržlivo dolnú peru. Čo s ním chcú? Len s lekármi mať pokoj! On a   lekári! Aké smiešne! Počul už niekto niekedy, že by sa prorok liečil   u lekára? Len doktora si nebrať na pomoc, to by bola od neho   najväčšia hlúposť. Čo by si ľudia o ňom pomysleli? Povedali by: Aha,   už sa bojí o svoj život! Nikdy! Duša je ostatne vždy dôležitejšia ako   telo. Či to nevravel predvčerom na kázni? Vlastne: telo nie je ničím.   Duša je všetko. Zabite telo, a duša zostane. Pretože je nesmrteľná, a   telo je smrteľné.
     </tei:p>
     <tei:p>
      Zvalil sa na chrbát, tráva ho šteklila za ušami. Pod hlavu si   podložil ruky a díval sa hore. Díval sa do slnka. Zažmúril oči, lebo   mu slzili. Potom ich násilne otváral. Akoby s nimi zápasil. Trvalo to   niekoľko minút, nakoniec už nevydržal: po tvári mu stekali dva veľké   prúdy sĺz. Videl pred sebou len oheň a plamene, ktoré pálili.
     </tei:p>
     <tei:p>
      Čo je s ním? Obklopujú ho samí nepriatelia. Opúšťajú ho sily, pred   sebou vidí hĺbku. Je to priepasť.
     </tei:p>
     <tei:p>
      Kedy sa do nej vrhne?
     </tei:p>
    </tei:div>
    <tei:div type="chapter">
     <tei:head>
      5
     </tei:head>
     <tei:p>
      Vidno na ňom, ako rýchlo starne. Tvár sa mu mrští ako suché   ovocie, oči žltnú. Opytujú sa ho starostlivo: Nie ste chorý, otec   Buoc? On len hlavou vrtí, nemôže sa priznať. Ale oni dávno vedia, že   je chorý, že je veľmi chorý. Pozorujú ho. Vravia: Chystá sa na odchod   – mienia tým smrť. Hľadia napríklad na jeho chôdzu. Ide, a zrazu   akoby sa mu chceli podlomiť nohy a on šiel spadnúť. Pritom bledne a   popolavie, stráca všetku krv a ťažko dýcha.
     </tei:p>
     <tei:p>
      – Čo vám je, otec Buoc?
     </tei:p>
     <tei:p>
      – Nič, nič.
     </tei:p>
     <tei:p>
      Bolo to večer. Spievali žalm.
     </tei:p>
     <tei:p>
      On sa díva na nich a cíti, ako ním prechodí mráz. Šuchne sa mu po   chrbte, po pleciach a po celom tele. Drví ho a trasie. Mal začať   kázeň. Urobil pol kroka dopredu, otvoril ústa… Niečo ho v hrdle   omína, niečo mu tam zavadzia. Povedal slovo. Ale nebolo to slovo, lež   nejaký znetvorený zvuk. Bol zachrípnutý, akoby bol celý deň na   niekoho veľmi kričal. Hlas mal pichľavý, smiešny. Asi som niekde   prechladol, pomyslel si. Ale vtom vykríkol a začal padať. Ktosi stál   blízko neho, vystrel ruky a chytil ho do náručia. Odkväcol. Mal   fialové pery.
     </tei:p>
     <tei:p>
      Bože, Bože, vraveli, keď videli, ako pľuje krv. Mal ňou pofŕkané   celé dlane, zápästie a rukávy.
     </tei:p>
     <tei:p>
      – Odneste ho! – poradil niekto.
     </tei:p>
     <tei:p>
      Odniesli ho. Ruky mu viseli dolu a kolembali sa.
     </tei:p>
     <tei:p>
      Bol u mňa lekár. Predsa prišiel. Doviedol ho Milan. Je to starší   pán s briadkou, veľmi dobrosrdečný. Potriasol hlavou, viem, čo tým   chcel povedať. Díval sa na mňa a jeho oči sa kĺzali z môjho čela na   moje ústa, na moje hrdlo, na moje prsia. Len hlavou potriasol. Potom   vyšiel a vo dverách si niečo šuškal s pani Lukáčovou a s Milanom.   Myslím, že som uhádol, čo to bolo. Najprv vravel: Neviem, neviem.   Potom sa ho spýtali: Je to zlé? Odvetil: Veľmi zlé. Spýtali sa:   Preboha, azda nezomrie? A doktor zas len hlavou potriasal. Keď stúpal   dolu schodmi, oni ho nasledovali. Rozprával im o ťažkej chorobe.   Rakovinu treba začať hneď liečiť, vysvetľoval, inak je neskoro. Oni   mlčali a srdce v nich divo búchalo.
     </tei:p>
     <tei:p>
      Vtom sa mi odrazu zazdalo, že som to znova ja, ten starý Matúš   Buoc, ktorý pyká a ktorý trpí. Niekto mi strhol z hlavy zlaté svetlo.   Vrátil som sa.
     </tei:p>
     <tei:p>
      Spiatky o mnoho týždňov, aby som pokračoval v starom živote, nie,   aby som ho dokončil. Prvá myšlienka, ktorú som mal, bola Mária a môj   opustený dom. Vrátiť sa? Vrátiť? Už dávno som nemyslel na Máriu.   Prečo? Neviem. Zabudol som na ňu. Teraz sa mi zjavila so svojimi   čiernymi očami a s bielym flórom na obličaji. S krížikom v zložených   rukách.
     </tei:p>
     <tei:p>
      Potom som obrátil tvár k oknu.
     </tei:p>
     <tei:p>
      – Tu ste?
     </tei:p>
     <tei:p>
      – Tu, otec Buoc, tu. Ako sa cítite? Lepšie?
     </tei:p>
     <tei:p>
      – Lepšie. – Neviem, prečo som im luhal.
     </tei:p>
     <tei:p>
      Skláňali sa ku mne. V izbe bolo plno ľudí. Videl som ich zblízka,   zdalo sa mi, že majú akési veľké oči. Ach, áno, to ste vy, hej…   Rozprávali len ticho. Vraveli, že prosia Boha, aby som vyzdravel.   Nie, priatelia, hovoril som, ja zomriem, celkom iste zomriem. Bol tam   aj obuvník Tomka, vždy som si o ňom myslel, že je to hrozne zlý   človek. Teraz sa díval na mňa a mlčal. Uvidíte, že zomriem. Ktosi   plakal. Neplačte, neplačte! Nazdávate sa vari, že som prorok? Ó, nie!   Som len obyčajný človek, celkom taký ako aj vy. Nechápete? Nuž to   máte tak, ako keď spíte a máte sen. Naraz sa len prebudíte, sen   zmizne, a vy až vtedy vidíte, že ste spali a že to nebola skutočnosť.   Ja som chodil medzi vami a ustavične som mal sen na očiach. Aký sen?   spýtali sa bojazlivo. Sen, že som prorok, že vás mám viesť. Viete? A   teraz som sa prebudil.
     </tei:p>
     <tei:p>
      Pýtal sa ma Milan:
     </tei:p>
     <tei:p>
      – Nehneváte sa na mňa, pán Buoc?
     </tei:p>
     <tei:p>
      Smiešny chlapec. Prečo by som sa mal na neho hnevať? Preto, že ma   ľutuje? Mal by som mu vlastne povedať, že… mihlo mi mysľou:
     </tei:p>
     <tei:p>
      Má takú peknú tvár.
     </tei:p>
     <tei:p>
      Začal som sa dusiť. Zavolajte kňaza, povedal som.
     </tei:p>
     <tei:p>
      Všetci už odišli. Aj kňaz. Zazrel ho ešte od chrbta, aký bol   zhrbený, celý v čiernom, len hlavu mal bielu. Poprosil Milana, aby   zostal pri ňom.
     </tei:p>
     <tei:p>
      Hneď zaspal. Hodiny pravidelne tikali. Kým nebola ešte celkom noc,   mladík sa díval k východu, ktorý bol celkom stmavený. Videl nad horou   oblaky: ohromné a hlboké, smutné a fialové. Pomaly, pomaly sa ťahali   za obzor, ako stádo na smrť vysilenej zveri. Nato prišla tma. Milan   zažal svetlo a zaclonil ho kusom novín, aby nepadalo Matúšovi do očú.   Kedy-tedy bolo počuť v dedine brechot psov. Vzduch bol plný   cvrkotania svrčkov. Lampa stála uprostred stola a oslepovala mu zrak   jediným tenkým lúčom. Pod ňou ležalo na stole ohnivé kolo, ktoré sa   triaslo a pohybovalo zároveň s plameňom. V kútikoch očú, unavených   nehybnosťou, pocítil bolesť, trpkú a násilnú bolesť, ktorá sa mu   rozlievala po celej tvári. Sklonil hlavu nízko nad knihu, chcel ju   čítať, nemohol, zreteľne vnímal plesnivú vôňu papiera.
     </tei:p>
     <tei:p>
      Na chvíľu zazrel ešte nočného motýľa, ako poletoval okolo lampy,   trepotal krídlami, robilo to prášok a krídla sa mihotali striedavo   svetlom i tieňom.
     </tei:p>
     <tei:p>
      Zaspal. V jednej sekunde, celkom ako keď niekto jedným razom   skoná. Čelom sa dotkol knihy, listy zašušťali a v izbe nastalo   ticho.
     </tei:p>
     <tei:p>
      Hodiny začali biť ticho, akoby sa báli, a Milan sa hneď vztýčil.   Pozrel rýchlo na biely číselník a videl, že spal len niekoľko   minút.
     </tei:p>
     <tei:p>
      Matúš ťažko dýchal. To rýchlo, to pomaly a s prestávkami. Jeho   popolavá tvár bola plná nepokoja: svaly okolo úst sa sťahovali a   chvíľkami sa zdalo, že sa chce smiať niečomu, čo sa mu práve   sníva.
     </tei:p>
     <tei:p>
      Trochu skrčil nohy v kolenách. Potom sa zrazu jeho celé telo   vymrštilo dohora a jeho pootvorené ústa vykríkli nejaké chrapľavé   slovo. Milan sa k nemu sklonil:
     </tei:p>
     <tei:p>
      – Pán Buoc, čo je?
     </tei:p>
     <tei:p>
      Hľadeli naňho jeho oči. Umierajúce oči: hľadeli naň vypúlené   ohromné bielka, poprepletané žilkami. Tenké ruky chorého sa ho pevne   držali.
     </tei:p>
     <tei:p>
      – Pán Buoc, pán Buoc…
     </tei:p>
     <tei:p>
      Ale Matúšovi niečo hrozne hučalo v ušiach a nepočul ani slovo.   Kŕčovitým pohybom nôh skočil na zem. Celý sa triasol a zo všetkých   síl chcel pritom dýchať. Otváral ústa a otáčal sa na mieste, akoby   bol opitý a nevedel, kde stojí. Odrazu vykríkol:
     </tei:p>
     <tei:p>
      – Pomôžte mi! Zomriem!
     </tei:p>
     <tei:p>
      – Pán Buoc!
     </tei:p>
     <tei:p>
      Ešte raz vykríkol:
     </tei:p>
     <tei:p>
      – Oh, Bože, zomieram!
     </tei:p>
     <tei:p>
      Potom zdvihol k nebu svoje hranaté dlane, pričom sa zdalo, že   prsty sa mu chcú zadrapiť do oblakov nad domom a do hviezd nad   oblakmi a že chce všetko roztrhať na kusy.
     </tei:p>
     <tei:p>
      Vtedy uzrel pred sebou v nepatrnej chvíľke tú noc po Máriinom   pohrebe, keď zošalel, a uzrel ju tak jasne, túto noc, ani čo by sa   práve bola skončila. A videl i život otca Buoca, každý jeho deň a   noc, a díval sa naň ako na život nejakého celkom cudzieho človeka.   Nejakého veľmi poľutovaniahodného človeka, o ktorom mu ktosi   rozprával.
     </tei:p>
     <tei:p>
      Vtom sa obrátil na jednej nohe ako drevená figúrka a spadol na   tvár, krížom cez svoju posteľ. Telo sa zvlnilo, odrazilo sa do malej   výšky, spadlo späť a zostalo nehybne ležať.
     </tei:p>
     <tei:p>
      Práve vtedy sa otvorili dvere. Milanova mať stála na prahu. Pýtala   sa:
     </tei:p>
     <tei:p>
      – Kto to kričal?
     </tei:p>
     <tei:p>
      A Milan vravel, nedopovediac vetu, ktorú mal na jazyku:
     </tei:p>
     <tei:p>
      – Mama… pán Buoc…
     </tei:p>
     <tei:p>
      Ona sa vrhla dopredu ako proti prúdu vĺn. Zavolala:
     </tei:p>
     <tei:p>
      – Drahý Bože!
     </tei:p>
     <tei:p>
      Milan obrátil späť svoju tvár a hľadel na Matúšovu ruku, ktorá   visela z peľaste. Povedal pomaly:
     </tei:p>
     <tei:p>
      – Práve… zomrel.
     </tei:p>
     <tei:p>
      A ona videla, videla… niet viac proroka.
     </tei:p>
    </tei:div>
   </tei:div>
   <tei:div type="chapter">
    <tei:head>
     Modrá katedrála
    </tei:head>
    <tei:div type="chapter">
     <tei:head>
      1
     </tei:head>
     <tei:p>
      Zem sa zafarbila do fialova. Vrtela sa ťarbavo a ľudia cítili   úzkosť, lebo v kusoch vzduchu, ktoré odpadávali z jej vlhkého   povrchu, neprestajne to pišťalo a stenalo.
     </tei:p>
     <tei:p>
      Zelená brána sa otvorila, bola to brána väznice. Igor sa díval   hore nad stromy. Oblaky sa napúšťajú smolou, tá sa ťahá ako   podlhovasté hrušky. Vidí sa mu, že chce kväckať dolu do polí a do   hôr.
     </tei:p>
     <tei:p>
      – Bude pršať, nie? – vraví.
     </tei:p>
     <tei:p>
      Dozorca niečo hundral, nebolo ho rozumieť, zaiste prechladol v   noci a mal z toho teraz zachrípnutý hlas. Šramotal kľúčom, veľké   železá v zámke sa triasli a zvonili. Igor si húžvil ruky a mračil sa,   takže vyzeral ako človek, ktorého niečo znepokojuje. Tamten sa   konečne ozval. Otváral veľmi ústa, bolo vidieť, že si premáha   hrdlo.
     </tei:p>
     <tei:p>
      – Nuž zbohom, Lambert… azda sa ešte niekde stretneme.
     </tei:p>
     <tei:p>
      Horko sa zatváril. Vyzeralo to ako na smiech:
     </tei:p>
     <tei:p>
      – Možno. Zbohom.
     </tei:p>
     <tei:p>
      Cez ulicu bežali školské deti. Dozorca vravel:
     </tei:p>
     <tei:p>
      – Hľa, aké sú veselé.
     </tei:p>
     <tei:p>
      – Naozaj. Mali by si dávať trocha pozor.
     </tei:p>
     <tei:p>
      Potom nastala chvíľka ticha. Igor však neodchodil. Zaumienil si,   že ešte niečo povie. Pohladil sa po lícach, akoby skúšal, či je dobre   oholený. A povedal:
     </tei:p>
     <tei:p>
      – Neviem, čo je to. Niečo mi zviera dych.
     </tei:p>
     <tei:p>
      – Musíte privyknúť na tento vzduch. Lebo vonku je to iné ako tam   dnu.
     </tei:p>
     <tei:p>
      – Myslíte? Ešte včera som o tom uvažoval, lebo som mal celkom   jasnú predtuchu, že zakúsim zvláštne pocity, keď budem odchodiť.   Myslíte teda, že vzduch? No neviem, predstavte si len, že sa to akosi   podobá strachu. Aké smiešne. Nikdy predtým by som si nebol pomyslel   na niečo takého.
     </tei:p>
     <tei:p>
      Neskoršie doložil:
     </tei:p>
     <tei:p>
      – Je to tak, až teraz chápem, že to vskutku bude strach, a nič   iného.
     </tei:p>
     <tei:p>
      Spoza roztrhnutého húfa mráčikov padajú na zem v širokých vejároch   lúče a veľmi pália. Cez prach sa šmýkajú zelené a karmínové pásiky,   svietia oslnivo a všetky sa otáčajú okolo jedného bodu, ktorý nevidno   a ktorého polohu možno predsa ľahko uhádnuť, pretože je to slnko. My   všetci sme k nemu stále priťahovaní, nevieme o tom často; toto   pôsobenie je tajné a mohutné.
     </tei:p>
     <tei:p>
      – Zbohom, – volá Igor ešte raz, vzďaľuje sa a hlas sa mu trepoce   vo výške medzi plechovými strechami. Stúpal do kopca po starom   dláždení, ktoré je už celé obšúchané a ktoré sa vždy ligoce akýmsi   sivastým popraškom.
     </tei:p>
     <tei:p>
      Stretol dve mníšky. Vracali sa z kláštora zo svojej každodennej   prechádzky v gaštanovom sade. Boli to tiché postavy, ich kroky nebolo   vôbec počuť, nevidel im nohy ani oči, boli celé čierne a biele.   Kráčali proti nemu a zdalo sa, že sa spytujú:
     </tei:p>
     <tei:p>
      „Ach, to si ty, Igor? Ty si to?“
     </tei:p>
     <tei:p>
      A on im odvetí:
     </tei:p>
     <tei:p>
      „Ja… ja… ako to, že ma ešte poznáte po takom dlhom čase? Nezabudli   ste?“
     </tei:p>
     <tei:p>
      „Nie, nezabudli, Igor, nezabudli, dobre sa na teba pamätáme,   vídali sme ťa často, vieš, mával si na sebe kabát škoricovej farby a   túlaval si sa po uliciach.“
     </tei:p>
     <tei:p>
      „Naozaj… celkom tak, ale to bolo už veľmi dávno… Akože sa máte,   sestričky? Dobre? Vidíte, mňa už pustili. Načisto ma pustili. Stalo   sa to pred chvíľočkou.“
     </tei:p>
     <tei:p>
      Ony na to kyvkajú hlavami a tešia sa:
     </tei:p>
     <tei:p>
      „Aké znamenité… no, hľa… a ver nám, často sme si myslievali, že   potom už bude azda dobre, keď ťa takto stretneme. A hľa, už to aj   prišlo. Teda pustili ťa? No, no. A koľko sme sa namodlili za teba!   Keby si len vedel. Lenže ty to akiste nevieš, veľmi mnoho, každý   večer a každé ráno.“
     </tei:p>
     <tei:p>
      „Každý večer a každé ráno? Za mňa?“
     </tei:p>
     <tei:p>
      „Áno. Za teba, Igor. Aby si mal dobré srdce, každý večer, a aby si   mal jasné myšlienky, každé ráno. Veru.“
     </tei:p>
     <tei:p>
      Zasmial sa. Robil „hm, hm“.
     </tei:p>
     <tei:p>
      „Prečo sa smeješ? Sme vari také úbohé, že nás nemožno odmeniť   ničím, iba smiechom?“
     </tei:p>
     <tei:p>
      „Ste smiešne. Myslím, že sa neurazíte.“
     </tei:p>
     <tei:p>
      „To nie, ale prečo – a tu kyvkajú ďalej – prečo, veď sa nepatrí   byť zlodejom. Ani darebákom, ani vôbec zlým človekom. Rozumieš? Nuž   pozrime, tak sa smeješ ako samopašný chlapec. Rozumieš, nepatrí sa   to! Lebo zlých ľudí boh tresce, vidí všetkých a ani jeden sa pred ním   neskryje. Never, čo iní vravia. Boh je tamhore nad nami a vidí   všetko, už je to raz tak, veru hej, a tresce nemilosrdne, ak sa mu   niekto protiví. No áno, Igor.“
     </tei:p>
     <tei:p>
      Aj ich čepce sa natriasajú a šuští to v nich, akoby boli napchaté   suchým lístím.
     </tei:p>
     <tei:p>
      „Vedz, Igor, že tresce.“
     </tei:p>
     <tei:p>
      Prešli pomimo. Obzrel sa za nimi, kráčali, nič nevraveli a vo   svojej tichosti boli celé čierne a biele.
     </tei:p>
     <tei:p>
      Igor Lambert sa prehol v chrbte. Povedal:
     </tei:p>
     <tei:p>
      – Ach, som ako dolámaný.
     </tei:p>
     <tei:p>
      Bol, sťaby bol odniekiaľ spadol na niečo tvrdého, napríklad na   dlážku alebo na udupanú zem. Vložil si prsty do úst, zahvízda, myslí   si, dostal na to odrazu veľkú chuť, zahvízda divo ako niekde v   horách, aby sa to poriadne ozvalo a zatriaslo celým mestom a oblohou,   aby sa ľudia naľakali a vystrčili z okien predesené tváre. Zahvízda a   hneď uvidí, čo urobia tie dve, či sa tiež zľaknú a či pôjdu pokojne   ďalej.
     </tei:p>
     <tei:p>
      Nie, nezahvízda, rozhodol sa inak, potriasol hlavou, pôjde po   ulici a nik nemusí o ňom vedieť, že sa volá Igor Lambert. Pôjde si   tak ako tí ostatní; tak, akoby sa vracal z obchodu alebo z úradu a   akoby myslel na čiernu kávu, na noviny alebo na niečo podobného.   Alebo na malé deti.
     </tei:p>
     <tei:p>
      Mníšky zmizli za rohom.
     </tei:p>
     <tei:p>
      Pozoroval dosť dlho domy a povozy a nevedel, čo by si mal počať.   Okúňal sa okolo stanice, kde bol ohlušujúci ruch, potom ho to   zunovalo a odišiel do istej bočnej ulice, cez ktorú tiekla v jarčeku   hustá voda a kde bolo všetko ako vymreté. Šiel ešte ďalej. Až sa   dostal konečne ku kostolíku, okolo ktorého lietali holuby. Trepotali   krídlami a Igor cítil na tvári teplé závany vzduchu. Vnútri však bolo   oveľa chladnejšie. Kostolík bol celkom malý a tmavý, takže v prvej   chvíli videl pred sebou len akúsi hmlistú tmu. Potom sa pomaly   rozhľadel a všetko mohol pozorovať. „Čo tu hľadáš, Igor?“ spytovali   sa ho krížiky, ktoré sa trblietali na oltári. Veru, Igor to sám   nevedel, a keď si sadol do lavice a v dreve to puklo, temer sa   naľakal, že naň niečo spadne a že to spraví veľký hrmot. Veru, Igor   nevedel, čo sa s ním robí; v očiach mal taký plachý a krotký výraz,   že by sa mu teraz jeho starí známi celkom iste začali preto   smiať.
     </tei:p>
     <tei:p>
      Okolo hlbokých okrúhlych okien rozlievali sa po stenách veľké   škvrny. Igor hľadel na ne cez prižmúrené mihalnice a pritom mal taký   podivný dojem, že sú to staré vzácne maľby, maľované vrúcnosťou   zašlých dôb.
     </tei:p>
     <tei:p>
      Vravel si:
     </tei:p>
     <tei:p>
      – Čo teraz?
     </tei:p>
     <tei:p>
      Obdivoval všetku tú nádheru okolo seba. Odpovedal si:
     </tei:p>
     <tei:p>
      – No nič. Zostanem tu. Pretože som v jeho príbytku, pánboh sa vari   o mňa postará.
     </tei:p>
     <tei:p>
      A ani netušil, že sa tak aj stane. Postaral sa oň tým spôsobom, že   mu zoslal na oči sen; a tento sen pochádzajúci od samého boha bol   podobný nejakej hre a nejakej armáde, ktorá bojuje.
     </tei:p>
     <tei:p>
      *
     </tei:p>
     <tei:p>
      Mal pred sebou veľkú ružicu, na nej boli podoby ľudí, zvierat a   rastlín, všetko sa tam kúpalo v slnečnom jase, a preto nie div, že to   bolo pravé tepané zlato. Medzi múrmi sa otvoril ohromný priestor a   Igor ihneď videl, že je to vysokánska katedrála, v ktorej jeho kroky   a jeho dych uniká do nekonečna za hladinu oblohy a ozvena sa vracia   až po dlhej chvíli ako nejasný spev a ako organová hudba. Slnce sa   pohrávalo v prázdnej lodi, ktorá bola modrá, a pohrávalo sa tak, ani   čo by bolo dieťa, ktoré vyhadzuje do vzduchu farbisté sklá. Hľaď,   Igor: škvrny žiary, ktorá sa trbliece ako krížiky na oltári, majú   zrazu podobu okenných tabúľ a pomaly sa kĺžu po hranatých stĺpoch z   kameňa, po výstupkoch, po stupňoch a po dlaždiciach. A v žiare   plávajú po dlaždiciach. A v žiare plávajú oválne bublinky tieňa, sú   červené ako krv, keď sa vylieva z čerstvej rany. Igor sa tomu divil,   „oh, oh, aké je to nádherné!“ Svetelný meč dopadol na oltárny obraz,   preniká cez mramorové sochy a cez krištáľové ľalie, bolo vidieť, ako   sa v ňom hmýria zrnká prachu; nebol to však prach, boli to kúsky   svetla, ktoré sa rozsypalo po celej zemi z prvotného veľkého ohňa.   Popukaná olejová farba ligotala sa a roztriasla na stenu hnedú hmlu.   V jednej chvíli sa celkom tak zazdalo, že všetky sviece nad oltárom   sa zažali samy od seba a že šľahá z nich belasý plamienok ako   rozvíjajúci sa kvet. Odrazu však prišiel oblak. Bol široký a hustý,   vtiahol sa celý do okna, ktoré malo predtým farbu mladých hrachových   strúčikov. Sklá vtedy stmaveli a v katedrále sa rozľahlo modré šero.   Igorovi skočil do rukáva kúsok zimy a rozbehol sa mu po tele ako vlna   vody. Svetelné škvrny zmizli a bublinky tieňov sa rozšírili ohromnou   rýchlosťou a všetko zaplavili. Z lomených okien pozerali na Igora   poctivé gotické obličaje a mlčali práve tak, akoby na niečo čakali.   Títo svätí boli celí žltí, mali vysoké čelá a trochu šikmé oči,   uprostred ktorých sa im v modrom skveli krúžky, podobné prsteňom.
     </tei:p>
     <tei:p>
      – Moji dobrí svätí, – vravel im Igor, – akí ste vychudnutí! A   bledí! Ste takí vychudnutí a takí bledí ako mŕtvoly, ktoré som často   vídaval, keď som zo zvedavosti niekedy pozrel do márnice. Bože drahý!   Bože.
     </tei:p>
     <tei:p>
      Neodvetili. Boli nemí a nehybní; ani ústami, ani okom nepohli, len   sa dívali a čakali.
     </tei:p>
     <tei:p>
      – Na čo čakáte? – spytoval sa, lebo mu bola nepochopiteľná ich   mĺkvota. – Necítite vôbec únavu?
     </tei:p>
     <tei:p>
      Dával im takéto otázky, dúfal, že sa mu konečne podarí priviesť   ich k reči.
     </tei:p>
     <tei:p>
      – Úbožiaci, zaiste sa veľmi nudíte, – hovoril s prídychom   dôvernosti, akoby starým známym. – Necítite ľútosť za hukom, ktorý   vládne tam vonku? Ach, ja viem, že áno, viem, že sa azda bojíte   priznať pravdu.
     </tei:p>
     <tei:p>
      A tak vravel ďalej, bol len sám v ohromnej lodi a hlas sa mu   ozýval, utekal preč mocný a vracal sa vysilený a slabý. Keď to už   trvalo dosť dlho, dostal odrazu vnuknutie a pochopil mlčanie svätcov.   Mlčia, pretože je to pokora. Mlčia, pretože je to odriekanie. Ach   áno, tak je to! Teraz si musí vyčítať, že ich oblial svojím štipľavým   posmechom, hoci nebol v práve. Hľadel do prsteňov, ktoré vírili, a   takto prosil:
     </tei:p>
     <tei:p>
      – Ó, ja vidím, že ste zhovievaví a že kedykoľvek vás o to   požiadam, skloníte hlavu a odpustíte mi. A aj to vidím, že mi ukážete   cestu a že ma neopustíte, keď budem kráčať v temnotách. Ó, ja to   vidím! – Vtom sa Igor strhol, kopol nohou do lavice, prázdny priestor   zaduňal… ach, kde už stretol túto tvár, chudú, žltú a s trocha   šikmými očami, kde? Kde už pozoroval túto pokojnú a tichú žiaru?
     </tei:p>
     <tei:p>
      Ale ako sa Igor prebudil, hneď cítil v zraku inú žiaru. Bola to   bledá a studená žiara smútku. Trel si čelo. Bol zas v malom   kostolíku, kam sa neočakávane vrátil. Ale organová hudba znela ešte   neustále. Pravdaže, už sa pamätá, ako to bolo, pamätá sa, sprvu sa   akosi zarazil, pretože nevedel, čo to všetko má znamenať. Vonku   čľapotal dážď a jeho jednotvárnosť pôsobila, že Igor pokračoval v   predošlých myšlienkach, akoby sen ešte trval vo svojej predošlej   sile. Obzeral sa. Podivné. Svätcova tvár sa vrátila z katedrály, aby   tu svietila ďalej. Hľa, len si ju všimni, Igor, len dávaj pozor na   každú podrobnosť. Tvár bola v každom z okrúhlych okien. Premokla   mliečnou polotmou a chvíľkami sa zatrblietala ako sklený prach.   Veruže, aj krúžky v modrom vírili celkom tak ako v katedrále a   spokojná úprimnosť týchto očú sa veľmi podobala vode v horskom   potoku. Vtom sa práve Igorovi mihlo rozumom: Už to viem. Hľa, Albín   Gút kráča horou a slnce, ktoré prerazilo cez húšť stromov, okrášlilo   ho zlatom. Tak, tak, Albín Gút má tvár toho svätca. Lebo Albín je sám   svätcom, akého ani nenájsť v celom kraji.
     </tei:p>
     <tei:p>
      Lež letné búrky netrvajú dlho a táto tiež len tak naponáhlo   preletela nad mestom. Nebolo to nič, len rozpadávajúci sa oblak,   ktorý zašumel čiarami vody, poskočil zo strechy na strechu a potom sa   odvalil za obzor.
     </tei:p>
     <tei:p>
      Keď Igor vyšiel von, oslepilo ho biele slnečné svetlo, po ktorého   napnutých strunách kotúľali sa guľôčky dažďovej vody. Z pariacej sa   zeme vystupovalo v širokých vlnách vlhké teplo a napĺňalo vzduch   vôňou mokrej trávy.
     </tei:p>
     <tei:p>
      Vtedy sa to stalo, keď Igora pojala tá neuveriteľne mocná túžba po   novom jasnom živote. A odhodlal sa, že s ňou bude kráčať ruka v ruke   ako brat so sestrou. Rozpomínal sa celkom dobre na Albína z   Vyhnaniska. Videl ho pred sebou takého, aký bol, vždy vážne   mysliaceho a mravného. Volal naň z vŕšku tam doma:
     </tei:p>
     <tei:p>
      – Si zlý, si veľmi zlý, Igor! Nehanbíš sa?
     </tei:p>
     <tei:p>
      A on sa vtedy veru hanbil oveľa menej ako dnes. Lebo dnes sa v ňom   stále mútia dojemné spomienky a tie privolávajú naň hanbu.   Vravel:
     </tei:p>
     <tei:p>
      – Si hlúpy, Albín.
     </tei:p>
     <tei:p>
      (Takto, hľa, už v detstve prejavovali náhľady, ktorými sa od seba   odlišovali.)
     </tei:p>
     <tei:p>
      – Otec však hovoril, že skončíš na šibenici, celkom iste, lebo máš   zlodejské oči.
     </tei:p>
     <tei:p>
      No Igor sa tomu vysmial:
     </tei:p>
     <tei:p>
      – Na šibenici, haha. Zlodejské oči, haha! Ako ti to prišlo na   um?
     </tei:p>
     <tei:p>
      Utekal preč a len sa neustále smial. Smiech vial za ním ako plášť:   haha, haha! Po chvíli sa obzrel a videl, že Albín stojí vo vysokej   tráve a že mu vietor previeva vlasy. Na Albínovi bolo vidno akúsi   vnútornú krásu, ktorú nik nevie vystihnúť slovom; a ak by ste aj tak   chceli jeho tvár k niečomu pripodobniť, museli by ste povedať, že   vyzerala tak, akoby ju boli vyrezali z bieleho dreva, cez ktoré   pretiekol prúd čistej vody. Bola to čistá tvár.
     </tei:p>
     <tei:p>
      A tak teraz Igor cítil nad hlavou mohutnú klenbu modrej katedrály,   z ktorej naň pomaly klesajú ľahké krídla náhlej milosti a z diaľky ho   sužuje volanie: si zlý, si veľmi zlý, Igor!
     </tei:p>
     <tei:p>
      Holuby zas lietali okolo veže. Uvedomil si, že odteraz sa musí   zmeniť nesmieme mnoho vecí. Vravel si: „Bože môj, ako dávno som už   nevidel domce na Vyhnanisku?“ Stúpal po opadaných listoch a počítal   roky, ako šli za sebou: jeden, dva, tri… Pokrčil plecom, lebo sa mu   zdalo, že sa predsa len nepamätá dokonale na každú podrobnosť.
     </tei:p>
     <tei:p>
      Slnce sa tamhore v lesoch balilo do chvejúcej sa hmly, nebola to   hmla, bol to koniec dňa, a odchodilo, odchodilo. Mizlo pomaličky a   táto pomalosť bola bolestná pre Igora, ktorý vtedy mal v sebe ľútosť   za akýmsi dávnym mŕtvym. Slnce zapadlo, zložilo svetlá do vyšúchaného   sedla v pohorí a rozdúchalo okolo seba obláčiky, podobné papierom   rôznych farieb.
     </tei:p>
     <tei:p>
      Dlho pozeral pred seba, pozeral do veľkej diaľky. Tam sú vrchy za   sebou, veľké i malé, zelené i belasé i hnedočervené. A celkom vzadu   trčí spoza hrebeňa okrúhly vŕštek, a keď naň tak pozeráte a   nežmurkáte, celkom isto sa vám zazdá, že to tam leží medveď, že spí a   že sa mu pri dychu dvíha brucho. To je Vyhnanisko.
     </tei:p>
     <tei:p>
      Igor vedel:
     </tei:p>
     <tei:p>
      – Vrátim sa ta. Hneď zajtra sa vrátim.
     </tei:p>
     <tei:p>
      Túženie, ktoré ho zachvátilo, bolo nezmieriteľné.
     </tei:p>
     <tei:p>
      *
     </tei:p>
     <tei:p>
      Všetko to spoznával! Chcelo sa mu zrazu vykríknuť: Náš plot! Náš   plot! Bol čierny ako rad nejakých vychudnutých mníchov. A potom zas:   Naše stromy! Boli sklonené k zemi ako stareny, ktoré sa zišli po   mnohých rokoch a teraz si rozprávajú, čo od svojho posledného   stretnutia zažili. A nakoniec: Náš dom! Ó, bože, ozaj náš dom!   Prichádzal náročky od záhrad, aby ho nik nemohol zbadať, a keď   vstúpil na dvor, zavalila ho taká opojná radosť, že by nebola bývala   príliš ťažká vec vydýchnuť zhlboka a povedať: Teraz plačem. Robil   pomalé kroky, lebo si chcel dopodrobna prezrieť každú maličkosť okolo   seba. Vravel si: „Aha, tamtú skalu poznám.“ Potľapkal ju, bol to   starý drsný priateľ jeho chlapčenských rokov. Vždy sa na ňu postavil,   keď bol zvedavý, či sa od doliny neblíži búrka. „Hľa, a tamto je   jarček,“ povedal. „Jarček, ktorým kedysi za jarných dážďov obyčajne   čurčala žltá voda.“ Pripomenul si naraz celkom zreteľne, ako si ešte   za detstva v tejto vode máčaval prsty a aký to bol preň príjemný   pocit. Len si predstavte, dotýka sa tenulinkých prúdov, ktoré sú   hybké ako hodváb a ktoré spievajú smutné i veselé pesničky. Akoby ho   niekto uspával. Jeho oči plávajú preč, preč, ďaleko, poskakujú vo   výmoľoch a svetielkujú a plačú. Takto plačú: Igor, Igor, je to   zvláštne, keď ľudia žijú tu na zemi a keď sa trápia a keď sa   veselia.
     </tei:p>
     <tei:p>
      Na dvore zostal zo starých čias sud, bol už celý popukaný, hnili v   ňom listy, vetvičky a voda. Povedal mu: „Poznám ťa, lebo ty si ten   sud, do ktorého moja nebohá mať každý rok nakladala kapustu. Aké   smutné, že ťa tu takto vidím!“ V tom bol veru naozaj veľký zármutok   pre Igora, pretože badal, že nič nebolo ušetrené starobou, ktorá tak   podivne zarážala potuchlinou. A dvor bol skutočne celý pustý a plný   biedy, sťa by to ani nebol ten starodávny krásny dvor Lambertovcov z   Vyhnaniska. Zarástol hrubou trávou, kyvotala sa a šumela, takže   pripomínala strapce na pohrebných vozoch – a bolo to takmer také   isté, ako keď niekoho vezú na cintorín.
     </tei:p>
     <tei:p>
      Tu sú sivasté steny, poprehýbané a plné tieňov. Igor pohladí   tehlu. „Ty si to?“ vraví, „starý náš dom, ty, no, hľa, tu som zas.   Pamätáš sa ešte na toho naničhodníka Igora? Čo? Pováž si, prišiel   som, aby si nezostal celkom opustený na svete. Nadišla ma nesmierna   clivota, nuž tu som.“ Lež dom ho nevíta, nestíska mu ruku, neusmieva   sa potešením, ale sa krčí a mlčí v utiahnutí, pretože je už príliš   ošarpaný, pretože sa z neho omietka lúpe všade a pretože sa podobá   človeku, postihnutému prašinou. Hľaďte, takáto je skromnosť   pokorených nešťastím. Igorovi tlčie srdce a darmo sa namáha striasť   zo seba dojem, že stretol akúsi osobu, ktorá sa naň smutne díva a   ktorá v tomto smútku plače.
     </tei:p>
     <tei:p>
      V oknách, plných zaprášenej hmly, ležali podochnuté muchy. Vravel   si: „No, na moj veru, ani muchy tu nevydržali žiť?“ Fúkol na ne,   prevracali sa, telá mali scvrknuté a nohy poprepletané ako uzlíky   nití.
     </tei:p>
     <tei:p>
      Otvoril dvere. Neboli vôbec zamknuté. „Pí,“ zapišťala myš a mihla   sa cez miestnosť, ktorá sa vo svojej prázdnote zdala nezvyčajne   veľká. Na pavučinách sa hojdali malé červené telá a prebleskovali,   keď na ne padla slnečná žiara.
     </tei:p>
     <tei:p>
      To bol, hľa, Igorov domov. Či mohol kedy očakávať, že ho nájde raz   takýto? Nie, nie, to nemohol očakávať, lebo si ho v predstavách vždy   maľoval a krášlil, takže po toľkých rokoch už musel byť skvelý ako   kráľovský palác.
     </tei:p>
     <tei:p>
      A predsa rodičia zanechali čosi Igorovi ako dedičstvo, ako   dedičstvo svojej lásky. Bol to starý farbotlačový obraz v ťažkom ráme   s vyrezávanými ružami, ktorý až dodnes zostal visieť na holej stene.   Igor sa mu veru oveľa väčšmi potešil ako hocičomu inému. Lebo on vie   už odjakživa, že to nie je len obyčajný obraz. Nikdy naň nezabudol,   ani vo svete, ani medzi ľuďmi, ani v žalári; hladina jazera, ktorá   svieti ako čierne sklo, ho neopúšťala, pretože mu stelesnila v   myšlienkach jeho detstvo: a to tiež muselo byť slnečné a čierne   zároveň. Obraz, aby ste rozumeli, predstavuje jazero, okolo neho   vysoké vrchy s bielymi končiarmi a na jazere čln, plný ľudí, ktorí sa   ozdobili vencami kvietia. Vždy sa pýtal otca: „A kam veslujú s   člnom?“ Otec vravel: „Na druhý breh.“
     </tei:p>
     <tei:p>
      „Ó, až na druhý breh? Až celkom na druhý breh?“
     </tei:p>
     <tei:p>
      „Áno. A tam vystroja veľkú svadbu; na svadbe budú hrať, jesť a   smiať sa. Vieš, Igor?“ No tak veru, a Igorovi sa táto rozprávka   nesmierne páčila, hoci v nej nebolo počuť ani o černokňažníkovi, ani   o šarkanoch. Páčila sa mu vari len preto, že bola taká krásna a že   mohol všetko vidieť jasne pred sebou.
     </tei:p>
     <tei:p>
      Vtedy sa práve Igor obzrel. Niekto mu položil ruku na plece.   Podívajme sa! Koho nevidel! Bol to starý človek… ach, panebože, a   tento starý človek bol sám Igorov otec. Dali sa do reči. „Ako to, že   ste zomreli tak neočakávane?“ spýtal sa. „Zomrel som, lebo ma   utrápilo nešťastie. Dobre vieš, aké nešťastie tým myslím.“
     </tei:p>
     <tei:p>
      „Áno, áno.“ Pohybuje fúzmi, tak smiešne nimi pohybuje! Sadne si na   dlážku, kladie triesku vedia triesky (po zemi boli totiž rozhádzané   kúsky dreva). A takto vraví: „Kde si bol tak dlho, syn môj?“ Čaká   niekoľko minút a pohráva sa ďalej. Igor sa veru bál odvetiť, vedel,   že ho otec bude karhať, ak sa dozvie pravdu. Dal sa do plaču, vravel   medzi hlbokými vzdychmi: „Nie, nie!“ Nazdával sa dokonca, že otec   vezme palicu a bude ho biť. Ale otec zanechal triesky a ani mu na um   neprišla bitka; vytiahol si fajku a začal fajčiť. Igor cítil vôňu   dymu.
     </tei:p>
     <tei:p>
      Cez starcovu podobu plynuli modré škvrny… Tieto škvrny sa nazývajú   minulosťou; minulosťou, ktorá nám všetko berie.
     </tei:p>
     <tei:p>
      Bol zasa sám. Otca nikde.
     </tei:p>
     <tei:p>
      *
     </tei:p>
     <tei:p>
      Večer vyšiel krásny mesiac. Bol ohromný na suchom nebi a podobal   sa vejáru s gombičkou zo slonovej kosti, rozširoval sa a tak stále   rástol.
     </tei:p>
     <tei:p>
      Júlia práve prešla popred lambertovský dom. Išla vo tme, nuž nie   div, že stúpila na halúzku, ktorá ležala na ceste. Halúzka sa   prelomila a zaprašťala. Júlia povedala:
     </tei:p>
     <tei:p>
      – Ľaľa, stúpila som na halúzku.
     </tei:p>
     <tei:p>
      Hneď sa však poobzerala, lebo jej neobyčajne čudne predchodilo   počuť v tíši svoj vlastný hlas. Skoro uverila, že ju niekto načúval.   Kto by to mohol byť?
     </tei:p>
     <tei:p>
      A povedala:
     </tei:p>
     <tei:p>
      – Niekto je nablízku.
     </tei:p>
     <tei:p>
      Cítila to, hoci sa to nedalo vysvetliť nijakým spôsobom. Tu jej   prišla na um tá pochabá vec. Čo keby nazrela do vytlčeného okna na   opustenom dome? Júlia sa nikdy nejako nevyliečiteľne nebála, bývala   dosť smelá a často ju preto rodičia pripodobňovali ku chlapcom. I   vravela:
     </tei:p>
     <tei:p>
      – Ba veru nazriem doň a dúfam pevne, že sa mi ukáže diabol vo   svojej pravej podobe.
     </tei:p>
     <tei:p>
      Uhádnete vari, že to bol iba žart. Veď si hútala: A ktože iný by   mohol byť obyvateľom tohto domu? Len sám diabol ním je. Veru, diabol   sa v ňom usalašil a teraz si okukáva svet cez okno, ktoré je prázdne   ako slepé oko. A tak ďalej. Usmievala sa na takýchto   bláznovstvách.
     </tei:p>
     <tei:p>
      Skočila. Krok. Ešte jeden krok, a v tom pozrela dnu. Mesiac sa   díval na ňu od chrbta a hočkal sa na svojej ohromnej hojdačke.   Vykríkla:
     </tei:p>
     <tei:p>
      – Jaj!
     </tei:p>
     <tei:p>
      Vzduch pred ňou voňal akosi mandľami. Čerstvými mladými mandľami s   trochou horkosti a trochou sladkosti. Vykríkla:
     </tei:p>
     <tei:p>
      – Och!
     </tei:p>
     <tei:p>
      Júlia ho videla. Ležal na slame a nohy mal prikryté kabátom. V   ústach sa mu ligotali okraje zubov. Sú to jeho ústa, bože, a tieň   mreže mu pretína oči a bradu. Nemožno tomu veriť, nemožno! Či to nie   je mŕtvola, Júlia? Povedz, mŕtvola, ktorej ktosi rozštiepil sekerou   hlavu napoly! Áno, sekerou. Ba nie, pretože zreteľne počuť, ako   dýcha. Ach, ach, Igor. Júlia si nevie dať napochytre myšlienky do   náležitého poriadku, keby si len tušil, Igor!
     </tei:p>
     <tei:p>
      Skutočne má zvláštnu tvár. Takto si ju na prvý pohľad nazvala:   tvár povaľača, tvár zlodeja a tvár šaša. Zaiste ju má ešte rád, to si   myslela; a hoci už jeho lásky vôbec nepotrebovala, predsa len bola   toho náhľadu, že je to pekné, ak nás niekto ľúbi.
     </tei:p>
     <tei:p>
      *
     </tei:p>
     <tei:p>
      „Huhú, Júlia, huhú,“ volal na ňu kedysi dávno chlapec Igor a   hádzal kamene za veveričkami. Ona vravela: „Nehádž, Igor.“ Pýtal sa:   „Naozaj?“
     </tei:p>
     <tei:p>
      „Naozaj.“ Potom nehádzal a volal: „Júlia, máš pekné oči, pekné,   nebudem hádzať.“ A skočil zo skaly do priepasti, nato sa z nej   vynoril a smial sa. „Haha, haha, vidíš, tu som a nezabil som sa.“ Ona   povedala: „Daj si pozor, Igor, na skalách sú vretenice.“ On: „Nebojím   sa, nebojím, zabijem vretenicu a donesiem ti ju. Hej? Donesiem ti   ju.“ Bála sa: „Ó, nie, radšej nie.“ Oblapil ju a vravel: „Tak teda   nie. Dobre. Ale donesiem ti kvet. Áno? Chcela by si kvet?“ Bránila sa   mu a vypytovala sa zvedavo: „Aký kvet, povedz mi, aký?“
     </tei:p>
     <tei:p>
      „Veľký, belasý a žltý a červený, vieš? Krásny zvonec a bude robiť   bilin, bilin, haha, haha! Počkaj.“ Odbehol a priniesol kvet, bol   práve taký, ako sľúbil. Podal jej ho a ona si ho pyšne niesla domov.   Neustále sa jej kýval v ruke a zvonil: bilin, bilin.
     </tei:p>
     <tei:p>
      Teraz sa odrazu Igor začal hýbať. Igor, Igor, šeptala a srdce sa v   nej trepotalo. Najprv zívol a bolo to také zívnutie, čo dokazovalo,   že Igor ešte celkom nebol usnul. Azda spomienky ho prebudili, ktovie,   azda zvonček, ktorý robil bilin, bilin. Júlia sa nijako nevedela   pohnúť z miesta, na ktorom stála. „Pane na nebi,“ stŕpla, „teraz ma   zbadá a niečo povie. Ach, len to nie, je to hrozné, keby si si chcel   zatvoriť oči, Igor, a nevidieť ma a vo chvíľočke zaspať. Urob to,   Igor, urob, prosím ťa!“
     </tei:p>
     <tei:p>
      On ju však predsa zbadal. Naťahoval nohy. Díval sa. Díval sa, a   nie div teda, že zazrel jej horiace oči. Urobil rýchly pohyb:
     </tei:p>
     <tei:p>
      – Júlia!
     </tei:p>
     <tei:p>
      A ona si pretiera oči, ani čo by ju niečo štíplo.
     </tei:p>
     <tei:p>
      – Dievčatko, či ma už vari nepoznáš?
     </tei:p>
     <tei:p>
      Júlia si vraví: „Ujdem, celkom iste ujdem, nech si kričí za mnou.   A hlas sa mu vôbec nezmenil, má ho celkom taký ako pred dlhými rokmi.   Smiešne, ako pred dlhými rokmi. Nuž aha, on sa mi smeje, Igor sa mi   smeje!“
     </tei:p>
     <tei:p>
      – No, čože je, Júlia?
     </tei:p>
     <tei:p>
      – Ach, nič, – vravela a obrátila sa.
     </tei:p>
     <tei:p>
      – Bojíš sa ma azda?
     </tei:p>
     <tei:p>
      Veru, keby to len tušil, ako sa ho nesmierne bojí! Ale s tým sa   nemožno priznať, musí mu povedať, že sa ho ani troška nebojí, že má v   sebe dosť odvahy. A takto vravela potom bez rozmýšľania a zmäteno,   pritom cítila, ako sa jej pošklbávajú nervy okolo očú:
     </tei:p>
     <tei:p>
      – Nie, Igor, nie.
     </tei:p>
     <tei:p>
      Ako sa však hanbila! V hrdle mala ohromnú úzkosť a on to celkom   iste pobadal. Veď prečože by sa jej potom tak nedôverčivo pýtal:
     </tei:p>
     <tei:p>
      – Ani trochu?
     </tei:p>
     <tei:p>
      – Jaj, Igor, ako zvláštne sa na mňa dívaš!
     </tei:p>
     <tei:p>
      Vyskočil a roztiahol smiešne svoju mastnú tvár.
     </tei:p>
     <tei:p>
      – Hihi, ako vieš skákať!
     </tei:p>
     <tei:p>
      Júlia sa celá začala triasť od smiechu. Ale srdce jej predsa ešte   vždy zúfalo bilo ako predtým.
     </tei:p>
     <tei:p>
      Tancoval po izbe, rozhádzal všetku slamu a tlieskal si po   stehnách.
     </tei:p>
     <tei:p>
      – Igor, Igor, – volala v návale oslobodzujúceho smiechu.
     </tei:p>
     <tei:p>
      Potom zapískal ako vták a zakvákal ako žaba.
     </tei:p>
     <tei:p>
      – Hihi, ešte si to nezabudol?
     </tei:p>
     <tei:p>
      Nakoniec sa postavil na ruky, prevrátil sa a spadol na chrbát.
     </tei:p>
     <tei:p>
      – Vidíš, – kričal a odhŕňal si z očú steblá slamy, – ešte som vždy   taký blázon!
     </tei:p>
     <tei:p>
      Pristúpil k oknu. Videla tvrdé plecia, ako sa mu chveli.   Porozumela, že sa v nich skrýva moc starých otrokov. Urobila krok   dozadu, krok plný úzkosti, ktorá ešte nemala dosť času, aby celkom z   nej vymizla. Vraví bojazlivo:
     </tei:p>
     <tei:p>
      – Celý si sa zadychčal.
     </tei:p>
     <tei:p>
      – Ó, nie, len trochu.
     </tei:p>
     <tei:p>
      Bol blízko nej.
     </tei:p>
     <tei:p>
      – Júlia, – povedal, – nedôveruješ mi?
     </tei:p>
     <tei:p>
      A až teraz konečne videla, že už niet nijakej príčiny na obavy.   Videla to v jeho hnedých očiach, kde horeli malé a veľmi jasné   obrázky jej vlastného obličaja.
     </tei:p>
     <tei:p>
      – Keďže je tak, Igor, rozumej… nebolo to ľahké zbaviť sa náhleho   preľaknutia, keďže je to tak, že si sa vrátil sem k nám, vraciam ti   ja svoje staré priateľstvo.
     </tei:p>
     <tei:p>
      Zázračná vec, myslel si Igor, nič som jej neprezradil, a ona   všetko správne uhádla! Musel sa opýtať:
     </tei:p>
     <tei:p>
      – Akým spôsobom si mohla prísť na moje najtajnejšie myšlienky?   Mlčal som, a ty vieš všetko.
     </tei:p>
     <tei:p>
      – Je teda dobre, že som nehádala zle.
     </tei:p>
     <tei:p>
      Podali si ruky, bolo to potrebné, ak chceli, aby všetka cudzota   medzi nimi zmizla. On vravel:
     </tei:p>
     <tei:p>
      – Mám dojem, že sa teraz vo mne krv neprestajne varí. Viem prečo.   Preto, že som zas tu na Vyhnanisku, a to ti vravím, Vyhnanisko je   najmilší kút zeme, aký kde nájdeš.
     </tei:p>
     <tei:p>
      – Áno, v tom máš pravdu. Aj ja to hovorievam, a keby som chcela   vyjadriť všetku lásku, ktorú cítim v sebe pri pohľade na túto rozrytú   a zhúžvanú zem, nemala by som dosť slov.
     </tei:p>
     <tei:p>
      Tu sa Júlia zrazu prerušila a zamyslela sa. Spýtal sa:
     </tei:p>
     <tei:p>
      – No, čo je?
     </tei:p>
     <tei:p>
      – Teraz, keď je všetko v poriadku a keď vidím, že si sa ešte   celkom neodcudzil týmto vrchom, naraz som si položila otázku, ktorá   sa týka tvojej budúcnosti.
     </tei:p>
     <tei:p>
      – Mojej budúcnosti?
     </tei:p>
     <tei:p>
      – Áno, vari si len nezabudol, že máš pred sebou aj akúsi   budúcnosť? Rada by som totiž vedieť, z čoho budeš žiť. Prišiel si do   prázdneho domu, rodičia ti toho mnoho nezanechali, lebo sami zomreli   v biede, a ty nemáš nijaké zamestnanie. Tak som si teda pomyslela, že   máš akiste mnoho starostí.
     </tei:p>
     <tei:p>
      Ale Igor sa tváril, akoby tieto veci boli preň celkom nové.
     </tei:p>
     <tei:p>
      – Počuj, – vravela, – nikdy ťa nemátožili myšlienky podobné týmto,   o ktorých hovorím?
     </tei:p>
     <tei:p>
      – Veru nie, – vravel, – vec sa má totiž tak, že som sa nikdy nebál   toho, čo budem robiť. A tak nijaká zvláštnosť, že som celkom zabudol   uvažovať o svojom budúcom žití. Vždy som sa nazdával, že mi tma   postačí. A keď som zazrel skvelé svetlá modrej katedrály, dostal som   akési neurčité tušenie, že sa to asi zmení. A hľa, teraz si ma na to   priviedla.
     </tei:p>
     <tei:p>
      Pýtala sa:
     </tei:p>
     <tei:p>
      – O akých svetlách to rozprávaš? O akej katedrále?
     </tei:p>
     <tei:p>
      Povedal:
     </tei:p>
     <tei:p>
      – Chceš počuť môj sen o modrej katedrále?
     </tei:p>
     <tei:p>
      – Áno, chcem.
     </tei:p>
     <tei:p>
      Vyrozprával jej ho, a keď skončil, bola celkom presvedčená, že   Igor je už doista na dobrej ceste. S uľahčením mu povedala:
     </tei:p>
     <tei:p>
      – Ah, tak.
     </tei:p>
     <tei:p>
      – Budem si hľadať nejakú prácu.
     </tei:p>
     <tei:p>
      – Áno, áno, len si hľadaj a potom poctive pracuj, aby si si získal   späť úctu všetkých ľudí.
     </tei:p>
     <tei:p>
      Bolo chvíľu ticho. Ozvali sa odrazu husle, bolo to iste v druhom   dome. Zavržďali a chveli sa, akoby niekto vravel nariekavým hlasom:   Bolí ma hlava, bolí ma hlava, ah, ako ma bolí. Znelo to, akoby niekto   zomieral a plakal.
     </tei:p>
     <tei:p>
      Igor sa spytuje:
     </tei:p>
     <tei:p>
      – Kto to hrá?
     </tei:p>
     <tei:p>
      Už veľmi dávno nepočul niečo takého zvláštneho.
     </tei:p>
     <tei:p>
      – Albínov otec, starý Gút, – rečie ona, – od istého času nám   vyhráva každý večer. Tvrdí, že má z toho potešenie. A život starého   človeka je veru smutný. Azda práve preto hrá, aby si ho trochu   okrášlil, ja neviem.
     </tei:p>
     <tei:p>
      Igor si v tejto chvíli pomyslel, že by mal ísť za starcom a   porozprávať sa s ním. Opýtal sa Júlie:
     </tei:p>
     <tei:p>
      – Ako ide Gútovcom hospodárenie?
     </tei:p>
     <tei:p>
      – Dobre. Prečo sa spytuješ?
     </tei:p>
     <tei:p>
      – Poprosím Gúta, či by ma nevzal do roboty.
     </tei:p>
     <tei:p>
      Júlia to schvaľovala:
     </tei:p>
     <tei:p>
      – Môžeš to skúsiť; nebolo by ti tam zle. Bola by som rada, keby sa   ti podarilo.
     </tei:p>
     <tei:p>
      Načúvali niekoľko minút hlas husieľ.
     </tei:p>
     <tei:p>
      – A Albín? – vyzvedal sa Igor. – Čo je s ním?
     </tei:p>
     <tei:p>
      Pri tomto rozhovore sa Júlia ešte nikdy tak nezarazila ako práve   teraz, keď Igor spomenul Albínovo meno. Bolo to prinajmenej   zvláštne.
     </tei:p>
     <tei:p>
      – Albín? – odvetila akosi neisto, – Albín už temer sám vedie   hospodárstvo a veľmi dobre sa v tom vyzná. No, ide mu to, ide.
     </tei:p>
     <tei:p>
      Nechápal jej neistotu, nuž opýtal sa:
     </tei:p>
     <tei:p>
      – Hneváš sa naň azda?
     </tei:p>
     <tei:p>
      Zbledla. Ale vtom sa rýchlo spamätala a rozosmiala sa. Veľmi sa   rozosmiala. Ale Igor by bol prisahal, že jej smiech nebol úprimný, že   ho len predstierala.
     </tei:p>
     <tei:p>
      – Igor, Igor, ako sa mýliš! Veď ty vari ani nevieš, že som jeho   verenica! Ako by som sa mohla naňho hnevať? Ah, viem, je to moja   chyba, pretože som ti to zabudla povedať. Veru tak, som Albínova   verenica!
     </tei:p>
     <tei:p>
      Igor bol až príliš prekvapený, ale nedal to na sebe vidieť.   Trošičku sa usmieval, takže sa celkom zdalo, že novinu prijal s   radosťou. Opakoval za ňou:
     </tei:p>
     <tei:p>
      – Albínova verenica, tak, tak. Ja si Albína veľmi ctím, viem, akú   má cenu. Dobre sa viem rozpamätať, aký bol dobrý mládenec a ako ho   mali všetci radi. Neviem veru, či niekedy sa dopustil niečoho zlého,   bol ako svätý. Pravda, predtým mi bol smiešny práve z tejto príčiny,   lebo som sa nazdával, že život môže byť príjemný len vtedy, ak sa   dopúšťame previnení proti úradom. A dnes už vidím pravý opak. Pozdrav   ho, ak sa s ním stretneš prv ako ja, pozdrav Albína.
     </tei:p>
     <tei:p>
      Júlia bola veľmi nepokojná, na tvári mala veľkú stiesnenosť.   Prikyvovala hlavou, áno, áno, dobre. Tu naraz rečie:
     </tei:p>
     <tei:p>
      – Je už celkom chladno, Igor.
     </tei:p>
     <tei:p>
      Mal hlavu v okne a vravel:
     </tei:p>
     <tei:p>
      – Áno, je dosť chladno. Bude jasná noc, mesačná.
     </tei:p>
     <tei:p>
      – Dobrú noc.
     </tei:p>
     <tei:p>
      – Už ideš, Júlia? Dobrú noc teda.
     </tei:p>
     <tei:p>
      Bola na niekoľko krokov. Obrátila sa:
     </tei:p>
     <tei:p>
      – Chcel si mi ešte niečo povedať?
     </tei:p>
     <tei:p>
      Prekvapilo ho to. Videl, že bola taká rozrušená, že asi vôbec   nezbadala jeho mlčanie.
     </tei:p>
     <tei:p>
      – Nie, Júlia, – odpovedal, – nechcel som ti už nič povedať.
     </tei:p>
     <tei:p>
      *
     </tei:p>
     <tei:p>
      Niečo sa hýbalo v dome, ako keď chrobák máta okolo seba tykadlami.   Bolo ráno. Lúče prichádzali zo strany, poskakovali a chveli sa,   nehriali ešte a Igor si neustále mädlil ruky. Prezeral si poloprázdne   izby. Chodil sem-ta, jeho kroky búchali a odrážali sa od stien. Potom   si prezeral i kuchyňu, kde bolo plno kníh. Niekto ich tam nahádzal   len tak ledabolo do kúta a zabudol na ne. „No, hľa,“ vravel si, „tu   je voľačo.“ Tešil sa. „No, hľa, no, hľa,“ opakoval si popod nos.   Knihy v ňom prebudili mnoho dávnych spomienok. Svoj minulý život   pocítil celkom pri sebe, dýchal naň troška starobou a oblizoval   ho.
     </tei:p>
     <tei:p>
      Dotkol sa hŕby papiera koncom topánky, knihy sa hneď zrútili ako   chodba zo slnečnicových vňatí a pootvárali sa. Sadol si na výklenok   pece. Prehŕňal sa v knihách, ktoré si pokládol do lona, papier   šušťal, boli to veľmi ťažké knihy, také ťažké, že sa podobali vlhkým   polenám. Listy mali pozliepané a zvlnené a na okrajoch bolo plno   žltých škvŕn, iste od dažďovej vody, ktorá sem natiekla cez vytlčené   okná, ak vonku pršalo.
     </tei:p>
     <tei:p>
      Na samom spodku ležali pokrkvané písanky, tie, do ktorých si   zapisoval úlohy, keď ešte chodieval do školy. Každá mala na obálke   jeho meno a triedu. Bral ich do prstov, stieral z nich rukávom prach   a díval sa na ne ako na mŕtve zvieratá.
     </tei:p>
     <tei:p>
      Otočí hlavu trocha nabok a v nose cíti štipľavý zápach. Vie, čo je   to. Je to zápach dávno uplynulých čias a dávno prežitých príhod.   Tralala, spieva si a deň okolo neho čím ďalej, tým viacej nadobúda   farbu zadymenej slonoviny.
     </tei:p>
     <tei:p>
      Tralala – ozývalo sa to celým domom.
     </tei:p>
     <tei:p>
      V tej chvíli kráčal popred otvorené dvere starý Gút. Hlavu mal už   celkom bielu, takú ako kus plátna.
     </tei:p>
     <tei:p>
      – Pozrite, – zavolal naň a kýval listom papiera, – aha, ako som   čarbal, keď som bol ešte celkom malý! Pozrite! Hahaha!
     </tei:p>
     <tei:p>
      Prišiel, kolembal rukami, v prstoch mu pukali kosti.
     </tei:p>
     <tei:p>
      – No, čo je, Igor, čo je?
     </tei:p>
     <tei:p>
      Privítal ho takto.
     </tei:p>
     <tei:p>
      – Vravím, že to bolo smiešne. Predstavte si, ujec Gút, sedím tu a   zdá sa mi, že som sa odrazu vrátil hlboko dozadu. Že mám desať rokov.   Alebo päť, čo ja viem.
     </tei:p>
     <tei:p>
      – Ó, áno, – vravel starec, – to nás vždy očisťuje, keď sa v   spomienkach vraciame do čias svojej mladosti.
     </tei:p>
     <tei:p>
      Igor si naslinil palec a listoval. Prudko odhadzoval kusy   šušťavého papiera a jeho úsmev sa bez prestania rozširoval. Pritom   vravel:
     </tei:p>
     <tei:p>
      – Ľaľa, ľaľa, aké je to pekné. Dívajme sa.
     </tei:p>
     <tei:p>
      Ich hlavy sa priblížili. Jedna bola biela, druhá tmavá. A práve   vtedy, keď si boli tak blízko, začal Igor s vecou, na ktorú ani cez   noc nezabudol, a začal tak, akoby mu slová len akosi náhodou   prichodili na jazyk.
     </tei:p>
     <tei:p>
      – Ozaj… teraz si to pripomínam. Hľadám prácu. Nevedeli by ste o   nejakej?
     </tei:p>
     <tei:p>
      – Nie, neviem.
     </tei:p>
     <tei:p>
      Potom Igor listoval ďalej, lebo si musel znova vydýchnuť a nabrať   novej odvahy. No aj tak sa neodvážil pozrieť starému do očú. Len   listoval. Vyletelo to z neho potom naraz:
     </tei:p>
     <tei:p>
      – A u vás v hospodárstve? Tiež nie?
     </tei:p>
     <tei:p>
      Zažmurkal rýchlo:
     </tei:p>
     <tei:p>
      – Nerozumiem; čo to vravíš?
     </tei:p>
     <tei:p>
      – Či by som nemohol prácu dostať u vás, tak som to myslel.
     </tei:p>
     <tei:p>
      – Ah, u nás? U nás?
     </tei:p>
     <tei:p>
      Uvažoval niekoľko sekúnd a Igor sa ani nepohol. Bol ako z   kameňa.
     </tei:p>
     <tei:p>
      – No, – vravel starec.
     </tei:p>
     <tei:p>
      – Bolo by to možné? Veľmi sa poteším, ak sa to vydarí. A pritom   viem, že budete so mnou spokojní.
     </tei:p>
     <tei:p>
      – No áno. To by vari aj bolo možné. Porozprávam sa s Albínom.   Dobre? Porozprávam sa.
     </tei:p>
     <tei:p>
      Igor bol nadmieru spokojný s týmto výsledkom. Vedel, že dobrý   Albín bude s ním cítiť, a už si aj predstavil, ako povie: „Dobre,   otec, prijmeme ho. Je to tiež človek a musí žiť ako každý iný. Hneď   ho môžeme prijať.“
     </tei:p>
     <tei:p>
      Lenže vec sa skončila celkom inak, keď na ňu prišiel rad. Boli   traja pospolu: starý Gút, Albín a Júlia.
     </tei:p>
     <tei:p>
      Starý začal, obrátiac sa k synovi:
     </tei:p>
     <tei:p>
      – Azda ti už vraveli, že Igor Lambert sa vrátil.
     </tei:p>
     <tei:p>
      – Áno.
     </tei:p>
     <tei:p>
      – Zavolal na mňa, keď som išiel dnes ráno vedľa jeho dverí.   Požiadal ma o niečo, ale ja som mu dal na vedomie, že sa nerozhodnem   prv, kým sa s tebou neporadím.
     </tei:p>
     <tei:p>
      – Čo to bolo?
     </tei:p>
     <tei:p>
      – Chcel by u nás pracovať. – Nastalo mlčanie. Potom povedal: –   Hádam by sme ho mohli prijať na gazdovstvo do služby. Videlo sa mi,   že sa zmenil a že by sme to mohli urobiť. Aký je tvoj úsudok,   Albín?
     </tei:p>
     <tei:p>
      Júlia, ktorá tieto slová načúvala veľmi pozorne, povedala:
     </tei:p>
     <tei:p>
      – Áno, prijmite ho.
     </tei:p>
     <tei:p>
      Albín sa k nej obrátil:
     </tei:p>
     <tei:p>
      – Myslíš, Júlia, že by sme mali z toho úžitok?
     </tei:p>
     <tei:p>
      – Hej, myslím si to, lebo Igor má svalnaté a veľké ruky, ktoré by   mohli vykonať veľký kus práce.
     </tei:p>
     <tei:p>
      – Ako to všetko vieš?
     </tei:p>
     <tei:p>
      – Videla som ho, včera večer.
     </tei:p>
     <tei:p>
      – Ah! Videla!
     </tei:p>
     <tei:p>
      Dosť dlho myslel na čosi. Nakoniec povedal:
     </tei:p>
     <tei:p>
      – Rád pomôžem Igorovi. Bojím sa však, že by toho nebol hodný.
     </tei:p>
     <tei:p>
      Júlia zvolala:
     </tei:p>
     <tei:p>
      – Ó, keby si vedel, aký je dobrý! Mýliš sa, Igor je toho hodný   celkom iste!
     </tei:p>
     <tei:p>
      Ale tento tón bol príliš neobyčajný a Albín si ho hneď všimol.   Vravel:
     </tei:p>
     <tei:p>
      – Zdá sa, že až priveľmi sa zastávaš Igora. Otec, nemyslíte, že je   to prinajmenej čudné?
     </tei:p>
     <tei:p>
      – Ale, Albín, – bránila sa ona, – čože sa ti robí? – Veľmi   očervenela, ale bolo už neskoro skrývať túto neopatrnosť. Obidvaja ju   videli, starý na šťastie mlčal, lebo nestihol sledovať zmysel každého   posunku a každého slova až na ich podstatu, ako to vedel robiť   Albín.
     </tei:p>
     <tei:p>
      Tu Albín konečne povedal:
     </tei:p>
     <tei:p>
      – Nie, tohoto človeka nevpustíme do nášho domu.
     </tei:p>
     <tei:p>
      Júlia sa nezdržala:
     </tei:p>
     <tei:p>
      – Aký si zlý, Albín!
     </tei:p>
     <tei:p>
      Uprel na ňu oči:
     </tei:p>
     <tei:p>
      – Zabúdaš vari, že je to povaľač a zlodej.
     </tei:p>
     <tei:p>
      Starec toto nepočul, mal mnoho svojich myšlienok, ktorými sa   zaoberal. Kým Júlia mlčala, pretože cítila akúsi nejasnú vinu pred   Albínom, starec hovoril:
     </tei:p>
     <tei:p>
      – Je tak pekne vonku, deti. V noci svietil mesiac, dlho som ho   pozoroval cez okno, vyzeral, akoby rozťahoval ústa a akoby si jazykom   vyšparoval zuby. Veru! A potom vyzeral zas tak, akoby chcel spievať s   mojimi husľami. Naozaj, spievať!
     </tei:p>
     <tei:p>
      Tak hovoril, poobzeral sa a medzitým už celkom zabudol, o čom sa   ešte pred chvíľočkou rozprávali. Bola až dojemná táto starecká   zábudlivosť.
     </tei:p>
     <tei:p>
      – Idem, deti, zas idem, – šomral a vyšúchal sa von. Chrbát mal   okrúhly ako batôžtek sena.
     </tei:p>
     <tei:p>
      Takto osameli. Trvalo chvíľu, kým sa Júlia odhodlala načať   prerušený rozhovor.
     </tei:p>
     <tei:p>
      – Krivdíš Igorovi, lebo jeho oči sa vždy usmievajú, a preto to   nemôžu byť oči zlého človeka.
     </tei:p>
     <tei:p>
      – Nie, nie, – vzpieral sa, – never mu, lebo klame. Smeje sa a   nebodaj myslí na niečo mrzkého. Lebo Igor je had, ja to viem, had,   Júlia. Vystríhaj sa ho, to ti vravím, a to, čo ty považuješ za úsmev,   nie je nič iného, len jed, taký potmehúdsky jed, ktorý všetko prináša   navnivoč.
     </tei:p>
     <tei:p>
      A tu ona vraví, zbavená celkom včerajšieho strachu:
     </tei:p>
     <tei:p>
      – Igor nie je had. Myslím veru, že nie.
     </tei:p>
     <tei:p>
      Prekvapený sa spytuje:
     </tei:p>
     <tei:p>
      – Čo to hovoríš? Že nie?
     </tei:p>
     <tei:p>
      Zas vraví: – Nie.
     </tei:p>
     <tei:p>
      – Blázonko, nuž hľa, prečo ho potom zavreli? Azda nevinne? Azda   nevinne trpel? Ah, Júlia, Júlia!
     </tei:p>
     <tei:p>
      Tak pokračoval, povyratúval všetky zlé Igorove činy a vyzeralo to   tak, sťaby sa jej posmieval. Ona však krútila hlavou:
     </tei:p>
     <tei:p>
      – Nevravím, že Igor nevinne trpel. Ale odpykal si svoj trest. A   práve preto, že si ho odpykal, nevidím na ňom nič zlého. Ba naopak,   vidím ho očisteného od hriechov.
     </tei:p>
     <tei:p>
      – Mýliš sa, Júlia: trest z nás ešte nerobí poctivcov, pretože   trest je ako tma a v tme sme všetci bez rozdielu slepí. Ale na slnci   môžeme povedať: Toto je slepec. Tamten vidí. Rozumieš mi? Je to už   tak zariadené, že len sloboda ukáže cenu človeka, kým žalár nám   odhalí iba jeho skazenosť. Lebo len na slobode sú dve cesty: vpravo a   vľavo. A preto nemožno vedieť nič istého o Igorovi.
     </tei:p>
     <tei:p>
      Ešte vždy sa nedala presvedčiť:
     </tei:p>
     <tei:p>
      – Videla som ho včera, opakujem, a bol lepší, ako sa nazdávaš.   Vystrájal smiechy, a to len mne pre potešenie. Vyskakoval, bože, ako   vyskakoval, mal veľkú radosť, že je opäť medzi nami v horách! Bolo to   také pekné a dojímavé, že som si istá, že sa rozhodol pre správnu   cestu.
     </tei:p>
     <tei:p>
      Chcel to konečne nechať tak, bol mu už nepríjemný tento rozhovor.   Vravel nakrátko:
     </tei:p>
     <tei:p>
      – Nestaraj sa oň viacej, Júlia. Ja hovorím: je to zlodej a   povaľač, nič iného.
     </tei:p>
     <tei:p>
      Ale ona tiež stratila všetku trpezlivosť:
     </tei:p>
     <tei:p>
      – Čo je s tebou, Albín?
     </tei:p>
     <tei:p>
      A tu on na ňu pozrel mlčky. Potom dupol zlostne nohou. Ešte sa   nikdy nestalo, že by ho videla takého. Býval vždy taký mierny a taký   láskavý! Júlia hneď zbledla. Dupol ešte raz, chcel ju tým vari   prestrašiť.
     </tei:p>
     <tei:p>
      – Mlč, prosím ťa, mlč! – zvolal, akoby už vopred počul slovo   odporu v jej otvorených ústach. Odchádzal.
     </tei:p>
     <tei:p>
      Ale vo dverách sa naraz obrátil. Zaprosil:
     </tei:p>
     <tei:p>
      – Nehnevaj sa, Júlia.
     </tei:p>
     <tei:p>
      A keď si ona zmäteno žmolila prsty a nevedela, čo povedať,   vravel:
     </tei:p>
     <tei:p>
      – Ty ma už neľúbiš?
     </tei:p>
     <tei:p>
      Zarazila sa na chvíľočku. Skočil k nej a bozkával ju na vlasy, na   ruky, na líca, na ústa a na oči.
     </tei:p>
     <tei:p>
      – Albín, Albín, – stenala, akoby sa niečoho bála. A bála sa   pocitu, ktorý sa jej práve zmocnil. Cítila, že niečo uniká z jej   srdca. Pýtal sa ešte raz:
     </tei:p>
     <tei:p>
      – Júlia, ešte sa hneváš? A či ma azda naozaj neľúbiš?
     </tei:p>
     <tei:p>
      Veľmi sa premáhala. Smiala sa cez slzy.
     </tei:p>
     <tei:p>
      – Och, Albín, ľúbim ťa, ľúbim.
     </tei:p>
     <tei:p>
      A ako to vravela, vracala mu jeho bozky. Celý sa chvel, taký bol   šťastný. Vravela si: „Má také dobré srdce, že si vskutku zaslúži   mojej lásky. Musím ho milovať, musím!“ A to boli veru zvláštne   myšlienky.
     </tei:p>
     <tei:p>
      Slnce nad Vyhnaniskom sa rozlialo v červených čiarach a rozsýpalo   po vrchoch, po stromoch, po skalách a po lúkach tisíce teplých,   polámaných lúčov.
     </tei:p>
     <tei:p>
      – Mám ešte prácu v záhrade, – hovorí Júlia.
     </tei:p>
     <tei:p>
      – V záhrade? Len choď teda. Nezdržujem ťa už.
     </tei:p>
     <tei:p>
      Bola od neho na niekoľko krokov. Mala tmavú sukňu s bielymi   bodkami, ktoré padali Albínovi do očú ako malé kvietky.
     </tei:p>
     <tei:p>
      – Večer prídem, – povedal.
     </tei:p>
     <tei:p>
      – Áno, – odvetila a v duši mala takú ľahostajnosť, takú strašnú   ľahostajnosť ako ešte nikdy.
     </tei:p>
     <tei:p>
      Pri dverách jej prišlo čosi na rozum. Prebehla na druhú stranu k   lambertovskému domu. Chvela sa odvahou.
     </tei:p>
     <tei:p>
      Vošla do dvorca. Hľadala a obzerala sa na všetky strany, akoby tu   bola zablúdila a teraz nevedela, kde je. Vtom ho zbadala: oh, tu je!   Sedel na prahu a vyhadzoval do vzduchu kamenčeky, ktoré potom   striedavo kládol na zem.
     </tei:p>
     <tei:p>
      – Igor! – povedala mu celkom ticho, lebo sa nesmierne bála, že by   ju mohol niekto počuť. Jemu bolo podivné, že je taká nesvoja. Spýtal   sa starostlivo:
     </tei:p>
     <tei:p>
      – Stalo sa niečo, Júlia?
     </tei:p>
     <tei:p>
      – Nie, nič. Chcem ti len čosi povedať… totiž… – tu sa zastavila,   akoby nevedela ďalej, a pohrávala sa so šatôčkou, – totiž… rozprávali   sme sa o tebe, keď starý Gút spomenul tvoju prosbu, a tu som hneď   videla, že Albín nezmýšľa priam priaznivo o tvojom návrate. Nuž bolo   mi to takmer neuveriteľné, že vravel o tebe samé zlé veci, taká   láskavá duša ako Albín! Nechce ťa do domu, hoci starý by bol na to aj   pristal. A aj to bude márne, keď som ťa v rozhovore trocha   zastala.
     </tei:p>
     <tei:p>
      – Júlia…
     </tei:p>
     <tei:p>
      – No, nemysli si, naozaj iba trocha to bolo, pretože som takrečeno   len pochybovala o Albínových slovách a prišlo mi ťa ľúto. A keďže bol   neoblomný vo svojej mienke, nazdala som sa, že bude správne, ak… hm,   neviem, ako by som to mala nazvať, slovo, rada by vedieť, či si   naozaj taký, ako vraví Albín…
     </tei:p>
     <tei:p>
      – Aký?
     </tei:p>
     <tei:p>
      Pamätala sa ešte dobre na všetky výrazy, ktorých Albín vo svojom   rozčúlení použil, a predsa sa neodvážila ani jedno písmeno z toho   všetkého prezradiť Igorovi do očú. Vravela len tak:
     </tei:p>
     <tei:p>
      – No, neviem už presne. Ale Albín tvrdí, že na slobode sú možné   dve cesty a že trest nemá takú moc, aby z nás vyhnal všetko zlo.
     </tei:p>
     <tei:p>
      – Ah, rozumiem… Myslím, že je to pravda. Teda Albín ma nechce do   domu! No hej, – vravel, zľahčujúc celú príhodu, pretože videl, že   Júlii je nesmierne nepríjemná, – no hej, niet sa čo diviť, a ja sa   preto vôbec nehnevám.
     </tei:p>
     <tei:p>
      Júlii sa veľmi uľahčilo. Zazdalo sa jej, a toto zdanie bolo veľmi   krásne, že Igorovi napokon nezáleží príliš na tom, čo mu práve   zvestovala. Z toho je zrejmé, myslela si, hľadiac naň s vyjasnenou   tvárou, z toho je zrejmé, že mu už vskutku možno dôverovať. Hľa, aké   to bolo radostné, keď sa tváril celkom bezstarostne a keď po jednom   odhadzoval od seba kamienky! Zaiste má hlavu plnú plánov a dobrých   zámerov do budúcnosti! Bolo to vari tak, kamienky lietali modrým   vzduchom a padali na plot. Klepkali ako ľadovec.
     </tei:p>
     <tei:p>
      Ale Júlia mala naraz dojem, že vykonala nejaký zlý skutok. Čo to   všetko natárala o Albínovi? Bože! Pojal ju strach, lebo tušila, že   Igor všetko uhádne. Rýchlo chcela striasť zo seba túto hlúpu vinu.   Vravela:
     </tei:p>
     <tei:p>
      – Albín za nič nemôže, uisťujem ťa, Igor. Albín je najšľachetnejší   človek, ktorého poznám. Nemysli si hádam, že ťa odmietol zo   zlomyseľnosti. Ó, nie! Zo zlomyseľnosti nie!
     </tei:p>
     <tei:p>
      Igor vravel:
     </tei:p>
     <tei:p>
      – Poznám Albínovu šľachetnosť. Viem dobre, že nie je schopný   podlosti.
     </tei:p>
     <tei:p>
      A myslel si: „Na môj veru, Júlia ho nemá veľmi rada, pretože je   celá zmätená, keď o ňom hovorí. Zdá sa, že sa bojí rodičov a ľudí,   aby vari neuhádli, čo sa v nej deje.“
     </tei:p>
     <tei:p>
      Spýtal sa celkom ľahostajne:
     </tei:p>
     <tei:p>
      – Odkedy si Albínovou verenicou?
     </tei:p>
     <tei:p>
      Zbledla a zajachtala sa:
     </tei:p>
     <tei:p>
      – Odkedy? Počkaj… bolo to… hm, počkaj… nie veľmi dávno… už viem,   pred troma týždňami… áno, už tri týždne.
     </tei:p>
     <tei:p>
      – Myslím si, že si dobre rozumiete, – povedal a díval sa jej   uprene do očú a pátral, či vydrží priamy pohľad.
     </tei:p>
     <tei:p>
      Stalo sa, ako očakával. Júlia sklopila oči a vravela, akoby ju bol   pokoril:
     </tei:p>
     <tei:p>
      – Áno, rozumieme si. Albín je taký dobrý!
     </tei:p>
     <tei:p>
      Ale len čo povedala tieto slová, prevalila sa jej vnútrom vlna   hanby. Júlia cítila, že Igor ju predsa vohnal do osídiel pokrytectva.   Koniec je, koniec, pretože Igor zachytil jej trasľavý, jej bledý   strach, ktorého sa nemohla nijako zbaviť. Bože, Igor, Albín, ja   neviem, Albín… a vykríkla naraz:
     </tei:p>
     <tei:p>
      – Zbohom, musím už ísť! Zbohom!
     </tei:p>
     <tei:p>
      A odbehla celá červená v tvári. Plakala.
     </tei:p>
     <tei:p>
      Medzitým tam vonku na ceste Albín ešte vždy myslel na veci, ktoré   súvisia s Igorovým návratom na Vyhnanisko. Prsia sa mu napĺňali   rozčúlením, ktoré opíjalo a od ktorého ho začínal bolieť mozog. Videl   odrazu: kvety za plotom sú žlté. Fuj, aké škaredé, žlté kvety! Musel   sa od nich odvrátiť. Chodil sem a ta so zvesenou hlavou, hľadel si na   nohy. Bol naozaj veľmi rozčúlený. Mal naraz neobyčajne silný pocit,   že naň niekto odzadu mieri puškou. Potom zas, že sa naň niekto díva   zo samého vrcholca hory a že sa mu škerí a lúska posmešne prstami.   Albín sa naľakal; vypytoval sa sám seba: „Prečo som dnes taký   citlivý? Čo sa so mnou stalo?“ Pokrčil plecom, svaly na hrdle sa mu   stiahli ako v kŕči.
     </tei:p>
     <tei:p>
      Niečo mu prerýva dušu, niečo mu škriabe ostrým nechtom v srdci.   Blíži sa k potoku. Potok beží, beží a o nič sa nestará. Potok je   šťastný.
     </tei:p>
     <tei:p>
      Albín ho preskočil a pritom vôbec nevedel, čo robí. Nejaká ruka sa   ho dotkla, aby ho viedla. V hore bolo tma. Kôra na stromoch sa lisla   ako veľké jašterice. Pod pätou mu vystriekla voda. Myslel si: „Všetko   zavinil Igor.“
     </tei:p>
     <tei:p>
      Potom stál v mäkkej tráve, ktorej steblá si otáčal okolo prstov.   Takto hútal: „Igor sa vrátil. Dobre, vrátil sa, nemám nič proti nemu.   Áno, ale prečo pobláznil moju verenicu? Oh, Júlia! Keby si vedela,   ako sa o teba bojím! Je to skoro také, ako keď poľovník vnikne do   húštiny, ktorá bola kráľovstvom spevavých vtákov. List sa šuchne o   list, konáriky sa zatrasú, vták sa naľaká a ufrnkne. A ja som podobný   vtáku.“
     </tei:p>
     <tei:p>
      Pocítil k Igorovi akýsi surový odpor, ktorý mu bol predtým celkom   neznámy. „Viem, čo je zločin,“ myslel si, „zločin je potupná vec.“   Predstavil si Igora, videl jeho ruky, na rukách hriech. Mal v duši   obraz: Stretnú sa na ceste. Vznikne medzi nimi spor o Júliu. On   povie: „Si bedár, Igor, si posledný z ľudí a plačem nad tebou.“ Tu   Igor začne mávať rukami a zvolá: „Zabijem ťa!“ Bude sa brániť a pri   obrane zasadí Igorovi priam navrch hlavy mocný úder. Igor padne na   zem a umrie. Ľudia ho budú vidieť takého potrestaného a povedia:   „Hľa, aký chlapák tento Albín! Aspoň nás zbavil pliagy a strachu,   dobre veru, že ho zabil.“
     </tei:p>
     <tei:p>
      A práve na tomto mieste Albín spozoroval svoju vinu. Vnútorný hlas   mu zašuškal: Oh, oh, aký si ty zlý človek! O akých bláznovstvách to   hútaš? Nie, to nesmieš! Len uváž, Júlia ti pozrie do zorničky a   všetko v nej hneď zbadá. Povie ti: V tvojej zorničke vidím niečo   temného. Čo jej odpovieš? Budeš mať z toho potupu. A Júlia ešte   povie: „V tvojom oku vidím niečo hrozného. Niečo takého hrozného ako   krídla havrana.“
     </tei:p>
     <tei:p>
      Keď tieto slová dozneli, pochopil, že musí ísť za Igorom a že sa s   ním musí pomeriť. Vravel si: „A svoju čistú dušu si uchovám, pretože   je to najvyšší poklad, ktorý mi boh dal.“
     </tei:p>
     <tei:p>
      Brána bola otvorená, videl v nej kus priezračného vzduchu. Tu   zočil Júliu. Odchádzala od Igora, ktorý sa za ňou díval, a díval sa   tak, že celkom iste myslel na ňu vo veľkom túžení.
     </tei:p>
     <tei:p>
      Povedala:
     </tei:p>
     <tei:p>
      – Nehnevaj sa, Albín, nemienila som to zle.
     </tei:p>
     <tei:p>
      – Áno, áno, – vravel sklamaný, lebo myslel na Igora.
     </tei:p>
     <tei:p>
      – Oh, – plakala, – viem, že som to nemala robiť!
     </tei:p>
     <tei:p>
      Tu vravel Igor:
     </tei:p>
     <tei:p>
      – Júlia je nevinná.
     </tei:p>
     <tei:p>
      – Áno, je nevinná a teším sa tomu. Choď domov, Júlia. – Povedal to   s láskou a mierne. Mlčal, kým neodišla. Keď boli sami, vravel   ticho:
     </tei:p>
     <tei:p>
      – Máš na ňu zlý vplyv. Celá je utrápená. Prečo ju voláš k   sebe?
     </tei:p>
     <tei:p>
      – Nevolám ju k sebe.
     </tei:p>
     <tei:p>
      – Tvoja prítomnosť ju však vábi, a v tom je ešte väčšie   nebezpečenstvo. Nechcem byť k tebe nespravodlivý, Igor, ale vieš sám,   že ti môžem mnoho vecí vyčítať. Môžem ti vyčítať všetko, čo si v   minulosti zlého urobil. Nosíš na sebe znak, ktorý budeš ešte dlho   nosiť, pretože je to taký znak, ktorého sa len tak ľahko nemožno   zbaviť. A preto ti vravím, vravím ti to nie ako nepriateľ, lež ako   priateľ, že nerád vidím tvoje styky s Júliou. Áno, z tej príčiny som   ťa nevzal k nám do práce, len z tej! Príliš ľúbim Júliu.
     </tei:p>
     <tei:p>
      Ale tento rozhovor sa skončil nenazdajky a takým spôsobom, ako sa   to dalo najmenej očakávať. Hoci bolo zrejmé, že Albín mal   pripravených ešte zopár slov, ktoré mu veľmi ležali na srdci,   postavil sa Igor odrazu dorovna ako vojak a vravel: – Pst, pst!
     </tei:p>
     <tei:p>
      – Čo je? – opýtal sa Albín.
     </tei:p>
     <tei:p>
      A tu Igor nastavil uši a tvár trocha šikmo, akoby bol počul   prichádzať z veľkej diaľky nejaký zvuk. Povedal:
     </tei:p>
     <tei:p>
      – Nepočuješ? Zvony veľkej katedrály, ktorá je znútra celá modrá,   ma volajú. Vravia, že mám ísť do práce. Áno. Nuž hľa. Idem.
     </tei:p>
     <tei:p>
      A s tým odišiel a Albín za ním pozeral a krútil hlavou.
     </tei:p>
     <tei:p>
      Vietor hnal cviklovočervené oblaky ďalej na východ. Boli to vysoké   oblaky, zvláštne stavby, sklepené do oblúkov, vnútri podobné hlbokej   jaskyni bez konca, kde sa z rozpálených sadzí tvorí husté šero.   Dohonil ho známy sedliak z dediny. – Aha, Igor! Kde sa tu berieš? –   zvolal a obzeral si ho zo všetkých strán. Kráčali spolu a zhovárali   sa. Sedliak sa opýtal: – Kam máš namierené? – Ukázal na kopce: – Idem   do práce. Ale tamto, hľa, sú moje polia a musím si ich prezrieť. –   Sedliak ho hneď opravil: – Nevrav, že tvoje. Veď všetci vieme, že   lambertovské polia sú v zálohe. O krátky čas ich celkom stratíš,   pretože nemáš peňazí. – To je pravda, že sú v zálohe a že nemám   peňazí. Ale ty zabúdaš, že zarobím a že si potom polia zas vykúpim. –   Toto by som rád videl, – zvolal sedliak. – Veru, aj to sa stane, –   odvetil Igor.
     </tei:p>
     <tei:p>
      Polia ležali za horou. Zvrchu, odkiaľ na ne svietilo slnko, zdali   sa hladké a mäkké ako teplá látka. Boli zafarbené pestro na zeleno,   na žlto, na červeno a už z diaľky ich Igor dobre rozpoznával. Po   niekoľkých minútach chôdze zastali v tráve na kraji chodníka. Z   dediny sa dvíhal kalný dym a pomaly prenikal cez mriežkované zrkadlo   slnečných lúčov. – Pamätám sa, – vravel sedliak, – že vaša rodina   bola kedysi jedna z najbohatších v kraji. Ľudia si k vám chodievali   požičiavať a široko-ďaleko sa o vašom hospodárstve rozprávalo s   úctou. A kto by si bol pomyslel, že sa to takto skončí?
     </tei:p>
     <tei:p>
      A Igorovi bolo v tej chvíli ticha, ktoré nastalo po týchto   slovách, akoby ho opäť obklopili žalárom. Zle sa mu dýchalo.   Tuhoružové ďatelinové kvety sa ťahali doširoka a ponášali sa na   ohromné množstvo akéhosi tučného hmyzu, akýchsi čmeliakov, ktoré sa   znášajú mäkko k zemi. Ale pásy polí Igora utešovali, pretože cítil   pod nohami nesmiernu ťarchu ich plodnosti. Na obzore sedeli   vysokánske vrchy, ich končiare trčali z belasej hmly a zdalo sa, že   sa odtrhli od pohoria a že sa teraz vznášajú k nebesám ako hodvábny   papier. Pod stráňou brechal pes, hav, hav, v pazúroch a zuboch zúrivo   kmásal vzduch a rozhadzoval ho na všetky strany. Lambertovské polia   osameli. Na oblohe nastal pokoj. Oblaky stuhli tak, ako boli, deravé   a rozdriapané, zmrštili sa nebadateľne a zastali.
     </tei:p>
     <tei:p>
      Do sveta vedie rovná cesta. Je vysadená topoľmi a na diaľku sú to   nie topole, lež staré tisícročné viniče, pozabúdané v údolí. Visia na   nich drobné, neobyčajne drobné lístky a každý z nich je postriekaný   skalicou, ktorá žiari za takýchto dní troškou striebra.
     </tei:p>
     <tei:p>
      A tam ďaleko, ďaleko, už v samej plochej rovine, ktosi kráča.   Kráča, a je to už len malý, nepatrný bod. Igor.
     </tei:p>
    </tei:div>
    <tei:div type="chapter">
     <tei:head>
      2
     </tei:head>
     <tei:p>
      Uplynulo mnoho mesiacov. Javorové listy padali do mlák. Dni   zmenili nevdojak farbu, pretože boli také, akoby ich bol ktosi   posypal tehlovým prachom.
     </tei:p>
     <tei:p>
      Na Vyhnanisku mali v tom čase svadbu. Takmer všetci sa veselili a   tí, čo sa vrátili o niečo neskoršie z hory, zvestovali:
     </tei:p>
     <tei:p>
      – Počuli sme, ako sa to všetko v doline ozýva a otriasa. Zdá sa,   že aj stromy a skaly majú radosť.
     </tei:p>
     <tei:p>
      Pili a spievali, vždy bolo viac hlasov. A niektorí mali naozaj   dobré hlasy; ako praví speváci z mesta. Priatelia vraveli   Albínovi:
     </tei:p>
     <tei:p>
      – No, ži šťastne s Júliou, doprajeme ti to.
     </tei:p>
     <tei:p>
      A Júlii vraveli dievčence:
     </tei:p>
     <tei:p>
      – Buď s ním blažená; kiež by si dožila vysokého veku a zdarných   detí.
     </tei:p>
     <tei:p>
      Nadišiel večer. Z okien padali na trávu svetlá ako prúdy   zamrznutej vody.
     </tei:p>
     <tei:p>
      – Si šťastná? – spýtal sa Albín.
     </tei:p>
     <tei:p>
      – Som, – povedala Júlia s jasnou úprimnosťou.
     </tei:p>
     <tei:p>
      Starý Gút si priniesol husle a hral. Mal z toho detskú radosť,   pretože videl, že ho všetci počúvajú. Lenže starec hral takým   dojímavým spôsobom, že sa málokto vedel ubrániť plaču. Najviac   plakala Júlia. Pomyslela si na rôzne šťastné dni svojho života, na   blažené chvíle, ktoré v nej zostali ako zvyšok nejakej nádhernej   vône, a po tvári jej tiekli veľké žiarivé slzy, podobné hviezdam.   Vtedy jej zasa Igor zišiel na um. Albín to na nej videl.
     </tei:p>
     <tei:p>
      – Nemôžeš naň zabudnúť?
     </tei:p>
     <tei:p>
      Povedala:
     </tei:p>
     <tei:p>
      – Si taký dobrý, si taký dobrý! Nehnevaj sa, prosím ťa! – A keď na   ňu ľútostivo pozrel, poloplačlivo, polosmiechom mu rýchlo šuškala do   ucha:
     </tei:p>
     <tei:p>
      – Nie, never mi, zabudla som na Igora! Pre iné plačem, nie pre   neho! Naozaj! Ach, Albín, Albín… zasmej sa, pretože sa ťa bojím, keď   ti vidím smútok v očiach.
     </tei:p>
     <tei:p>
      Vonku šuchoce vietor, skáče dolu do dvorov, piští a škriabe na   okná. Na chvíľku stíchne, naberá silu a potom opäť piští a opäť   škriabe. Znie to celkom tak, ako keď dieťa píše zlým perom na tvrdý   papier.
     </tei:p>
     <tei:p>
      Bol koniec jesene. Za dlhých nocí sa preháňala nad horami   modrobiela zima, fučala a cengala inovaťou a sklom. Vetry postŕhali   oblohu nízko k zemi. Na celý kraj zasadla hmla, šírila sa a neustále   hustla; sťaby vychádzala z útrob zeme; sťaby ju vydychovali nebesá.   Všade bola.
     </tei:p>
     <tei:p>
      Ale Júlia dosť ťažko vypúšťala Igora zo svojej mysle. Albín otvorí   dvere. Vidí ju sedieť pri okne. Obráti sa pomaly a vraví trochu   utrápená:
     </tei:p>
     <tei:p>
      – Ah, prišiel si?
     </tei:p>
     <tei:p>
      – Áno, tu som.
     </tei:p>
     <tei:p>
      Po chvíli: – Nože si sadni, Albín, sem ku mne.
     </tei:p>
     <tei:p>
      Albín si sadne k nej a mlčí. Bože, aký je to muž? Vypytuje sa ho   vždy na niečo, pretože ju ticho za týchto tmavých dní nesmierne   sužuje:
     </tei:p>
     <tei:p>
      – Čo je nového?
     </tei:p>
     <tei:p>
      – Neviem veru, – odvetí on, spína si ruky na kolenách, akoby ju   svojím mlčaním chcel skúšať. Tu povie celkom pokojne:
     </tei:p>
     <tei:p>
      – Naňho myslíš ešte stále?
     </tei:p>
     <tei:p>
      Strhne sa, pristihnutá:
     </tei:p>
     <tei:p>
      – Na koho?
     </tei:p>
     <tei:p>
      – Vieš dobre, Júlia. Na Igora.
     </tei:p>
     <tei:p>
      Trasie sa celá nesmiernym zdesením. Bože, naozaj, aký je to   muž?
     </tei:p>
     <tei:p>
      A hľa, on vraví mäkko a dobrácky:
     </tei:p>
     <tei:p>
      – Je to choroba, moja drahá Júlia. Príde deň, a budeš sa radovať,   pretože uvidíš, že si sa vyliečila. Len maj trpezlivosť a netráp sa.   Viem, že ťa to bolí.
     </tei:p>
     <tei:p>
      Vstal, pohladil ju po ruke. Júlia sa nemôže zdržať a vraví tisíc   ráz ako vtedy na svadbe:
     </tei:p>
     <tei:p>
      – Si taký dobrý, si taký dobrý!
     </tei:p>
     <tei:p>
      A zas plynuli mesiace; mesiace a týždne, nové a nové, až z toho   boli roky. O Igorovi nebolo počuť.
     </tei:p>
     <tei:p>
      Nadišlo predjarie. Júlia pozrela von cez okná a videla, že je tu   niečo v belavom plášti. Nevie, čo je to, len čaká a v duši sa jej   ozve veľká radosť. Vtom vzduchom odrazu priletí sneh. Bol to zmrznutý   a tvrdý sniežik, posledný pozdrav zimy, klepotal na sklo ako piesok.   Prihnal sa so závanom vetra a bol to hustý, to zas riedky. Triasol   sa, podobal sa iskierkam a chvíľami sa ani nedalo určiť, z ktorej   strany prichodí, či zhora, či zdola, či odprava, či odľava. Zažiarilo   slnce a padajúci sneh bol vtedy ako náhla záplava drobných motýľov,   nesúcich na krídlach ľadové kvapôčky. Chumáče svietili veľmi tuho,   pichalo to oči, rozlamovali slnečný oheň na tisíce kusov, takže celý   svet sa začal mihotať a trblietať.
     </tei:p>
     <tei:p>
      Vystrčila hlavu do dverí. Na tvári pocítila chlad, ktorý jej   umŕtvoval kožu. Pohladila si líce a zdalo sa jej, že sa dotýka   nejakého cudzieho človeka, natoľko mala zimou otupené zmysly. Cez   sneh bolo dobre vidieť, ako z výšavy padá vietor a ako behá po kraji.   Prehŕňal sa v lesoch, ktoré sa rozvlnili ako voda, a ponášal sa na   nejaké nemotorné zviera, ktoré bez prestania blázni a hučí   zlosťou.
     </tei:p>
     <tei:p>
      Vysoko nad Júliou stálo slnko. Ach, aké to bolo nádherné slnko!   Len si predstavte, dívalo sa na svet, ktorý malo hlboko pod sebou,   ako drahý kameň, ako diamant. Obracalo sa na všetky strany, akoby   chcelo ukázať celú svoju krásu, rozpaľovalo sa čím ďalej tým viac, až   od toho tiekli slzy. A po nebi sa rozširovali zlaté plochy, kládli sa   jedna k druhej a prenikali sa; tu sa premenili nenazdajky na veľké   zrkadlá, ktoré sa pomaly pohybujú a všetko zrkadlia. Boli vtedy   tisíce diamantov, malých i celkom drobných. Júlia nemohla od toho   nijako odtrhnúť zrak; bolo to také neobyčajné! Bol to zázrak.
     </tei:p>
     <tei:p>
      Ale pritom sa prihodilo niečo, na čo by si ani vo sne nebola   pomyslela. Júlia zrazu vykríkla. Vykríkla tak, že nevedno, či to bola   radosť a či zdesenie. V diamante, totiž v samom slnci, ktoré sa   neustále zväčšovalo, bol osadený Igorov obraz! Hľa, vidí Igora,   Igora, o ktorom už tak dlho nechyrovali! Áno, to sú jeho oči, jeho   ústa, jeho čelo! Tlieskala rukami a mala vôľu spievať: Takéto niečo,   takéto niečo!
     </tei:p>
     <tei:p>
      Prišiel oblak a obraz zmizol. Júlia vyhľadala Albína a povedala   mu:
     </tei:p>
     <tei:p>
      – Dnes je zvláštny deň.
     </tei:p>
     <tei:p>
      – Prečo, Júlia?
     </tei:p>
     <tei:p>
      – Videla som Igora. Videla som ho v slnci.
     </tei:p>
     <tei:p>
      Keď to vravela, zachovávala veľkú vážnosť, aby si Albín azda   nemyslel, že si z neho robí žart.
     </tei:p>
     <tei:p>
      – Igora? – pýtal sa s úsmevom.
     </tei:p>
     <tei:p>
      – Áno. Hneď som ho poznala.
     </tei:p>
     <tei:p>
      – Strašia ťa staré myšlienky, Júlia. Kto by mohol veriť v takúto   vidinu?
     </tei:p>
     <tei:p>
      – Ó, ja verím! Igor nám posiela pozdrav. Práve si na nás niekde v   diaľke spomenul a tak sa stalo, že som ho videla. Asi tak to   bolo!
     </tei:p>
     <tei:p>
      – Júlia, Júlia, – hovoril jej karhavo, – si ako dieťa, ktoré sa   pohráva s maličkosťami a pritom sa nazdáva, že drží celý svet na   svojej dlani.
     </tei:p>
     <tei:p>
      Júlia bola smutná. V dome vládlo ticho.
     </tei:p>
     <tei:p>
      Prišiel večer. Bolo to v izbe. Okolo petrolejovej lampy sa tvorili   kruhy ako obruče, ako špirály; tancovali a natriasali sa. Stolička   vrhala veľký tieň. Na stene bolo vidieť operadlo; mäkký oblúk to bol   a pomaličky sa kĺzal po čiare maľovky. Albín obrátil tvár. Všetko sa   miešalo, svetlá i tiene, obdĺžniky žltého ohňa a zdrapy čiernej   tmy.
     </tei:p>
     <tei:p>
      Bolo počuť husle.
     </tei:p>
     <tei:p>
      – Tvoj otec, – hovorí Júlia trocha zachrípnutým hlasom a dlhom   mlčaní. Načúvali a neodvažovali sa preriecť slovo. Starec hral ďalej   a bolo to dnes neobyčajne smutné, pretože v hlase husieľ bolo cítiť   niečo hlbokého a schnúceho, niečo, čo sa podobá sčernetému machu,   ktorý padá zo zvetranej skaly.
     </tei:p>
     <tei:p>
      Odrazu Albín pohne nohou a vraví:
     </tei:p>
     <tei:p>
      – Pozri, v Igorovom dome sa svieti.
     </tei:p>
     <tei:p>
      – Ozaj. Svieti sa. To je zvláštne.
     </tei:p>
     <tei:p>
      – Čo by to mohlo byť?
     </tei:p>
     <tei:p>
      – Ja neviem. Azda chlapci lozia po izbách.
     </tei:p>
     <tei:p>
      – Ja si myslím, že chlapci nie. Bude to iná vec.
     </tei:p>
     <tei:p>
      Júlia sa dlho dívala. Vtom zvolala:
     </tei:p>
     <tei:p>
      – Albín… Igor sa vrátil!
     </tei:p>
    </tei:div>
    <tei:div type="chapter">
     <tei:head>
      3
     </tei:head>
     <tei:p>
      Tešili sa jarnému počasiu. Vysedávali pred domom na lavičke. Júlia   robila nohou do piesku obrazce.
     </tei:p>
     <tei:p>
      V záhrade niečo pisklo.
     </tei:p>
     <tei:p>
      – Čo to bolo, Albín?
     </tei:p>
     <tei:p>
      Na čerešňový konár, ktorý sa ligoce ako krv, priletel vták. Albín   naň ukázal:
     </tei:p>
     <tei:p>
      – Vták. Aha! Vták. Počuješ?
     </tei:p>
     <tei:p>
      Vrátil sa práve z juhu. Šibal okolo seba očkom. P-pí, –   vravel.
     </tei:p>
     <tei:p>
      A potom niečo zacvrlikalo. Čo mohlo zacvrlikať? Dlho o tom hútali.   Tu povie Júlia:
     </tei:p>
     <tei:p>
      – Bolo to stebielko mladej trávy.
     </tei:p>
     <tei:p>
      – Stebielko mladej trávy?
     </tei:p>
     <tei:p>
      – Áno, vyhúklo spod zeme a zazrelo nad sebou ohromné slnko,   okrútené rozžeraveným drôtom.
     </tei:p>
     <tei:p>
      – Tak teda, – usmial sa Albín, – hej, to by bolo možné.
     </tei:p>
     <tei:p>
      Vetrík sa rozbehne po lúkach. Fiú, fiú, robí jemne, ako keď niekto   dýcha cez zuby. Fúka do korún starých vŕb. Ich listy sa pritom   obracajú nahor svojou spodnou stranou, ktorá je sivastá, a vyzerá to   tak, akoby sa všetky vŕby boli cez noc pokryli slabým mrazom.
     </tei:p>
     <tei:p>
      Albín zavolal:
     </tei:p>
     <tei:p>
      – Igor! Poď sem, Igor!
     </tei:p>
     <tei:p>
      – Áno, áno, – odvetil, – hneď, len zavriem bráničku.
     </tei:p>
     <tei:p>
      Prišiel zhrbený a akýsi neprirodzene biely. Sadol si k nim.
     </tei:p>
     <tei:p>
      – No, – spytovali sa ho, – ako ti ide práca v dome?
     </tei:p>
     <tei:p>
      – Ale, – vravel, – dobre, zajtra prídu murári, aby ešte kde-čo   opravili. Ani by ste neverili, koľko s tým mám starostí. Na druhý   týždeň bude všetko v poriadku, dúfam.
     </tei:p>
     <tei:p>
      – A polia?
     </tei:p>
     <tei:p>
      – Ó, to je moja najväčšia radosť. Siatie sa, myslím, vydarilo.
     </tei:p>
     <tei:p>
      A potom vraví:
     </tei:p>
     <tei:p>
      – Trochu ma dnes hlava bolí.
     </tei:p>
     <tei:p>
      – Veru, – hovorila Júlia, – nevyzeráš dobre.
     </tei:p>
     <tei:p>
      – Umorili ma tie roky a stály zhon za peniazmi.
     </tei:p>
     <tei:p>
      Tu ho poprosili:
     </tei:p>
     <tei:p>
      – Mohol by si nám o tom niečo rozprávať?
     </tei:p>
     <tei:p>
      – Áno, – povedal, – budem rozprávať.
     </tei:p>
     <tei:p>
      Taký bol život. Vo výške zneli zvony, a boli to celkom iste zvony   modrej katedrály. Vo veľkom mestskom dome bola miestnosť, ktorú sa   nikdy nepodarilo dobre vykúriť. Sedel a pracoval. Bežali roky a jeho   pero behalo po nespočítateľných kusoch papiera. Drkotal zubami,   natiahol ruky a bolo mu clivo za okrúhlym kopcom tam vonku medzi   horami. Za priateľov mal len predmety alebo zvieratá, ktoré sa nebáli   jeho ošúchaného kabáta. Tak sa pamätá napríklad veľmi dobre na malého   pavúka. Rozpráva o ňom:
     </tei:p>
     <tei:p>
      – Raz som ho našiel v okne. Visel na neviditeľnej pavučine, a ked   naň svietilo slnce, bol červený ako kvapôčka krvi. Škriabal sa   horevyššie, hojdal sa sem-ta a po skle sa pohyboval jeho tieň. I   vravel som mu: „Vieš čo, budeme zadobre, hej?“ A tak aj bolo. Vídali   sme sa každý deň a vyrozprávali sme si svoje príhody. Ja som mu   najčastejšie hovorieval o modrej katedrále, aká je krásna a ako ma k   sebe vábi. Počúval pozorne a mal som ho rád.
     </tei:p>
     <tei:p>
      – A potom? – spýtala sa Júlia.
     </tei:p>
     <tei:p>
      – A potom sa roky hnali ďalej. Neviem nič ďalej. Bolo to pre mňa   veľmi smutné. Každý deň som myslel na Vyhnanisko, na dom, na dvor, na   záhradu, na polia. A každý deň som po tom väčšmi a väčšmi túžil.
     </tei:p>
     <tei:p>
      Pozreli naň naraz, akoby sa boli o tom predom dohodli.
     </tei:p>
     <tei:p>
      – Čože, – spýtal sa, – vidíte na mne azda niečo neobyčajného?
     </tei:p>
     <tei:p>
      – Áno, – vravel Albín za dvoch, – vidíme. Vidíme, že si sa stal   poriadnym človekom.
     </tei:p>
     <tei:p>
      Igor vravel s dojatím:
     </tei:p>
     <tei:p>
      – Ďakujem, ďakujem.
     </tei:p>
     <tei:p>
      Pohyboval rukami, a mal ich veru slabé a tenké ako nikdy   predtým.
     </tei:p>
     <tei:p>
      – Mám akúsi predtuchu, – povedal.
     </tei:p>
     <tei:p>
      – Akú predtuchu? – spýtali sa.
     </tei:p>
     <tei:p>
      – Takú, – hovoril, – že zomriem.
     </tei:p>
     <tei:p>
      Bolo to nepochopiteľné. Nevedeli, či sa majú smiať, a nevedeli, či   to myslí vážne.
     </tei:p>
     <tei:p>
      – Preto je to tak, – pokračoval, – lebo som už všetko dosiahol a   boh sa nado mnou zmiloval. Preto teda myslím, že zomriem. Veru, mám   dojem, že môj život sa končí a zvony dnes počujem jasnejšie ako   kedykoľvek v minulosti.
     </tei:p>
     <tei:p>
      To dopovedal a tvár mal priesvitnú ako papier.
     </tei:p>
     <tei:p>
      *
     </tei:p>
     <tei:p>
      Popoludní Júlia naraz povedala:
     </tei:p>
     <tei:p>
      – Hľa, Albín, aké žlté je nebo.
     </tei:p>
     <tei:p>
      Áno, vskutku, nebo bolo celé žlté, ani čo by ho boli potreli   mastnotou. Keď sa naň dívali, zreteľne mohli pozorovať, ako klesá   vždy nižšie a nižšie a ako sa rozťahuje. Vtom čosi čľaplo.
     </tei:p>
     <tei:p>
      – Ľaľa, – hovorí Albín, – čože to má značiť? Voda!
     </tei:p>
     <tei:p>
      – Voda? Ah!
     </tei:p>
     <tei:p>
      Bola to voda, čo čľapla. Spadla zvysoka, niekto ju akiste vylial z   hrnčeka. Bolo počuť akýsi dlhý, nekonečný šum. Júlia obehla dom, po   chvíli sa vrátila.
     </tei:p>
     <tei:p>
      – Zvrchu, od hory sa to valí, – hovorila a prudko dýchala, – valí   sa to ako rieka.
     </tei:p>
     <tei:p>
      – Ako rieka?
     </tei:p>
     <tei:p>
      – Áno, lebo nad pohorím sa spustil dážď a celý prúd sa teraz blíži   sem, hučí a rozrýva zem!
     </tei:p>
     <tei:p>
      Len čo to dopovedala, zas niečo spadlo. Teraz už celkom rozoznali,   že to bol kus vody, veľký ako dlaň. Buchla na zem a rozprskla sa. A   potom čoraz hustejšie sa spúšťala. Júlia vykríkla zdesená:
     </tei:p>
     <tei:p>
      – Voda!
     </tei:p>
     <tei:p>
      Celým stavaním to hučalo, ako keď noríme hlavu do ozrutnej morskej   vlny. Peny špliechali dohora. Trámy pukli a škáry v okeniciach   zapišťali. Vietor švihol mocným rozmachom po múroch. Ou! zreve široká   strecha a v hustom vodovom prachu sa niečo mece a poskakuje. Vzduch   sa trasie a mihá, práve tak, akoby sa zrazu bola celým krajom   rozšírila horúčka a zimnica. Ou! zavýjajú stromy, ou, bolí to,   prevaľujú sa a zbesnenosť nimi trepe do veterných vírov, odhadzujú   konáre a všade čurčí ohnivá voda, ktorá sa lisne ako sklo.
     </tei:p>
     <tei:p>
      V tú hodinu sa vracal Igor z poľnej roboty. Kráčal dolu svahom, a   pretože sa to blížilo k nemu od chrbta, nič netušil.
     </tei:p>
     <tei:p>
      Hvízdal si a pridržiaval si konce kabáta. – Hop-hop, – vravel a   skackal ako hruda, ako tvrdá hruda, ktorá sa kotúľa po hrboľatom   trávniku.
     </tei:p>
     <tei:p>
      A tu niečo šibne povetrím. Preletí to ponad les, zadrapí sa do   stromu, zvýskne. Igor cíti, ako ho vzduch tlačí na sluchách. Zdá sa,   že mu niečo drví kosti. Hľa, voda, voda je tu. Je celá špinavá, sivá.   Voda! vykríkne v ňom čosi zdesením. Voda! zhučí to celým krajom a   zatrasie lesmi, trávou a oblakmi.
     </tei:p>
     <tei:p>
      Teplo zhustne, lepí sa mu na líca, na obočie i na mihalnice.   Vidieť ho, ako obletuje okolo Igora v pomarančových kruhoch a pritom   všetko, všetko rozleptáva.
     </tei:p>
     <tei:p>
      Zatočí sa mu hlava a padá. Čo je? Akoby odrazu mal pred sebou   prázdnu jamu a akoby nebolo vidno jej dna. Prúd ho doháňa, hvízda   dolu brázdami, už je tu, už to žblnklo. Igor sa obzrie, bože, aká   ozruta! Pance sa mu okolo nôh a chladí. Kopme do povetria, vysoký   závoj kvapiek sa vymrští medzi kríky a posýpa ich. Aký zver! Naraz   povodeň skočí a zjajkne. Igor padá, padá, vzduch mu šumí okolo ušú;   šumí a hrozne plače.
     </tei:p>
     <tei:p>
      Zachytilo ho to okolo pása a vrhlo dolu do doliny; naklonil sa   dopredu a videl ju hlbokú pod sebou, celá sa hýbala a ligotala. Padol   pod mocným nárazom a začal sa kotúľať. Krútňavy ho krbáľali sem-ta,   otĺkali mu hlavu o výmole. Nohami klepal do pňov a skál a znelo to   ani starý mlyn na potoku.
     </tei:p>
     <tei:p>
      Zastavil sa až dolu pri vŕbach, ktoré sa celé triasli, triasli sa   zimou a triasli sa zdesením. Vietor z nich trhal úzke lístie, skučal   a poskakoval.
     </tei:p>
     <tei:p>
      Tenké prúdy mútnej vody sa krútili okolo jeho údov a   švitorili.
     </tei:p>
     <tei:p>
      Zazneli zvony: bim, bam a Igor pocítil ich kolembavý zvuk na   perách a v očných jamkách. Bim, bam prenikalo k nemu cez ružové pary   a cez kadidlový dym, ach, aká zvláštna vôňa, aká zvláštna kostolná   vôňa! V prsiach cítil svoju dušu, prvý raz vo svojom živote ju cítil,   bol to ten kolembavý zvuk a tá vôňa. Bim, bam – spievali zvony.
     </tei:p>
     <tei:p>
      Pribehla vlna, valila sa s jakotom a na jej povrchu špľachotalo   nesmierne množstvo iných vĺn, ktoré svietili bielou penou a   priezračnými bublinkami.
     </tei:p>
     <tei:p>
      Igor mal poslednú myšlienku: „Zbohom, idem.“
     </tei:p>
     <tei:p>
      Zvony ešte raz zhučali a odnášali ho.
     </tei:p>
     <tei:p>
      Dážď prestal a výšava je opäť modrá a zlatá. Zo zeme vyrastajú   ohromné stĺpy a podpierajú klenbu krásnej a mohutnej katedrály.
     </tei:p>
    </tei:div>
   </tei:div>
   <tei:div type="chapter">
    <tei:head>
     Svätá žiara
    </tei:head>
    <tei:p>
     <tei:emph>
      „Službu opustil až potom, keď utrpel pri obliehaní   Rabastensu roku 1570 strašlivé zranenie, ktoré ho zohavilo a   prinútilo až do smrti nosiť masku.“
     </tei:emph>
    </tei:p>
    <tei:p>
     Staré dejiny
    </tei:p>
    <tei:div type="chapter">
     <tei:head>
      1
     </tei:head>
     <tei:p>
      Keď sa obyvatelia hradu toho rána prebúdzali a vyšli na nádvoria,   videli, že bude smutný deň. Po kraji sa naširoko rozkladalo ticho,   ticho také kalné ako mútna voda. Z neba sa ešte za úsvitu spustil   drobný dážď; ťahal sa nad horami ako pletená sieť a dalo sa dobre   rozoznať, že v diaľke hustne a že sa mieša s hmlou.
     </tei:p>
     <tei:p>
      Dubina sa lisla a vlnila ako nekonečné more. Do výšky vyletel   veľký havran, ale vietor ho zrazil späť nad machnaté skaly. Vyzeralo   to v tej chvíli, akoby z oblakov padal mŕtvy vták. Vták, ktorého smrť   zastihla tamhore.
     </tei:p>
     <tei:p>
      Sprievod sa blížil. Bol priam taký mlčanlivý a taký čierny, akoby   niekoho vyprevádzal na poslednej ceste k hrobu. Pomaly sa vynoril   spomedzi stromov a prehýbal sa sťa telo húsenice. Boli na úbočí.   Kopytá koní sa zabárali do vlhkého piesku a zanechávali v ňom okrúhle   stopy, plné vody.
     </tei:p>
     <tei:p>
      Mužovia, ktorých opojil naraz pocit voľnosti, obracali oči k   oblohe. Sýtili sa svetlom. Lebo za dlhých pochodov horami, úžľabinami   a priesmykmi nebolo nič, len tma, tma, tma. A tak sa im teraz zdalo   (hoci ich obklopovalo len tmavosivé ráno, bez slnka a modrých   nebies), že vychádzajú spod zeme, z dusných pár a štipľavého ohňa.   Boli šťastní. Videli, že je koniec mukám, ktoré im tak ďaleko   pôsobila hĺbka lesov, plesnivý zápach húštin a vržďanie starých   konárov, čo sa treli o seba. Ustali kvílivé náreky lesných holubov a   nebolo počuť jednotvárny šuchot lístia a tenký hvizd víchra. Mužovia   mohli povedať:
     </tei:p>
     <tei:p>
      – Radujme sa, priatelia, všetko je už za nami!
     </tei:p>
     <tei:p>
      Do ich myšlienok zaznel hore na hradbách dutý a ťahavý hlas rohu.   Vyšvihol sa nečakane do výšavy ako pás látky, ktorú nadnáša pohyb   vzduchu. Vojaci pozreli na seba a vraveli:
     </tei:p>
     <tei:p>
      – Zbadali nás.
     </tei:p>
     <tei:p>
      – Trúbia nám na uvítanie.
     </tei:p>
     <tei:p>
      – Naozaj, zbadali nás a trúbia.
     </tei:p>
     <tei:p>
      Nastalo krátke ticho a potom vo svojej únave a otupenosti   opakovali to isté: – Zbadali nás. Trúbia nám na uvítanie. Naozaj,   zbadali nás a trúbia.
     </tei:p>
     <tei:p>
      Viac slov im neprišlo na um.
     </tei:p>
     <tei:p>
      Ale rytier Štefan sa neradoval s ostatnými. Cítil príliš dobre,   ako sa mu sily, preniknuté zlou horúčavou, vyparujú z napätej, bledej   kože. Po tvári sa mu roztekala ostrá bolesť. Hlavu mal zakrútenú do   skrvavených obväzov a handier, takže videl len červenkasté šero,   šero, aké má pred sebou ten, čo sa topí – je to také bledé, podivné   zafarbenie vody, na ktorú svieti slnce. Ah, bolo to hrozné, hrozné!   Nadchádzali naň chvíle, keď chcel kričať a zavýjať, a musel mlčať.   Nemal v sebe dosť vlády, ležal teda na nosidlách, nepohnúc ani telom,   ani údmi, a v hĺbke svojich myšlienok veril, že táto nehybnosť ho   zbaví života a že to bude preň veľké šťastie, keď už nebude o sebe   vedieť.
     </tei:p>
     <tei:p>
      Keď prišli k samej bráne hradu, zvolal lekár, ktorý kráčal medzi   prvými na čele družiny:
     </tei:p>
     <tei:p>
      – Odstúpte sa z cesty, nesieme raneného!
     </tei:p>
     <tei:p>
      Rytier načúval: cveng zbraní. Ktosi sa tlmene spytuje, ktosi   odpovedá. Dupot kopýt. Mnoho ťažkých krokov na dláždení. Sipivý dych   žoldnierov. Drobný dážď. A kdesi ďaleko ešte vždy znie roh.
     </tei:p>
     <tei:p>
      Vtedy zástup cúvol a rozstúpil sa. Prichádza žena. Rytier ju hneď   poznal po jej chôdzi, ktorá bola vznešená a plná lásky a   bojazlivá.
     </tei:p>
     <tei:p>
      Pod prikrývkou videla vystupovať telo svojho syna. Bolo meravé ako   stará poškodená socha a matka sa musela v tejto trpkej chvíli   zamyslieť nad životom, o ktorom ani nevedela, že azda práve vyhasol.   Videla malého chlapca s kučeravými vláskami, viedla ho za ruku.   Videla tmavé oči, ktoré sa smejú, a nachádzala v nich svoj vlastný   obraz. Pozorovala, ako tielko dieťaťa rastie, ako sa rozvíja, ako v   ňom pučia sily a prebúdza sa zmužilosť. A jasne počula mnohé   Štefanove slová z minulosti, a najmä tie, čo ešte nevedel dobre   povedať, a srdce sa jej zvieralo niečím ako ľútosť, pýcha a láska.   Ale hneď ju naplnila i chvejivá a nesmierne pokorná úcta pred jeho   neskorším hrdinstvom. Matka hlboko sklonila čelo a zložila ruky, v   prstoch vyvíjala silu, ani čo by išla zápasiť; zadržala dych, pretože   pri takýchto spomienkach z diaľky k nej začal prichodiť rozbúrený huk   bojov, tresk zlomených kopijí, údery padajúcich tiel, erdžanie koní,   kvílenie búrok, šum požiarov. Ale bolo to červené a belasé, po   spáleniskách sa roztekali biele plamene. Ozývalo sa volanie: vojny!   vojny! Korytá zápasov napĺňali plačom, plačom porazených. A on len   víťazil, smial sa tvrdým žulovým smiechom, letel vo výške, podobný   hmle, vode, lúču. Aké boli jeho činy? Dobré? Zlé? Bože, iba plaču   bolo priveľa, priveľa. Predstavila si Štefana, ako sa brodí v slzách.   Vraví: Je to slané ako voda v mori. A slzy fŕkajú sem i ta, on si ich   stiera z líc, a len sa usmieva. Lebo tieto slzy nevytiekli z jeho očú   a boli preň naozaj iba vodou.
     </tei:p>
     <tei:p>
      Nuž čo mala matka robiť? Videla, že teraz i v budúcnosti bude   musieť ponoriť svoju myseľ hlboko pod povrch tohto života, že bude   musieť pohybovať rukami na všetky strany, aby zachránila jeho   tajomstvo a aby ho vyniesla nad hladinu, k slncu. Prikrývala si tvár   a svoje zúfanie zberala do dlaní, zúfanie, ktoré sa jej v očiach   javilo ako kovové blesky a ligotanie.
     </tei:p>
     <tei:p>
      A tu jej zreteľne prišli na um Štefanove hriechy; hoci ju   nešťastie zaslepilo, takže si syna teraz milovala ešte väčšmi ako   kedykoľvek predtým, nemohla naraz vyhnúť pohľadu na špinu a blato, čo   z neho padalo. To je už tak, že nevieme natoľko ovládať svoje   myslenie, aby nepríjemná predstava neprišla vo chvíli, keď túžime po   príjemnej; ba naopak, tá prvá nás často premôže, aby sme tým väčšmi   vábili k sebe druhú. Nepekné vidiny sa zjavili pred ženou; boli   podobné ľuďom, ktorí vchádzajú do miestnosti jeden za druhým. A každý   z týchto ľudí jej hodil do tváre obžalobu na Štefana. Takto vraveli:   Je to zlodej. Je to vrah. Je to smilník. Je to bohorúhač.
     </tei:p>
     <tei:p>
      Ozaj, čo mala robiť? Tak sa pýtala, a dotkla sa synovej hlavy.   Dotkla sa tej biednej hlavy, pretože v tomto zlom zmätku sa jej   zažiadalo pohladiť Rytiera po vlasoch a pretože si mívala, že by ho   vari mohla jediným láskavým dotykom vykúpiť raz navždy. Odhrnula   látku a na prstoch pocítila krv, krv teplú a lepkavú. Zbledla a   nevedela sa viac ovládať. Akoby ona sama bola utrpela zranenie. Akoby   mala na prsiach veľký otvor. Žoldnier, ktorý sa na to díval,   povedal:
     </tei:p>
     <tei:p>
      – V bitke mu rozsekali tvár, takže z nej visia len franforce   čierneho mäsa.
     </tei:p>
     <tei:p>
      Predstavila si to. Skríkla:
     </tei:p>
     <tei:p>
      – Bože!
     </tei:p>
     <tei:p>
      A iný žoldnier povedal:
     </tei:p>
     <tei:p>
      – A tá jeho pekná, hladká tvár je na nepoznanie.
     </tei:p>
     <tei:p>
      Ona zas:
     </tei:p>
     <tei:p>
      – Bože!
     </tei:p>
     <tei:p>
      Potom vošli do komnát. Rytiera uložili na lôžka z kožušín.   Plakala.
     </tei:p>
     <tei:p>
      <tei:hi>
       2
      </tei:hi>
     </tei:p>
     <tei:p>
      Vonku bola zima. Vetry divo fučali a skákali do priepasti, v   ktorých sa neprestajne triasol ich mrazivý dych. Na kopce napadali   hŕby snehu, ten za slnečných dní svietil ani cukor a oslepoval zrak.   Lesy sa kyvotali a mrmlali, bolo to, ani keby o niečom tajnom   rozprávali zverom, skrývajúcim sa za výbežky skál, za pne, za   krovia.
     </tei:p>
     <tei:p>
      Hrad trčal svojimi hradbami do výšky. Do výšky nádhernej, čo sa   lisla kamennou čistotou inovate.
     </tei:p>
     <tei:p>
      V jednej z veží žili len oni dvaja, Rytier Štefan a lekár. Lekár   ošetroval Rytierovo telo, i jeho dušu. Bol to starý cudzinec, skúsený   vo svojom umení.
     </tei:p>
     <tei:p>
      Chorý sa skrýval. Nik ho nesmel vidieť. Bál sa ľudských pohľadov.   Plynuli dlhé dni a Štefan mal svoj čas a svoje myšlienky len pre   seba. Vyzeralo to tak, sťaby si bol v lakomej chtivosti vykrojil z   hradu kus skaly, kus ovzdušia, kus svetla, kus vône. Ale hodiny sa   míňali pomaly, sivé a boľavé, plné nečinnosti. Vtedy sa Rytierovi   zdalo, že stojí uprostred širokej rieky, tá sa na nejaký vyšší zásah   zastavila a teraz čaká, čaká, rovná ako sklo, zbavená vĺn a svojho   prirodzeného šumu. Všetko sa rozplynulo v hroznom tichu. A toto ticho   sa vlialo do zlatých nádob na víno, stálo v oknách a farbilo sa   súmrakom nebies, klesalo do chodieb a sedelo na stupňoch. Nariekalo   pri stenách a zľahka preberalo na strunách hudobných nástrojov, na   ktoré padal prach. Ticho vládlo v tmách, kde sa skončil deň, a to   isté ticho sa prebúdzalo, keď sa spod obrazu vynorilo nové ráno.
     </tei:p>
     <tei:p>
      Mŕtva komnata. V prvých týždňoch mával Rytier dlhé záchvaty   nespokojnosti. Vtedy sa nemohol na nič dívať, mysľou mu syčali   vodopády spomienok. V krvi mu bublali túžby. Lebo on býval predtým   príliš navyknutý na hurhaj, vravu, príliš rád vídaval veľké oči,   ligotavé zuby, skoky zvierat i ľudí, trblietanie kovu. A teraz mŕtva   komnata.
     </tei:p>
     <tei:p>
      Ale predsa sa bál toho jasného života za múrmi veže. Dvíhal sa na   rukách, popolavý a biely ako bábka z handier, krútil v nedočkavosti   hlavou (ah, čo len očakával?), otváral jazvami rozpoltené ústa a   premáhal bolesť. Takto pripomínal vtáča, chcejúce vyletieť. Vtáča,   ktoré nemá dosť odvahy a dosť síl a dosť skúseností.
     </tei:p>
     <tei:p>
      Lekár jednostaj vravel: – Ľahnite si, pane, lebo ešte nenastal   čas, aby ste mohli vstať. Ľahnite si a proste boha o milosť.
     </tei:p>
     <tei:p>
      Raz sa však Rytier strašne nazlostí. Jeho dych pálil ako oheň.   Zaťal päste, pozbieral všetku svoju vôľu a zvolal:
     </tei:p>
     <tei:p>
      – Choď preč, nechcem ťa vidieť!
     </tei:p>
     <tei:p>
      Vtedy, unavený a zlý, zaboril si hlavu do kožušín a drahých látok   a ležal nehybne. Zdalo sa, že zošalel. Bol ako človek, ktorý prestáva   žiť. V mozgu mu zavládlo stŕpnutie. Myšlienky tuhli a padali do   akejsi prietrže bez dna, strácali sa, mizli, šušťali a hrkotali ako   kamienky, po ktorých niekto chodí. Človek v takýchto chvíľach nevie,   kde má dušu a telo, je šťastný, pretože všetky bolesti prestanú   jestvovať.
     </tei:p>
     <tei:p>
      A odrazu sa na Rytierovej ohavnej tvári zjavil úsmev. Vstúpilo doň   ticho. Bolo v ňom. Cítil, že je to bytosť, ktorá ho rozumie. Naplnilo   ho sladkým bezvedomím, ah, nádherné ticho, zalepilo mu oči, pokrylo   ústa, hladilo ruky, oddelilo od života. Vskutku bolo v ňom.
     </tei:p>
     <tei:p>
      Zo spánku ešte vravel:
     </tei:p>
     <tei:p>
      – Choď preč, choď…
     </tei:p>
     <tei:p>
      Bol to pokojný a slabý hlas.
     </tei:p>
     <tei:p>
      Po mnohých hodinách sa prebudil. Videl stáť nad sebou starca,   ktorý bol biely a nehybný ako zimná krajina. I spýtal sa hneď,   dychtivo, podobný niekomu, kto si v smäde žiada vody:
     </tei:p>
     <tei:p>
      – Chceš mi niečo povedať?
     </tei:p>
     <tei:p>
      Ale on:
     </tei:p>
     <tei:p>
      – Nie, pane. Len som bdel pri vás.
     </tei:p>
     <tei:p>
      Po úzkych oknách sa kĺzali podlhovasté tiene. Napodiv, bolo to   priam také, akoby vonku vzduchom plávali hady. Rytier sa v náhlom   ľaku pohol, na prsia mu zaľahol tlak a nemohol sa ho nijako zbaviť.   Dýchal rýchlo, tak dýchajú tí, čo sa dusia.
     </tei:p>
     <tei:p>
      – Aká tma je tu! – šepkal!
     </tei:p>
     <tei:p>
      Starec mlčal, ah, a nebol to starec, bol to pomník, vytesaný z   tvrdej skaly. Či vari nemal srdca? Rytier si položil dlaň na jeho   ruku a, zvláštna vec, pod prstami cítil žily a v nich pohyblivé   teplo. Opakoval:
     </tei:p>
     <tei:p>
      – Aká je tma!
     </tei:p>
     <tei:p>
      – Je už večer, Rytier.
     </tei:p>
     <tei:p>
      – Večer, – hovoril chorý ako ozvena. – Bude zasa noc. Zimné noci   nemajú konca.
     </tei:p>
     <tei:p>
      – Prinesiem svetlo.
     </tei:p>
     <tei:p>
      Lež rytier Štefan v tom neobyčajnom omámení, čo ho po toľkých   utrpeniach zachvátilo, povedal iba dve slová:
     </tei:p>
     <tei:p>
      – Nie, nie.
     </tei:p>
     <tei:p>
      Privrel oči, zdalo sa, že sníva.
     </tei:p>
     <tei:p>
      – Krásna noc, – vravel potom, bude krásna noc.
     </tei:p>
     <tei:p>
      Ale za tým sa skrývalo niečo iného a hlbokého, čo by ste azda ani   neboli hľadali v takých prostých slovách. Lebo to sa dá ľahko   pochopiť, že Rytier i tým, čo nevyslovil a čo len naznačil,   rozprával: oči, tvár, vlnenie úst a záchvevy hlasu majú tiež svoju   reč. Reč tichú a tajomnú.
     </tei:p>
     <tei:p>
      A tak Rytier Štefan hovoril aj svojím mlčaním.
     </tei:p>
     <tei:p>
      Hovoril o boji onoho dňa. Boj to bol neúprosný a tvrdý a trval od   samého rána. Bolo to pred mesiacmi. Blížil sa súmrak. Slnce ležalo na   vrcholcoch hôr, bolo veľké a červené. Pozrel som naň, vravel Rytier,   a vedel som, že zvíťazíme. Rozvinuli sme útok. Bili sme sa udatne.   Zrazu ktosi zvolal ostrým hlasom. Neviem, čo to bolo, možno výstraha.   Vtedy prišiel úder. A za ním potom ešte dva. Pamätám sa veľmi dobre,   že medzi zvolaním a údermi uplynula len veľmi krátka chvíľa, akoby sa   to bolo stalo súčasne. Klesol som na zem. Kaluž krvi bola podo mnou.   Vravím si: „Ach, to je koniec, zomieram.“ Ale nebol to koniec. Vzali   ma. Hovorím im: „Niečo ma páli na tvári.“ Oni: „To sú rany.“
     </tei:p>
     <tei:p>
      „Rany?“ Všetko bolo okolo mňa veľmi tmavé. Život sa ponáhľa,   pomyslel som si, a hoci včera som všade videl iba svetlá, dnes   zostali už len tiene. Nadišla noc. Mäkká a hlboká. A od tých čias je   samá noc. Chápeš? Keď sa dívam oknom na poludňajšie nebo, zdá sa mi,   že je to tiež noc; akoby som sa díval cez okuliare mámenia.
     </tei:p>
     <tei:p>
      Teraz som podobný veľkým nočným sovám. Tma prišla za mnou a   spriatelili sme sa. Šumí mi v ušiach, je to jej spev. Líha si ku mne   a rozpráva, ako sa jej ľudia-vyhnanci klaňajú v podzemných dierach   žalárov, ako si ju prekliatci a vydedenci zvolili za kráľovnú a ako   im ona na zlé čelá kladie svoje farby, svoje priesvitné farby,   fialovú, zelenú a modrú. A tma ma za týchto divných nocí bozkáva na   pery a na líce. Cítim jej dych, lebo mi vraví: Budem tvojou večnou   sestrou. Naozaj, je to moja sestra. Vo vlasoch má čierne kvety. Na   hrdle nosí perly. A na tele sa jej ligocú strieborné šupiny z rýb.   Moja sestra.
     </tei:p>
     <tei:p>
      Skončil, pretože jeho vedomie kleslo zrazu kdesi vdol. Nič   nebolo.
     </tei:p>
     <tei:p>
      Obrátil sa na druhú stranu, jeho mihalnice sa chveli. Tá detská   hra s čiernou milenkou a sestrou ho spravila šťastným.
     </tei:p>
     <tei:p>
      *
     </tei:p>
     <tei:p>
      Toho dňa bolo zvonka počuť kroky. Ich dutá a široká ozvena   ukradomky vnikla do komnaty. V predsieni zapišťal vietor a vhupol do   červeného ohňa v kozube. Po purpurovom závese sa mihotala bledá   žiara.
     </tei:p>
     <tei:p>
      Štefan si kŕčovitým pohybom zakryl tvár. Prekvapila ho zas jedna z   vidín, čo boli vtedy jeho chorobou. Ktosi ho osvetľuje smolnou fakľou   a vraví: Vynesieme ho von na nádvorie. To sa mu zdalo. A ešte vraví:   Ukážeme ho ľuďom. Budú sa smiať, slnce s nimi.
     </tei:p>
     <tei:p>
      I spýtal sa a triaška ho drvila na celom tele:
     </tei:p>
     <tei:p>
      – Kto to ide?
     </tei:p>
     <tei:p>
      Vzrušenie. Víchor, povodeň. Či už hádam vedel, že tam vo   fialovožltom úzadí predsiene stojí ona, nečakaný votrelec? Nie,   nevedel o tom, a predsa sa mu v hlave rojili nové a nové sny, ťarcha,   ťarcha.
     </tei:p>
     <tei:p>
      Matka bola celá biela a celá zlatá. Starec na ňu dlho hľadel v   nemom údive.
     </tei:p>
     <tei:p>
      – Po čo ste prišli? – spýtal sa.
     </tei:p>
     <tei:p>
      Napätie ju robilo pomaly podobnou žobrákovi. Prosila svojimi   rukami. Ah, tie ruky sa v tej chvíli scvrkli ako staré ovocie. Zdalo   sa, že žena je vo svojej pokore celkom bez očú a bez výrazu na   tvári.
     </tei:p>
     <tei:p>
      – Preboha, – tak vravela, – majte zmilovanie!
     </tei:p>
     <tei:p>
      A po chvíli:
     </tei:p>
     <tei:p>
      – Vy neviete, ako dlho už túžim po tom, aby som ho konečne   videla!
     </tei:p>
     <tei:p>
      A potom:
     </tei:p>
     <tei:p>
      – Bojím sa, že zahynie v tmách. Bojím sa, že ho zabije ticho.
     </tei:p>
     <tei:p>
      A nakoniec:
     </tei:p>
     <tei:p>
      – Alebo, či sa vari nazdávate, že možno od matky žiadať, aby sa   len zo strachu odvrátila od hnisavých rán svojho syna?
     </tei:p>
     <tei:p>
      Tá vznešená žena bola vtedy veľmi biedna, oj, biedna. A maličká a   bezvýznamná.
     </tei:p>
     <tei:p>
      Starec pristúpil k chorému:
     </tei:p>
     <tei:p>
      – Vaša matka, Rytier.
     </tei:p>
     <tei:p>
      Oslovený zdvihne hlavu a díva sa, díva. Tu odrazu vykríkne:
     </tei:p>
     <tei:p>
      – Moja matka? Čo tu hľadá?
     </tei:p>
     <tei:p>
      Výkrik letí cez otvorené dvere ako prievan. Bola v ňom nenávisť i   láska, strach i túžba, zúfalstvo i radosť. A bolesť bola   najmocnejšia, pretože Rytier Štefan po dlhom váhaní musel   povedať:
     </tei:p>
     <tei:p>
      – Nechcem, aby sem vkročila.
     </tei:p>
     <tei:p>
      Vzlyky v predsieni. Blížia sa ako tichý let vtáka, v krídlach to   šumí a prúd vzduchu steká dolu.
     </tei:p>
     <tei:p>
      V Rytierovi sa všetko odrazu premenilo. Rozhneval sa zlým hnevom,   vrátilo sa to naň ako kŕč.
     </tei:p>
     <tei:p>
      – Nemám rád náreky. Prečo plače? – vraví.
     </tei:p>
     <tei:p>
      Videlo sa mu, že ho matka chce prinútiť, aby bol opäť ako kedysi   za detstva. Aby mal srdce slabé, slabučké a aby sa pred všetkým chvel   pohnutím.
     </tei:p>
     <tei:p>
      Starec odpovedá:
     </tei:p>
     <tei:p>
      – Plače, lebo je veľmi nešťastná.
     </tei:p>
     <tei:p>
      – Je to len žena.
     </tei:p>
     <tei:p>
      – Vaša matka, Rytier Štefan.
     </tei:p>
     <tei:p>
      – Vravím, len žena.
     </tei:p>
     <tei:p>
      Z týchto slov bolo cítiť závan hlbokej jazernej vody; vody   bezcitnej a hroznej. Lebo Rytier si zaumienil, že nezradí noc, ktorú   miloval, a že bude naozaj ako hĺbka jazera. Opovrhoval azda tou   ženou? Áno, ale bolo to opovrženie, aké sa rodí len v srdciach   nešťastných zbabelcov. Vtedy už príliš dobre vedel, že sa stretnutia   s matkou bojí. Predstavil si, ako by sa pred ňou musel krčiť, taký   zohavený a strašný, a ako by sa snažil unikať jej pohľadom; vidí,   žena sa k nemu blíži, pozerá naň, v prekvapení jej tuhne tvár, potom   sa svaly uvoľňujú; ah, vidí ju celú bielu, ako zalamuje rukami, ako   vraví: „Bože môj, ja ťa nepoznávam! Ako ťa dokaličili!“ A on, aby ju   presvedčil o skutočnosti, musí odvetiť svojím každodenným, zvyčajným   hlasom: „Netráp sa, ja som to, ja, Rytier Štefan.“ Spýtal by sa:   „Prečo si taká smutná?“ Matka mlčí. On hovorí: „Mám ti povedať niečo   veselého? Som vojak, viem mnoho pekných príhod.“ Tu by to ona   nevydržala. Padne na kolená a oplakáva ho ako mŕtveho.
     </tei:p>
     <tei:p>
      Nuž a to by bolo zo všetkého najneznesiteľnejšie, to, že by ho   považovala za mŕtveho.
     </tei:p>
     <tei:p>
      Preto povedal ešte naposledy:
     </tei:p>
     <tei:p>
      – Nesmie ma vidieť.
     </tei:p>
     <tei:p>
      A padal, padal do bezcitnej a hroznej hĺbky jazera.
     </tei:p>
     <tei:p>
      Bol prekliaty.
     </tei:p>
    </tei:div>
    <tei:div type="chapter">
     <tei:head>
      3
     </tei:head>
     <tei:p>
      Stál v okne, ktorým prúdila do miestnosti vôňa zeme. Pozeral dolu   na kraj, do jeho šírych rovín, zaplavených striebornými zrkadlami   vody, do jeho priepastí a dolín, v ktorých tušil veľké listy   papradia, pokrútené korene stromov a tiene. Vzduch svietil jasnými   farbami. Vysoko nad kopcami sa zhromažďovali drobné obláčiky, čo   vyzerali sťa hromádky žltkavých jabĺk. Po lúkách behal priezračný   vietor, tancoval, bol to samý závoj a samá stuha. Pôda sa zdúvala a   zo svojich mäkkých priehlbín vydychovala pomaly vlhké závany tepla.   Na svahoch sa začínali chvieť širokánske kotúče vzduchu. Z diaľky sa   blížilo zduté a zázračne ľahké slnko. Otáčalo sa ako lampa, rozsýpalo   žltý oheň a zanechávalo za sebou širokú stopu. Chrobáky, podobné   drahokamom, ťarbavo sa škriabali na vysoké steblá trávy, mihali   krídlami a bzučali. Ponad vrcholce ohromných smrekov, dubov, jedlí a   tisov sa niesol spev. Vtáci plávali až k samému dnu belasej oblohy,   kým nezmizli vo výšave. Tešili sa zo svojej slobody.
     </tei:p>
     <tei:p>
      Vo vnútri vrchov zacengali zlaté zvonce. Zacengali sprvoti len   tichučko, ale potom sa radostne rozkyvotali a vznikla z toho krásna   hudba. – Čo je to? – spytoval sa Rytier.
     </tei:p>
     <tei:p>
      Bola to jar.
     </tei:p>
     <tei:p>
      Dni biele a ligotavé. Rytier niečo okolo seba hľadal. Hľadal tmu,   tú ťažkú a opojnú tmu zimných súmrakov, večerov a nocí. Nebolo jej   viac. Lebo po západe slnca začínali riedke a vlažné jarné noci,   preplnené tkanivom modrobielych lúčov, noci, ktoré prekĺzli okolo   neho komnatou ako krátky sen, odraz tieňa. A keď nastalo ráno, Rytier   doširoka otváral unavené oči. Do mozgu sa mu lial jas, jas, jas.
     </tei:p>
     <tei:p>
      Vtedy sa stával kyprou pôdou. Cítil, že v duši má semená a že   začínajú klíčiť a rásť. Ozvala sa v ňom odrazu clivota a plač bez   sĺz. Raz si pomyslel: Chcel by som zas žiť. Tie slová mali preň   sladký zvuk.
     </tei:p>
     <tei:p>
      Všetko minulé, ako divná vec, sa k nemu zasa vracalo, pokrývalo   novými zábleskami a farbami. Vznikali spomienky, ponášajúce sa na   staré rytiny alebo báje, v ktorých ľudia tak často nachádzajú záľubu   pre krásu ich ďalekého smútku.
     </tei:p>
     <tei:p>
      V tých dňoch lekár-cudzinec konečne povedal:
     </tei:p>
     <tei:p>
      – Skončil som svoju úlohu. Vaše rany, Rytier Štefan, sa zahojili.   Opustím vás.
     </tei:p>
     <tei:p>
      Povedal prekvapený:
     </tei:p>
     <tei:p>
      – Ah, opustíš!
     </tei:p>
     <tei:p>
      Nebol na to pripravený, nemyslel, že je už zdravý. Ale potom   vravel pokojne premáhajúc sa:
     </tei:p>
     <tei:p>
      – Áno, odídeš zajtra za rána. Rany sa už naozaj zahojili.   Zahojili.
     </tei:p>
     <tei:p>
      A usmial sa.
     </tei:p>
     <tei:p>
      Druhého dňa už starca na hrade nebolo. Rytier osamel. Premýšľal.   Chodil po komnate a uvedomil si odrazu, že sa nudí. Stalo sa to prvý   raz od jeho návratu na hrad.
     </tei:p>
     <tei:p>
      V noci nevedel dlho zaspať. Unavoval sa prázdnymi myšlienkami,   blúdili jeho vnútrom ako zakliate. Ale keď konečne naň prišiel   spánok, prisnil sa mu sen.
     </tei:p>
     <tei:p>
      Videl pred sebou nočnú pobožnosť, na akej predtým ešte nikdy   nebol. Ulicami – bolo to nejaké neznáme kamenné mesto – uberal sa   sprievod, mlčal a bol hrozný ako veľké zviera. Niesli fakle. V ich   plameňoch sa tkal čierny dym ako vlasy. Šiesti vysokí chlapi držali   na pleciach truhlu. Truhlu s mŕtvolou. Vošli do chrámu. Kroky nebolo   počuť, tí ľudia sa vari vznášali v povetrí. Bola tam tma; loď   kostolná vyzerala ako veľký prázdny priestor niekde vysoko medzi   hviezdami. Len malé večné svetielko blikalo pred oltárom. A všetkým   sa iste tak muselo pozdávať, že je to posledná iskierka   vyhasínajúceho ľudského ohňa.
     </tei:p>
     <tei:p>
      Ten, čo ho nesú v truhle, je Rytier Štefan. Nie je mŕtvy, a predsa   ho nesú. Leží na hlavnici, ozdobenej výšivkami a strapcami. Díval sa   zo sna sám na seba, tak, ako sa dívame z určitej vzdialenosti na   cudzieho človeka. Videl, že je bledý a že na tenkých rukách má   priesvitnú kožu. Pri každom kroku tých, čo ho niesli, tupo sa mu   kolembala hlava; vyzerala ako neživý predmet z dreva a z plátna.
     </tei:p>
     <tei:p>
      Tu sa vzchopil a chcel si sadnúť. Ale truhla bola priúzka a jej   vrchnák nepovolil. Vykríkol: „Čo ste to so mnou urobili?“ A znovu sa   vzchopil, búchal na dosku. Dunelo to. Jeden zo sprievodu vravel:   „Počujete?“ Začali spievať smutnými hlasmi, bola v nich vôňa smrti, a   Rytier prosil: „Osloboďte ma!“
     </tei:p>
     <tei:p>
      Fakle blčali a vydávali olejnaté svetlo, ktoré sa strácalo pod   klenbou. Ich plamene sa zvíjali, pukalo to v nich, ako keď vták   klopká zobákom na okno.
     </tei:p>
     <tei:p>
      Rytier zas prosil: „Osloboďte ma!“ Ktosi blízky mu zašepkal:   „Akože chceš, taký slabý a taký chorý, premôcť noc a hriechy?“ Videl,   že všetky prosby sú márne, že ho odsúdili. Valila sa naň tma,   zatváral oči, pridúšalo ho to, ah, hrozné.
     </tei:p>
     <tei:p>
      Sen sa skončil, a keď sa Rytier prebudil, pochopil jeho tajný   význam. Bolo mu všetko jasné. Lebo či niekto hádam môže pochybovať,   že sny, ktoré sú návštevou z božích rúk, zastierajú to, čo je jasné a   pravdivé? Rozvidnievalo sa a Rytier vtedy bezpečne videl a cítil, že   duch temných nocí je zlý, podlý a zradný, a že je nepriateľom   všetkého života. Preťahoval svoje vysilené telo a s rozkošou   vdychoval čerstvý vzduch.
     </tei:p>
     <tei:p>
      A tak objavil svoj prameň s vodou.
     </tei:p>
     <tei:p>
      Vstal a na plecia si zahodil plášť. Spomenul si na slová, ktoré mu   povedal lekár, keď sa lúčili.
     </tei:p>
     <tei:p>
      Ten dobrý človek vtedy vravel:
     </tei:p>
     <tei:p>
      – Veru, vás bude chrániť len preto, keď skryjete svoje škaredé   jazvy pred pohľadmi ľudí. Nezabudnite na to.
     </tei:p>
     <tei:p>
      Je to dobrá rada, budem nosiť masku, pomyslel si.
     </tei:p>
     <tei:p>
      *
     </tei:p>
     <tei:p>
      Rozhodol sa. Vyšiel na nádvorie, pozrel slncu do žiarivej tváre a   bola v ňom zas sila, ako bývala predtým.
     </tei:p>
     <tei:p>
      Stálo tam niekoľko sluhov, ktorí leňošili. Pristúpil k nim. Veľmi   sa zľakli.
     </tei:p>
     <tei:p>
      – Ah! – zvolali a zbledli ako zlodeji, ktorých prichytili pri   krádeži. Nevedeli, čo robiť s rukami.
     </tei:p>
     <tei:p>
      Skríkol na nich prísne a oni sa jachtavo spytovali.
     </tei:p>
     <tei:p>
      – To ste vy, pane? Vy?
     </tei:p>
     <tei:p>
      – Pripravte poľovačku! – rozkázal. Hlas sa mu chvel.
     </tei:p>
     <tei:p>
      Uklonili sa a rozbehli, každý inou stranou.
     </tei:p>
     <tei:p>
      Na hrade sa zišli grófi, rytieri a zemepáni, ktorých pozvali z   celého ďalekého okolia. Rytier Štefan v čiernej maske, sedel na koni   a dával rozkazy. Krik a krik. Jeho oči svietili. Srdce mu v prsiach   prudko bilo.
     </tei:p>
     <tei:p>
      Boli poľovačky, trvali niekoľko dní. Lesy hučali zvukmi rohov,   volaním nadháňačov a brechotom kopovov. Bolo to počuť raz z tej   strany, raz z onej, tisícnásobne opakované ozvenou. V stromoch a   húšťavách šumelo lístie, obracalo sa, mihotalo svetlom a tieňom.   Štvaná zver v šialenom strachu hľadala úkryt, priepasti a kamenné   jaskyne, z ktorých vychodil chlad a mokré ticho. Jedovaté hady syčali   zlosťou. Vtáci postrašene trepotali krídlami. Vzduchom vírili ťahavé   náreky, akoby to nariekala dlhá pastierova píšťala.
     </tei:p>
     <tei:p>
      Konečne všetko zatíchlo. Bolo to podvečer. Hory sa kúpali v   červenej farbe. Poľovníci sa vracali, prinášali bohatý úlovok. Rytier   Štefan bol spokojný, potľapkával koňa po šiji.
     </tei:p>
     <tei:p>
      – Usporiadame hostinu, – vravel. A potom hovoril o radosti, ktorú   pociťuje tohto dňa.
     </tei:p>
     <tei:p>
      Hľadeli zvedavo na jeho masku, ligotala sa, takže bola ako niečo   tvrdého, ako mramor, ako jantár. A bola nehybná. Nič nevideli pod   ňou, len tmavé oči, tajomné oči. Rytier sa vtedy cítil bezpečným,   pretože maska bola jeho štítom. Mohol si myslieť, že ich všetkých   opije, že sa im bude smiať a že to bude krásne. A aj si to   myslel.
     </tei:p>
     <tei:p>
      Veľká dvorana; farebné okná, úzke a prižmúrené; nimi vnikla dnu   jar. Zasadli za stoly, ktoré sa prehýbali pod množstvom jedál a   nápojov. Večer. V nádherných svietnikoch horeli sviece, celé boli   žlté. Rytier dal zavolať hudobníkov, tanečnice, spevákov a šašov.   Prišli a všade sa ozývali hlasy, šuchot a všade žiarili pestré obleky   a nahé telá.
     </tei:p>
     <tei:p>
      A tak sa veselia. Vraciam sa do života, myslí si Rytier a má v   sebe plno vzbúrenej a peniacej sa krvi. Zdvihne pohár a povie:
     </tei:p>
     <tei:p>
      – Zasa budú boje, do ktorých pôjdeme!
     </tei:p>
     <tei:p>
      – Budú! – zvolali hostia a ani chvíľu nerozmýšľali.
     </tei:p>
     <tei:p>
      – A slávne víťazstvá, ktoré nás pokryjú vavrínmi!
     </tei:p>
     <tei:p>
      Opájali sa vidinami, najväčšmi Rytier. Zabudol už na svoje zlé   prekliatie. Bolo mu tak dobre.
     </tei:p>
     <tei:p>
      Rýchlo nadišla noc.
     </tei:p>
     <tei:p>
      Pili a veľmi sa smiali, pretože víno už na nich účinkovalo.   Spievali piesne, piesne tvrdé i sladké zároveň; a v ich rozpálených   mysliach ožívali staré rytierske príhody o Amadisovi Galskom, o   Palmerinovi z Olivy, o Veľkom Alexandrovi, a ešte iné, o Apolloniovi,   kráľovi týrskom, i o Esplandiánovi. Bolo to okúzľujúce, naozaj.
     </tei:p>
     <tei:p>
      Pili, pili, smiali sa.
     </tei:p>
     <tei:p>
      Ale na hostí prišla odrazu malátnosť a nepokoj a únava. Otvárali a   zatvárali pomaly oči vraviac:
     </tei:p>
     <tei:p>
      – Ah, čo je to s nami? Ah.
     </tei:p>
     <tei:p>
      Cítili námahu dlhých poľovačiek, takže ich údy boli ako z olova a   ešte ťažšie.
     </tei:p>
     <tei:p>
      Ale Rytier, ktorý sa dobre ovládal, vravel:
     </tei:p>
     <tei:p>
      – Ste vari deti, ktoré potrebujú dlhý spánok a ktoré nič   nevydržia?
     </tei:p>
     <tei:p>
      Oni zas otvárali a zatvárali oči ako predtým. Len jeden z grófov,   ktorý už mal zrak kalný, akoby nič nevidel, ozval sa a povedal   posmešne:
     </tei:p>
     <tei:p>
      – Kto si ty, že nás poučuješ?
     </tei:p>
     <tei:p>
      A iný sa hneď potom tiež pýtal:
     </tei:p>
     <tei:p>
      – Naozaj, kto si ty?
     </tei:p>
     <tei:p>
      Medzi opitými ľahko vznikajú spory. Rytier to vedel a chcel tomu   vyhnúť. Preto odvetil vážne:
     </tei:p>
     <tei:p>
      – Som Rytier Štefan.
     </tei:p>
     <tei:p>
      – Nie, ty nie si tým, za koho sa vydávaš, – hovoril gróf.
     </tei:p>
     <tei:p>
      – Akože?
     </tei:p>
     <tei:p>
      Grófovi sa zapáčila táto hra. Povedal:
     </tei:p>
     <tei:p>
      – Lebo ti nevidno tvár. Si len maska. A za maskou je tma, a tma a   tma.
     </tei:p>
     <tei:p>
      Mnohí načúvali a hovorili. Hovorili opití i tí, čo boli   triezvi:
     </tei:p>
     <tei:p>
      – Áno, gróf má pravdu.
     </tei:p>
     <tei:p>
      Rytier sa zachvel, hlavou sa mu valili hrče myšlienok a srdce sa   mu rozpadávalo na kúsky. Spýtal sa sám seba, mám? Odvetil si, je to   hrozné, že ma vidia len zakrytého a neskutočného.
     </tei:p>
     <tei:p>
      Vztýčil sa, vyrástol a bol veľký, za ním sa tiahol štíhly tieň.   Povedal s neobyčajným odhodlaním v hlase:
     </tei:p>
     <tei:p>
      – Dívajte sa na mňa.
     </tei:p>
     <tei:p>
      Pozreli a on si v tej chvíli strhol z tváre čiernu masku.
     </tei:p>
     <tei:p>
      Povedal:
     </tei:p>
     <tei:p>
      – Vidíte? To som ja, Rytier Štefan a váš priateľ.
     </tei:p>
     <tei:p>
      Bože, bože. Mužovia okolo neho vykríkli zdesením. Ich líca   zbledli. Všetci mali vyvalené oči a na ich oblých povrchoch sa   zjavili temné obrazy. To nemohli očakávať, šepkali si. Rytier sa   usmieval, pretože bol na svoju smelosť hrdý, ale oni videli, že to   nie je úsmev, lež kŕč a znetvorenie. Ach, zviera. A grófi a rytieri a   zemani cúvajú, odvracajú sa s hnusom ako pred ropuchou alebo pred   škaredým plazom.
     </tei:p>
     <tei:p>
      Zrazu ktosi zvolal ostrým hlasom. Niečo ho páli na tvári. To sú   rany, povedali. Rany? spýtal sa. Bolelo to. A potom ho niesli k   truhle, fakle blčali a pukalo to v nich, akoby vták klopal zobákom na   okno.
     </tei:p>
     <tei:p>
      To si myslel, poobzeral sa a bol sám. Dvorana prázdna, veľká.   Cítil v sebe blízku smrť. Sviece hasli, zo stola kvapkalo drahé víno.   Kde sú jeho priatelia grófi, rytieri a zemani? Kde? S bolesťou   načúval, ako sa na schodoch vzďaľujú ich kroky. Och, kde sú?
     </tei:p>
     <tei:p>
      A potom volal na nich mocným hlasom a oni neodvetili, pretože už   nemohli počuť.
     </tei:p>
     <tei:p>
      – Som prekliaty, – vravel, slová zneli zreteľne, vrátili sa od   stien a tancovali, takže sa Rytierovi zdalo, že to hovorí niekto z   diaľky, niekto, kto sa chce vysmievať z jeho nešťastia. Diabol sa   krútil okolo jeho hlavy, vytŕčal nechty a chichotal sa.
     </tei:p>
     <tei:p>
      Pozrel dolu a pri nohách mu ležala maska. Zdvihol ju, bola z   mäkkého hodvábu a cítil, že je bezbranný, že jar, ktorej sa tešil, od   neho uniká a že ho obklopuje zas tma a noc. Myslel si, nevydržím to   už.
     </tei:p>
     <tei:p>
      Posledná svieca dohorela. Myslel si, zomieram.
     </tei:p>
     <tei:p>
      Ale vtedy sa odrazu zjavili pred ním dve jasné ruky; dve také   biele a krásne ruky, že zvolal:
     </tei:p>
     <tei:p>
      – Oh, svätá žiara!
     </tei:p>
     <tei:p>
      Bolo to neobyčajné, on sa bál, tešil, trasúc sa, že sa ruky blížia   a že sú také jasné. Ale vtom hneď videl, že je to človek, a   skríkol:
     </tei:p>
     <tei:p>
      – Kto je to?
     </tei:p>
     <tei:p>
      Ktosi povedal:
     </tei:p>
     <tei:p>
      – Syn môj, ja som to.
     </tei:p>
     <tei:p>
      A on povedal:
     </tei:p>
     <tei:p>
      – Ach! – Nevedel, či je to pravda, skutočná pravda.
     </tei:p>
     <tei:p>
      Svätá žiara ho objala, pokryla mu oči, ústa, tvár, telo a   bozkávala a kúpala ho. Povedal:
     </tei:p>
     <tei:p>
      – Ach!
     </tei:p>
     <tei:p>
      – Nikdy ťa neopustím, – hovorila žena.
     </tei:p>
     <tei:p>
      – A nebojíš sa ma, a necítiš ku mne odpor? – spýtal sa.
     </tei:p>
     <tei:p>
      – Nie.
     </tei:p>
     <tei:p>
      – A môžeš povedať, že ma máš rada?
     </tei:p>
     <tei:p>
      Odvetila mu trpezlivo ako dieťaťu:
     </tei:p>
     <tei:p>
      – Môžem.
     </tei:p>
     <tei:p>
      – Dobre, – povedal. – Ďakujem ti, matka. – To bolo všetko a potom   mlčal a tešil sa, že nie je sám.
     </tei:p>
     <tei:p>
      Ona tam stála, vznešená ako nikdy predtým, plakala a usmievala sa,   obdivovala svojho syna a ľutovala ho a všetko okolo nej horelo ako   júnové ráno.
     </tei:p>
     <tei:p>
      *
     </tei:p>
     <tei:p>
      Žil s maskou na tvári až do smrti a nik nevidel viacej jeho pravú   a ľudskú podobu okrem matky, ktorá ho milovala, ktorá si žiadala   trpieť a tak bola bohatá svojím životom.
     </tei:p>
    </tei:div>
   </tei:div>
   <tei:div type="chapter">
    <tei:head>
     Dva slnečné dni
    </tei:head>
    <tei:div type="chapter">
     <tei:head>
      1
     </tei:head>
     <tei:p>
      Dážď, ktorý trval celý včerajší deň, prestal. Sliepky sa   otrepávali na podstení, pod oblohou krúžili jastraby.
     </tei:p>
     <tei:p>
      Keď tabule v oblokoch horskej chaty zahoreli obrazmi slnka,   vystúpil Pavol spomedzi smrekov. Na zelenej vyrezávanej verande bolo   niekoľko ľudí. Smiali sa a spievali.
     </tei:p>
     <tei:p>
      Dievča, ktoré malo červenú stužku vo vlasoch, sa zľaklo. Pavol si   sadol na štýlovú slovenskú stoličku z ťažkého dreva, čím sa jej   celkom priblížil. Nevyzeral dobre. Starý pútnik, ktorého ošúchali   mnohé svety a časy, nemôže vyzerať dobre. Videl jej strach, a preto   povedal s úsmevom:
     </tei:p>
     <tei:p>
      – Nebojte sa, neublížim vám!
     </tei:p>
     <tei:p>
      Prišli mu na um všetky krásne ženy, ktoré kedy videl: na severe   alebo na juhu, Angličianky i Talianky; v ťahavých hmlách i v   modrastých tieňoch. Uvedomil si aj krásu sakurových princezien, a   predsa sa mu táto zdala zázračnou.
     </tei:p>
     <tei:p>
      Pokračoval:
     </tei:p>
     <tei:p>
      – Kedysi bývalo mojím zvykom biť sa za hlúpe vavríny kapricióznych   žien. Preto som bol odvážny ako diabol a rozumie sa samo sebou – i   dotieravý. Ale odvtedy bolo veľa dažďov. Všetky moje fakle pohasli.   Preto vás prosím, nebojte sa ma!
     </tei:p>
     <tei:p>
      Pohla ústami. Boli to jej prvé slová:
     </tei:p>
     <tei:p>
      – Božemôj, veď ste ešte nie taký starý!
     </tei:p>
     <tei:p>
      Na to on povedal:
     </tei:p>
     <tei:p>
      – Máte pravdu. Nie som vôbec starý, ale nie som ani mladý. Lebo ak   je niečo v nás, čo nás robí mladých, to je naša duša. A moja je bledá   ako chorý človek, ku ktorému už privolali kňaza.
     </tei:p>
     <tei:p>
      Jej mihalnice sa zatriasli v nedôvere. Pavol sa usmial:
     </tei:p>
     <tei:p>
      – Nemyslite si, že toto hovorievam všade, kde si sadnem a kde   nájdem príležitosť na rozhovor! Pravda, Bourgetov Greslou sa kedysi   súcitom prebíjal k láske. Ja som dnes na to už príliš hrdý, a najmä   ustatý. Neviete si ani dobre predstaviť, aké únavné cesty som   vykonal. Poznám dobre ľudí, mnoho som s nimi obcoval a poznám aj ich   lásku. Netúžim po inom, len po tom, aby ste mi dôverovali. Že sa to   nezrovnáva s mojou hrdosťou? Ale áno, áno! Nie je to služba mne,   verte mi! Je to taká malá pozornosť voči vám. Nechcem vám pokaziť   tých niekoľko chvíľ, ktoré strávim pri vašom stole. Chápete?
     </tei:p>
     <tei:p>
      – Aký ste zábavný!
     </tei:p>
     <tei:p>
      – To mi mnohí vravievali, najmä ženy, ktoré mi verili, že ich   milujem. Ale vám som povedal, že všetky fakle už pohasli, a to značí   – koniec. Užil som si života na dva životy, nazhromaždil som kopu   vavrínov, ktoré dnes šuštia suchými listami. Zajtra ich hodím všetky   do ohňa, aby mi nezostala ani pamiatka.
     </tei:p>
     <tei:p>
      Povedala žartovne:
     </tei:p>
     <tei:p>
      – A ja sa vás predsa bojím!
     </tei:p>
     <tei:p>
      On žartovne odvetil:
     </tei:p>
     <tei:p>
      – To je groteskné! Chcel som dosiahnuť pravý opak. Nemyslite si,   že nehovorím pravdu! Preto sa nebojte! Verte mi! Môžete ma považovať   za hlupáka i za smiešneho človeka a môžete mi dať svoju mienku   najavo. Ale nedovolím, aby ste ma pokladali za podvodníka!
     </tei:p>
     <tei:p>
      Smiala sa otvorene:
     </tei:p>
     <tei:p>
      – Treba vám veriť. Verím vám.
     </tei:p>
     <tei:p>
      Keď sa konečne takto spriatelili, odišli na Bralo, aby videli kraj   pod sebou ako na dlani. Bralo je veľmi vysoká a pochmúrna skala,   ktorá neustále mlčí nad krajinou a rozráža severné vetry. Hmly a   oblaky leteli po daždi ďaleko za údolie. Po obdĺžnikoch polí a lúk,   po fľakoch lesov, na úbočiach hôr kĺzali sa tiene. Vedľa striebornej   jazvy Váhu škriabal sa čierny červík. Nepomerne veľký oblak dymu   stúpal za ním k nebu. Na štetkách borovíc sa tu a tam zachytil   chuchvalček ružovej vaty, celkom riedkej. Zvyšky hmiel. Pavol s   Katarínou (to bolo meno dievčaťa s červenou stužkou a s nedôverčivým   pohľadom) pozorovali kozy. Driapali sa po úzkych sedlách skál hore k   nim.
     </tei:p>
     <tei:p>
      Katarína zavolala na malého bieleho capa:
     </tei:p>
     <tei:p>
      – Poď sem, Benjamín, tu som! Buď odvážny!
     </tei:p>
     <tei:p>
      Pavol poznamenal:
     </tei:p>
     <tei:p>
      – Aké čudné meno ste mu dali!
     </tei:p>
     <tei:p>
      – Je taký chutný! V chate ho máme všetci radi. Je to všetečné   kozľa, milé a inteligentné.
     </tei:p>
     <tei:p>
      Benjamín sa dostal až ku Kataríne, ktorá ho hladkala a prihovárala   sa mu nezmyselnými slovíčkami. Pravda, smiali sa.
     </tei:p>
     <tei:p>
      Po chvíli, keď sa už kozľa necítilo dobre v jej rukách, postavila   ho na mach a povedala mu s nevôľou:
     </tei:p>
     <tei:p>
      – A teraz môžeš ísť! Nechcem ťa už, falošník!
     </tei:p>
     <tei:p>
      Capík poskočil a nasledoval staré kozy.
     </tei:p>
     <tei:p>
      – Je nevďačný, nevie si vážiť láskavosti, – povedala Katarína a   myslela na ľudí, ktorí bývajú tiež takí.
     </tei:p>
    </tei:div>
    <tei:div type="chapter">
     <tei:head>
      2
     </tei:head>
     <tei:p>
      Prešli dva slnečné dni. V lete priateľstvo rastie ako rastlina. No   tento tretí deň bol opäť daždivý a smutný. Hostia poodchádzali ešte   ráno okrem Pavla a Kataríny, ktorej starý otec bol majiteľom chaty. V   hale vrčal gramofón. Katarína zamyslene krútila kľučkou. Čo má človek   robiť v takomto čase? Zapukali drevené schody. Pavol položil knihu,   ktorú si priniesol, na stôl. Hoci sa už blížil obed, opýtala sa, lebo   sa dnes ešte nevideli.
     </tei:p>
     <tei:p>
      – Spali ste dobre?
     </tei:p>
     <tei:p>
      – Čľapot dažďa ma prebudil nad ránom. Musel som rozmýšľať o vás,   Katarína. Uvedomil som si, že sa vo mne zahniezdila láska. Nie je to   príliš príjemný pocit, najmä vtedy nie, ak sa musí skrývať. Preto som   vám to prišiel povedať.
     </tei:p>
     <tei:p>
      Pozdvihla oči tak, že ani nepohla naklonenou hlavou. Bolo to pre   ňu charakteristické:
     </tei:p>
     <tei:p>
      – Naozaj?
     </tei:p>
     <tei:p>
      – Naozaj. Bol by som sa nazdal, že je to sen. Ale nebol to sen,   lebo som dobre videl cez oblok šikmé čiary vody a počul som šum   drobných úderov. Celý svoj minulý život som v krátkosti znova uzrel.   Dobyl som kedysi mnohé víťazstvá, vedel som byť bezočivý. Ale nikdy   som naozaj nemiloval, lebo som nemiloval porazené ženy. Ich   rozmarnosť som im vracal dvojnásobne. Vždy som túžil len po šťastí z   víťazstva, nikdy nie po šťastí z lásky. Vidíte, to sú moje hriechy,   Katarína! Je dosť veľkým nešťastím, keď ich musí niekto páchať. Potom   prišla veľká únava; s hnedými okuliarmi na očiach som cestoval po   svete, aby ma slnko nevábilo obracať zrak hore. Ale i tak ma prepadla   únava; musel som sa vrátiť domov, medzi drevené domce a jedle. Stará   vášeň pohľadu do slnca ma opäť uchvátila a ja som chcel vedieť, ako   slnko v skutočnosti vyzerá. Ako viete, slnko nikdy nechodí bez lásky.   Po mnohom odriekaní vrátila sa v nebývalej sile. Tak sa stalo.
     </tei:p>
     <tei:p>
      Katarína vymenila platňu.
     </tei:p>
     <tei:p>
      – Dúfam, že vás to neruší?
     </tei:p>
     <tei:p>
      – Ste veľmi chladnokrvná. Treba vás obdivovať.
     </tei:p>
     <tei:p>
      Chrapľavý hlas začal spievať.
     </tei:p>
     <tei:p>
      – Ó, áno. Viac mužov mi už povedalo niečo podobné o láske ako   teraz vy. Bolo mi podozrivé, že ma všetci milujú. Chcela som vedieť,   akí sú: čo dobré sa však dozviete o mužoch, pre ktorých je vyznanie   lásky denným cvikom? Všetci si tým iba krátili dlhú chvíľu.
     </tei:p>
     <tei:p>
      – Sú takí. Je to možné.
     </tei:p>
     <tei:p>
      – Je to isté. A u iných otvorené vyznanie malo byť vystatovaním sa   odvahou, hoci to nebol odvážny čin. Naopak, zbabelosť! Aj vy, Pavol,   ste sa priznali k tejto zbabelosti kupčíka!
     </tei:p>
     <tei:p>
      – Tým chcete povedať, že mi predsa len neveríte?
     </tei:p>
     <tei:p>
      – Hej.
     </tei:p>
     <tei:p>
      Pavol zbledol.
     </tei:p>
     <tei:p>
      – Máte pravdu. Bolo to odo mňa zbabelé a neúprimné. Slnko ma teraz   oslepilo.
     </tei:p>
     <tei:p>
      Vstal.
     </tei:p>
     <tei:p>
      Popoludní prestalo pršať. Pavol sa prišiel od Kataríny odobrať.   Bola akosi prekvapená.
     </tei:p>
     <tei:p>
      – Idem preč, znova do sveta. Budem vás hľadať, kým vás nenájdem   milosrdnú a utešujúcu ako sestru.
     </tei:p>
     <tei:p>
      Pavol stúpal dolu po lúke a prv, ako celkom zmizol v lese, sklonil   sa, aby odtrhol modrý zvonček.
     </tei:p>
     <tei:p>
      Katarína ticho povedala.
     </tei:p>
     <tei:p>
      – On ma isto raz nájde. Niekedy, keď príde tretí slnečný deň a keď   láska v ňom dozrie ako strapec hrozna.
     </tei:p>
    </tei:div>
   </tei:div>
   <tei:div type="chapter">
    <tei:head>
     Sedem listov
    </tei:head>
    <tei:p>
     To bolo vysoko v horách. Na jednom z nespočetných kopcov sa   učupila skupina vrásčitých chalúp, ktoré razili mliekom a cibuľou.   Chalupy boli celkom skromné, len biela škola, na ktorej svietila   tabuľa so štátnym znakom, zdala sa pyšnejšia ako jej okolie.
    </tei:p>
    <tei:p>
     Na jednom dvore bolo vidieť kohúta, ako otŕčal svoj ligotavý   chvost. Zaiste si želal, aby ho ľudia obdivovali. Ale tu ľudí takmer   nebolo možno nájsť. Neviem, kam sa podeli: azda išli hľadať poklady   medzi sivé skaly, na ktorých sa vypekajú vretenice; azda ich duchovia   tých ozrutných hôrnych tieňov vzali do podzemia; azda ich strávila   bieda a zanechali chalupy a kohúta napospas času.
    </tei:p>
    <tei:p>
     A predsa som uzrel človeka. Bolo to dosť neočakávané. V samotnom   lese, kde panuje šero nad hríbami, vevericami a červenými mravcami,   zazrel som dievča. Malo účes, aký sa nosí tam dolu pri bielych   cestách a širokých riekach, a jej šaty boli posypané kvietkami, aké   vídame na šatách mestských žien. Pod jej pomalými krokmi pukali   halúzky a ihličie. Medzi drsné pne, ktoré plakali smolou,   rozhadzovala biele papieriky. Počul som, ako pritom vravela:
    </tei:p>
    <tei:p>
     – Svoje žiale a vyznania darujem lesu. Lebo les je starý, veľký a   rozumný. Les ma zaiste pochopí.
    </tei:p>
    <tei:p>
     Keď rozhodila všetky papiere, ktorých bolo sedem, povedala:
    </tei:p>
    <tei:p>
     – Čítaj, les! Ty čistý a mocný, písala som to len pre teba!
    </tei:p>
    <tei:p>
     Potom mi zmizla ako víla.
    </tei:p>
    <tei:p>
     Keďže som z mesta a som zvedavý, pozbieral som všetky listy. Ona   ma už nemohla vidieť, preto som si sadol do trávy a začal čítať.   Sedem listov znelo takto.
    </tei:p>
    <tei:p>
     <tei:hi>
      Prvý
     </tei:hi>
     (mal najstarší dátum):
    </tei:p>
    <tei:p>
     <tei:emph>
      Milý môj!
     </tei:emph>
    </tei:p>
    <tei:p>
     Neviem, kto si, ale na tom mi nezáleží. Ani Ty, ktorý toto budeš   čítať, ma azda nepoznáš; to je tiež vedľajšie. Len o jedno Ťa prosím:   uver mi, že som veľmi nešťastná a ak budeš chcieť, poľutuj ma   trochu!
    </tei:p>
    <tei:p>
     Nemám ešte ani sedemnásť rokov, a už ma vydali. Ja sa do obchodov   nerozumiem, a tak aj tento vydaj mi bol záhadou. Som celkom naivná a   donedávna som si myslela, že všetci ľudia sú dobrí ako náš psík a   vtipní ako študenti z gymnázia. Mne však dali muža, ktorý nie je ani   dobrý, ani vtipný. Je tučný a oveľa starší ako ja. Keď sme boli ešte   spolu, rozprával len o víne a o peniazoch. Tak som mu teda povedala,   že ho nechcem. On sa nahneval a udrel ma. Pravda, to ma prekvapilo a   povedala som mu, že sa pôjdem ponosovať rodičom. Ale on sa nezľakol:   „Čo? Rodičom? Veď aj tí vedia, že si mojím majetkom!“ A smial sa mi.   Bolo zrejmé, že odpor by bol zbytočný, a snažila som sa byť   prívetivou. No to trvalo len dva dni. Udrel ma opäť, lebo som mu   nepodala raňajky do postele. Plakala som, ale nepovedala som mu už   ani slova. Začala som sa báť a myslieť na budúcnosť. Odvážila som sa   všetko vyrozprávať matke. Jej odpoveď, aj keď nie slovami, ale   zmyslom podobala sa odpovedi môjho muža. Moja myseľ sa vzbúrila, veď   akoby aj nie!? Až jedného dňa, keď som nazbierala v sebe dosť síl,   ušla som k sestre do Bystrice. Muž neprišiel za mnou, ale mi poslal   podlý list, ktorý som roztrhala prv, ako som ho dočítala do konca.   Vtedy celá rodina nado mnou plakala, len ja sama som mala suché oči.   Vieš, drahý môj, boli ku mne všetci zlí; nechápali ma. Preto píšem   Tebe, ktorého nepoznám, ale o ktorom viem, že si šľachetný.   Neodsudzuj ma!
    </tei:p>
    <tei:p>
     <tei:emph>
      Ďakuje ti Anna
     </tei:emph>
    </tei:p>
    <tei:p>
     <tei:hi>
      Druhý:
     </tei:hi>
    </tei:p>
    <tei:p>
     <tei:emph>
      Milý,
     </tei:emph>
    </tei:p>
    <tei:p>
     som opäť voľná. Ani si nevieš predstaviť, aká som spokojná, že som   sa rozsobášila. Pocítila som v sebe mnoho nových, neobjavených síl,   ktoré dohromady dali mocný zväzok. Dostala som chuť do učenia, ktoré   sa mi stalo veľmi drahé; prijali ma na učiteľský ústav.
    </tei:p>
    <tei:p>
     Musím Ti písať i o Karolovi. Už neviem presne, kedy som ho   spoznala. Nie je mladší ako môj bývalý muž, ale čo ho nad neho   nesmierne vyvyšuje, je jeho vzdelanie. Karol často rozpráva o cudzích   krajoch, o knihách, o hudbe a v jeho nepeknej, chorobne bledej tvári   sa zračí isté nadšenie. Ak rozpráva o svojich citoch (čo sa stáva   veľmi zriedka), v jeho hlase je presvedčenie, že ho nemôžem   rozumieť.
    </tei:p>
    <tei:p>
     Prišli vážne časy. Moja matka zomrela a sestra mi nemohla dávať   peniaze na štúdium. Ani neviem, ako som si vlastne predstavovala svoj   budúci život.
    </tei:p>
    <tei:p>
     No Karol mi veľmi šľachetne ponúkol istú sumu ako pomoc v núdzi.   Pravda, odmietla som.
    </tei:p>
    <tei:p>
     „Vystúpim radšej zo školy,“ povedala som mu, „len almužnu   nie!“
    </tei:p>
    <tei:p>
     „Aká hrdá!“ usmial sa. Nebol však uštipačný, skôr dobrotivý, a to   ma premohlo. Prijala som peniaze z jeho rúk.
    </tei:p>
    <tei:p>
     „Mám dosť peňazí,“ presviedčal ma, aby ma upokojil.
    </tei:p>
    <tei:p>
     A ja som študovala a študujem. Pritom však rozmýšľam, ako mu svoj   dlh splatím. Lebo ja ten dlh chcem naozaj splatiť.
    </tei:p>
    <tei:p>
     Súď, môj drahý, neznáma duša, či som to urobila správne!
    </tei:p>
    <tei:p>
     <tei:emph>
      Anna
     </tei:emph>
    </tei:p>
    <tei:p>
     <tei:hi>
      Tretí list:
     </tei:hi>
    </tei:p>
    <tei:p>
     <tei:emph>
      Milý neznámy!
     </tei:emph>
    </tei:p>
    <tei:p>
     Ako by som sa tešila, keby si mi nejako mohol pomôcť! Bože, Bože,   čo sa to robí?
    </tei:p>
    <tei:p>
     Dnes predpoludním som maturovala a dosiahla som stupeň, ktorý má   už istú cenu. Vieš, ja chcem žiť čo i len trocha slušným spôsobom.   Doma ma čakal Karol a blahoželal mi. Bola som veľmi veselá a chcelo   sa mi spievať. A zrazu sa stalo niečo, čo som neočakávala a čo som   predsa mala už dávno predvídať. Karol mi povedal, že ma miluje.   Prišla som do pomykova. Jednak preto, že som už tak dávno nemala čas   myslieť na lásku, a jednak preto, že som si uvedomila zrazu svoj dlh.   Bolo mi nepríjemné, keď svoje vyznanie opakoval s nástojčivou   tvrdosťou. No v nasledujúcej sekunde sa znova usmieval, bojazlivo, a   čakal moju odpoveď. Keby som bola dlho hľadala slová, moja odpoveď by   nebola bývala dosť jasná. Rýchlo som mu povedala: „Ja nebudem vašou   ženou!“
    </tei:p>
    <tei:p>
     Do očú mu skočil zmätok.
    </tei:p>
    <tei:p>
     „Ah, pravda, vaše peniaze! Podporovali ste ma niekoľko rokov.   Stála som vás asi príliš mnoho.“
    </tei:p>
    <tei:p>
     Ale on zavrtel hlavou a odišiel. Poľutovala som ho pre tú jeho   nepeknú, takú utrápenú tvár. Chcela som za ním bežať a povedať mu, že   všetky dlhy splatím, len čo dostanem peniaze. Nenašla som ho už.   Možno zomrel, možno žije.
    </tei:p>
    <tei:p>
     <tei:emph>
      Anna
     </tei:emph>
    </tei:p>
    <tei:p>
     <tei:hi>
      Štvrtý list:
     </tei:hi>
    </tei:p>
    <tei:p>
     <tei:emph>
      Môj milý,
     </tei:emph>
    </tei:p>
    <tei:p>
     ani by si neveril, aké zmeny sa so mnou dejú. Bohužiaľ nie práve k   najlepšiemu. Už dlhšie som sa cítila slabou a choroba ma napadla v   celej sile. Lekár ma poslal do Tatier; keby toho nie, azda by som už   ani nežila. Veď vieš, aká je tuberkulóza nemilosrdná.
    </tei:p>
    <tei:p>
     Ale dnes som už pokojná a verím si. Ah, keby si tak mohol spoznať   dr. B., ktorý ma lieči! Nie je najmladší, ale vyzerá veľmi mlado.   Najmä jeho duch je mladý. Stará sa o mňa… neviem ani, ako to nazvať.   Ako otec? Nie, to nie je ten pravý výraz.
    </tei:p>
    <tei:p>
     A o čom Ti ešte písať? Vari o tom… že som už skoro zdravá a že ma   tešia tieto krásne večery a ich hviezdy.
    </tei:p>
    <tei:p>
     <tei:emph>
      Tvoja Anna
     </tei:emph>
    </tei:p>
    <tei:p>
     <tei:hi>
      Piaty list:
     </tei:hi>
    </tei:p>
    <tei:p>
     <tei:emph>
      Drahý,
     </tei:emph>
    </tei:p>
    <tei:p>
     prišlo prekvapenie. Dr. B. ma popýtal o ruku. Som taká rozochvená,   že ani neviem nachádzať vhodné slová.
    </tei:p>
    <tei:p>
     <tei:emph>
      Anna
     </tei:emph>
    </tei:p>
    <tei:p>
     P.S.: Prišiel mi na um Karol. Neviem, čo robiť s tou myšlienkou.   Trápi ma ten dlh. Ach, keby som mu mohla zaplatiť všetko! Lebo veď   budem ženou dr. B.! Cítim sa šťastná.
    </tei:p>
    <tei:p>
     <tei:hi>
      Šiesty list:
     </tei:hi>
    </tei:p>
    <tei:p>
     Moje srdce bije úzkosťou. Ako sa to mohlo stať, že ma našiel?   Chcela som, aby ma našiel, a teraz som preto nešťastná. Nechce   peniaze; je ešte vždy taký istý: nepekná tvár a na nej dobrý úsmev.   Veľmi ma ešte miluje.
    </tei:p>
    <tei:p>
     Rozhodla som sa, že sa nevydám. Nie. Nemôžem to urobiť. Keď nechce   peniaze, táto obeť mu bude azda milá.
    </tei:p>
    <tei:p>
     <tei:hi>
      Siedmy list:
     </tei:hi>
    </tei:p>
    <tei:p>
     <tei:emph>
      Drahý,
     </tei:emph>
    </tei:p>
    <tei:p>
     dnes som Ťa spoznala. Prišla som k Tebe, do Tvojej blízkosti. Som   tu učiteľkou a Ty šumíš za dvormi a záhradami. Ty si les. Počúvam Ťa   často a navštevujem Ťa každý deň. Zaľúbila som sa do Teba a darujem   Ti tieto listy! Ty, ktorý daruješ zemi toľké, prijmeš hádam odo mňa   tieto.
    </tei:p>
    <tei:p>
     <tei:emph>
      Tvoja šťastná Anna
     </tei:emph>
    </tei:p>
    <tei:p>
     Tak sa končí posledný list. Sedel som dlho v tráve. Prišiel večer.   V diaľke som začul spev a bol to spev Annin. Vzal som listy a hodil   som ich lesu!
    </tei:p>
    <tei:p>
     – Sú len tvoje, starý les, vezmi si ich!
    </tei:p>
   </tei:div>
   <tei:div type="chapter">
    <tei:head>
     Z denníka
    </tei:head>
    <tei:p>
     <tei:emph>
      Hetín dňa 11. februára 1935
     </tei:emph>
    </tei:p>
    <tei:p>
     Tento denník začínam písať ako sextán Štátneho reálneho gymnázia v   Nových Zámkoch. Chcem, aby som si zachoval na dobu môjho štúdia čo   najživšiu spomienku. Veď sú to najkrajšie roky života!
    </tei:p>
    <tei:p>
     * * *
    </tei:p>
    <tei:p>
     <tei:hi>
      O literatúre a tvorbe
     </tei:hi>
    </tei:p>
    <tei:p>
     <tei:emph>
      V utorok 26. februára 1935
     </tei:emph>
    </tei:p>
    <tei:p>
     Čas sa dnes zase zhoršil. Poobede a podvečer pršalo. Väčšinu dňa   som trávil písaním novely, ktorú som už dokončil a pokrstil   „Strážca“.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V pondelok dňa 29. apríla 1935
     </tei:emph>
    </tei:p>
    <tei:p>
     Chcem spáchať akýsi literárny hriech, nuž nad tým hryziem pero. Má   to byť akási humoreska, no ešte neviem, čo s tým. Chcel by som sa   pokúsiť už aj niečo poslať na uverejnenie, najlepšie by bolo do   „Rozvoja“. Len dvoch vecí sa bojím: redakčného koša a toho, že by ma   niekto pod pseudonymom poznal, lebo by som nijako nechcel debutovať   pod pravým menom.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V piatok 24. mája 1935
     </tei:emph>
    </tei:p>
    <tei:p>
     Pred dvoma dňami uplynulo päťdesiat rokov, čo zomrel veľký Francúz   – básnik a človek, môj najmilší románopisec Victor Hugo. Vie zaujať   celým svojím dielom, ktorého originalitu by sme ťažko chceli inde   hľadať. V jeho hrdinovi sa sústreďuje náplň doby. Duševný boj vie   rozpútať do najdramatickejších momentov, ktoré sledujú veľmi nerovnú   krivku, z jedného extrému do druhého. Hugov hrdina je svedomím   básnika samého. Hugo vytvoril gigantov, ako bol sám.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V nedeľu dňa 2. júna 1935
     </tei:emph>
    </tei:p>
    <tei:p>
     Porovnávam si, čo som robieval v nedeľu minulých rokov. A ani sa   na to dobre neviem rozpamätať, ale zdá sa mi, že som bol uzavretejší   a že zorný uhol, ktorým som sa na svet díval, bol oveľa užší. Vtedy   som nedeľné odpoludnie trávieval doma, čítaval som alebo som sa   hrával na lúkach. Býval som bezstarostný, nevedel som mnoho o svete,   mne stačil ten, čo ma obklopoval. Z kníh, ktoré som čítal, vanul ku   mne vysnený svet, na ktorý som nemohol nazerať realisticky. Všetko   bol len sen. A ten sa stratil, keď som sa stále viac približoval ku   správnemu porozumeniu toho, čo bolo okolo mňa. Začalo ma priťahovať   všetko, čo mi bolo dosiaľ neznáme. Začínala ma zaujímať literatúra,   čítal som noviny. Popri literatúre som v novinách našiel svojho   druhého koníčka: šport. Je to ostatne všeobecný úkaz u terajšej   mládeže, ktorá hľadá boj a hru.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V stredu 28. augusta 1935
     </tei:emph>
    </tei:p>
    <tei:p>
     Pripadá mi to podivné: mali sme v rodine spisovateľa, buditeľa,   písal knižky, poviedky, povesti. Bolo a je to stále mojím ideálom.   Spisovateľ je v mojich očiach niečo, čo sa vymyká z rámca všednosti,   skrýva v sebe krásu a veľkosť i slávu. Spisovateľ môže byť šťastný,   tvorí. Nedávno som čítal, že šťastie človeka spočíva v tvorení…
    </tei:p>
    <tei:p>
     * * *
    </tei:p>
    <tei:p>
     <tei:emph>
      V sobotu 2. novembra 1935
     </tei:emph>
    </tei:p>
    <tei:p>
     Napísal som dnes jednu poviedku. Cez leto som s pokusmi takéhoto   rázu celkom prestal. Zato jeseň a nadchádzajúca zima je oveľa   vhodnejšia na literárne experimenty. No skrývam sa s tým. Tak to musí   byť! Človek chce byť prekvapením literárnej sezóny, nuž – musí sa   skrývať, inakšie by to nebolo prekvapenie.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V piatok 8. novembra 1935
     </tei:emph>
    </tei:p>
    <tei:p>
     Chytil som sa zas do poviedky. Chcem aspoň dve poslať do Rozvoja.   Ktovie, či kôš nie je hladný?
    </tei:p>
    <tei:p>
     Začínam veselú, zo života študentského. To som ešte nerobil.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V nedeľu 26. januára 1936
     </tei:emph>
    </tei:p>
    <tei:p>
     Ja som zaiste veľmi poddajným človekom. Totiž rád na seba priberám   to, čo sa mi na druhom páči. Vezmem literatúru a s ňou i moje   pseudovýtvory (ktoré však v kútiku srdca mám za niečo krásne – matky   milujú i chyby svojich detí). Robím takto: Prečítam niečo. Hm, dobrý   smer, páči sa mi. Napríklad Arbes a jeho romantické poviedky. Neviem,   či by to, čo som vtedy nahodil, keď som si z neho čosi čítal, nazval   niekto romanetom. Dej, že mu nikto nerozumel, keď som ho doma   predniesol, strašný, že zapôsobil. Ale veď je to staromódne! –   hovorím si, keď mám za sebou akýsi moderný román, zahlbujúci sa do   sociálnej a mravnej biedy. Nasleduje niekoľko stručných a triezvych   viet so strašným koncom. Arbesovo romaneto zmizlo, neviem kam.
    </tei:p>
    <tei:p>
     Teraz chystám „väčšiu prácu“, ktorá by v knihe nerobila viac ako   desať stránok, a rozkladám si pred sebou program čisto realistický –   lebo čítam Flaubertovu Madame Bovary. Hodlám však rozhodiť akýsi   realistický romantizmus, z Dumasa sa totiž učím vytvárať napínavé   zápletky.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V sobotu 7. marca 1936
     </tei:emph>
    </tei:p>
    <tei:p>
     Pracujem s lenivou opatrnosťou, vyčkávajúc pravú chvíľu a   nevtláčajúc si pero medzi prsty. A tak deň čo deň vypučí nový   konárik, ktorý má vyrásť na strome, ktorý by som chcel mať čo   najkošatejší. Ani si nenamáham obrazotvornosť, pretože sa bojím veľmi   umelých momentov a pretože nič, čo má tvoriť moju novelu (ak ju len   dokončím, lebo človek nevie), nechcem zhutniť do nezdravej hustoty.   Predovšetkým priehľadnosť, čistota, jas každučkej idey, ktorá sa   zjaví. A nič nezabíjať zbytočnou napätosťou, ktorá ľahko prechádza do   sfér, kde sa všetko roztrhne a rozletí na tisíc kusov!
    </tei:p>
    <tei:p>
     Pomaly, ale isto kráčať k rozuzleniu, ktoré musí nechať zvíťaziť   určitú konkrétnosť. Lebo písať bez akéhokoľvek skrytého resumé,   zjavne však hovoriaceho a musiaceho hovoriť z tejto okolnosti ako z   tamtej, je nepísať vôbec…
    </tei:p>
    <tei:p>
     * * *
    </tei:p>
    <tei:p>
     <tei:emph>
      V stredu 25. januára 1936
     </tei:emph>
    </tei:p>
    <tei:p>
     Na moje literárne svety zabúdam a i keď sa na ne snažím myslieť a   hľadať niečo nové, chytro mi miznú z obzoru. Či tu neplatí v istom   zmysle pravidlo – Inter arma silent musae?!
    </tei:p>
    <tei:p>
     * * *
    </tei:p>
    <tei:p>
     <tei:emph>
      V stredu 5. apríla 1936
     </tei:emph>
    </tei:p>
    <tei:p>
     Teda: Nepoznáte krásu, ak nemáte pre ňu zrak (F. V. Kříž).
    </tei:p>
    <tei:p>
     Krása.
    </tei:p>
    <tei:p>
     Či vieme čím je? Vieme o nej jedno: dáva nám samu seba a touto   obeťou nás robí šťastných. Každá obeť, i táto, skrýva v sebe mravne   zafarbenú podstatu. Na krásu máme teda hľadieť z tohto   stanoviska.
    </tei:p>
    <tei:p>
     Pochopená krása je sama osebe mravná, ale tie kroky, ktorých sme   si nad iné dobre vedomí, sú nemravné. Krása zle chápaná nie je viac   krásou.
    </tei:p>
    <tei:p>
     Ba ešte viac: Ak nám chýba to krásne, o čom sme presvedčení, že to   potrebujeme, nedostáva sa nám tých mravných produktov, ktoré krása so   sebou prináša. Náš charakter žije v atmosfére zbavenej akýchkoľvek   morálnych kladov. Časom sa nám stáva tento stav samozrejmosťou.   Nesnažíme sa, aby sme sa z neho odpútali. Každú cestu, ktorá by k   tomuto odpútaniu viedla, už dopredu podceňujeme, ba jej neveríme.
    </tei:p>
    <tei:p>
     Či chápeme v tomto okamžiku, že odvrhujeme od seba svoje šťastie?   Prestávame mu veriť, ničíme ho a vytvárame si okolo seba okruh, v   ktorom nie je nič. Niekto mimovoľne pokladá túto cestu za pravú. Tú   cestu, ktorá znamená neveriť. Je to možné? Je to možné vtedy, keď k   tomu, aby sme boli šťastní, treba predovšetkým schopnosť viery v   šťastie?
    </tei:p>
    <tei:p>
     Bolo by však málo prijať krásu. Bol by to iba povrchný fyzický   úkon, ľahko schopný podľahnúť vonkajším zmenám. Až po vnútornej   očiste seba samého môžem poznať to krásne, čo som prijal. Tu znovu   zaznieva morálny tón, ktorý sme už zachytili. Hľadať krásu je čosi,   čo dýcha zo snaženia každého z nás. Aby sme dosiahli tento cieľ, je   vložené do našej duše svetlo – svedomie. Jedine to nám môže zachovať   onú normatívnu morálku, ktorá platí dnes, a zajtra nie.
    </tei:p>
    <tei:p>
     * * *
    </tei:p>
    <tei:p>
     <tei:emph>
      Vo štvrtok 4. júna 1936
     </tei:emph>
    </tei:p>
    <tei:p>
     Som veľmi húževnatým čitateľom. Nech by sa mi hlava mala rozpučiť,   nie tak sama od seba, ako od toho, čo čítam, musím a musím prísť na   poslednú stránku. Je len pár výnimiek.
    </tei:p>
    <tei:p>
     V sekunde či tercii som čítal „Bez dogmatu“ od Sienkiewicza. To   boli muky! Priznám sa, že by som si teraz tento denník rád prečítal.   Mohlo by to byť celkom obstojné.
    </tei:p>
    <tei:p>
     Pred pár dňami som dokončil Ewersovho „Čarodejovho učňa“. Veľmi   zaujímavá vec. Nič svetoborné, no predsa čosi celkom nové. Z   naturalistických póz sa autor dostáva do mystických, niekedy až   faustovsky zafarbených meditácií… Náboženské šalenie je jednou z   najsilnejších partií knihy. V tom, že dáva niečo nové, čo by sa dalo   nazvať utopistickým. Ale nie utopistickým do budúcnosti. Utopistickým   do hĺbky.
    </tei:p>
    <tei:p>
     Som pred dokončením „Vojny a mieru“. Všetkého mnoho škodí. Darmo –   som tým unavený. Rozhodne preto, že som si mohol bezprostredne   postaviť vedľa seba modernú skratku a starú rozvláčnosť. Skvelý je   spôsob Tolstého filozofovania. Jasnosť, názornosť, presnosť. Toto zas   postrádam všade inde.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V utorok 12. septembra 1939
     </tei:emph>
    </tei:p>
    <tei:p>
     … So Stendhalom som teraz na besede. Nič som od neho dosiaľ   nečítal, nepoznám jeho podobu, ale vidí sa mi, že mi je akosi   podobný. Kult energie, metódy – také blízke mi je to. Ibaže – on ma   predbehol o kus. Ja viem na energiu iba myslieť, kým on sa ňou   ozbrojil: pracoval, žil s ňou.
    </tei:p>
    <tei:p>
     * * *
    </tei:p>
    <tei:p>
     <tei:emph>
      1. novembra 1939
     </tei:emph>
    </tei:p>
    <tei:p>
     Mečiar: Najskôr vraví: Rozložte mi hocijakú štúrovskú báseň!
    </tei:p>
    <tei:p>
     V dobe plnej heroizmu naraz mi prišlo na um Mor ho! Vravel som   všeličo. Všimol som si, že Mečiar si želá zdôrazniť práve ten   heroizmus. Myslím, že je veľmi citovým kritikom. Veď ako inak mohol   napísať báseň o matkiných rukách. Nezapôsobilo na neho moje tvrdenie   (podľa Vlčka), že Mor ho! je historická nepravda. Argumentoval: a čo   chcel básňou dosiahnuť? Sebavedomie. Kapituloval som. Lebo ho   dosiahol, to sebavedomie. Historická pravda je tu celkom vedľajšia   vec… Mňa samého to potešilo.
    </tei:p>
    <tei:p>
     … Ako sa dívam na slovenskú novelu? Neviem prečo, Kukučína som   odsúdil. A vôbec – musel som dakoho odsúdiť. Vidí sa mi, že sa   Mečiarovi páčila moja smelosť. Kamarát Jašek je bezchybná vec.   Zapáčil sa mu môj názor, ktorý som vyslovil pri Kamarátovi Jaškovi;   že inšpiráciu nenachádza autor len v reálnom každodennom živote, ale   – a často najmä – v knihách, v tom, čo čítal. V knihách sa naučí byť   človek spisovateľom. Prikývol.
    </tei:p>
    <tei:p>
     … Dnes je Všechsvätých. Boli sme na vojenskom cintoríne. Ľudia   stáli na murovaných hroboch: len aby videli ligotavé trúby,   pripravené na smútočný pochod.
    </tei:p>
    <tei:p>
     Bol som smutný v duši. Smrť musí byť hrozným nepriateľom…
    </tei:p>
    <tei:p>
     Bol taký čas… Chladno a olovo na nebi. Truhlu tiež niekedy   zalievajú olovom. I my sme v truhle. Keby na uliciach nebolo toľko   ľudí, ktorí by sa zaiste obzerali za mnou, zvolal by som: Beda! Volám   v duchu… Azda Shakespearovu veselohru Koniec všetko napraví? Áno,   budem čítať. Veď ten génius je tiež už mŕtvy, a predsa vie   rozosmiať.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V pondelok 20. novembra 1939
     </tei:emph>
    </tei:p>
    <tei:p>
     Po tieto dni dokončievam referát o Shakespearovi. Bolo dobré   preštudovať si toho človeka, ku ktorému mám s Hugom veľkú úctu.   Udivuje ako Čapek svojím R. U. R. Napadlo mi písať o ňom poviedku. O   začiatku jeho života, a nič o tom, čo napísal. Vidíte, že ma   Shakespeare zaujíma ako obyčajný človek. Predstavujem si ho dokonca   ako v mnohom zlého, lajdáckeho mladíka. Tak sa mi najlepšie páči, tak   sa v ňom kochám. Je oveľa redší ako Hamlet; aspoň kým sa nestal   geniálnym básnikom.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V sobotu 2. decembra 1939
     </tei:emph>
    </tei:p>
    <tei:p>
     Včera na seminári sme sa dotkli Čapka. Mne bol veľmi blízky a rád   som ho čítal, ak som sa chcel nadchnúť pre vtipného človeka. Ale Mráz   povedal, že Čapek nie je takým dobrým spisovateľom, akoby sa zdalo   podľa jeho svetovej slávy. To bolo nesmierne zaujímavé! Brezina vstal   a pýtal sa na príčinu. Mráz povedal, že Čapek je príliš intelektuálny   na umelca.
    </tei:p>
    <tei:p>
     Nuž áno: bol cizelovaný ako jemný kus zlatníckeho umenia. Bolo v   ňom veľa amerického. V anglosaskom svete bol známy ako dobrý rodinný   priateľ. Česi boli vlastne najzápadnejší západ, hoci sídlili len v   strede Európy. To ich aj zahubilo. Ak západ teraz zvíťazí, bude ich   víťazstvo nesmierne veľké. Prestane byť aj Čapek príliš cifrovaný. Ak   čítam Sinclaira Lewisa, mám tiež ten podivný pocit. Len neviem, či v   tom mám hľadať akúsi chybu. No Lewis je celkom iný. Žije v amerických   drobnostiach, v tovare s Made in USA, ktorý vás zaujíma, lebo je nám   cudzí. Ale je skutočný! Čapkov tovar je hádam dačo podobné, ale s tým   rozdielom, že sa vyrobil len v jeho hlave: Made in Čapek. Ak majú v   Amerike krásne gumové a kaučukové bábiky, otáčacie dvere, patentné   kancelárske zariadenie, Čapek má robota, duchaplný hmyz, vec   Makropulos, Rómea a Júliu zbavených shakespearovského kúzla: a to si   všetko sám vymyslel. Áno, pravdu má Mráz: myslel ako inžinier, ktorý   chce skonštruovať stroj. Lewisov americký človek nepotreboval žiadne   premýšľanie. Ale Ameriku si Čapek musel vymyslieť sám, vyhútať,   poskladať. A ľudia, čo vznikli, nemali z ľudského nič, len tú   geniálnu duchaplnosť a vtip Čapkov.
    </tei:p>
    <tei:p>
     V Anglických listoch je Čapek Lewisom, vieme prečo: zvláštny svet   Čapek našiel a on sám ho krásne ukázal. Inde bol pragmatickým   duchom.
    </tei:p>
    <tei:p>
     Čapka budú radi čítať mladí, lebo na nich vie zapôsobiť hladká a   ligotavá vec, ktorá sa vydarila. Mráz sa zdá príliš skúseným a –   beda! – práve takým intelektuálnym ako ten, ktorému túto vlastnosť   vyčítal. Čapek je nesmierne inteligentný. Ale je príliš vzdialený od   ľudí. Reymont je im blízko, aj Lewis. Tu visí tá jediná otázka vo   vzduchu, či dokonalý rozum, ktorý vedie ruky k dokonalému dielu,   tvoria dohromady umenie? Mne sa zdá, že Baudelairove básne vznikli v   hlave básnika, a nie v srdci. A iste je strašne veľa ľudí na svete,   ktorí si svoje diela umelecké vymysleli a kritika a knihy a tzv.   teoretici pridali k tomu srdce, cit, fluidum, ktoré sa pohybuje sem a   ta, chvenie duševnej atmosféry, tranz a ešte veľa rekvizít. Možno sa   stalo, že tieto veci vyvolala svojím nesmiernym hlukom v umelcoch,   ktorí sa len dodatočne spamätali a uvedomili si, že ak má ísť človek   na premiéru vo večernom úbore, tak má ísť ku tvoreniu vo   vytržení.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V nedeľu 3. decembra 1939
     </tei:emph>
    </tei:p>
    <tei:p>
     Pojem krásna: ťažký problém. Myslím, že krása sa rada ošúcha. Mne   sa vidia byť filmové herečky spred desiatich rokov už škaredé, ale to   asi nie je umelecká krása. Barokový kostol je krásny, i Vergiliova   báseň, hoci dnes už tak nik netvorí. Čo je to? Nezval mi nie je taký   krásny ako Vrchlický, ani Smrek ako Hviezdoslav. Prečo je niečo vôbec   krásne? Lebo milujeme. Láska je túha po kráse. Túžime po tom, čo   nemáme.
    </tei:p>
    <tei:p>
     … Všetko smeruje k rozhodnému popretiu toho, čo nám je z umenia   vrodené a tzv. „božské“. A teraz ako definovať ten latentný prvok?   Ten je vrodený, ako je nám vrodená duša. Myslím si, že jeho kvalitu,   t. j. špeciálne zafarbenie pre niektoré umenie, získame až tu, v   živote. Nemožno tu dosť zdôrazniť to, čo každý jeden z nás v živote   získa, získavame temer všetko. Vrodený je nám len život a duša; a k   duši patrí intelekt a latentný prvok. Ako je to s nami na začiatku   žitia? Ťažko súdiť a zisťovať. Povedalo sa, že sa všeobecne rodíme s   latentným prvkom ešte bez zafarbenia (alebo arómy). Náš intelekt, s   ktorým sa rodíme tiež, má rôznu intenzitu (tu azda pôsobia isté   dedičné znaky a súvislosť s fyzickým stavom); túto intenzitu (ako   stroj) môžeme potom využiť alebo nie. Ak by niekto chcel pracovať s   intelektom istej intenzity, ktorá mu nebola daná, stroskotá. Niekedy   sa tiež vykladá táto okolnosť nedostatkom talentu; môže byť, ale   musíme si uvedomiť, že talent je povahy čisto intelektuálnej a že sa   zakladá výlučne na intenzite intelektu. Ak je intelekt povahy   rozumovej, aká je povaha onoho latentného prvku? Týmto latentným   prvkom je vyvolaný istý duševný stav, nad ktorým nemáme moc vládnuť:   t. j. nemôžeme si ho privolať ani odohnať len a len pomocou vôle a   rozumu. A práve tento duševný stav je „umeniatvorný“.
    </tei:p>
    <tei:p>
     Láska a práca – to je šťastie.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V utorok 5. decembra 1939
     </tei:emph>
    </tei:p>
    <tei:p>
     Jano Brezina mi povedal, že vývin poézie je vývin formy. Neviem,   či forma je len vecou rozumu. Ale zdá sa mi, že je celkom iste vecou   inteligencie (u jednotlivcov inteligencia, ako som to pochopil, je   onen zjavný intelektuálny prvok, lebo súhlasí s ním vo všetkých   bodoch). Tak sa potom forma poézie stáva vždy novou a novou v   uskutočňovaní, ktorého rozpätie a novosť určuje inteligencia. Ale   rozum je podstatou inteligencie. (Ona je schopnosť v pravý čas   správne používať rozum.) Niečo záhadne básnického a kvázi citového   nemôže byť východiskom k básnickej forme, t. j. nemôžu byť nimi isté   momenty, o ktorých sa tradujú rozprávky, že v nich vznikajú vrcholné   diela, lebo ak by to bolo tak, unášala by nás „chvíľa“, „inšpirácia“,   „duch“, „magická básnická sila“ atď., a my by sme len sledovali ich   hlas.
    </tei:p>
    <tei:p>
     … Filozofia je myslenie v myslení a poézia na rozdiel od novín   alebo úradných tlačív je myslenie v cítení. Pravda, je tu cítenie,   ale vedie ho myslenie. (Nie je to myslenie o cítení). Ak raz objavím   v sebe latentný prvok umeleckého zafarbenia, toto cítenie sa nesie   istým smerom. Neutrálni ľudia cítia len pre seba, lebo nemôžu inak;   ľudia tzv. umeleckí cítia už pre tú formu, ktorú si prv uvedomili a   do ktorej vtesnajú materiál pocitov. A to sa deje rozumovou   cestou.
    </tei:p>
    <tei:p>
     * * *
    </tei:p>
    <tei:p>
     <tei:emph>
      Vo štvrtok 7. decembra 1939
     </tei:emph>
    </tei:p>
    <tei:p>
     Človek s podpriemernou inteligenciou môže byť len podpriemerným   umelcom.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V sobotu 9. decembra 1939
     </tei:emph>
    </tei:p>
    <tei:p>
     Práve dnes som v Laroussovi čítal oznamy istej francúzskej školy,   kde sa vraj učí spisovateľstvo. V poetike by to zaiste vysmiali. Tak   teda štýl. To je forma.
    </tei:p>
    <tei:p>
     Veľkí umelci sú všetci veľmi inteligentní. Ale je tu ešte   obrazotvornosť. Čo je to? Nedá sa riadiť a evokovať. Deti majú veľkú   obrazotvornosť. To preto, že ich mozgy nie sú preplnené vecami, ktoré   každý dospelý musí v sebe obligátne držať. Mám ja obrazotvornosť?   Myslím, že nie; kedysi som ju mal bohatšiu. Viem logickejšie myslieť   ako kedysi. Ale myslím, že by som fantastické dobrodružstvá nevedel   opisovať, ani vymyslieť. Isté momenty povzbudzujú obrazotvornosť.   Napr. zima, večer, tma, ak ležím v posteli a vonku fičí vietor; alebo   ak pozorujem svetelné šľahy po stene, ak tancujú v rudej žiare ako   úle alebo zlé jazyky; zistil som, že obrazotvornosť prebieha veľmi   často v minulosti. V takýchto chvíľach, keď moja obrazotvornosť stúpa   do vrcholných polôh, uzriem pred sebou cintorín, na ktorom odpočíva   moja nebohá matka, alebo uzriem svet, akoby ona v ňom bola ešte živá.   Moje detstvo mi pripadá také voňavé a také krásne! Akási   nedefinovateľná ľútosť mi stíska hrdlo.
    </tei:p>
    <tei:p>
     Príliš mnoho obraznosti škodí. Slnko robí svet natoľko krásnym, že   si všímame len jeho vonkajšie formy a naša obrazotvornosť nemá čas   podávať nám svoje plody… Romantizmus je forma obraznosti. Realizmus   nie. Ale moderná obraznosť je trochu iná, ako bývala, aspoň iná v   tvorbe. Dnešný umelec je v stvárnení obraznosti celkom verný.   Podvedomie je tiež obraznosť; taká, aká je. Preto je ľahké napísať   surrealistickú báseň. Obraznosť nikdy nič nevysvetľuje. Obrazy   nespája legendami. Krásne je preto umenie, ktoré necháva uhádnuť   spojenia medzi jednotlivými scénami obraznosti, ale nie je umením to   umenie, ktoré necháva hádať spojenia, ktoré neexistujú.
    </tei:p>
    <tei:p>
     * * *
    </tei:p>
    <tei:p>
     <tei:emph>
      27. januára 1940
     </tei:emph>
    </tei:p>
    <tei:p>
     <tei:hi>
      Snenie
     </tei:hi>
    </tei:p>
    <tei:p>
     Bludište krétske tys‘ hlboké
    </tei:p>
    <tei:p>
     Ja hoc bez nite motám sa v ňom
    </tei:p>
    <tei:p>
     radosť beží za mnou s poslušným psom
    </tei:p>
    <tei:p>
     nehavká a žiarovky namontovali so storočím
    </tei:p>
    <tei:p>
     spíker volá za mnou mojím menom
    </tei:p>
    <tei:p>
     vankúš mäkký spinkal v kúte
    </tei:p>
    <tei:p>
     potkan na ňom snil o druhých labyrintoch
    </tei:p>
    <tei:p>
     dovolil sniť aj mne a pomerili sme sa
    </tei:p>
    <tei:p>
     píšťaľky vŕbové ukúval som
    </tei:p>
    <tei:p>
     a temnou Krétou nezbedníkom stal sa
    </tei:p>
    <tei:p>
     kolobežkou prevrátil som bustu
    </tei:p>
    <tei:p>
     neviem Koho lež viem že je veľký
    </tei:p>
    <tei:p>
     Maríne hladkám slovenské vrkoče
    </tei:p>
    <tei:p>
     niekedy nemám len papuče
    </tei:p>
    <tei:p>
     len papuče a na Krétu dostanem sa
    </tei:p>
    <tei:p>
     aeroplán je hlúpa maličkosť
    </tei:p>
    <tei:p>
     vigneta minulá na opäť plnej fľaške
    </tei:p>
    <tei:p>
     ak slnko v maske
    </tei:p>
    <tei:p>
     prestane hrať karneval
    </tei:p>
    <tei:p>
     Dnes som pánom paláca
    </tei:p>
    <tei:p>
     na Kréte
    </tei:p>
    <tei:p>
     * * *
    </tei:p>
    <tei:p>
     <tei:emph>
      V utorok 30. januára 1940
     </tei:emph>
    </tei:p>
    <tei:p>
     Chápem už Stendhalovu vášeň energie: i Fichteho s jeho   napredovaním, aktívnosťou, zavrhovaním lenivosti. Nie, človek azda   nesmie toľko myslieť ako konať, t. j. musí konať vždy, i vtedy, ak je   myšlienka príjemná.
    </tei:p>
    <tei:p>
     Nie je nič, ak konám, čo je mojou tzv. povinnosťou; všetko je v   tom, čo konám nad povinnosť…
    </tei:p>
    <tei:p>
     * * *
    </tei:p>
    <tei:p>
     <tei:emph>
      15. apríla 1940
     </tei:emph>
    </tei:p>
    <tei:p>
     Cyrano je najkrajší človek na svete. Ten škaredník jeden! Cyrano   je najlepšia divadelná hra na svete. Pri čítaní poslednej scény som   cítil niečo v oku. Neviem, čo to bolo. V prsiach sa niečo hýbalo.   Zdvihol som mihalnice a mohol som len trošku chcieť: myslím, že   neviem len tak ľahko plakať, a predsa to, čo som pocítil v oku, bolo   malé, slané a okrúhle ako slza. Ty krásna! Ľudia môžu byť šťastní,   keď majú slzy.
    </tei:p>
    <tei:p>
     Tá studená, štíhla ruka sa zdá byť bez krvi, bez spojenia so   srdcom. V Cyranovi je nádherná jeho tajná láska. Nikomu neprezradiť!   Robiť sa ľahostajným! Nezištným! Hrdinským bez toho, aby druhí o   hrdinskosti vedeli!
    </tei:p>
    <tei:p>
     * * *
    </tei:p>
    <tei:p>
     <tei:emph>
      27. mája 1940
     </tei:emph>
    </tei:p>
    <tei:p>
     Čo treba našej literatúre? Najskôr nech zahodí tú hroznú poéziu   gatí a halien, ktorá z ľudí urobila primitívov a sympatických   somárikov.
    </tei:p>
    <tei:p>
     Hľadať netradičné formy: pestré, romantické, drsné, preniknuté   nervozitou, iróniou. Nenechať sa zabíjať hlúpymi lyrickými tirádami,   ktoré každý jalový človek tak miluje.
    </tei:p>
    <tei:p>
     V konverzáciách bude musieť prísť iný literárny spôsob hovoru, nie   filozofický a nie taký, ktorý imituje skutočnosť. Dvaja autori sa mi   dnes u nás páčia: Ondrejov a Figulička. Ondrejov svojou nenútenosťou,   ktorá nie je prízemná, ale umelecky prepracovaná, a Figulička svojou   intelektuálnou a literátskou rafinovanosťou.
    </tei:p>
    <tei:p>
     * * *
    </tei:p>
    <tei:p>
     <tei:emph>
      Vo štvrtok 20. júna 1940
     </tei:emph>
    </tei:p>
    <tei:p>
     Nedávno som čítal Papiniho článok o „neľudskej“ literatúre a v   mnohom som mu dával za pravdu. Umenie je mocné a obrovské, ale kým je   človek mladý, musí počúvať hlas krvi. A ak sa do krvi primieša trochu   kolínskej vodičky, treba zavrieť oči.
    </tei:p>
    <tei:p>
     Ona je ešte vždy veľmi mocná. Naozaj!
    </tei:p>
    <tei:p>
     * * *
    </tei:p>
    <tei:p>
     <tei:emph>
      V utorok 25. júna 1940
     </tei:emph>
    </tei:p>
    <tei:p>
     A ešte o literatúre: Nemám rád tézovitú literatúru. Každá téza v   nej je len zbytočným balastom, zbytočnou bradou na tvári doby. Na   tézy máme parlament a katedry. Každý, kto tvorí krásnu literatúru,   bude predovšetkým umelcom. Umenie je večné a nezmeniteľné, tézy sa   kyvocú v búrkach ako steblá trstiny. Všetky tézy a úmysly sa vyparia   desaťročiami a ak kniha nebude umelecká, nebude nijaká. Treba, aby sa   literatúra stala len umením a nič viac alebo menej. Treba, aby sa   literatúra stala rozkošou z rozprávania, a nie knižnicou lexikónov   bez abecedného poriadku. To bude veľká literatúra, prvý raz veľká   literatúra na Slovensku. Potom sa staneme svetovými, a potom nás budú   obdivovať a prekladať a čítať.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V pondelok 7. októbra 1940
     </tei:emph>
    </tei:p>
    <tei:p>
     Schopnosť umelecky tvoriť je veľká podráždenosť pre umelecké   formy. Lebo každé umenie je nadovšetko forma. Tak ako nás uráža   falošný tón vtedy, ak máme sluch, tak nám robí radosť objav nového   vyjadrenia sa, ak sme umelcami. Je to všetko cit, ako sa mi vidí.
    </tei:p>
    <tei:p>
     Niekedy je podráždenosť menšia. Vtedy si márne sadám nad hárok   čistého papiera, nenapíšem nič. Inokedy je však podráždenie také   veľké, že napríklad aj vtedy, keď už usínam, dostanem myšlienku,   ktorú potme napíšem na kus papiera, ktorý leží pri posteli. Píšem len   vtedy, keď cítim, že musím. Všetko, čo napíšem v okamžiku násilného   tvorenia, je zlé a treba to zahodiť.
    </tei:p>
    <tei:p>
     <tei:hi>
      O sebe a o svete
     </tei:hi>
    </tei:p>
    <tei:p>
     <tei:emph>
      V pondelok dňa 18. marca 1935
     </tei:emph>
    </tei:p>
    <tei:p>
     Slnce sa na nás usmievalo zas celý deň z čistej azúrovej oblohy   žiariacej zlatými lúčmi. Odpoludnia som si myslel, že sa pôjdem   trochu pozrieť von do toho krásne sa rozvíjajúceho jara. Ale kdeže!   Načo sme dnes mali latinu! Kettner nám navalil z Vergília aspoň   dvadsať veršov (iste preto, že sme dnes zase zlomili lavicu, toho   roku už tretiu!). A teraz choď do prírody! Človeku ten Vergílius už   ide na nervy, veď nech som huncút, ak nie je v každom riadku trebárs   aj päť slovíčok! Či len z toho listovania v slovníku nebolia hnáty na   prstoch?! A ešte i písať, k tomu preklad, keď nemáš po ruke bakter!   Ako keby si hodinu drevo pílil, taký máš ten život študentský – život   veselý!
    </tei:p>
    <tei:p>
     * * *
    </tei:p>
    <tei:p>
     <tei:emph>
      V piatok 26. apríla 1935
     </tei:emph>
    </tei:p>
    <tei:p>
     Dnes spomíname… Veľkého Nóra a veľkého priateľa Slovákov –   Bjørnstjerne Bjørnsona. Minulo 25 rokov od jeho smrti. 26. apríla   1910 vypustil v Paríži svoju šľachetnú dušu, ktorá sa nás jediná   odvážila zastať pred celým svetom. Nás utláčaných. On ukázal celému   svetu nemožné pomery Slovákov v Rakúsko-Uhorsku. On bol i prorokom.   Básnici bývajú prorokmi. On vedel, že súženie raz musí mať koniec.   Vlial do nás oheň dôvery v budúcnosť, pomáhal vytrvať. Patrí mu naša   vďaka a nehynúca spomienka.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V sobotu dňa 4. mája 1935
     </tei:emph>
    </tei:p>
    <tei:p>
     Spomíname Štefánika. Už šestnásť rokov. Hvezdár dosiahol svoju   hviezdu, po ktorej toľko túžil a za ktorú toľko pracoval, za cenu   života. Toho života, ktorého by teraz bolo tak treba, práve dnes, v   dobe sociálnych nezhôd, keď sa i národnostná otázka začína ukazovať   na obzore stále ostrejšie. S mladou generáciou prichádzajú nové   názory, s ktorými sa bude musieť vážne počítať. Aj keď hádam do   určitej miery situácia nie je taká vážna vo všeobecnosti, ako tu   poznamenávam, okolie, v ktorom žijem, má silné pochopenie pre otázky   rázu národnostného, hoci sa v určitých smeroch prepína, súc plné   mladistvého nadšenia a idealizmu, ktorý sa neohliada po objektívnosti   a správnom posudzovaní veci. O sebe môžem povedať, že presvedčením   patrím asi k menej radikálnemu krídlu, zatiaľ čo moji spolužiaci   väčšinou sa zdajú byť, aspoň podľa slov, veľmi radikálni. Sám chcem   byť vzdialený akémukoľvek extrému, pričom však nijako netúžim po   polovičatosti.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V piatok 6. septembra 1935
     </tei:emph>
    </tei:p>
    <tei:p>
     Začína sa škola… Starosti, povinnosti, radosti ešte takmer   necítiť. Len medzi starými kamarátmi si človek neuvedomuje, že už   jednou nohou vstúpil do života, skutočného a ťažkého. Prázdniny a   škola! Dva také rôzne pojmy, znamenajúce dva také extrémy. Život sa   mi zdá nesmierne smutný. Okenné tabule sú šedé, klepe na ne dážď.   Šedivosť sa vkráda aj dovnútra a dobýja sa i do duše. Veľký   pesimizmus. Všetka radosť hádam zmizla s jasným augustovým slniečkom.   Čítam, ale nechápem. Neviem sa sústrediť. Litery mi skáču pred očami.   Hľadám útechu. Nechce prísť. Trieda, profesori sa mi zdajú byť takí   cudzí, niečo neznáme, zlé je to pre mňa. Je to strach malého chlapca   pred zlým kantorom? Nachádzam v sebe mnoho pesimizmu. Chvíľami sa   zdá, že mizne, ale predsa je tu.
    </tei:p>
    <tei:p>
     * * *
    </tei:p>
    <tei:p>
     <tei:emph>
      15. októbra 1935
     </tei:emph>
    </tei:p>
    <tei:p>
     Začínam už štvrtý zošit. Keď si ich raz budem otvárať, dúfam, že   mi povedia, ako som raz žil a ako som sa vyvíjal. I v pomerne malom   časovom intervale sa dá týmto spôsobom krásne pozorovať štýl a forma   napísaného. Už to samo osebe povie mnoho, povie i to, čo treba a čo   nie. A hlavnou vecou musí byť: Bližšie k tomu najlepšiemu!
    </tei:p>
    <tei:p>
     * * *
    </tei:p>
    <tei:p>
     <tei:emph>
      V stredu 13. novembra 1935
     </tei:emph>
    </tei:p>
    <tei:p>
     Predošlé zošity – väčšinou šport; písal som to preto, že ma to   bavilo. Potom futbal redol a redol, až ho v mojom denníku nebolo   badať. Zazdal sa mi nehodný, aby sa tlačil medzi mojimi subjektívnymi   stavmi, avšak nie preto, že by som stratil oň záujem. Okrem toho inou   dôležitou okolnosťou sa stalo to, že sa snažím stále hlbšie a hlbšie   vnikať do seba samého. A tu pomaly začínam nachádzať ten pravý   materiál do zápisníka.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V utorok 24. decembra 1935
     </tei:emph>
    </tei:p>
    <tei:p>
     Včera bol úplne jasný deň. Bola v ňom určitá prirodzenosť. Šero,   ktoré sa díva z okien dnes, všetko tlmí, pridržiava prst pri ústach,   aby bolo ticho. Veľmi som náchylný na rozmýšľanie. Celkom zvláštny a   nepochopiteľný deň. Romantické tajomstvá skrýva v zákulisí. Ale   „romantický“ – to nie je priliehavý výraz. To je príliš priblížené   skutočnosti. A to, čo sa dnes žije, je veľmi abstrahovaná skutočnosť   a realizovaná fikcia…
    </tei:p>
    <tei:p>
     * * *
    </tei:p>
    <tei:p>
     <tei:emph>
      V stredu 29. januára 1936
     </tei:emph>
    </tei:p>
    <tei:p>
     Sedím sám pri lampe, tikot hodín padá na mňa ako ťažké údery   kladiva na nákovu, z ktorej sršia iskry.
    </tei:p>
    <tei:p>
     Pripomínam si, až neviem ako – vytváram si sám pre seba tajomné   ovzdušie – iba preto sa divím životu. Môže byť ešte niečo   bohatšie?!
    </tei:p>
    <tei:p>
     * * *
    </tei:p>
    <tei:p>
     <tei:emph>
      Vo štvrtok 30. januára 1936
     </tei:emph>
    </tei:p>
    <tei:p>
     Boli sme na „Jánošíkovi“. Hoci neuplynul ešte ani týždeň od   premiéry, už je slávny. Ten bol v skutočnosti slávny už vtedy, keď ho   začali filmovať. Je to dielo čistého slovenského ducha, hoci   technikou prispeli z Prahy.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V nedeľu 16. februára 1936
     </tei:emph>
    </tei:p>
    <tei:p>
     Celý február už živorím nachladnutý… Priemerná hustota vreckoviek   na jedno vrecko dosahuje enormné numerá, ktoré len dokazujú slabú   náturu.
    </tei:p>
    <tei:p>
     Tu je daromná každá veselá fráza. To je skutočnosť, ktorá sa mi v   diaľke črtá v čo najtmavších obrysoch. A v diaľke zahalená slabým   závojom, akým si pokrýva nevesta svoje vlasy, je posteľ, na ktorej sa   umiera. Smrť v mladom veku. Prichádza znáhla; preto znáhla, lebo sa   bojíme pozrieť v tú stranu, ktorá otvára jej príchod. Pozri! Predsa   len nevidíš! Preto, lebo neveríš, že vidíš. Je to vlastne klam?   Odkrývaš všetko, nič ti v tom nevie zabrániť. Dotýkaš sa… Cítiš   chlad. A klam. Nie klam! Sila, moc. Tá ti odreže ruku, ktorá cítila.   Ten prst, čo cítil bezprostredný dotyk, leží teraz zaliaty krvou a   mŕtvy a viac ti nepovie, čo poznal.
    </tei:p>
    <tei:p>
     Ja prechádzam už i cez to, ja obetujem i druhú ruku – tú mi však   nikto neberie, tú si ani nedám. Škrípem zubami, kvapôčka krvi sa mi   usadí na prehryznutej pere, a predsa len nie. Vydržím všetko. Rútim   sa do sfér, kde už nič necítiť. Kde necítiť hltavú žiaru slnka, ani   zožieravý chlad pólu.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V stredu 10. júna 1936
     </tei:emph>
    </tei:p>
    <tei:p>
     Bolí ma hlava. Musím byť bledý. To preto „musím“, lebo sa mi nie   ani tak hnusí (to som totiž chcel napísať), ako že som si zakázal   dívať sa do zrkadla. Myslím, že je vedľajšou vecou vedieť, ako   vyzeráme. Možno som až žltý! Mne býva niekedy tak smutno, keď mi   povedia, že som bledý. Prečo nemôžem byť červený aj ja?
    </tei:p>
    <tei:p>
     * * *
    </tei:p>
    <tei:p>
     <tei:emph>
      V piatok 8. septembra 1939
     </tei:emph>
    </tei:p>
    <tei:p>
     Po niekoľkých rokoch opäť pokračujem. Náhle ma to chytilo a márne   som sa vzpieral.
    </tei:p>
    <tei:p>
     * * *
    </tei:p>
    <tei:p>
     <tei:emph>
      23. novembra 1939
     </tei:emph>
    </tei:p>
    <tei:p>
     Po nociach ma sprevádzali vidiny modrých kosatcov a orgovánových   kríkov. Chýlilo sa k jeseni a záhrada pustla. I vo mne bolo pusto.   Spomienky boleli; láska bolela tiež. Veľmi, väčšmi ako hocičo iné.   Nemohol som pozrieť na ten dom, ktorý bol opustený, bez veľkého a   smutného obrazu lásky, ktorý mi neznáme božstvo neustále   ponúkalo.
    </tei:p>
    <tei:p>
     A vracia sa to opäť. Temer sa bojím času, ktorý príde. Lebo čas   oddeľuje a láme stonky kvetov. Opäť čierne vlasy, rozumné oči a   krásne ústa. Sú podobné. Neviem: to azda láska ich urobila podobnými.   A v ich reči, ktorá prýšti iba z rozumu, sú celkom jednaké. Nemôžem   nič viac doložiť. Krásna a zlá vec.
    </tei:p>
    <tei:p>
     * * *
    </tei:p>
    <tei:p>
     <tei:emph>
      19. decembra 1939
     </tei:emph>
    </tei:p>
    <tei:p>
     Odvykli sme hovoriť o dôstojných veciach. Noviny, rádio, zvukové   žurnály, všetko rozpráva nám rozprávočky o kanónoch, vojakoch a   krížnikoch. Mŕtvoly a výbuchy, letecké útoky sú ako chlieb náš   každodenný. Pred dvoma mesiacmi zúrila vojna v Poľsku. Celkom blízko   nás a sami z nej sme skúsili málo. Potom sa začal tanec nad   betónovými líniami na Západe, na mori a vo vzduchu. Potom Fínsko.   Toto nie je ľudstvo. Právo silnejšieho nie je právo.
    </tei:p>
    <tei:p>
     … Slovensko musí žiť dôstojne a slobodne. Žiadna kolónia. Boli sme   ňou už pre Maďarov, pre Čechov, nesmieme sa na ňu zvrhnúť pre Nemcov.   Ja som rád, keď o nás niekto pekne myslí, hovorí, ale som ešte   radšej, keď s nami pekne zaobchádza. Chceme mať vždy viac a viac.   Chceme byť ľuďmi, a nie klietkou zaujímavých živočíchov v strednej   Európe. Treba jasne uvažovať!
    </tei:p>
    <tei:p>
     * * *
    </tei:p>
    <tei:p>
     <tei:emph>
      22. decembra 1939
     </tei:emph>
    </tei:p>
    <tei:p>
     Láska značí istý nedostatok. Ak túžime po peniazoch, milujeme ich.   Lenže niekto túži po peniazoch len platonicky, nie konkrétne – t. j.   všetci malí ľudia. Silní milujú peniaze svojím spôsobom a získavajú   ich. Láska k žene prichádza, keď je žena vzdialená. Ak vidím jej   tvár, jej ruky, ak počujem jej hlas, láska sa pomaly, temer   nebadateľne mení na radosť. Je aj táto radosť láskou? Ona dokazuje,   že milujeme. Keď sa opäť vzdialime, radosť mizne a vracia sa túžba,   t. j. prirodzený vývin ide späť: a to je bolesť lásky. Áno, láska je   bolesť.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V utorok 26. decembra 1939
     </tei:emph>
    </tei:p>
    <tei:p>
     Láska je bolesť; život je boj proti bolesti. Láska vedie ku dvom   východiskám: k jej uskutočneniu – a potom prináša šťastie, alebo k   jej neuskutočneniu, t. j. k nešťastiu (bolesti). Okolnosti sú často   také, že bezohľadnej láske sa postavia do cesty prekážky, ktoré sú   ešte bezohľadnejšie. A kto by si chcel rozbiť hlavu pre strieborný   obláčik? Láska musí zvíťaziť alebo ustúpiť. Ale nemôže zvíťaziť tam,   kde by doniesla zárodok porážky. Ústup bolí v prvých hodinách, ale   potom chváli sám seba ako múdreho. V tomto ústupe je však niečo   väčšieho. Ak víťazstvo lásky býva ligotavé, víťazstvo človeka nad   sebou samým býva plné.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V pondelok 22. januára 1940
     </tei:emph>
    </tei:p>
    <tei:p>
     Len vzácni ľudia zachovávajú tajomstvá a vedia mlčať, ako to   napísal akýsi N. E. Vreč v Novom slove; ja nie som vzácny človek.
    </tei:p>
    <tei:p>
     * * *
    </tei:p>
    <tei:p>
     <tei:emph>
      20. februára 1940
     </tei:emph>
    </tei:p>
    <tei:p>
     A opäť je tu jar. Slnko slepí oči, aj modré tiene na ohlodaných   závejoch. Úlomky blativej vody šibú cez rozjasaný vzduch. Nebo je   zase také vysoké, ako býva v lete, v máji. Je radosť a život. Teraz   žijem rád. Čo sa to prebudilo? Akási sila.
    </tei:p>
    <tei:p>
     * * *
    </tei:p>
    <tei:p>
     <tei:emph>
      13. marca 1940
     </tei:emph>
    </tei:p>
    <tei:p>
     Na Severe podpísali mier. Vykríkol som od radosti. Vypukla vo mne   široká ľudská solidarita a láska k dôstojnosti. Je také pekné, keď   ľudia sú ľuďmi. Teda pokoj!… Kedy príde medzi všetkých, aby sme mohli   byť básnikmi a robotníkmi v božej kultúre a civilizácii sveta?
    </tei:p>
    <tei:p>
     * * *
    </tei:p>
    <tei:p>
     <tei:emph>
      19. mája 1940
     </tei:emph>
    </tei:p>
    <tei:p>
     Prší, prší, až je to hrozné. Lebo mňa vždy zavalí tá istá   depresia, ak prší. Najmä, keď myslím na čerešňovú princeznú. Vtedy mi   je do plaču. Ten pocit, ktorý vzniká kdesi v hrudi, je veľmi zlý:   zvieranie svalov, nával krvi a nesmierna ľútosť za čímsi mŕtvym.   Tento veľký deň padlých a lásky! Ach, teraz práve padol jeden mladík,   skoro ešte chlapec. Strelili ho, a on nemal čas ani vydýchnuť. Práve   povedali: Vörvarts nach Frankreich! Čo bude s nami, ľudia?
    </tei:p>
    <tei:p>
     * * *
    </tei:p>
    <tei:p>
     <tei:emph>
      25. mája 1940
     </tei:emph>
    </tei:p>
    <tei:p>
     Dnes som napísal na vinetu toho zošita slovo Abnégation, t. j.   odriekanie sa. Človek musí byť dnes pevný, aby nijaké nešťastie   neprijal ako nešťastie. Treba zniesť aj veľké údery osudu a na to sa   treba pripraviť.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V sobotu 17. augusta 1940
     </tei:emph>
    </tei:p>
    <tei:p>
     Pozdvihol som oči k nebu. Vošiel do kostola, omočil som si prsty   do svätenej vody. Pred bočným oltárom kľačala stará žena a   prežehnávala sa. Aj ja som prosil Boha, aby som nebol slabý. Na ulici   som stretol komponistu Pašku. Je to plavý, myslím si, aj dobrý   chlapec. Povedal mi s podaním ruky pár slov. A doložil: – Si dnes   veľmi bledý a žltý? Stalo sa ti niečo? Cítiš sa dobre? Ale mne bolo   dobre. Nečakal som, žeby som mohol vyzerať zle. Čo povedať? Som   chorý? Nie, veď sa cítim byť veľmi zdravý. Je to vari klam?
    </tei:p>
    <tei:p>
     Aj svoju dušu som považoval za zdravú. Je aj tá prežratá žltou   bledosťou rozkladu? Božemôj, to by bolo hrozné!
    </tei:p>
    <tei:p>
     * * *
    </tei:p>
    <tei:p>
     <tei:emph>
      V nedeľu 25. augusta 1940
     </tei:emph>
    </tei:p>
    <tei:p>
     Je krásne slnečné odpoludnie. Som sám doma. Okná otvorené; vidím   len modro a zlato. Som opustený a trocha smutný. Neviem, čo mi chýba.   Necítim sa chorý, a predsa je smrť akosi blízko. Je taký čas   ľútosti.
    </tei:p>
    <tei:p>
     * * *
    </tei:p>
    <tei:p>
     <tei:emph>
      V stredu 25. septembra 1940
     </tei:emph>
    </tei:p>
    <tei:p>
     Schopenhauer vraví, že to, čo sme, omnoho viac prispieva k nášmu   šťastiu ako to, čo máme. A predsa ľudia tisíc ráz viac námahy venujú   získavaniu bohatstva ako duševného vzdelania.
    </tei:p>
    <tei:p>
     Prečo? Zaiste preto, že márnivosť ľudská je všemohúca vládkyňa   citov. Zatiaľ čo si každý hlupák myslí o sebe, že je ten najmúdrejší,   najduchaplnejší a že preto nepotrebuje už viac vzdelávanie, domnieva   sa, že k úplnému šťastiu potrebuje už len bohatstvo. A to je obrazom   spoločnosti, lebo väčšina ľudí je podpriemerných. Sú to jedinci,   ktorým záleží jedine na zovňajších okolnostiach: lesku, bohatstve,   kým hodnoty vnútorné, nehmatateľné, ktoré však tvoria pravé   bohatstvo, zdajú sa im tak málo dôležité, že o nich len povrchne   súdia.
    </tei:p>
   </tei:div>
  </tei:body>
 </tei:text>
</tei:TEI>
