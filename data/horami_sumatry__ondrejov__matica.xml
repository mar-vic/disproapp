<?xml version="1.0" encoding="utf-8"?>
<tei:TEI xml:id="slk1936212" xml:lang="slk" xmlns="http://www.tei-c.org/ns/1.0" xmlns:eltec="http://distantreading.net/eltec/ns" xmlns:tei="http://www.tei-c.org/ns/1.0">
 <tei:teiHeader>
  <tei:fileDesc>
   <tei:titleStmt>
    <tei:title>
     Horami Sumatry : ELTeC edícia
    </tei:title>
    <tei:author ref="viaf:18104875">
     Ľudo, Ondrejov (1901 - 1962)
    </tei:author>
    <tei:respStmt>
     <tei:resp>
      editor
     </tei:resp>
     <tei:name>
      Marek Vician
     </tei:name>
    </tei:respStmt>
   </tei:titleStmt>
   <tei:extent>
    <tei:measure unit="words">
     28346
    </tei:measure>
   </tei:extent>
   <tei:publicationStmt>
    <tei:p/>
   </tei:publicationStmt>
   <tei:sourceDesc>
    <tei:bibl type="printSource">
     <tei:author>
      Ľudo, Ondrejov
     </tei:author>
     <tei:title>
      Horami Sumatry
     </tei:title>
     <tei:pubPlace>
      Bratislava
     </tei:pubPlace>
     <tei:publisher>
      Matica slovenská
     </tei:publisher>
     <tei:date>
      1936
     </tei:date>
    </tei:bibl>
   </tei:sourceDesc>
  </tei:fileDesc>
  <tei:encodingDesc n="eltec-1">
   <tei:p/>
  </tei:encodingDesc>
  <tei:profileDesc xmlns:eltec="http://distantreading.net/eltec/ns">
   <tei:langUsage>
    <tei:language ident="slk"/>
   </tei:langUsage>
   <tei:textDesc>
    <eltec:authorGender key="M"/>
    <eltec:size key="short"/>
    <eltec:canonicity key="unspecified"/>
    <eltec:timeSlot key="T4"/>
   </tei:textDesc>
  </tei:profileDesc>
  <tei:revisionDesc>
   <tei:change when="2025-02-07">
    Initially created as an ELTeC file
   </tei:change>
  </tei:revisionDesc>
 </tei:teiHeader>
 <tei:text>
  <tei:front>
   <tei:div type="titlepage">
    <tei:head>
     Horami Sumatry
    </tei:head>
    <tei:head/>
   </tei:div>
  </tei:front>
  <tei:body>
   <tei:div type="chapter">
    <tei:head>
     Vábenie.
    </tei:head>
    <tei:p>
     Bola pekná, slnečná jeseň, keď som doma od­počíval. Nič som   nerobil, iba jedol, pofajčieval, podrobne prezeral mapy celého sveta   a premý­šľal. Kadeže som už pochodil? Ktoré kraje som už precestoval?   A kam sa vyberem nabudúce, ak zdravie bude slúžiť a ak ma moja mladá   odvaha neopustí?
    </tei:p>
    <tei:p>
     Prekonal som namáhavú cestu Afrikou. Pre­cestoval som   najnebezpečnejší kút toho divého sveta a neraz mi tam prišlo   podstúpiť veľmi ne­príjemné chvíle medzi životom a smrťou. Neraz som   tam prežíval taký hrozný strach o svoj bied­ny život, aký si nemôžete   ani predstaviť.
    </tei:p>
    <tei:p>
     Ale divočina, ak vás raz vpustila do svojich hlbín, nedá vám nikdy   pokoja. Môžete si odísť ďaleko, do najkrajších miest a   najpokojnejších krajín, nebudete tam spokojne spávať, lebo ona vás   večne bude vábiť a volať.
    </tei:p>
    <tei:p>
     S cestovateľom je to práve tak, ako s námor­níkom. Námorníka   vyvoláva more, s ktorým sa zasnúbil v chvíli, keď poznal jeho   nekonečnú krá­su a jeho hroznú búrlivosť. Nedá mu už pokoja. Kričí na   neho hukotom svojich vín do všetkých kútov sveta, kamkoľvek by sa bol   uchýlil. A ak takýto námorník neumre na mori, túži po ňom ešte aj v   hodine svojej smrti.
    </tei:p>
    <tei:p>
     Cestovateľ, keď prešiel najnebezpečnejšie kra­je, tiež sa zasnúbil   s nimi na celý svoj život.
    </tei:p>
    <tei:p>
     Námorník od mora vzdialený počúva v snoch more sa búriť. Vidí   spenené vlny prehadzovať sa cez palubu lode, na ktorej večne cestuje,   neve­diac odkiaľ a kam. Vidí rozbíjať sa mohutné vršiská vody na   skalných útesoch morského brehu. A plaví sa v spánku tichými zelenými   vlnami mora, nad nimi sa vznášajú kŕdle bielych čajok. Vo vode sa   kmitajú záplavy strieborných rýb a ry­bičiek.
    </tei:p>
    <tei:p>
     Toto je volanie mora.
    </tei:p>
    <tei:p>
     Človek, čo cestoval tropickými divočinami, po­čúva v spánku strašný   rev šeliem, na život a na smrť zápasí s obrovskými hadmi. Bojuje s   drav­cami v pritemnelej spleti stromov a prebúdza sa v strachu, so   srdcom do šialenstva rozbúchaným.
    </tei:p>
    <tei:p>
     Toto je volanie divočiny.
    </tei:p>
    <tei:p>
     A námorník i cestovateľ znova a znova utekajú na miesta svojho   snenia.
    </tei:p>
    <tei:p>
     O týchto veciach som premýšľal pri svojom od­počinku. Jedol som,   mapy prezeral, premýšľal a nič nerobil. A práve vtedy akísi domasedi   prišli poradiť sa so mnou o tom, ako by bolo možné za­riadiť v mojom   kraji krásnu záhradu pre zverinu. Záhradu, v ktorej budú obrovskí   savci z ďalekých tropických krajov, nevídaní plazi a krásni vtáci   neznámeho sveta.
    </tei:p>
    <tei:p>
     Títo páni domasedi dobre vedeli, že som skú­sený cestovateľ. Len   tak sa mohlo stať, že ma v pekný jesenný deň navštívili. S mnohými a   mno­hými návrhmi. S mnohými otázkami: Ako by mali záhradu zariadiť?   Kde, na ktorom mieste? Či by som sa podujal nachytať im vzácnych   divých zve­rov? Doviezť ich do môjho kraja? Živé a zdravé? Za aké   peniaze? Dobre mi za to zaplatia!
    </tei:p>
    <tei:p>
     Áno, pri dobrej vôli všetko sa dá spraviť. Ozna­čil som im slnečné   úbočie v blízkosti mesta, bo­haté na vodné pramene, ktoré by bolo súce   na veľkú záhradu zverínec. Poučil som ich dopo­drobna, ako stavať   ohrady a priehrady, ako so- skupovať a umiesťovať jednotlivé   zvieratá. Dravci potrebujú silné mreže, opice a vtáci mnoho po­hybu,   niektorí byľožravci vodu, niektorí zas tichý kút, kde ich šelmy   nebudú strašiť svojím preni­kavým revom. Všetko som poradil, čo som   vedel. Napokon som sa podujal na ťažkú úlohu: že pôj­dem znova do   divočín a nachytám zveriny pre túto zoologickú záhradu. O tomto sme   si napísali aj peknú smluvu. A kým páni domasedi sa chy­tali do   stavania ohrád a priehrad, ja som sa chy­stal na cestu cez šíre more,   do ďalekých krajov, hľadať raj zveriny na zemi. Áno, raj zveriny, kde   na neveľkom priestore budú najrozličnejšie druhy krásnych zverov. Aby   som ich nemusel po kúsku sháňať širočiznými plochami divočiny.
    </tei:p>
   </tei:div>
   <tei:div type="chapter">
    <tei:head>
    Prvé dni na Sumatre.
    </tei:head>
    <tei:p>
     Myslím na svoj rodný kraj.
    </tei:p>
    <tei:p>
     Kedysi pred týždňami, tam ďaleko, v mojej rod­nej krajine, začínaly   kopneť svahy kopcov, na po­ludňajšiu stranu obrátené. Bolo to   znamenie, že zima sa pominula a blíži sa jar.
    </tei:p>
    <tei:p>
     V tropických krajoch v tomto čase prestávajú dažde. Začínajú sa   suché dni, ktoré potrvajú až do jesene. Kto chce cestovať do trópov,   najlepšie urobí, keď sa hneď s príchodom jari vyberie na cestu. Tak   som to aj ja urobil.
    </tei:p>
    <tei:p>
     V zime som mal dosť času vybrať si miesto, kde by som najľahšie   nachytal divej zveriny, akú mi smluva predpisuje. Po dlhom uvažovaní   som sa rozhodol pre Sumatru, veľký ostrov Zadnej Indie. Posháňal som   si najrozličnejšie popisy ostrova, lebo v týchto častiach Indie som   ešte necestoval. Z popisov som sa iba toľko dozvedel, že Sumatra je   po Borneu najväčší ostrov Zadnej Indie. Má málo obyvateľov, rovník ho   v polovici pretína. Zá­padný jeho breh je vysoký a bohatý na prístavy,   východný je nízky a močaristý. Na západnej stra­ne ostrova sa tiahne   pohorie Bukit-Barisan, jeho niektoré končiare dosahujú výšky až 3800   metrov a sú ešte aj dnes živými vulkánmi. Rieky na zá­padnom brehu sú   nevýznamné, ale východná polo­vica ostrova je na rieky bohatá.   Podnebie je, rozumie sa, horúce, na rovinách nezdravé. Rastlin­stvo   veľmi bohaté, ako to obyčajne býva v kraji vulkanickom, kde je vlhko   a horúce. Vulkanická pôda je totiž pri vlhkom a teplom počasí veľmi   úrodná. Zveriny je vraj veľké množstvo a mnoho druhov. A to je pre   mňa najhlavnejšie.
    </tei:p>
    <tei:p>
     Keď sa už človek vyberá do niektorého kraja, treba vedieť niečo aj   z jeho histórie. Preto som si musel poprezerať čo-to o Sumatre aj s   tejto stránky.
    </tei:p>
    <tei:p>
     Praobyvatelia Sumatry sú Malajci Batta. Ostrov bol v Európe známy   už v XV. storočí podľa po­pisu Benátčanov. Roku 1509 vyhľadali ho   Portu­galci pod vedením Diega Lopez de Sequeira. V po­lovici XVII.   storočia začali sa ho zmocňovať Ho­lanďania. Od roku 1785 do 1811   Sumatra bola pod vládou anglickou, ale začiatkom XIX. storočia   do­stali ju znova Holanďania a v dnešných časoch je v ich moci celý   ostrov.
    </tei:p>
    <tei:p>
     Nemnoho som sa dozvedel, ale pre chytača zve­rov je to celkom dosť.   Najpotrebnejšie veci som mal pripravené, preto som sa vybral vlakom   na Balkán, odtiaľ cez Stredozemné more do Port-Saidu. Tam som počkal   niekoľko dní na holand­skú loď, ktorá ide z Amsterodamu, aby ma   pre­viezla cez Suezský prieplav, červené more a In­dický oceán priamo   na Sumatru. Po dlhej ceste morom vystúpil som konečne na Sumatru v   prí­stavnom meste Padangu, ktoré je pod rovníkom, na západnom pobreží   ostrova.
    </tei:p>
    <tei:p>
     A tu sa konečne začala opravdivá robota. Najal som súcich ľudí,   ktorí boli v divočinách skúsení a ktorí mali statočne so mnou vydržať   v zlom aj v dobrom. Boli to samí Malajci veľmi podivných mien, ktoré   veru ťažko zapamätať.
    </tei:p>
    <tei:p>
     Po verbovačke som obstaral všetko, čo je pre divočinu potrebné,   bez čoho nemožno sa zaobísť. Napokon i štyroch poľovníckych psov som   kúpil, ktorých som musel prekrstiť, lebo tiež mali mená veľmi čudné.   Pomenoval som ich po našom: jeden bol Orech, druhý Gaštan; dostali   mená podľa far­by. Keďže tretí a štvrtý mali farbu srsti dosť ne­istú,   musel som ich pomenovať podľa pováh. Tak meno Zahraj dostal milý a   veselý pes, meno Vrtichvost dostal šantivý pes, ktorý sa rád zaliečal   a neprestajne vrtel chvostom. A opustil som prístav Padang so svojím   pyšným sprievodom.
    </tei:p>
    <tei:p>
     Najprv sme sa pohli na sever, neskôr sme za­bočili smerom na   severovýchod, všade pod tôňami pralesa. Teraz sme už ďaleko od   Padanga a ideme stále na východ cez husté lesy. Orientovať sa tu   temer nemožno, lebo pre sieťovitú spleť rastlín človek nevidí ďalej   od nosa. Ale máme dojem, že práve obchádzame jeden z vulkanických   vrchov pohoria Bukit-Barisana s južnej jeho strany. Ho­rúčosť nás   netrápi, lebo sme dosť vysoko nad mo­rom a podnebie je tu už také, ako   v hociktorom teplejšom kraji Európy.
    </tei:p>
    <tei:p>
     Vo vrecku opatrujem opis smluvy, ktorá ma vlastne sem priviedla a   podľa ktorej som sa stal chytačom zverov. Dvanásti Malajci a štyria   po­ľovnícki psi idú predo mnou i okolo mňa a strežú na moju   bezpečnosť. Človek tu nikdy nevie, kedy sa vyrúti na neho v húšti   ukrytý dravec alebo obrovský had sa spustí so stromu.
    </tei:p>
    <tei:p>
     Obliekol som sa, ako sa to v tropických krajoch vyžaduje: plátený   oblek, korkový šišak proti slneč­nému úpalu a ľahké, vzdušné, ale   pritom silné čiž­my, ktoré chránia nohy proti jedovatým hadom.   Ozbrojil som sa znamenitou puškou, okrem toho pištoľou i nožom za   opaskom. Domorodcov som nevyzbrojil strelnými zbraňami, aby   nezabíjali zverinu bez vážnej príčiny. Mám smutné skúsenosti s   domorodcami všetkých krajov, ktorými som pre­cestoval: chorobne chtivo   vraždia zverinu, kedy len môžu. Preto som im nechal iba kopije a nože   pre sebaobranu. Poniektorí popri nožoch majú aj sekerky.
    </tei:p>
    <tei:p>
     Veselosť a bezstarostnosť, aká panuje medzi mojimi sprievodcami,   je až podivná. Zabávajú sa, sliedia džungľami, ako nerozumné deti.   Iba sa obávam, že sa niektorý z nich stane obeťou jedo­vatého hada,   lebo sú bosí a polonahí a hadov je tu veľké množstvo. Darmo som ich   chcel poobúvať, ich slobodné nohy nestrpia ani najľahšiu obuv.   Spoliehajú sa iba na svoj jemný sluch a bystrý zrak.
    </tei:p>
    <tei:p>
     Jediná živnosť, ktorú vlečieme so sebou, je ryža a cukor. Ostatné   si máme zadovážiť sami v divo­čine.
    </tei:p>
    <tei:p>
     Nesieme i dve vrecká soli a niekoľko nádob s liekmi, ktorými sa   chceme zachraňovať, ak by nás hadi poštípali.
    </tei:p>
    <tei:p>
     Z nádob sme vzali iba najpotrebnejšie, aby noše boly čo najľahšie,   aby sme mohli chytro napredo­vať. Jednako dosť je haraburdia: lopaty i   čakany, niekoľko sekier, klince, drôty a železné tyče, ple­chy i   povrazy, — tenké i hrubé, — siete na chyta­nie zverov a hodná stanová   plachta. K tomu treba prirátať ešte prikrývky, lieky, prášky,   tekutiny a obväzy, veľkú zásobu nábojov do mojich dvoch pušiek,   náboje do pištole a dva ľahké meče. Pre­svedčil som sa totiž, že meče   môžu byť veľmi do­bré zbrane proti hadom, preto som ich vzal. Ne­budem   sa hanbiť a priznám sa, že hada sa temer tak bojím, ako tygra.
    </tei:p>
    <tei:p>
     Pred nami je tmavá húšť, okolo nás zelená tma obrovských stromov a   spletených lián. V nej vtáci prespevujú a opice škriekajú. Slnko sa   chýli na západ, my odpočívame po namáhavej ceste. Po­zerám smluvu a   čítam znova a znova, čo všetko musím chytiť a odviezť z tejto   divočiny do svojho rodného kraja, aby som bol aj ja spokojný, aj moji   páni domasedi, ktorí ma sem vypravili. Musím uznať, že je toho naozaj   mnoho a že to veru bude hodný náklad. Len ako to domov dopratať?   Do­bre viem, aké budem mať trápenie na dlhej púti morom.
    </tei:p>
    <tei:p>
     Od Padanga sme na päť dní cesty ďaleko; piaty deň sa práve skláňa   a ustupuje pred nocou. Stmie­va sa. Zajtra ideme ďalej. Zastavíme sa   iba na mieste, kde bude všetko, čo potrebujeme: voda, ovocie i   množstvo zverov. Tam si postavíme stály tábor a začne sa veľká,   nemilosrdná chytačka.
    </tei:p>
   </tei:div>
   <tei:div type="chapter">
    <tei:head>
     Rieka v pralese.
    </tei:head>
    <tei:p>
     Naďabili sme na rieku. Vlastne hľadali sme ju už niekoľko dní. Je   to rieka Indragiri, ktorá vy­teká z hlbokých dolín pohoria   Bukit-Barisana.
    </tei:p>
    <tei:p>
     To bol vlastne môj prvý cieľ: dostať sa cez po­horie na východ,   nájsť rieku Indragiri a povedľa nej postupovať do nížin, na východnú   polovicu ostrova. Smer sme trochu pomýlili, držali sme sa priveľmi na   sever a tým sa naše stretnutie s rie­kou oddialilo. Vytušil som včas,   že smer nie je správny, a hneď som chybu napravil. Zabočili sme   ostrým uhlom na juhovýchod a po celodennej ce­ste konečne sme nabehli   na koryto hľadanej rieky.
    </tei:p>
    <tei:p>
     Veľký úžitok predbežne z rieky nemáme. Vody je dosť, to je pravda.   Môžeme sa občerstviť, kedy sa nám zachce. Ale o toľko ťažšie sa popri   nej na­preduje, lebo kade preteká, ovlažuje zem a rast­linstvo je ešte   nepreniknuteľnejšie, ako na ktorýchkoľvek iných miestach. Rastú tu   väčšinou myrty a figovníky, vo vyšších polohách našli sme miestami aj   duby.
    </tei:p>
    <tei:p>
     Okolo rieky je veľmi mnoho všakovej skazy: komárov celé roje, múch   a pijavíc, mnoho men­ších jedovatých hadov, čo veru nie je   najpríjemnej­šie. A nesmieme zabúdať, že k rieke rady cho­dievajú aj   dravé zvieratá. Nebezpečenstva je tu primnoho na každom kroku, preto   postupujeme pomalšie.
    </tei:p>
    <tei:p>
     Zprvoti som hútal, že v miestach, kde sme teraz, už budeme môcť   cestovať na pltiach. Ale mapy ma v tomto ohľade temer nič nepoučily,   sám som musel skúsiť, aká je na týchto miestach rieka Indragiri. A tu   vidím, že jej tok je veľmi nepokojný. Preskakuje po skaliskách, s   hukotom padá do hlbín; na plte sa tu nedá ani pomyslieť.
    </tei:p>
    <tei:p>
     Ono vlastne je prirodzené, že v týchto miestach rieka je ešte   búrlivá, mohol som to hneď uhádnuť, keby som si bol mapy lepšie   poprezeral. Sme prá­ve v kraji hodných kopcov, pomedzi ne rieka   Indragiri kliesni si cestu. Neraz jej príde oboriť sa na bariéru   balvanov, soskočiť s nich do hlbiny a rútiť sa nižšie a nižšie smerom   veľkej roviny, kto­rá sa rozprestiera na východe ostrova.
    </tei:p>
    <tei:p>
     Ale úfam sa, že tok rieky bude každou hodinou tichší a mohutnejší,   že budeme môcť sostrojiť plte a spustiť sa na nich nadol. Potom si   odpočinieme. Budeme cestovať pohodlne, bez veľkej námahy.
    </tei:p>
    <tei:p>
     Ako rieka, aj my sa spúšťame k rovine. Prešli sme cez pohorie   Bukit-Barisan a teraz každý deň prichádzame k nižším a nižším kopcom.   Horúčosti pribúda, lebo z vysokého mierneho pásma prechá­dzame do   nižšej horúcej polohy. Slnce tu iste tak nepripaľuje, ako na vysokých   vrchoch, ale pove­trie je ťažké a dusivé, mľandravosť a únava ubí­jajú   človeka.
    </tei:p>
    <tei:p>
     Na vrchoch sme mohli cez poludnie pokojne odpočívať, tu si to   nemôžeme dovoliť. Musíme pokračovať vtedy, keď dravá zver je omráčená   horúčosťou, aby nás neohrožovala. Nuž premáčaní od mokrého podrastu   vlečieme sa napred ani kaliky v tichej polotme tropického dňa.   Doštípaní od hmyzu a pijavíc, opuchnutí sme do nepoznania. Údy ma   bolia, ako by som ich mal polámané, lebo nocovanie na tvrdom lôžku z   haluzí veru nie je veľmi pohodlné.
    </tei:p>
    <tei:p>
     Ako som už bol spomenul, rozpálené povetrie je nabité vlhčinou a   vdychuje sa veľmi ťažko. Cez poludňajšie a odpoludňajšie hodiny celý   kraj akoby vymrel. Nič sa nepohne, nič sa neohlási. Človek sa temer   zadúša, srdce — ak nie je zvyk­nuté na pekelné poludnie tropov, —   začína pra­covať nepravidelne. Je to pocit veľmi nepríjemný. A pritom   všetkom či chceš, alebo nechceš, musíš kráčať ďalej.
    </tei:p>
    <tei:p>
     Tieto nepríjemné podrobnosti len preto spomí­nam, aby ste vedeli,   že práca chytača zverov je taká ťažká, že sa vôbec nedá zaplatiť.
    </tei:p>
    <tei:p>
     V odpoludňajších hodinách chlapi zbadali stopy tygra. Stopy viedly   k rieke, na vlhkejších miestach som ich rozoznával celkom jasne.   Pripravil som si pušku na výstrel a tak som šiel krok za krokom až na   breh rieky. Chlapi šli so mnou, viedli našich štyroch psov na   povrázkoch. Tygrove laby boly tam hlboko vytlačené v jemnom piesku.   Najmä zadné laby, ktorými sa od zeme odrazil.
    </tei:p>
    <tei:p>
     Do vody že by bol skočil? — hútal som. — A akú by mal na to   príčinu?
    </tei:p>
    <tei:p>
     Vtom som pozrel mimovoľne na druhý breh rieky a strach mi prebehol   celým telom. Stopy tam boly ešte hlbšie a jasnejšie ako na tejto   stra­ne. Tam zasa najmä predné laby sa mu zaborily hlboko do piesku.   Podľa čistých a nerozmáčaných stôp mohol som s istotou súdiť, že   tyger sa vody ani nedotkol, ale skočil ponad rieku, ktorá na tomto   mieste mohla byť asi desať metrov široká. Toto poznanie bolo na vine,   že som sa naľakal: mám sa chytať do zápasu s ohavou, ktorá skáče   desať metrov do diaľky, ktorá má strašné pazúry a zubiská, a ani   štipky milosrdenstva?
    </tei:p>
    <tei:p>
     Darmo si tu predkladáš takéto otázky; podujal som sa ísť do   divočín a nachytať zverov, tu som a svoju úlohu musím vykonať, čo by   tyger skákal aj dvacať metrov do diaľky a čo by som hneď mal   ošedivieť od strachu.
    </tei:p>
    <tei:p>
     Dosť už, lebo slnce pomaly zapadá a prales sa začína prebúdzať.   Kto ho pozná, vie, čo to zna­mená. Znamená to, že mŕtve ticho sa   premení na hrozný rev, šialený praskot, dupotanie a lomoze- nie.   Treba si pripraviť nocľažisko a obstaviť ho strážnymi ohňami pre   bezpečnosť vlastnej kože.
    </tei:p>
   </tei:div>
   <tei:div type="chapter">
    <tei:head>
     Útok na plť.
    </tei:head>
    <tei:p>
     Tak som si pomyslel: nech sa deje čokoľvek, nejdeme pešky ani na   krok. Zastavil som svojich chlapov a rozkázal chystať drevo na   plte.
    </tei:p>
    <tei:p>
     Rieka Indragiri bola v týchto miestach ešte dosť prudká, ale   neskákala už tak hlboko, ako vo vyšších polohách, ktorými sme   šťastlivo preputovali. Poslal som dvoch chlapov na výzvedy dolu   riekou. Spustili sa na malej plti, ktorú sme sviazali lianami z   niekoľkých tenších brván. Chlapi sa o hodinu vrátili so zvesťou, že   rieka tečie hladko. Veľkých kameňov v koryte niet, ani vodopádov,   môžeme sa smelo na ňu spoľahnúť.
    </tei:p>
    <tei:p>
     Sám som dozeral, aby plte boly spravené čo naj­lepšie. Z ľahkého   dreva, ktoré sa dobre drží nad vodou. Liany na sväzovanie brván aby   boly zdra­vé a silné. Aby sa nám neprihodila nepríjemnosť, že sa plť   rozsype a naše zásoby živnosti a iné po­treby padnú do vody.
    </tei:p>
    <tei:p>
     Azda o necelé dve hodiny naše tri plte už sa kolísaly na vode.   Silné a úzke vzhľadom na ne­veľké koryto rieky. Na prvú plť sadol som   ja so štyrmi chlapmi. Na druhej plti sa usalašili štyria domorodci so   štyrmi psami, ktorých uviazali na­krátko na prostriedku plte. Spravili   ím aj strieš­ku z veľkých stromových listov. Na tretej plti zasa   štyria domorodci so všetkými zásobami živ­nosti a náradia. Táto tretia   plť mala aj opierku v podobe plôtika, aby sa pri nárazoch niečo s nej   nesošuchlo. Všetci domorodci mali dlhé bambu­sové žrde, ktorými mali   potískať plte a viesť ich správnym smerom.
    </tei:p>
    <tei:p>
     Bolo pálčivé predpoludnie, keď sme sa pohli. Plť za plťou vo   vzdialenosti dvaciatich krokov. Prales odpočíval v mŕtvej nehybnosti,   iba veľkí jašterí a hadi pohýbali sa kde-tu na brehu a zaliezaly do   húštia pred blížiacimi sa plťami.
    </tei:p>
    <tei:p>
     Driemal som s puškou na kolenách. Domorodci spievali rytmickú   pieseň práce; podľa jej rytmu opieraly sa odrazu žrde do zeme a plte   odrazu odrážaly napred. Monotónny spev ma uspával, vykúzľoval mi v   mysli prekrásne obrazy. Cítil som sa človekom, ktorý nevie, kde a   kedy sa na­rodil. Ani to nevie, odkiaľ ide a kam sa poberá. Ale tu je,   v nekonečnom pralese, obstúpený láska­vým tvorstvom tohoto sveta.   Stromy mi clonia chládkom nad hlavou, tygri a leopardí sa o mňa   priateľsky otierajú, aby som ich chvíľami pohla­dil. Vtáci prespevujú   a neďaleko hukoce jasný potok. V ňom sa kúpajú gaštanové deti   domorod­cov pri preveselom šantení.
    </tei:p>
    <tei:p>
     Vtom psi strašne zavyli. Spev domorodcov sa premenil na prerývaný   rev. Skočil som na rovné nohy tak ďaleko, že som stratil rovnováhu a   svalil som sa do vody. Ale pušku som z ruky nevypu­stil, ba ani som sa   neudrel. V nasledujúcej chvíli už som bol zasa na plti a obzeral som   sa, čo sa robí.
    </tei:p>
    <tei:p>
     Všetko, čo som videl, zdalo sa mi neskutočným a nepochopiteľným.   Domorodci na pltiach úz­kostlivé poskakovali sem a ta, revali z plných   pľúc a oháňali sa dlhými palicami, ako blázniví. Na prostrednej plti   sa - prevaľoval domorodec s veľkou čiernou mačkou, ktorá temne vrčala   a driapala ho labami. Jeho druhovia štúrali do mač­ky žrďami, psi sa   zadúšali v obojkoch, ktoré chceli pretrhnúť ja z nich sa vyslobodiť.   Nevedel som, čo tu napochytre vykonať. Na druhej plti odo­hrával sa   zápas na život a na smrť.
    </tei:p>
    <tei:p>
     Príroda nečakala na mňa, kým sa vzpamätám a skočím na pomoc   nešťastnému domorodcovi. Prihlásila sa, aby sama rozhodla o tomto   zápase. Domorodec mocným trhnutím svojho tela svalil sa s plte a   čiernu mačku stiahol so sebou.
    </tei:p>
    <tei:p>
     Dlho sme nevideli nič, iba voda okolo plte sa prudko vlnila a   bubliny povetria vyskakovaly na hladinu. Chlapi hľadali žrd   svojho druha v mútnej vode, ale vždy iba naprázdno.
    </tei:p>
    <tei:p>
     O niekoľko sekúnd vynoril sa domorodec pri mojej plti, voda mu   striekala z úst i z nosa, ako z vodometa. Jednou rukou plával, aby sa   udržal nad vodou, druhou držal za krk dlhočiznú čiernu mačku, ktorá   neprejavovala nijaké znaky života. Domorodec sa volal Padua. Na hrdle   i na ple­ciach silne krvácal.
    </tei:p>
    <tei:p>
     Chytil som ho za plece a podvihol nad vodu, potom s pomocou   ostatných domorodcov sme ho vytiahli na plť. Bol, neborák, akoby   nepríčetný. Posadili sme ho na plť, aj sme ho prevalili, a on ešte   vždy držal za krk nehybnú čiernu mačku. Museli sme mu ju násilím z   ruky vyrvať.
    </tei:p>
    <tei:p>
     Chytro som rozkázal pristaviť plte. Poniektorí domorodci poskákali   do vody s dlhými povrazmi v rukách, ktoré boly priviazané o plte, a   na brehu ich zakosílili o stromy. Povrazy sa napäly a plte zastaly   popri sebe.
    </tei:p>
    <tei:p>
     Preskočil som na poslednú plť pre lekárničku a ošetril som   raneného Paduu. Rany mal hlboké, ale nie životu nebezpečné. Iba mnoho   krvi stratil. Spravili sme mu na mojej plti lôžko z lístia, pre­tiahli   sme ponadeň stanovú plachtu a tam sme ho uložili. Neborák, len čo sme   ho na lôžko vystreli, hneď padol do bezvedomia.
    </tei:p>
    <tei:p>
     Teraz som pritiahol zadusenú čiernu mačku na prostriedok plte a   začal som ju prezerať. Bol to leopard Sumatry, takzvaný sundský alebo   dlhochvostý leopard s dlhým chvostom, s vycerenými strašnými   zubiskami.
    </tei:p>
    <tei:p>
     Škoda, že je zadusený, — premýšľal som mlč­ky. — Keby tak bol iba   zatajený a začal by sa po­maly preberať, hodili by sme na neho vrecia,   poviazali by sme ho od pazúrov až po uši a spravili by sme mu mocnú   klietku, v ktorej by sme ho uväznili. To by bolo prvé zviera pre   chystaný zverínec v mojom rodnom kraji.
    </tei:p>
    <tei:p>
     Ale darmo som ho šteklil po rebrách i bruchu, darmo som ho   naťahoval za fúzy, leopard sa ani nepohol. Jeho krásna lesklá bunda   mala drobné tmavé škvrnky a hrala farbou čiernomodrou. Ško­da krásneho   zvieraťa, že je také dravé a nebez­pečné.
    </tei:p>
    <tei:p>
     Obrátil som sa k svojim sprievodcom, aby mi konečne rozpovedali,   ako sa leopard dostal na plť, a tu sa všetci odrazu nahrnuli na moju   plť. Všetci mi chceli odrazu vysvetľovať. Musel som ich rozohnať,   lebo plť by sa bola pod nami po­norila.
    </tei:p>
    <tei:p>
     Dozvedel som sa, že leopard bol na strome. Psi ho zbadali a začali   do neho dojedať. Domo­rodci ho nevideli, iba keď skočil na prostrednú   plť, rovno na Paduu. Padua padol a leopard sa mu zaťal do mäsa.   Malajec sa bránil, ako vedel. Chytil leoparda za hrtan oboma rukami a   svieral ho s celou silou. Napokon ho strhol do vody a dotiaľ ho držal   pod vodou, kým sa leopard za­dusil.
    </tei:p>
    <tei:p>
     Pozrel som na raneného: spal ako zarezaný, ale dýchal pravidelne.   Rozkázal som odviazať plte a cestovať ďalej.
    </tei:p>
    <tei:p>
     Od tejto príhody nezažmúril som oka za celý čas, kým sa naše plte   plavily dolu riekou Indragiri.
    </tei:p>
   </tei:div>
   <tei:div type="chapter">
    <tei:head>
     Tábor.
    </tei:head>
    <tei:p>
     Plte pristaviť! Dolu s pltí! — zvolal som na svojich sprievodcov   raz v odpoludňajších hodi­nách.
    </tei:p>
    <tei:p>
     Bolo to na tretí alebo štvrtý deň cestovania po rieke už sa presne   ani nepamätám. Dosť na tom, že došli sme do lesa ovocných stromov,   paliem a durianov, s množstvom durianového ovocia.
    </tei:p>
    <tei:p>
     Skúsený cestovateľ vie, čo to znamená. Chutný durian, malajský   batan, je najobľúbenejším po­krmom ľudí a zvierat v tropických krajoch   Vý­chodu, preto kde je mnoho durianov, tam iste bude aj množstvo   zveriny, ktorá rada žere ovocie. Za týmito zvieratmi prichodia   všakoví dravci, aby neboli ďaleko od koristi. Lebo svet je tak   zaria­dený, že byľožravec je určený na to, aby slú­žil za korisť   dravcovi. Z toho vysvitá, že v okolí durianového lesa nájdete   najrozličnejšie zvieratá, aké sa v okolí zdržujú.
    </tei:p>
    <tei:p>
     Les durianov je preto najhľadanejšie miesto pre poľovníka alebo   odvážneho chytača zverov. Ako byľožravec prichádza za ovocím a dravec   za byľožravoom, tak prichádza za nimi človek, aby sa pod durianovými   stromami odohral tvrdý zápas tvo­rov, ktorý trvá od nepamäti   sveta.
    </tei:p>
    <tei:p>
     Dolu s pltí, mládenci, ideme stavať tábor!
    </tei:p>
    <tei:p>
     Iste sa potešili týmto mojim slovám, lebo ešte aj leopardom   poranený Padua sa posbieral s lôž­ka a začal pomáhať ukladať batožinu   na brehu, nakoľko mu to ešte nezahojené rany dovoľovaly.
    </tei:p>
    <tei:p>
     Už v raňajších hodinách toho dňa som pozoro­val, že sa približujeme   k miestu, kde bude hoj­nosť zveriny. Okolo rieky bŕkaly roje   najrozlič­nejšieho hmyzu. V húšti stromov, paliem a pizangov, škrek a   ujúkanie, chvíľami strašný rev nám doliehal do ušú. Po stromoch   poskakovaly opice, najviac giboni, spúšťaly nám na hlavy úlomky   ko­nárov, pľuly a nadávaly nám svojou škrekľavou rečou. Ich slová som   veru nerozumel, ale podľa jedovatých posunkov som usúdil, že nám   poriadne váľajú do bezočivých votrelcov, ktorí sa opova­žujú rušiť   veľké kráľovstvo pralesa.
    </tei:p>
    <tei:p>
     Keďže zvieracím rečiam — okrem psej — rozu­miem veľmi málo,   spoľahol som sa na našich šty­roch psov, aby odpovedali opiciam na ich   jedo­vaté reči. A našich štvornohých priateľov ani ne­bolo treba huškať   do toho. Ukázalo sa, že majú jazyky, náležite vybrúsené. Najsamprv   prezývali gibonov, že sú na hanbu celému chlpatému svetu, potom ich   ubezpečovali, že biely poľovník na prvej plti pochytá ich všetkých a   oni im vraj potom poprestríhajú bundy podľa zásluhy. — Haf, haf, haf!   — tak sa končila každá slušnejšia veta, ktorú psi trhano   vyštekali.
    </tei:p>
    <tei:p>
     Bol som pyšný na svoju slávu, ktorú mi moji štvornohí priatelia   priznali. Lebo nech je akokoľ­vek: slávnym byť medzi zvieratmi je   oveľa viac, ako presláviť sa medzi ľuďmi. A aby som svojim štvornohým   priateľom ukázal, že ma nechválili darmo, umienil som si, že si s   opicami trochu požartujem.
    </tei:p>
    <tei:p>
     Pozeral som nad seba i okolo seba a hľadal prí­ležitosť, ako by som   pred svojimi psami zo­smiešnil tieto neslušné opice. A netrvalo dlho,   prí­ležitosť sa mi ukázala priamo pred nosom: vo vzdialenosti   pädesiatich krokov pred nami klonila sa dlhá haluz obrovského stromu   až ku hladine rieky. Na tejto haluzi, celkom na spodnom konci   kolísalo sa až päť gibonov. Poniektorí sa sklá­ňali nad vodu, naberali   ju do dlaní, pili a škriekali.
    </tei:p>
    <tei:p>
     Namieril som svoju pušku a haluz som nad opi­cami odstrelil. Giboni   padli do vody, okúpali sa, za hrozného vresku vyštverali sa na breh a   pre­strašení i zahanbení sa stratili medzi stromami.
    </tei:p>
    <tei:p>
     Moji psi skákali rozrušení, išli sa od radosti po­trhať. Vysmievali   sa prerývaným hlasom celému opičiemu svetu, že som ho tak neslýchane   za­hanbil.
    </tei:p>
    <tei:p>
     Keď som ich pohladil pohľadom, usmiali sa, pozreli na mňa   potmehúdsky, pokrútili chvostami a zaďakovali mi hrubým hrdelným   štekotom, že som tie mrzké opice tak okúpal. Haf, haf, haf! končilo   sa srdečné poďakovanie.
    </tei:p>
    <tei:p>
     Toto boly posledné chvíle na pltiach. Potom som zočil okolo seba   les durianov, strom popri strome, obťažkaný pichľavými guľami   durianového ovocia. Kázal som plte pristaviť a vystúpili sme na breh.   Batožinu sme poukladali na brehu a chystali sme sa hľadať vhodná   miesto pre náš stály tábor.
    </tei:p>
    <tei:p>
     Lepšie táborisko, ako toto, nemožno si ani pred­staviť. Bola tu   voda, drevo, zverina i ovocie, nuž čo nám bolo ešte treba? Iba   vyhľadať suchý kút v zátiší a postaviť si riadnu chatu. A potom   chytiť sa do práce: hotoviť klietky pre zverov, stavať pasce a siete   napínať, aby sme čo najskôr nachy­tali toľko zveriny, koľko   potrebujeme.
    </tei:p>
    <tei:p>
     Zachytil som štyroch chlapov s kopijami a šli sme hľadať miesto   pre chatu. Nebolo treba chodiť ďaleko. Na tristo krokov od rieky   vľavo našiel som suchý piesočnatý priestor. Mohol to byť ná­nos rieky   Indragiri, ktorá kedysi týmto miestom pretekala, časom si zahatila   cestu a odchýlila sa napravo. Na tomto mieste bolo iba niekoľko   krí­kov podrastu a chlpy mladej šašiny. Z okraja lesa široký strom   rozprestieral svoje konáre nad piesočinu. Inak s troch strán ovíjala   ju húština lesa a na severnú stranu sme mali otvorený vý­hľad na   rozširujúcu sa čistinu s trávou alang, kto­rá narastie aj vyše   človeka. Po čistine boly kde-tu roztratené stromy.
    </tei:p>
    <tei:p>
     Piesočnatý priestor, ako som podľa polohy ustálil, dostával trochu   predpoludňajšieho slnca, inak celý deň bol v tôni lesa a v príjemnom   chlád­ku košatého stromu, ktorý vystieral nadeň svoje ochranné   ramená.
    </tei:p>
    <tei:p>
     Vystrelil som z pištole, čo podľa dohovoru bolo znamením, že som   našiel súce miesto pre chatu a chlapi majú sa pohnúť smerom výstrelu   so všet­kou batožinou.
    </tei:p>
    <tei:p>
     O pol hodiny sme už radostne pracovali. Stí­nali sme neveľké   stromy, obtínali konáre, kliesnili a zarezávali. Aby chata bola čo   najskôr hotová, rozkázal som rozobrať plte a dovliecť drevo na   piesočinu. Drevo z pltí bolo na stavbu zname­nité.
    </tei:p>
    <tei:p>
     Chatu sme stavali podľa môjho premysleného plánu. Po šesť hrubých   stĺpov sme zasadili rovno­bežne a v priamej čiare do zeme. Stĺpy   vyčnievaly dva metre nad zemou a stĺp od stĺpa vzdialený bol asi na   pol druha metra. Na tieto stĺpy sme pri­pevnili sruby, do srubov   zasadili rámy, na rámy štíty a potom nasledovalo zhotovenie dlážky,   roz­delenie miestností, obíjanie a upchávanie stien trá­vou a hlinou a   napokon pokrývanie strechy. Stav­ba, keď bola hotová, pôsobila dojmom   predhistorických kolových stavieb, aké si dávny človek sta­val pre   svoju bezpečnosť proti dravým zverom.
    </tei:p>
    <tei:p>
     V skutočnosti ani mne tu nešlo o nič iné, len o akú-takú   bezpečnosť proti dravcom a nebezpeč­ným plazom.
    </tei:p>
    <tei:p>
     Miestnosti sme rozdelili takto: malá krajná miestnosť od severu   bola určená pre mňa. Povedľa nej bola úzka predizba, za predizbou   veľká izba pre mojich dvanástich chlapov. Za touto veľ­kou izbou potom   nasledovala miestnosť, ktorá mala byť skladom živnosti a náradia.
    </tei:p>
    <tei:p>
     Chlapi i ja sme vchádzali do svojich izieb z úzkej predizbičky, do   ktorej sme vystupovali rebrí­kom. Zprvoti som myslel, že moji   sprievodcovia tu si poukladajú pred spaním svoje zbrane, aby ich v   prípade potreby mali po ruke. Ale dlhé kopije sa do nízkej miestnosti   nevmestily, museli ich ne­chávať na dvore.
    </tei:p>
    <tei:p>
     Moja izbička mala dva malé oblôčky: jeden na sever, druhý na   východ. Nocľaháreň chlapov mala tiež malé oblôčky na dve strany:   jeden na východ, druhý na západ. Takto sme mohli na tri strany   pozerať do blízkeho okolia. Predizba a sklad malý iba pevné   priliehavé dvere. Na oblôčky som na­tiahol husté siete z jemného   drôtu, aby nás odpor­ný hmyz konečne prestal trýzniť. A stavba bola   hotová.
    </tei:p>
    <tei:p>
     Pravdaže, nie tak rýchlo, ako sa to povie, alebo napíše. Chceli   sme ju spraviť dôkladne, aby sa nám nesvalila a nepopritláčala hlavy   nocľažníkov, nuž zabavili sme sa s ňou celých šesť dní. Za ten čas   sme spávali všetci pokope pod veľkou stano­vou plachtou, zavesenou na   žrdiach. Psi boli roz­delení po dvoch a priviazaní po oboch stranách   stanu. Strážne ohne okolo stanu horely celé noci, udržiavali ich vždy   iní dvaja chlapi.
    </tei:p>
    <tei:p>
     Keď chata bola hotová, pomysleli sme aj na na­šich štvornohých   priateľov a spravili sme im pev­nú búdu pred chatou. Stĺpy búdy tiež   sme zasadili mocne do zeme a na vchod sme zavesili ťažké, odolné   dvere.
    </tei:p>
    <tei:p>
     Takto už bolo všetko v poriadku, mohli sme skúsiť šťastie s   chytaním zverov. Keďže človek nikdy nevie, akého zvera práve chytí a   podľa toho nemôže vopred uhádnuť, akú klietku bude potre­bovať,   rozkázal som vykopať v odľahlom kúte dvora, kde zem bola hlinitá,   hlbokú jamu, ktorá bude mať zúžené hladké hrdlo. Brucho jamy sme   vydlabali tak, že v priereze tvorila podobu bruchatej nádoby so   zúženým hrdlom, zasadenej do zeme. V tejto jame som chcel vždy uložiť   takého zvera, pravda poviazaného od pazúrov až po uši, pre ktorého by   som nemal prichystanú primeranú klietku.
    </tei:p>
    <tei:p>
     Dosť, chlapci! Môžeme si oddýchnuť! Lebo teraz príde najťažšia   robota.
    </tei:p>
    <tei:p>
     Aj tak to bol zaslúžený odpočinok. Želal som si, aby sme ho   strávili čo najpríjemnejšie, pri dobrom jedle a veselej nálade. Ale   kde vziať dobré jedlo?
    </tei:p>
    <tei:p>
     Ryža mám už temer z hrdla trčala, čo sme ju pchali do seba každý   boží deň. Hútal som, ako by sa dalo niečo uloviť, aby sme si zahryzli   po kúsku peče­ného mäsa.
    </tei:p>
    <tei:p>
     Pýtal som sa svojich sprievodcov, ktorý z nich vie dobre strieľať.   Išlo mi vlastne o to, aby som sám nemusel ísť na poľovačku, lebo   zverinu veľmi nerád zabíjam. Je to nivočenie života, ktoré azda   človek má právo vykonať len v najkrajnejšej po­trebe.
    </tei:p>
    <tei:p>
     Prihlásili sa až traja, medzi nimi aj čiernym le­opardom poranený   Padua, ktorý sa už úplne vy­liečil.
    </tei:p>
    <tei:p>
     Uznal som, že práve on je najoprávnenejší ísť medzi zverinu so   smrtiacou zbraňou v ruke, lebo on to bol, ktorého zviera napadlo a   temer usmrtilo. Oddal som mu teda svoju pušku s nábojmi, poslal som s   ním dvoch jeho druhov, ktorí sa na túto po­ľovku tiež prihlásili, a   prikázal som im, aby ne­zašli ďaleko.
    </tei:p>
    <tei:p>
     Večerilo sa, keď zaznel výstrel zo vzdialenosti asi päťsto krokov.   O niekoľko minút lovci sa vrá­tili s mladým diviakom. Vybrali sme z   neho pečeňu, pľúca i srdce, povyrezávali lepšie kusy mäsa a pohostili   sme sa kráľovsky chutným mäsom pra­saťa. Aj psov sme do sýtosti   nakŕmili.
    </tei:p>
    <tei:p>
     Ostatky diviačika, keď úplne vychladol, zabalili sme do čerstvej   hliny a prikryli kameňmi na kraji lesa. Mal som na mysli, že ich na   budúci deň po­užijem ako vábidlo pri chytaní zverov
    </tei:p>
   </tei:div>
   <tei:div type="chapter">
    <tei:head>
     Noc.
    </tei:head>
    <tei:p>
     Zistil som približnú polohu nášho tábora, ktorú by som zemepisne   označil asi takto: ostrov Sumatra, východná strana pod pohorím   Bukit-Bari-sana, na 0.5 stupňov južnej šírky a 101.5 stupňov   východnej dĺžky. Potom som sa prevalil a zaspal s blaženým pocitom   istoty, že okolo mňa stoja bezpečné štyri steny a pevná strecha nad   hlavou.
    </tei:p>
    <tei:p>
     Mäsitá večera bola mi na úžitok. Príjemná leni­vosť rozhostila sa   mi po údoch, iba som sa pre­valil, oči prižmúril a usínal s príjemnými   predsta­vami o budúcich dňoch. Akých krásnych zverov nachytám a ako   víťazne sa vrátim do svojej vlasti!
    </tei:p>
    <tei:p>
     Neviem, koľko mohlo byť hodín. Dosť na tom, že bola tmavá noc, keď   som sa naraz prebudil. Psi úzkostlivé skuvíňali, metali sa do   zavretých dverí svojej búdy, ostré syčanie zaznievalo na dvore.   Spíte?
    </tei:p>
    <tei:p>
     Nikto sa mi neohlásil. Ani keby všetci boli vy­mreli, alebo   zutekali kdesi do noci.
    </tei:p>
    <tei:p>
     Spíte, alebo vás parom uchytil? — skričal som ešte hlasnejšie.
    </tei:p>
    <tei:p>
     Nijaká odpoveď. Bolo mi do zúfania.
    </tei:p>
    <tei:p>
     Tí čerti, — hútal som, — sprisahali sa proti mne a nechali ma tu   samotného! Zahyniem!
    </tei:p>
    <tei:p>
     Posvietil som si elektrickým lampášom po izbe a len keď som sa   presvedčil, že nemám v izbe nijakého plaza, odvážil som sa skočiť s   postele.
    </tei:p>
    <tei:p>
     Dvere na predizbe boly pevne zavreté, to zna­menalo, že moji   chlapci nemohli odísť, lebo dvere bolo možno zatvoriť len zdnuka.   Vkročil som teda do nocľahárne s pištoľou v ruke a s puškou na pleci.   Ležali ako kláty, poukladané vedľa seba. Chrápali, ako keď vráta na   stodole vrždia, a spali tak tvrdo, až sa potili, a hlavy sa im   blyšťaly ako liptovské oštiepky. Nezbadali ma ešte ani teraz, keď som   zastal pri nich a svietil na nich lampá­šom.
    </tei:p>
    <tei:p>
     Vstávajte, spachtoši! Hadov máme plný dvor, psov nám požerú!
    </tei:p>
    <tei:p>
     Pritom som dvoch-troch poškriabal po podošvách.
    </tei:p>
    <tei:p>
     Povyskakovali, žmúrili do svetla. Oči si pretie­rali a vyzivovali   tak hlasno, že by sa ich bol každý plaz naľakal. Napokon jednako sa   mi podarilo prebrať ich natoľko, že porozumeli, čo im hovo­rím, a   pobrali sa na dvor.
    </tei:p>
    <tei:p>
     Jednému z nich som podal lampáš, aby nám svietil na cestu, otvoril   som dvere na predizbe a sám som sa spúšťal prvý dolu rebríkom na   dvor.
    </tei:p>
    <tei:p>
     Chlapi sostúpili hneď za mnou, pochytali svoje kopije a čakali, čo   im rozkážem.
    </tei:p>
    <tei:p>
     Syčanie stalo sa teraz hlasnejším, skučanie psov smelším a   odbojnejším. Psi nás teda zbadali, pre­stali sa báť, kým neznámy plaz,   ktorého sme do­siaľ nevideli, vystríhal nás svojím výstražným sy­kotom,   aby sme sa neopovážili k nemu priblížiť.
    </tei:p>
    <tei:p>
     Postúpiť napred a svietiť! — rozkázal som svojim ľuďom.
    </tei:p>
    <tei:p>
     Prešli sme asi päť krokov napred a keď svetlo lampáša zastalo na   streche psej búdy, zazrel som tam pohybovať sa velikánsku klobásu   pobelavej farby, ktorá mala hlavu a dve zelenkavé oči. Z otvorenej   papule vyrážalo jej ostré prenikavé syčanie a vytŕčal sa tenký,   rozvetvený jazýček.
    </tei:p>
    <tei:p>
     Ular-ular!— skričali chlapi, niekoľkí odrazu, čo toľko znamenalo,   že máme pred sebou pytona, najväčšieho hada tropického Východu.
    </tei:p>
    <tei:p>
     Premýšľal som, čo vlastne pyton hľadá na búde? Odpoveď bola veľmi   prostá: chcel si po chuti zavečerať a prehltnúť aspoň jedného z   našich šty­roch psov.
    </tei:p>
    <tei:p>
     — Nuž, — pomyslel som si, — táto opovážlivosť sa ti nevyplatí!   Budeš pamätať, kedy si sa odváži] ostriť si zuby na mojich   štvornohých priateľov!
    </tei:p>
    <tei:p>
     Desiati sme obstúpili búdu, ostatní traja zasko­čili pre povrazy,   vrecia a veľký reflektorový lam­páš, visiaci v predizbe na stene, aby   sme mali dosť svetla pre tvrdú robotu, ktorá nasledo­vala.
    </tei:p>
    <tei:p>
     Kým sa chlapi vrátili s povrazmi a lampášom, had sa nepokojne   plazil pobúde, metal sa sem a ta, syčal, usilujúc sa zutekať z   nepríjemného prsteňa, ktorý sme okolo neho utvorili. Ale všetko bolo   daromné. Zaháňali sme ho, odhadzovali, a ak sa chcel so strechy   sošuchnúť, niekoľkí chlapi ho po­lapili za chvost a ťahali na opačnú   síranu, aby sa na zem nedostal. Psi v búde vtedy už zúrivo   šte­kali.
    </tei:p>
    <tei:p>
     Pyton nie je jedovatý, ale nebezpečný je svojou ozrutnou silou.   Netreba sa ho báť, ale človek si musí počínať s ním pozorne, aby mu   kosti nepolámal.
    </tei:p>
    <tei:p>
     Prichystal som slučku z povrazu a kým jeden z chlapov vo vhodnej   chvíli natiahol hadovi vrece na hlavu, ja som mu slučku chytro   zakosílil na hrdlo.
    </tei:p>
    <tei:p>
     Čo sa v tej chvíli stalo, nebol by som veru oča­kával. Mám poučenie   na celý život pre chytanie hadov: had sa vyhodil rovno na mňa, opásal   ma svojím svalnatým telom, až mi dych zaseklo. Pod jeho váhou som sa   svalil na zem. Veď iste nezveli­čujem, keď poviem, že vážil najmenej   150 kíl. Puška, ktorú som mal na remeni cez prsia zave­senú,   vystrelila — na šťastie iba na prázdno, do povetria. Neviem, akým   činom sa to stalo, azda som sám, nevedomky, pritlačil prstom kohútik,   keď som sa bránil svieraniu, lebo som mal ruky pri tele. Ale to bolo   moje šťastie. Had sa výstrelu tak naľakal, že ma pustil a začal sa s   veľkou rých­losťou zahadzovať k lesu. S vrecom na hlave a s povrazom   na hrdle.
    </tei:p>
    <tei:p>
     Domorodci revali ako pomätení. Mne sa tmilo v očiach, v stlačenom   hrudníku som nemal pove­tria, jednako som ešte zavolal na svojich   ľudí:
    </tei:p>
    <tei:p>
     Chyťte hol Držte ho!
    </tei:p>
    <tei:p>
     Hodili sa na neho iba traja, tí najsmelší. Chytili ho za chvost,   vzpierali sa zo všetkých síl, ale to všetko nepomohlo. Had si shodil   s hlavy vrece i s povrázkom a veselo vliekol za sebou troch sil­ných   domorodcov až na kraj lesa. A keď sa vklzol do hustého podrastu,   museli ho pustiť a vrátiť sa s prázdnymi rukami.
    </tei:p>
    <tei:p>
     Zle sa nám vodí, mládenci, — hovoril som domorodcom po chvíli, keď   som si údy povystieral a hlbokým dýchaním hrudník povetrím napĺňal. —   Zvieratá nám prichádzajú až do dvora, ponúkajú sa nám, a my ich   nevieme chytiť. Odteraz musíme byť obratnejší.
    </tei:p>
    <tei:p>
     Políhali sme si znova, hoci už nemohlo byť ďa­leko od svitania.   Nemohol som už zaspať, iba som odpočíval s prižmúrenými očami. Kosti   ma bolely a vnútorná pálčivosť mi vysúšala ústa. Iste som mal   horúčku. Ale do rána, okrem obvyklého revu a lomozu, ktorý tma okolo   nás zakrývala, nič nás nevyrušilo z odpočinku.
    </tei:p>
   </tei:div>
   <tei:div type="chapter">
    <tei:head>
     Nebezpečný samotár.
    </tei:head>
    <tei:p>
     Na divočinu treba si navyknúť práve tak, ako na veľké mesto.   Človek, ktorý trávi svoj život v prírode, necíti sa bezpečným na   ulici veľkého mesta, kde sa preháňajú automobily a električky s   ohlušujúcim lomozom. Človek z mesta pohybuje sa medzi nimi smelo a   bezpečne — silou dlhého zvyku. Ale skúste mestského človeka vyhnať do   divočiny, kde prírodný človek celkom pokojne spáva a veľmi dobre sa   cíti. Ak vám nezuteká od strachu, bude sa vám triasť pri každom   šuchnutí listia, ktorým, možno, vtáča pohýbalo, alebo vietor ním   zatriasol.
    </tei:p>
    <tei:p>
     Ja sám som človek z mesta, ktorý musel pod­stupovať tvrdú školu   návyku, kým som sa ako-tak v divočine udomácnil. Neskoršie som sa   vrátil do mesta a prispôsoboval sa mestskému životu. A keď mi prišlo   znova podniknúť odvážnu cestu tmavými spleťami pralesa, hneď som   pocítil, že niekoľkomesačné pobudnutie v meste nebolo mi veru na   osoh. Blížiaci sa lomoz, rev a ujúkanie di­vočiny za tmavých nocí   naháňalo mi neopísateľný strach. Tak to bolo až do dnešného dňa, keď   som sa konečne odhodlal, že môj strach už ko­nečne musí prestať. S   trasúcim sa srdcom a so zaťatými zubami vyberem sa za večernej tmy na   obchôdzku. Nech sa stane čokoľvek. Veď by to bolo na hanbu všetkým   bielym chytačom zverov, ak by som sa mal triasť pred hociktorým   krpa­tým a nepodareným dravcom.
    </tei:p>
    <tei:p>
     — Musím navyknúť, — hútal som. — A to sa nestane skôr, kým sa s   dravcami nesoznámim celkom zblízka.
    </tei:p>
    <tei:p>
     Cez deň sme stavali siete. Dve siete na dravcov. Nezaškodí, keď   niekoľkými slovami naznačím, kde ležia siete a ako sme ich   nastavili.
    </tei:p>
    <tei:p>
     Pre postavenie siete je potrebná čistinka a ohybný mladý strom.   Pre tento cieľ nám veľmi do­bre zodpovedá trávnatá rovina, otvárajúca   sa od nášho tábora na sever. Podali sme sa rovinou povedľa lesa a pri   mladých vysokých palmách sme zastali. Tráva na rovine miestami   prevyšuje človeka, miestami je zas celkom malá, akoby vypálená,   siahajúca iba po kolená.
    </tei:p>
    <tei:p>
     Odstránili sme vysokú trávu okolo mladých paliem, jednu z paliem   sme stiahli a naklonili nad lúčinu. Keď palma bola ohnutá ako nejaký   velikán­sky luk, zakosílili sme povraz o kolík, zabitý silne do zeme   vprostred veľkej drôtenej siete. Aby nám palma kolík nevytrhla,   museli sme ho zabiť asi rovnobežne s čiarou od nakloneného vrcholca k   najnižšiemu bodu drieku.
    </tei:p>
    <tei:p>
     Sieť je zhotovená zo silného, ale veľmi ohybné­ho drôtu. V obrube   siete sú zasadené oceľové krúžky, ktorými sme prevliekli silný   povraz. Oba konce povrazu sme sviazali s koncom hlavného povraza,   ktorý palmu nahýňa nad sieť.
    </tei:p>
    <tei:p>
     Potom nasledovalo nastavenie vábidla: časť ostatkov uloveného   diviačika, ktoré veru už náležite zapáchaly, posťahovali sme   povrázkom a pri­viazali na koniec hlavného povraza, zakosíleného o   kolík na každú slučku, a tým sieť bola pripra­vená. Dravec, ktorý by   sa chcel k vábidlu priblížiť, musí zájsť až do stredu siete. A keď   šklbne vábidlom, vytiahne slučku hlavného povraza, po­vraz sa odkosíli   a vychytí sieť i s dravcom do po­vetria.
    </tei:p>
    <tei:p>
     Takto sme postavili aj druhú sieť, temer naproti prvej, na druhom   kraji lúky. Obe siete boly od tá­bora iba natoľko vzdialené, žeby sme   mohli počuť i rev šelmy, ktorá by sa do siete dostala.
    </tei:p>
    <tei:p>
     Do podvečera sme sa zaoberali chystaním moc­ných klietok. Jednu sme   spravili pre tygra, druhú pre leoparda. Obe boly neveľké, aby zviera   ne­malo mnoho voľného priestoru a aby nemohlo rozvinúť svoju silu   naplno. Tenký oceľový plech, ktorým sme klietky zvonku obíjali a   zdnuka vybí­jali, posilňoval nás vo viere, že z takej klietky sa veru   dravec nemôže vyslobodiť. Klietky uzatváraly ťažké zasúvacie dvere so   silnými mrežami.
    </tei:p>
    <tei:p>
     Kým sme sa zaoberali robením klietok, Padua, leopardom poranený,   pripravoval večeru: varil ryžu a uvarenú pripekal s mäsom holubov,   kto­rých sme ulovili len tak náhodou, pri hľadaní mie­sta pre siete.   Okrem toho podonášal z hory hŕbu durianových plodov, ktoré by som   pripodobnil azda k našim divým gaštanom, pokiaľ sú ešte vo svojom   pichľavom obale, lenže duriany sú asi také veľké, ako ľudská hlava.   Máme teda naozaj zna­menitú večeru: holubov s ryžou a k tomu aj   ovocie.
    </tei:p>
    <tei:p>
     Ale naše ovocie — popri svojej znamenitej chuti a záživnosti má   veľkú chybu: odporne a silne zapácha. Pre tento zápach nemôžem ho   jesť. Ale mojich sprievodcov zápach nijako nemýli: keď majú duriany,   nepotrebujú inej živnosti, môžu sa nimi živiť i niekoľko dní.
    </tei:p>
    <tei:p>
     Po večeri, keď už tma zaľahla na svet boží, po­slal som svojich   ľudí spať a chystal som sa usku­točniť svoje odhodlanie: soznámiť sa s   divočinou celkom zblízka. Rozhodol som sa ísť na obchôdz­ku okolo   nastavených sietí a prípadne vyčkávať tam v úkryte, kým sa nejaká   šelma zamoce do siete. Ozbrojil som sa puškou i nožom, na hrdlo som   si zavesil reflektorový lampáš. Chvíľu som popočúval, s ktorej strany   najviac doliehajú škrek­ľavé a húkavé hlasy zverov, nadýchal som sa a   vykročil som po trávnatej rovine smerom nastavených sietí.
    </tei:p>
    <tei:p>
     Zprvu som myslel, že sa zbabelo vrátim, že nervy nevydržia hrozné   napätie, ktoré sa pojilo ku každému môjmu kroku. Lámanie haluzí,   dupot, švist, húkanie sovy, štekanie lietajúcich líšok, ktoré sú   známe i pod menom kaloni, a k tomu všetkému blinkanie zelenkavých očú   na všetkých stranách, kam som sa obrátil. Ale vôľa bola moc­nejšia od   strachu. Kráčal som odhodlane, bez roz­mýšľania a mudrovania.
    </tei:p>
    <tei:p>
     Uznávam, že to bolo s mojej strany nerozumné. Veď mohlo sa ľahko   stať, že by som sa bol stretol s tygrom a skôr, ako by som sa bol   mohol vzpamätať, už by ma nebolo medzi živými. Na šťastie stretal som   iba menšie zvieratá, ktoré sa ma bály a utekaly predo mnou, najmä keď   som im chvíľa­mi ostré svetlo svojho lampáša vrazil do očú. Nie­kedy mi   holo i do smiechu, keď som videl, ako sa naľakala môjho svetla opica,   loziaca po strome, alebo šakal, ošmietajúci sa okolo mňa. Pustil sa   do takého behu, ani keby mu za to boli platili.
    </tei:p>
    <tei:p>
     Prešiel som povedľa sietí, posvietil som na ne a presvedčil sa, že   obe sú prázdne. Ani vábidlo nebolo dotknuté. Obišiel som siete a šiel   ďalej na sever.
    </tei:p>
    <tei:p>
     Cez vrcholce stromov začalo sa prelievať červe­né svetlo mesačného   splna. Potešil som sa mu ako svätému zázraku, ktorý mi čochvíľa bude   svietiť pod nohy a ukazovať mi vo svojom červenom sve­tle celú divú   prírodu, s ktorou sa chcem tejto noci zblízka soznámiť.
    </tei:p>
    <tei:p>
     Tak sa aj stalo. Svetlo mesiaca bolo čoraz jas­nejšie, dovidel som   každú chvíľu na väčší kruh okolo seba.
    </tei:p>
    <tei:p>
     Azda hodinu, azda pol druhej som kráčal na sever, po pravej strane   lúčiny, striedavo vysokou i nízkou trávou, keď sa zablyšťala predo   mnou hladká plocha vody, obrastená vysokou trávou. Mesiac sa kúpal v   nej ako zlatá lopta, ktorá sa sgúľala s oblakov a ponorila pod   vodu.
    </tei:p>
    <tei:p>
     Pod nohami začalo mi čvrkať, preto som sa ne­mohol k vode celkom   priblížiť a zistiť, či je to len močiar alebo jazero. Vyzrel som si   preto vysoký strom, s ktorého by mohol byť dobrý výhľad na všetky   strany, a naň som sa vyškriabal. Vo výške asi dvaciaíich metrov, v   rázsošine hrubých koná­rov som sa mohol pohodlne usalašiť a prezerať   si lúčinu na sever i na juh, koľko sa mi zažiada.
    </tei:p>
    <tei:p>
     Zistil som, že zlatá lopta mesiaca sa naozaj kúpe v jazierku, inak   neveľkom, ktorého brehy môžu mať s pol kilometra. Napájal ho malý   potôčik, prichádzajúci od západu a zakrytý pásom husté­ho krovia. Na   odtok som so stromu nedovidel, ale iste bol tiež hojný, lebo voda i   pri dusnote a den­ných horúčostiach vôbec nezapáchala.
    </tei:p>
    <tei:p>
     Myslel som, že sleziem so stromu a vrátim sa po vlastných stopách   do tábora, keď mi oči náhodou zablúdily ponad lúčinu i ponad horu za   ňou ďaleko, asi smerom Padanga, alebo trochu na juh od neho. A vtedy   som uzrel, čo nikdy v ži­vote: reťaz obrovských vrchov rysovala sa v   hmli­stej diaľave ledva badateľne. Bolo to pohorie Bukit-Barisan,   ktoré som so svojimi sprievodcami od Padanga precestoval. Na   najvyššom z vysočizných končiarov sedela ohnivá žiara, akoby parami   zahalená, ktorá chvíľami vyblkovala. Nemohlo to byť nič iné, iba   jeden zo živých vulkánov po­horia.
    </tei:p>
    <tei:p>
     Na velebnosť vulkána za noci sa človek nikdy dosť nenadíva. Všímal   som si ohnivý bod na nebi, nad vulkanickým vrchom. Hral všelijakými   far­bami. Mohol to byť svetelný odraz vulkanického ohňa, lebo keď oheň   väčšmi vybĺkol, ohnivý bod na nebi jasnejšie zasvietil, rozširoval sa   do veľ­kého kruhu a pomaly sa zasa zužoval na podobu slnka, ktoré sa   skrylo v hustej, nepriehľadnej hmle.
    </tei:p>
    <tei:p>
     Azda som sa na čas pozabudol a bezmyšlienko­vite zahľadel na   soptiaci končiar, že som nepočul približovať sa čriedu slonov. Iba   keď voda začliapkala, ozvalo sa fučanie a prskanie niekoľkých   zvierat, obrátil som sa udivený, nerozumejúc, ako sa zvieratá k   jazierku dostaly. V každom prípade musely ísť lúčinou, a to opatrne,   inak by som ich bol spozoroval.
    </tei:p>
    <tei:p>
     Divil som sa neobyčajnej splašenosti, ktorá slo­nov opanúvala.   Niekoľko ráz som sa pokúsil po­rátať starých i mladých osobitne, ale   nespokojní sloni sa premávali sem a ta, natŕčali choboty a uši   nadvihovali; ťažko bolo spočítať ich, hoci bolo jasné mesačné svetlo.   Nakoľko bolo možné, zistil som, že je to črieda šestnástich starých a   troch mladých slonov. Dve mláďatá boly už pekne od­rastené, tretie   bolo celkom malé, mohlo mať azda iba niekoľko dní. Niektorí velikáni   vknísali sa do jazera, zaborili choboty do vody a vťahovali do seba   vodu tak prudko, ako by boli chceli vypiť celé jazero. Keď sa napili,   vystrekovali vodu z chobotov druh na druha, ale najmä na mláďatá,   ktoré — tak sa zdalo — neboly s vodou veľmi za­dobre, lebo pritom   plačlivo postonávaly.
    </tei:p>
    <tei:p>
     Strachoval som sa myšlienky, že mi príde chy­tať aj tieto opachy.   Veď aj mláďatko váži iste vyše dvoch centov.
    </tei:p>
    <tei:p>
     Čo sa blížilo po stopách čriedy, nemal som ani poňatia. Sloni boli   čoraz nepokojnejší, ich pozor­nosť sa obracala najmä na severnú   stranu. O chví­ľu sa začali poberať akoby pred neznámym   nebez­pečenstvom, smerom nášho tábora. Niektorí starí samci prešli   krížom cez vodu, samice s mláďatmi ju obišly. A
    </tei:p>
    <tei:p>
     práve vtedy zaznelo ostré, výstražné zatrúbenie kdesi v   nedohľadnej diaľke lúky. Ako by sa nejaká pohroma blížila vysokou   trávou, po stopách putujúcej čriedy slonov.
    </tei:p>
    <tei:p>
     Na ryčavé zatrúbenie črieda sa dala do kopy, na jej čelo sa   postavila mohutná stará samica, ostatní členovia za ňou a   najmohutnejší samec, ako obranca a otec všetkých, ťarbal sa za   všetký­mi, posledný. Chytro zabočili napravo a stratili sa v   pralese.
    </tei:p>
    <tei:p>
     Teraz zaznelo druhé zaryčanie, omnoho jasnej­šie a bližšie ako   prvé. Potom akoby víchor bol zavalil na horu, stromy sa lámaly so   strašným lo­mozom. Nechýbalo mi mnoho, že som so stromu nesliezol a   nevychytil sa v nohy pred neznámym strašidlom, ktorého sa aj črieda   slonov poľakala. Ale premohol som sa.
    </tei:p>
    <tei:p>
     Nech sa deje čokoľvek, — pomyslel som si, — azda vyviaznem z   blížiacej sa pohromy živý a zdravý.
    </tei:p>
    <tei:p>
     Lomoz sa blížil s veľkou rýchlosťou, o chvíľu som rozoznával ťažké   dupotanie a zúrivé fučanie. Pri jazierku sa dupot zastavil.
    </tei:p>
    <tei:p>
     Cez listie haluzí, do ktorých som sa pre každý prípad pečlive   ukryl, zazrel som pri jazierku mo­hutného slona, ktorý veru bol značne   odlišný od obyčajných slonov. Oči mu blýskaly zúrivosťou, čelo mal   jedovato svraštené, uši mu odstávaly a nepokojný chobot sa hadil   neprestajne na všetky strany. Keby som nebol počul kedysi od   domorodcov rozprávky o zdivelom slonovi, nebol by som uhádol, že   neďaleko mňa zastala jedna z ta­kýchto oblúd. Iba som sa obával, aby   ma nejako na strome neobjavil, lebo vtedy by ma iste zabil a   rozmliaždil na nepoznanie. Dýchal som tak tlmene, nakoľko to len bolo   možné, že som počul pritom i tlkot vlastného srdca. A sedel som   me­ravo, nepohnute, ako k stromu prilepený.
    </tei:p>
    <tei:p>
     Zdivelý slon vošiel do vody, šváckal po nej svojím hadiacim sa   chobotom, bičoval ju, až fŕkala na veľkú diaľku.
    </tei:p>
    <tei:p>
     Strašné zviera, myslel som si, ešte aj na vode vybíja svoju   strašnú zúrivosť.
    </tei:p>
    <tei:p>
     Voda ho trochu utíšila, začal ju prudko vťaho­vať do seba, potom   bez akejkoľvek príčiny zdvi­hol chobot do výšky, vodu rozprskal s   hroznou silou, že ešte i mne sa niekoľko kvapák z nej do­stalo, zúrivo   zatrúbil, vyvalil sa z jazera a oboril sa na najbližší strom na kraji   lesa. Strom hrubý, myslel som, že slon ho ani nepohne. Ale zúrivec ho   okrútil chobotom, navalil sa naň čelom i prsami, knísal ho i ohýbal,   a napokon strom povolil. Hora zaprašťala, strom sa naklonil nad   lúčinu a s ohlušujúcim rachotom a zdrúzganím padla jeho široká koruna   do trávy.
    </tei:p>
    <tei:p>
     Zdivelý slon znova zatrúbil a tento jeho ryk zaznel tak žalostne,   že som sám zosmutnel nad úbohým zvieraťom. Zdvihol chobot do výšky,   oči sa mu ostro zaiskrily a útekom pobral sa tým sme­rom, odkiaľ bol   prišiel. Jeho valiaca sa postava zmizla mi s očú v tráve a mesačnom   svite, rozlia­tom po lúke.
    </tei:p>
    <tei:p>
     Pripomenul som si dávne rozprávky domorod­cov o zdivelých slonoch,   ako sa z tichého a do­bráckeho zvieraťa môže stať takáto nebezpečná   skaza. Skúsení rozprávajú, že zviera odvrhla jeho vlastná črieda, v   ktorej vyrástol a s ktorou blúdieval, živil sa, trápil a veselil, ako   so svojou ro­dinou. Prečo ho odvrhli, prečo sa stal takým straš­ným   samotárom? Previnil sa proti poriadku, kto­rý vládne v každej čriede   slonov a ktorý sloni veľmi prísne dodržiavajú. Možno, že bol   nesnášanlivý a bíjal sa so svojimi druhmi, možno, že napadol mladú   samicu, čo tiež nie je v čriede slo­nov dovolené. Alebo pre nejakú inú   príčinu po­horšila sa nad ním celá črieda a najmohutnejší samec, ktorý   ako ochranný otec za čriedou cho­dieva, potrestal ho bitkou a vyhnal   ho do samoty. Najprv ho vyvolal na zápas, v zápase ho premo­hol, klami   dokrvavil, poranil a svalil. Keď sa to stalo, črieda sa pobrala preč   a potrestaného dru­ha zanechala o samote. Potrestaný a premožený slon   sa posbieral, zatúlal sa ďaleko a stal sa sa­motárom. Samotárom, ktorý   nenávidí všetko, čo je živé. Nivočí stromy, nivočí zvieratá, ľudí a   ich majetky, kedykoľvek mu prídu pred oči. Aj sloni pred ním utekajú.   Stáva sa postrachom celého kraja. Zvieratá miznú v najímavších   húštinách, keď zaznie jeho zúrivé trúbenie, sprevádzané hrozným   lámaním stromov. Stromy sa zachvievajú, ľudia sa modlia a utekajú o   zlomkrky. A on, zdivelý, neraz sa priblíži k ľudskej osade, všetky   polia zni­vočí, úrodu smieša so zemou, oborí sa na drevené domce,   porúča ich a rozmece. Pritom nejeden člo­vek príde o život.
    </tei:p>
    <tei:p>
     Niet inej pomoci proti zdivelému slonovi, iba ho zastreliť. Ale   domorodci v krajoch, kde žijú čriedy slonov, nemajú na to súcich   zbraní. Ak im pritom nepomôžu bieli poľovníci, ktorí obyčajne mávajú   znamenité zbrane, musia podstupovať všetky hrôzy, ktorými ich zdivelý   slon navšte­vuje, pokiaľ sám nezahynie. Hynie alebo v prie­pasti, do   ktorej sa zrútil s vysokých skalísk, alebo v hlbočine vody, do ktorej   vošiel vysilený a utrá­pený vnútornou pálčivosťou. Lebo zdivelý slon   je choré zviera, ktorého jeho vlastná zúrivosť zo­žiera. Ani sa   nenasýti tak, ako zdravé zviera, ani si neodpočinie. Jeho telo   podľahne veľkému napí­naniu síl, ktoré stále vybíja v svojej   zúrivosti. Zmocní sa ho páľčivá horúčka, ktorú si uteká schladiť do   vody. Tam klesne od slabosti a utopí sa. Tak sa skončí život tvora,   ktorého jeho rodina vydedila.
    </tei:p>
    <tei:p>
     Toto sú rozprávky skúsených domorodcov o zdivelom slonovi, ktorého   označujú názvom rogue.
    </tei:p>
    <tei:p>
     Po jeho odchode celý kraj bol tichší, ako ino­kedy. Akoby zverina   bola odbehla a poskrývala sa. Mohol som sa bezpečne vrátiť do nášho   tá­bora.
    </tei:p>
    <tei:p>
     Za cestou prezrel som znova siete, ale ešte vždy boly prázdne.   Akiste to zavinila prítomnosť zdivelého slona.
    </tei:p>
    <tei:p>
     V tábore bolo ticho, všetko spalo, iba psi ma privítali   priateľským poštekávaním. Vtiahol som sa do svojej izbice, aby som si   pospal a odpočinul po vzrušujúcej noci, ktorá ma obdarila toľkými   novými skúsenosťami.
    </tei:p>
   </tei:div>
   <tei:div type="chapter">
    <tei:head>
     Prvý zajatec.
    </tei:head>
    <tei:p>
     Darmo sme chodievali ku sieťam a obzerali ich niekoľko ráz za deň,   zvieratá ich opatrne obchádzaly, ako by sa boly dohovorily. Napokon   zmizlo už aj vábidlo; istotne nejaké menšie zvieratá ho požraly, lebo   nemalý toľko sily, aby pri šklbnutí vábidlom boly odkosílily slučku   povrazu. Najskôr šakali alebo mäsožraví vtáci poodvláčali mäso zo   sietí.
    </tei:p>
    <tei:p>
     Nečinnosť a leňošenie v tábore ma znepokojovaly, nuž rozhodol som   sa chytať zvieratá iným spôsobom. Mnohí chytači zverov dávno predo   mnou chytali niektoré zvieratá týmto spôsobom, aspoň v ich knihách   som sa o tom dosť načítal. Potrebná bola k tomu iba rozvaha, dobrý   strelec s puškou, mocná drôtená sieť a niekoľko odvážnych   chlapov.
    </tei:p>
    <tei:p>
     Súcu sieť sme našli v sklade. Bola ťažká, ohyb­ná, z mäkkého drôtu.   Všetci moji chlapi boli zdra­ví a silní; ak by im odvahy trochu bolo   chýbalo, myslel som si, nadobudnú ju, najmä keď ich chví­ľami aj ja   budem posmeľovať. Rozvážnym a do­brým strelcom som mal byť ja, aspoň v   ostatnom čase som sa za takého pokladal. Nuž svolal som chlapov na   poradu: niektorí sa ozbrojili kopijami, iní sekerkami, schytili veľkú   sieť na plecia a pohli sa za mnou.
    </tei:p>
    <tei:p>
     Išli sme lúkou, hodne ďaleko za jazero, ktoré som bol za mesačnej   noci objavil. Potom sme za­bočili naľavo, teda na západ, kde stromy   boly po­merne riedke. Medzi stromami rástla hustá, ale neveľká tráva,   pohybovali sme sa veľmi ľahko. Pritom sme obzerali stromy, či   nezazreme na nie­ktorom z nich leoparda, medveďa, alebo opicu, ktorú   by bolo hodno chytiť.
    </tei:p>
    <tei:p>
     Zvieratá sú veľmi ostražité stvorenia. Zbadaly nás obyčajne skôr,   ako bolo treba: vídavali sme ich iba zďaleka, ako utekajú pred nami   smerom k hustej hore, ktorá sa černela za týmto riedkym hájom. Uznal   som, že sa treba k nim opatrnejšie približovať.
    </tei:p>
    <tei:p>
     Zo svojich ľudí pojal som iba dvoch: Paduu a mládenca, ktorý mal   meno Malako. Ostatní zo­stali sedeť v tôni stromov aj so sieťou, my   traja sme sa pohli napred tak tichúčko, nakoľko to len bolo   možné.
    </tei:p>
    <tei:p>
     Najprv nám zahatila cestu húština bambusov. Cez bambusovú džungľu   ťažko prejsť, lebo tie­to rastliny rastú tak husto, akoby veľké a   silné kopije vyrástly povedľa seba zo zeme. Museli sme džungľu   opatrne obchádzať.
    </tei:p>
    <tei:p>
     Mohli sme byť od našich druhov vzdialení asi na päťsto krokov, keď   v neveľkej tráve pred nami zbadal som ľahký pohyb, smerujúci k   osamelému stromu. Chvíľami som zazrel i chvost, čierny a za- krútený,   ako sa švihol ponad trávu a znova sa do nej ponoril. Nemohlo byť   nijakých pochybností: pred nami sa plazil taký istý čierny leopard,   ako ten, ktorý bol skočil na našu plť a Paduu dokmásal.
    </tei:p>
    <tei:p>
     Na neho sa, chlapci! — zvolal som mocným hlasom a vychytil som sa   leoparda prenasledovať.
    </tei:p>
    <tei:p>
     Utekali sme všetci traja v jednej čiare, pritom sme silne   pokrikovali, aby sa zviera naľakalo a vyliezlo na niektorý strom.
    </tei:p>
    <tei:p>
     Ale čierna potvora sa nechcela báť. Pobehla síce chytrejšie, ale   kľukato, pritom neprestajne cerila na nás svoje zubiská, vrčala   hrozivo, ba i proti nám poskakovala, ako by sa bola chcela hodiť   medzi nás. Moji ľudia sa usilovali zasiahnuť ju kopijami, ja som iba   pokrikoval a puškou sa ohá­ňal, ale dravec, zdalo sa mi, že je vždy   zúrivejší a odvážnejší. Nezostávalo mi nič iné, iba vystreliť do   povetria.
    </tei:p>
    <tei:p>
     Výstrel zaúčinkoval znamenite. Dravec stiahol chvost pod seba a   dlhými skokmi zamieril k stro­mu, na ktorý sa raz-dva vyškriabal.
    </tei:p>
    <tei:p>
     Toto bol vlastne náš cieľ. Zasmial som sa od radosti a naznačil   som mojim dvom chlapom, aby zavolali svojich druhov so sieťou.
    </tei:p>
    <tei:p>
     Padua napodobil škrek nosorožieho vtáka, čo bolo dohovoreným   znamením, že sa majú pobrať za nami. Onedlho celá naša skupina už   stála pod stromom a radila sa, ako dostať do siete leopar­da, ktorý sa   usalašil na hrubej haluzi asi päť me­trov vysoko od zeme a podchvíľou   na nás vrčal.
    </tei:p>
    <tei:p>
     Plán som mal premyslený, podujali sme sa ho uskutočniť. Padua a   Malako zaháňali leoparda k tenkým konárom haluzi, na ktorej sedel.   Há­dzali do neho kusy dreva a keď ani to nepomohlo, vyliezli na strom   s veľkým krikom a štuchali do neho kopijami. Vtedy už ostatní stáli   pod haluzou s natiahnutou sieťou, do ktorej leopard mal spad­núť so   stromu. Ja som stál na stráži s pripravenou puškou, a preto, aby som   leoparda zastrelil, ak by sa náhodou oboril na dvoch domorod­cov na   strome, alebo ak by so stromu soskočil a napadol niekoho z nás na   zemi. Darmo je, človek sa pri takejto práci musí spriateliť aj s   myšlien­kou, že ak treba, zničí život aj takého krásneho zvieraťa, ako   je čierny leopard. Ale moja hlavná úloha bola v tom, aby som v   príhodnej chvíli od­strelil haluz, na ktorej je leopard, a leopard aby   padol do natiahnutej siete.
    </tei:p>
    <tei:p>
     Táto príhodná chvíľa nadišla. Leopard, čo ako nasilu, jednako len   ustúpil pred mojimi dvoma chlapmi až na najtenší konár dlhej haluzi.   Namie­ril som na konár pozorne, na miesto asi pol metra za leopardom,   a strelil som. Použil som náboj dum-dum, ktorého guľka až vtedy   vybuchne, keď sa zavŕta do nejakej hmoty; výbuch potom hmotu roztrhá.   Tak sa aj stalo: hubovité drevo konára sa zpolovice rozprasklo, konár   odčeslo a leopard i s konárom sletel rovno doprostred natiahnutej   siete.
    </tei:p>
    <tei:p>
     Chlapi so sieťou, hoci som sa o nich obával, za­držali sa po   chlapsky. Leopard sa ešte ani nevzpamätal, už ho pozakrúcali a   zamotali do siete tak obratne, že sa nemohol ani pohnúť. Darmo ce­ril   zubiská a vytŕčal pazúry, ťažká drôtená sieť bola mocnejšia ako on.   Omotali sme ju povrazom, priviazali na silné bambusové žrde a   odnášali prvú našu korisť víťazoslávne do tábora.
    </tei:p>
    <tei:p>
     Pri premiesťovaní zvieraťa zo siete do klietky museli sme si   počínať veľmi opatrne, jednako sme sa pritom dosť natrápili, aj   nastrachovali, že dravec sa vyslobodí. Ale šťastie nás neopustilo.   Dra­vec sám vyšiel zo siete a vošiel do klietky malým otvorom, na   ktorý sme klietku povrazmi pritiahli. Potom sme iba dverká spustili,   a leopard bol naozaj náš.
    </tei:p>
    <tei:p>
     Ale s touto korisťou pribudly do tábora nové starosti. Bolo treba   starať sa o pokrm pre leopar­da. Nuž hneď som vystrojil štyroch zo   svojich chlapov na poľovačku. Moju pušku dostal zasa len Padua. Stal   sa naším hlavným lovcom pre zásobovanie tábora.
    </tei:p>
   </tei:div>
   <tei:div type="chapter">
    <tei:head>
     Od tábora na východ.
    </tei:head>
    <tei:p>
     Robili sme veľké klietky pre vtákov, ak by sme náhodou nejakých   nachytali. Leopard sa nespo­kojne vzpieral a vrčal v svojom väzení, čo   psov veľmi znepokojovalo. Poštekávali na neho nepre­stajne. Od tej   chvíle, ako sme leoparda chytili, zavládol v našom tichom tábore   veľký nepokoj.
    </tei:p>
    <tei:p>
     Mrzelo ma, že dravec už druhý deň nedostáva nijakého pokrmu.   Chlapi, ktorých som poslal pre­došlého dňa na poľovačku, vrátili sa   bez koristi.
    </tei:p>
    <tei:p>
     Navarili sme preto väčšiu dávku ryže a zásobili sa durianmi. Ale   leopard sa ryže ani nedotkol, museli sme ju sami pojesť. My a naši   štvornohí priatelia.
    </tei:p>
    <tei:p>
     Videl som, že tu musím sám niečo podniknúť, aby sa život v tábore   dostal na dobré koľaje. Pri­kázal som niekoľkým chlapom zhotoviť malú   plť, na ktorej som sa spustil dolu riekou s dvoma druhmi: s Paduom a   Malakom. Neviem, prečo to bolo, ale obidvaja títo mládenci stali sa   akosi mo­jimi obľúbencami.
    </tei:p>
    <tei:p>
     Bolo odpoludnie, kolmé lúče slnca ani rozpá­lené oceľové meče   sypaly sa na zem a horúčosťou omámený život akoby bol usnul naveky,   nehýbal sa, ani sa neozval.
    </tei:p>
    <tei:p>
     Nebolo treba plaviť sa ďaleko. Za poldruha­hodinovej plavby dolu   riekou objavili sme veľké ležiská diviakov. Boly to vlastne mokré   rašeli­niská, do ktorých sa diviaci chodievali váľať a miesiť v   blate.
    </tei:p>
    <tei:p>
     — Sem budete chodievať na postriežky, upo­zorňoval som svojich   spoločníkov. Diviakov, tak sa zdá, je tu veľmi mnoho, môžeme ich   smelo po jednom odstreľovať.
    </tei:p>
    <tei:p>
     Úbohí diviaci patrili na ich nešťastie medzi zvieratá, ktoré som   na poľovačkách najmenej ľu­toval. Bolo to akiste preto, že sú to   zvieratá vô­bec nie zriedkavé, žijú v mnohých krajoch sveta a veľmi   chytro sa množia. Okrem toho sa zapásajú na poliach robotných   roľníkov, úrodu im ni­vočia a robia veľké škody. A poľovačka na nich   nie je veru najľahšia, vyžaduje veľkú vytrvalosť a opatrnosť.
    </tei:p>
    <tei:p>
     Za tretím ležiskom sme vystúpili na ľavom bre­hu, lebo tu už stromy   stály veľmi riedko, iba kde-tu jeden, miestami nahrádzaly ich   kroviská alebo bambusové húštiny, podobajúce sa poliam veli­kánskej,   husto sadenej kukurice. Plť sme pustili dolu vodou, nech ju voda   odnesie, kam chce. A len tak bez cieľa sme sa pobrali medzi riedke   stromy.
    </tei:p>
    <tei:p>
     Táto obchôdzka mi bola veľmi na osoh, lebo som približne zistil,   že prales medzi nami a tá­borom ležiaci končí sa za tretím ležiskom   diviakov. A keďže od nášho tábora na sever ťahá sa tráv­natý pás,   ktorý sa čoraz viac rozširuje, môžeme predpokladať, že prales medzi   nami a táborom iba neďaleko vybieha do trávnatého pása a v ňom sa   končí. Na sever potom sa akiste rozprestiera rozsiahla trávnatá   rovina, po ktorej sa môžeme ďaleko a smelo pohybovať.
    </tei:p>
    <tei:p>
     Domnienka ma neuspokojila, chcel som sa o tom presvedčiť. Preto   sme sa pobrali povedľa pralesa, obchádzali kroviská a bambusové   húštiny. Prales nám ležal po ľavej ruke. Po niekoľkých kilome­troch   cesty som už jasne spozoroval, že výbežok hory sa naozaj končí v   trávnatej pastvine a že zahýname oblúkom stále naľavo, teda k nášmu   tá­boru.
    </tei:p>
    <tei:p>
     Najprv sme vyplašili kŕdlik kančilov. Scupotali pred nami a   utekali o zlomkrky. Premýšľal som, či mám medzi nich streliť, keďže   máme núdzu o mäso a veľmi ho potrebujeme.
    </tei:p>
    <tei:p>
     — Nie, rozhodol som. Nemožno ublížiť ta­kému milému zvieratku, ako   je kančil.
    </tei:p>
    <tei:p>
     A s potešením som pozeral, ako preberajú svo­jimi tenuškými   nôžkami, ako prestrašené dvíhajú svoje ušľachtilé hlávky, obzerajú sa   ostražite na všetky strany, podobní útlym, nastrašeným srn­kám.
    </tei:p>
    <tei:p>
     Celkom inak hútal o kančiloch môj druh Padua, ktorý, ako pravý   človek z prírody, neuspokojoval sa s tým, aby kráčal pekne povedľa   mňa, ale več­ne odbočoval, to napravo, to zašiel vopred, poza kriaky i   húštiny. Všade sa obrátil, všetko presliedil, obzeral stromy i dutiny   v nich, ako by bol niečo hľadal. V chvíli, keď sa kŕdlik kančilov   strácal pred nami za nízkymi kroviskami, on s je­ho divošským nosom   akoby bol ňuchal, že vtedy má byť práve na tom mieste. Zazrel som ho   pre­behnúť medzi kriakmi, zdvihnúť ruku a hodiť kopiju. A jedno zo   zvierat žalostne zajačalo.
    </tei:p>
    <tei:p>
     Darmo je, nemohol som mu vyčítať, ani doho­várať, lebo sme mäso   veľmi potrebovali. Pridal sa k nám, nesúc na pleci útleho kančila, v   ktoré­ho očiach život už dohasínal. V tých krásnych krotkých očiach,   ktoré ešte i teraz, v minúte smr­ti, akoby boly spievaly o samej   nevinnosti. Boly to azda najkrajšie a najnevinnejšie oči na   svete.
    </tei:p>
    <tei:p>
     Blížili sme sa k jazierku, ktoré som bol za me­sačnej noci objavil   a do ktorého sloni boli prišli na kúpačku. Poznával som podľa   soskupených stromov, že úzky trávnatý pás, čo sa tiahol od nášho   tábora, je už neďaleko. Svoju radosť nad tým ledva sa mi podarilo   zatajiť pred mojimi ľuď­mi. Jednako som len mlčal. Tešil som sa na tú   chvíľu, ako sa zaradujeme, keď zbadáme, že náš tábor je pred nami, že   sme nepoblúdili a nebu­deme museť nocovať bez prístrešia, niekde na   ne­známom a nepríjemnom mieste.
    </tei:p>
    <tei:p>
     Ukázalo sa, že moji druhovia lepšie vedeli ako ja, kam smerujeme a   kam sa dostaneme. Vycítili a uhádli to už vtedy, keď sme sostúpili s   plte, že tu, okolo lesa, máme voľnú cestu až do tábora. Tak som sa   znovu poučil, že je daromné namáhať sa prekvapiť prírodného človeka,   najmä keď ide o znalosti v prírode.
    </tei:p>
    <tei:p>
     Čo to rastie na tom strome? — pýtal som sa svojich druhov, ktorí   mi mlčky ukazovali na vyschlú haluz veľkého stromu, na ktorej viselo   ovo­cie veľmi podivného tvaru. Akoby pečené husi bol niekto zavesil za   nohy, dolu hlavou, hlavu im odrezal a na chrbty prilepil im tmavé   pláštiky.
    </tei:p>
    <tei:p>
     Podišiel som bližšie a poobzeral si tento po­divný zjav. Niekoľko   plodov sa od stromu odtr­hlo, rozprestrelo svoje pláštiky a s hlasným   zavý­janím začalo nám krúžiť nad hlavami.
    </tei:p>
    <tei:p>
     Veru by som nebol veril, že sa takto stretnem s diabolskými   upírmi. Bolo ich tam spolu práve dvacať šesť. Pekné pokroky. Ako keď   by ste psa s nosom nahor zahnutým premenili na neto­piera: blanovité   krídla, veľké ako plachty, nepek­ná psia hlava s nosným rohom a s   ostrými, vystávajúcimi zubami, na nej veľké stojacie uši. Za noci   lietajú ako šarkani a prenikavo zavýjajú. Sú to dravci, ktorí chytajú   menších savcov a vtákov, aby im vypili krv. Vo dne spia ako   netopieri, zavesení za nohy dolu hlavou. Svojím čudným zja­vom   pripomínajú rozprávkových šarkanov, preto ich ľudia nazývajú   diabolskými upírmi.
    </tei:p>
    <tei:p>
     Poďme domov, aby sme ich neodohnali, — povedal som svojim ľuďom a   zabočili sme teraz rovno k jazierku s trávnatou rovinou priamo do   tábora. Do súmraku už nebolo ďaleko, preto chytanie upírov odložil   som na budúci deň. Hlavná vec, že sme ich nerozohnali a môžeme   očakávať, že ich tam nájdeme aj na budúce dni.
    </tei:p>
    <tei:p>
     Večerali sme chutné a jemné mäso kančilie. Ne­veľké zvieratko, ale   na pečienku veľmi výdatné.
    </tei:p>
    <tei:p>
     Kosti má tenušké, ale zato nájde sa na nich dosť mäsa. Pripravili   sme ho zasa s ryžou, všetci sme sa najedli a dostalo sa aj psom, aj   nášmu zajat­covi, rozhnevanému leopardovi. Dostal hlavu a nôžky   zvieraťa. Tento raz nás veru neohrdil.
    </tei:p>
   </tei:div>
   <tei:div type="chapter">
    <tei:head>
     Ukrutník divočín.
    </tei:head>
    <tei:p>
     Tyger je najukrutnejší dravec a zločinec zvie­racieho sveta. Neraz   som počul o ňom slová, že to vlastne ani nie je zver, ale sám   stelesnený zlo­duch. Domorodí ľudia vo všetkých krajoch, kde tento   dravec kraľuje, žijú v poverčivej hrôze pred ním.
    </tei:p>
    <tei:p>
     Známe sú prípady z minulosti, keď sa v sused­stve niektorej ľudskej   osady usalašil tyger so svojou krvilačnou rodinou. Každý deň si   prišiel po nového človeka, ba stávalo sa, že i dvoch si odvliekol za   deň. A ak sa tygri rozmnožili, po­tom bezmocní ľudia museli opustiť   svoje obydlia a odsťahovať sa ďaleko od tohoto štvornohého zloducha.   Lebo tyger sa nebál ničoho a pri zabí­janí bol nemilosrdný. Chodieval   si po ľudí za bie­leho dňa, vlámal sa im do domcov, odnášal deti,   dospelých i starcov, okrádal ich o domáce zvie­ratá, a ľudia neznali   spôsob, ako by strašného nepriateľa premohli. Neraz museli ustúpiť   pred ním ako premožení.
    </tei:p>
    <tei:p>
     Ale potom prišiel do kráľovstva tygrov biely človek so strašnými   strelnými zbraňami. Zbrane sa pomaly dostaly aj do rúk domorodcov, a   vtedy tygrovo kráľovstvo veru začalo padať. Premohly ho znamenité   pušky bieleho človeka. Stáva sa, pravda, aj dnes, že tyger zvíťazí aj   nad najlepšou puškou. Stretnutie s tygrom ešte aj dnes znamená   nebezpečenstvo, v ktorom tyger práve tak ľahko usmrcuje človeka, ako   človek môže usmrtiť tygra. Slovom, tyger ešte i dnes je strašným   nepriate­ľov všetkých žijúcich tvorov.
    </tei:p>
    <tei:p>
     Zaoberám sa týmito myšlienkami, a to nie bez príčiny. Tej noci   tento ukrutník poctil nás návšte­vou. Poprechádzal sa nám po dvore pri   nepokoj­nom vrčaní čierneho leoparda a pri úzkostlivom skuvíňaní psov.   Videl som ho celkom dobre, lebo noc bola mesačná, aj hlavňou svojej   pušky som ho sprevádzal, kľačiac pri oblôčiku v svojej izbietke. A   tak sa mi zdá, že aj on ma pobadal, lebo veľmi náhlo, bez dlhého   váhania sa šuchol poza psiu búdu a zmizol v lese.
    </tei:p>
    <tei:p>
     Je včasné ráno, obchádzam tábor a prezerám stopy štvornohého   ukrutníka. Chodím po nich práve tak, ako on tu chodil pred niekoľkými   ho­dinami. Najprv obišiel tábor okruhom, potom vo­šiel na dvor, zastal   na chvíľku pri leopardovej klietke, podišiel k búde skuvíňajúcich   psov, potom pozrel na našu chatrč, azda práve do môjho oblôčika,   šibol chvostom s boka na bok a odbehol. Tak ľahúčko a ticho ako tôňa.   Môžeme sa tešiť, že príde k nám znova, a to priam v chvíli, keď ho   najmenej budeme očakávať. Iste nie naprázdno. Teraz si prišiel iba   poobzerať, čo si má na budúce odniesť. Či človeka alebo psa? Musíme   sa mať na pozore.
    </tei:p>
    <tei:p>
     V noci, po odchode tygra, navštívil som svojich chlapov, aby som   im vyrozprával, akého vzácneho hosťa sme mali. A na moje veľké   prekvapenie som zistil, že traja z mojich chlapov nie sú doma. Bol to   Padua, Malako a Ulu. Ich ležiská boly prázdne.
    </tei:p>
    <tei:p>
     Kam odišli traja chlapi?! — pýtal som sa rozčúlený.
    </tei:p>
    <tei:p>
     Poľovať na diviakov, — znela krátka od­poveď.
    </tei:p>
    <tei:p>
     Len ma tak zamrazilo. Do samého rána som oka nezažmúril, čo som sa   trýznil obavami, že ich tyger vystopuje a usmrtí. Na šťastie nestalo   sa tak; ráno sa všetci traja vrátili s tažkým diviakom na drúkoch.   Popredku kráčal môj obľúbenec a po­bočník Padua, víťazoslávne, so   širokým úsmevom na tvári, za ním jeho dvaja druhovia, Ulu a Malako, s   ťarchou diviaka. Diviak mal obe zadné nohy v slučke a bol prepichnutý   cez hrudník.
    </tei:p>
    <tei:p>
     Ako ste sa odvážili odísť bez môjho vedo­mia? A k tomu ešte bez   strelných zbraní?! Poďteže len sem!
    </tei:p>
    <tei:p>
     Zaviedol som ich na okraj lesa, kde som im ukázal stopy po ťažkých   labách tygra.
    </tei:p>
    <tei:p>
     Myslel som, že zblednú a sľúbia mi, že už nikdy neodídu na   poľovačku so svojimi hlúpymi kopijami a bez môjho vedomia, ale moji   lovci temer bez záujmu popozerali na veľké stopy mačacích láb a   miesto odpovede na moje otázky začali mi náhlivo rozprávať, že   diviaka ukoristili pri treťom ležisku, že prešli s ním trávnatou   rovinou okolo hory, ako som ich ja bol viedol predošlého dňa. Idúcky   pozreli a opatrne obišli aj starý strom za jazerom a ponáhľajú sa   oznámiť mi, že aj dnes je na ňom mnoho diabolských upírov.
    </tei:p>
    <tei:p>
     Potom som ich už nehrešil. I preto, že boli ne­napraviteľní, i   preto, že zvesť o upíroch ma veľmi potešila. Rozkázal som upliesť tri   ľahké sieťky v podobe vriec, ktoré sme popripínali na kruhy zo   silných prútov. Konce skrútených prútov sme za­strčili do dlhých   bambusových žŕdok, pevne pri­viazali, a siete boly hotové. Ponášaly sa   na siete na chytanie motýľov, iba že boly omnoho väčšie a   mocnejšie.
    </tei:p>
    <tei:p>
     Uznával som, že moji druhovia sú jednako len obratnejší v boji s   prírodou, ako ktorýkoľvek bie­ly človek. Veď mi to so dňa na deň   dokazujú svo­jimi skutkami. Hľa, ani sa mi netreba rozpomínať dlho:   môj druh Padua včera ukoristil kančila bez strelnej zbrane, jedným   vrhnutím kopije. Tej noci, ako mi všetci traja lovci rozprávajú,   nastavili po­vrazovú slučku na lúčine neďaleko tretieho ležiska a   diviakov týmto smerom vyplašili. Jeden z di­viakov sa zachytil do   slučky. Silný povraz, uvia­zaný o strom, zadržal diviaka do tých čias,   kým moji chlapi k nemu pribehli a kopijami ho usmrtili. Príhoda zdá   sa celkom prostá, ale práve to je dô­kaz, že moji ľudia sa rozumejú   svojmu remeslu. Preto som sa rozhodol, že na lov upírov sa budem iba   prizerať; rozdelil som siete trom nevyspatým lovcom diviakov:   Paduovi, Malakovi a Uluovi, akoby za trest, že v noci bez môjho   vedomia opu­stili tábor.
    </tei:p>
    <tei:p>
     Slnce práve začínalo silne pripekať, keď sme obišli jazero a   približovali sa k starému stromu. Viselo na ňom teraz iba sedemnásť   upírov, ako som zo vzdialenosti šesdesiatich krokov načítal. Celá   naša skupina ostala stáť na tomto mieste, ku stromu poslal som iba   chlapov so sieťami.
    </tei:p>
    <tei:p>
     Približovali sa k upírom opatrne a odrazu, ale niekoľkí upíri ich   zbadali, spustili sa dolu hlavou, rozostreli krídla a začali   poletúvať okolo. Moji poľovníci ostali stáť nehybne a čakali. Teraz   dva­ja z lietajúcich upírov sa priblížili k stromu a za­vesili sa na   suchú haluz dolu hlavou. Ostatní, asi traja, vleteli do lesa.
    </tei:p>
    <tei:p>
     Moji chlapi sa priblížili ku stromu, popozerali druh na druha a   akoby na povel odrazu začreli sieťami po upíroch. V nasledujúcej   chvíli sa chytro rozskočili, točiac sieťami okolo seba, aby sa úlovok   z nich nevymotal. Potom sklonili siete otvo­rom k zemi a posadali si   popri nich.
    </tei:p>
    <tei:p>
     Rozbehli sme sa k nim a spočítali korisť; päť okrídlených potvor   metalo sa v našich troch sie­ťach. Zasekávali svoje vyčnievajúce zuby   do povrázkov a vydávali skučiace, netopierske hlasy. Ostatní upíri,   pravda, neostali na strome. Zakrúžili v povetrí a hlasno zavýjajúc,   vleteli medzi ko­náre pralesa.
    </tei:p>
    <tei:p>
     Vrátili sme sa domov v neobyčajne dobrej ná­lade. Upírov sme   umiestili v jednej z veľkých klietok, kde mali dosť miesta zavesiť sa   dolu hla­vou na priečnu bambusovú paličku, vtesnanú medzi stenami   klietky.
    </tei:p>
    <tei:p>
     Nasledovalo opaľovanie, pitvanie a rozdeľova­nie diviaka. Každému   sme určili jeho diel, pre zvieratá i pre ľudí. Pamätali sme s mäsom   aj na budúce dni, lebo diviak bol ťažký a vytučený. Aby sa nám mäso   ako-tak uchovalo, pripiekli sme ho nad ohňom, potom v silnom dyme   očadili a náležite zasolili. A to boly najlepšie časti. Väčšiu časť   sme odložili pre leoparda a prichystali ako vábidlo pre veľké siete,   ktoré sme mienili ešte toho dňa dobre poprezerať a večer znova   na­staviť. Veď sme teraz mali na to veľmi vážnu príčinu: susedstvo   ukrutníka divočiny, zákerného tygra. Môžeme bo očakávať každú chvíľu.   A beda nám, ak ho nepremôžeme. Premôže on nás, pochytá si nás pekne   po jednom, poodvláča do hĺbky pralesa a do chuti sa uhostí. Ani len   pa­miatka po nás neostane.
    </tei:p>
   </tei:div>
   <tei:div type="chapter">
    <tei:head>
     Smutná príhoda.
    </tei:head>
    <tei:p>
     Smutná je to udalosť, ktorú tu chcem opísať. Aspoň pre mňa je   veľmi smutná, lebo v kúte náš­ho dvorca sme museli vykopať hlbokú jamu   a po­chovať do nej milého tvora našej výpravy. Nemy­slel som, že v   tejto divočine ostanú za mnou opu­stené hroby mojich milých.
    </tei:p>
    <tei:p>
     Prebudili sme sa na hrozný rev tygra. Polnoc už bola minula, okolo   nás rozťahovala sa hustá hmla.
    </tei:p>
    <tei:p>
     Vyskočili sme na dvor temer všetci odrazu. Na dvore bol hurhaj,   zvieratá sa nepokojne metaly v klietkach. Leopard prerývane vrčal,   upíri zavý­jali, psi skuvíňali veľmi zlovestne.
    </tei:p>
    <tei:p>
     Rev tygra prichádzal od trávnatej rovinky, ne­bolo ťažko uhádnuť,   že sa chytil do siete. Chytil sa, a to práve v najhorší čas, keď je   nepreniknu­teľná tma, mesiac ďaleko za obzorom a slnce od východu ešte   ani nepresvitá. Ale nebolo možno otáľať, museli sme sa rozhodnúť   podstúpiť nebez­pečný zápas s dravcom za tmavej noci.
    </tei:p>
    <tei:p>
     Rozkázal som chlapom ozbrojiť sa čo najlepšie a pohli sme sa —   napolo bežiac — pri svetle reflektorového lampáša a niekoľkých fakieľ   rov­no ku sieťam.
    </tei:p>
    <tei:p>
     Chytil sal Chytil sa! — zvolal Padua, keď bol na dvacať krokov   pred sieťou a zastal. On totiž išiel pred nami s reflektorom a   svietil na cestu celej našej družine.
    </tei:p>
    <tei:p>
     Priskočili sme k nemu a posvietili na obe siete. Áno, sieť na   ľavej strane trávnika visela v povetrí asi poldruha metra nad zemou,   v nej sa metal ozrutný kráľovský tyger, vrčiac a driapuc sieť pazúrmi   a zubiskami. Ako sa dravec metal, palma sa silne nahýňala a kolísala   pod jeho ťaž­kým telom. Vycerené zubiská, prikrčené uši a iskriace   zelené okále zaháňaly nám všetku vôľu, aby sme sa k potvore   priblížili a odvliekli ju do zajatia.
    </tei:p>
    <tei:p>
     — Povrazy sem! — skričal som na chlapov a prvý som šiel pozreť sa   zúrivému zvieraťu do očú. Hlas mi zlyhával, v chrbte ma mrazilo, aj   nohy akoby nechcely poslúchať, priblížiť sa k netvo­rovi. Ale premohol   som tieto nepríjemné pocity silou svojej vôle i preto, aby som získal   na odvážnosti, ako opravdivý chlap, i preto, aby som svojou smelosťou   posmelil aj svojich spolubojov­níkov.
    </tei:p>
    <tei:p>
     Len čo sme sa priblížili k dravcovi na dva kro­ky, sieť sme so   všetkých strán obstali, dlhé povra­zy podávali si z ruky do ruky s   úmyslom, že ide­me dravca i so sieťou náležíte omotať, zmocnila sa   zloducha šialená zúrivosť. Vyhodil sa v sieti s takou silou, až palma   nebezpečne zaprašťala, sieť sa mocne rozkývala, i museli sme   odskakovať, aby nás zúrivý dravec nezačiahol svojimi hroz­nými   pazúrmi, ktoré mu zo siete trčaly.
    </tei:p>
    <tei:p>
     — Začnime omotávať! rozkázal som náhle. Čo sa deje? -myslím si,   -chlapi neposlúchajú.
    </tei:p>
    <tei:p>
     Zháčili sa, povrazy odhodili a odbehli od tygra až priďaleko. Pri   sieti zostali sme iba dvaja, ja a Radua, nechápavé sme pozerali to na   utekajúcich, to na chyteného tygra.
    </tei:p>
    <tei:p>
     Prásk! Prásk!
    </tei:p>
    <tei:p>
     Čudné zvuky sa miešaly s revom zvieraťa, vždy častejšie a   častejšie, jeho zúrivosť sa pritom stup­ňovala, vrčanie premenilo sa   na neprestajný hlboký rachot, ponášajúci sa na chrapľavé trúbenie   alebo ťažké hrmenie. Padua posvietil reflektorom na sieť s opačnej   strany a s hrôzou odskočil.
    </tei:p>
    <tei:p>
     Pozor! Rimau uteká! — skričal na mňa a trhol ma za plece.
    </tei:p>
    <tei:p>
     Zazrel som toho zloducha, ako vystrčil hlavu zo siete, ktorú   zubami prehrýzol, hlavu znova vtia­hol, znova presekol niekoľko ôk   drôteného ple­tiva a v nasledujúcej chvíli vykĺzlo sa jeho štíhle,   svalnaté telo z drôtenej pasce, soskočilo na zem, palma sa ostrým   švihnutím vystrela.
    </tei:p>
    <tei:p>
     Mal som so sebou svoju dobrú pušku, nemusel som sa obávať, že som   v každom prípade stra­tený, keby mi Padua bol svedomite posvietil na   priestor, deliaci ma od dravca. Ale on sa skrúcal a poskakoval ako   pomätená opica, svietil na všet­ky strany, len práve na tygra nie.   Musel som preto ustupovať, vlastne tackať sa nazpäť, tvárou obrátený   k tygrovi a s puškou pri líci.
    </tei:p>
    <tei:p>
     Či tyger mal úmysel skočiť na mňa, alebo chcel iba zutekať,   nemohol som dovideť pre tmu, ktorá dravca zahaľovala. Podľa jeho   povahy by som sú­dil, že nemienil nám zmiznúť s očú len tak ne­škodne,   bez ľudskej koristi, keby sa vtom neboli prihnali naši štyria psi,   skuvíňajúc a štekajúc, a nezačali do tygra zo slušnej vzdialenosti   dojedať.
    </tei:p>
    <tei:p>
     A vtedy sa to stalo. Tyger zavrčal, ja som začul doskok dravca   smerom dojedajúcich psov a jeden z mojich štyroch priateľov veľmi   krátko, ale prerývane zajačal, že v jeho hlase som zacítil hlas samej   smrti.
    </tei:p>
    <tei:p>
     Vystrelil som. Iba tak do tmy, nevediac, koho zasiahnem.
    </tei:p>
    <tei:p>
     Nastalo hrozné ticho. Psi scupotali a nebolo ich. Moji druhovia   boli dávno preč. Padua bol posledný, ktorý zutekal ešte vtedy, keď   zočil tygra kĺzať sa zo siete. Iné mi nezostávalo, ako pustiť sa k   táboru, ako mi nohy stačily. A aby mi bolo veselšie, vystrelil som z   pušky ešte tri razy, — len tak do povetria.
    </tei:p>
    <tei:p>
     Ešte vždy bola veľká tma, keď som dobehol do dvora, ale pred   chatou svietily fakle, ktoré moji ľudia tam pohádzali, a osvetľovaly   celý dvor. Padua stál pred chalupou, rozrušený a nepokojný. Usmial sa   radostne, keď ma zazrel. Istotne sa bál, že som podľahol v boji so   štvornohým zloduchom.
    </tei:p>
    <tei:p>
     Ostatní moji druhovia vyzerali z obloka nocľa­hárne akoby haneblivo   a nesmelo. Neboráci, iste sa hanbili preto, že zutekali pred tygrom a   nechali ma tam samého. V psej búde, v kútiku, túlili sa prestrašení   psi, úbohí traja, bez môjho milého a štvrtého Zahraja.
    </tei:p>
    <tei:p>
     Múdro ste spravili, chlapci, že ste zutekali, — rozveseľoval som   svojich druhov, prihovárajúc sa im zo dvora cez oblok. Nemáte pušky,   ako mám ja, aby ste sa mohli ubrániť slobodnému tygrovi. Na vašom   mieste veru aj ja by som bol zutekal. A ešte k tomu ako! Mrzí ma iba   to, že ste vypu­stili psov a tyger nám jedného z nich usmrtil.
    </tei:p>
    <tei:p>
     Čo sa stalo, už sa neodstane; najlepšie je netrá­piť sa preto. Ale   môj druh Malako, ktorý psov vlastne vypustil, aby ma chránili pred   tygrom, iste sa, neborák, trápil nad svojím prenáhleným či­nom. Jeho   druhovia mi rozprávali, že až do tábora bolo počuť smrteľné   zaskučanie úbohého Zahraja, potom streľbu, a zase ticho. Malako hneď   vedel, že Zahraj, ktorého som mal tak rád, je už zabitý. Podľa   výstrelov usúdil, že som tygra zastrelil, vrátim sa o chvíľu a budem   mu vyčitovať, že zavinil smrť môjho štvornohého priateľa. Zadumal sa,   zo­smutnel, zabočil do lesa a stratil sa.
    </tei:p>
    <tei:p>
     Či mal pri sebe nejakú zbraň? — Kopiju mal, odpovedali mi Malakovi   druhovia.
    </tei:p>
    <tei:p>
     Šialený človek! — hneval som sa v duchu, ak ho tyger niekde v hore   neroztrhá, bude to veľké šťastie!
    </tei:p>
    <tei:p>
     Opýtal som sa na smer, kade Malako odišiel, vzal som si reflektor   a svietiac si na cestu, pohol som sa za ním. Veď išlo o môjho   Človeka, za kto­rého som bol zodpovedný. Ak by ktorýkoľvek z mojich   ľudí mal zahynúť, to radšej nech zahy­niem ja. Bude to   spravodlivejšie. Vybrali sa so mnou ochotne konať ťažkú úlohu,   prekonávať ne­konečné trápenie za malý groš. Svoje životy sta­vajú na   kocku, sú verne okolo mňa vo dne v noci, akože by som mohol byť   ľahkomyseľný a nevďač­ný, ako by som mohol nesvedomite hazardovať s   ich čistou oddanosťou a dôverou?
    </tei:p>
    <tei:p>
     Chodníček, ktorým Malako odišiel, viedol k rie­ke. Vyšliapali sme   si ho sami, keď sme chodievali k rieke po vodu.
    </tei:p>
    <tei:p>
     Malako! Malakoó! Ohlás sa! Malako, kde si?! Malako, poď domov! Ja   sa na teba nehnevám!
    </tei:p>
    <tei:p>
     Volal som z plných pľúc, ale Malako sa neohlášal. Môj hlas akoby   húština bola zadusila, čo sa spletala okolo mňa. Myslel som, že úbohý   mláde­nec odišiel ďaleko a už ho neuvidím.
    </tei:p>
    <tei:p>
     Náš chodníček sa končil pri rieke, ale odtiaľ sa začínal chodník   iný, zvermi vyšliapaný a ledva ba­dateľný. Viedol povedia rieky nahor,   po ľavom jej brehu. Vykročil som po ňom, potkýnajúc a za­motávajúc sa   do koreňov a ťahavých rastlín.
    </tei:p>
    <tei:p>
     Malako, poď domov! Ja sa na teba nehnevám!
    </tei:p>
    <tei:p>
     Nie, Malako sa neohlášal.
    </tei:p>
    <tei:p>
     Minula azda hodina, keď som zazrel pri rieke kmitať sa svetielko.   Červenkasté a neveľké, akoby zapálená sviečka. Vídal som podobné   svetlá u nás, v svojom rodnom kraji, za tmavých a teplých nocí. Roly   to svetielka svätojánskych mušiek, kmitaly sa práve takto, iba že   boly zelenkasté a omnoho, mnoho menšie.
    </tei:p>
    <tei:p>
     Mohla by to byť nočná muška tropických kra­jov, uvažoval som,   stojac nepohnute pri starom strome. A rozhodne by mi nebolo na škodu,   keby som ju chytil, opatril a do svojej domoviny odniesol, premýšľal   som ďalej.
    </tei:p>
    <tei:p>
     Už som aj urobil niekoľko krokov, len tak bez svetla, rovno ku   kmitajúcemu sa svetielku, keď som sa odrazu zastavil s pocitom   strachu a údivu.
    </tei:p>
    <tei:p>
     Svetielko, ktoré som pokladal za mušku, osvetľo­valo dve holé   kolená, ktoré sa pohybovaly a tmolily sem a ta.
    </tei:p>
    <tei:p>
     Nasbieral som odvahy. Skočil som napred, na­mieril pušku na   svetielko a zreval: Stoj!
    </tei:p>
    <tei:p>
     Svetlo sa zastavilo a videl som, že kolená sa zatriasly.
    </tei:p>
    <tei:p>
     Neubližuj mi, nechcel som ti psa usmrtiť, iba teba som chcel   zachrániť, — ozval sa od svetla hlas človeka.
    </tei:p>
    <tei:p>
     Posvietil som na človeka reflektorom.
    </tei:p>
    <tei:p>
     Tisíc hrmených, chlapče, čo sa neohlásiš?! Hľadám ťa a vykrikujem   ako blázon, a ty sa tu moceš ako mátoha a ústa neotvoríš. Prečo si   nej­deš ľahnúť? Nehnevám sa na teba, veď si mi s po­mocou psov život   zachránil.
    </tei:p>
    <tei:p>
     Malako ma odmenil vďačným pohľadom a po­bral sa so mnou nazpäť do   tábora. Svietil si ma­lým elektrickým lampášikom v ruke, ktorého   ba­téria už ledva svietila a ktorý som bol pred dňami Malak o vi   daroval. Bolo mi do smiechu: ako som sa mohol tak pomýliť a pokladať   tento lampášik za nejakú veľkú svietiacu muchu? Ešte šťastie, že o   tom nikto nevie. Mal by som posmech do smrti.
    </tei:p>
    <tei:p>
     Keď sa rozvidnilo, našli sme nášho štvornohého priateľa neďaleko   rozdrancovanej siete, visiacej na palme, ktorá teraz už stála pekne   vystretá.
    </tei:p>
    <tei:p>
     Úbohý Zahraj! Väzy mal prelomené a zatlačený bol na kraji lesa do   hustého krovia. Tyger by si ho bol iste odvliekol, ale moje výstrely   ho šťastne odplašily. Môžeme si nášho Zahraja, ktorý sa za mňa   obetoval, pekne pochovať, ako si to každý obetavý a verný tvor   zaslúži.
    </tei:p>
    <tei:p>
     A tak sme ho aj pochovali. V kútiku dvora, v tôni veľkých stromov.   Na hrob sme dali päťkilový kameň, prinesený z rieky. Priniesol ho a   vsadil sám Malako.
    </tei:p>
    <tei:p>
     Toto je smútok jedného dňa.
    </tei:p>
   </tei:div>
   <tei:div type="chapter">
    <tei:head>
     Postrach kamponga.
    </tei:head>
    <tei:p>
     Opustil som tábor s úmyslom zatúlať sa čo najďalej na sever.   Lúčina, rozširujúca sa na obidve strany, vábila ma neodolateľne, ako   by som bol tušil v jej vysokej tráve nevídané šťastie, ktoré práve na   mňa čaká. Šťastie, ktoré bude stelesnené vo vzácnych a krásnych   zveroch, čo sa mi budú ponúkať do zajatia.
    </tei:p>
    <tei:p>
     Vybral som sa s Paduom a s našimi troma psa­mi. Všetci ostatní   chlapi mali ostať doma, kŕmiť chytené zvieratá, napájať ich vodou a   starať sa o celý tábor. Malakovi som oddal jednu zo svojich   ďalekonosných pušiek, aby si chlapi mohli kde-tu aj zapoľovať, keď im   chuť príde na mäsitý pokrm, a keď ho leopard bude potrebovať. Okrem   toho naložil som im robiť klietky do zásoby, silné i slab­šie,   rozličných rozmerov, pre väčších i menších dravcov, a klietky pre   opice a vtákov. Siete, upev­nené na nahnuté palmy, rozkázal som   posberať. Tento spôsob chytačky sa mi nepozdával najmä od prípadu s   tygrom, ktorý nielen že sa vyslobo­dil, ale ešte aj psa nám   usmrtil.
    </tei:p>
    <tei:p>
     Pohli sme sa za svitu. Padua viedol psov na povrázkoch, ja som   kráčal povedľa neho vysokou, ťažkou rosou pokropenou trávou. Ďaleko   za ja­zierkom sme sa stretli s prvými lúčami slnka, kto­ré sa chytro   dvíhalo a približovalo. Jeho šikmé lúče sa pretínaly cez vysokú   trávu, zvanú alang, ktorá miestami dosahovala výšky aj dvoch-troch   metrov a aspoň čiastočne nás chránila pred muči­vými pohľadmi „mata   hari, ako tu domorodci slnce nazývajú.
    </tei:p>
    <tei:p>
     Do predpoludňajších hodín sa nám kráčalo ešte obstojne, nehľadiac   na namáhavú chôdzu v hustej tráve, do ktorej sa nám nohy zapletaly.   Chvíľami slabý vetrík sa prevalil ponad trávu smerom od západu, od   vysokých vrchov. Aj zvieratá sme vy­plašili, zväčša antilopy, veľmi   podivné, akých v Afrike istotne niet. Ale potom zavládlo dusivé   bezvetrie, horúčosť sa stávala neznesiteľnou. Pot stekal s nás   cícerkom, sluchy nám pošklbávalo a nohy sa bezvládne vliekly napred.   Neraz sa stalo, že jeden alebo druhý prevalil sa do trávy, keď sa mu   nohy y tráve zamotaly a nevládal ju pretrhnúť. Azda netreba ani   pripomínať, že ja som to bol, ktorý viac padal a trpel horúčosťou   tropického slnca, a nie môj slncom opálený a otužilý druh Padua.
    </tei:p>
    <tei:p>
     Odporúčal som zabočiť naľavo, teda smerom na západ, kde sa začínal   prales, tiahnuci sa od lúčiny až po vysoké vrchy, aby sme sa aspoň   cez pekelné hodiny poludnia uchýlili do tône stromov.
    </tei:p>
    <tei:p>
     Najprv sme sa museli predierať cez džungľu, na šťastie nie veľmi   rozsiahlu. To každý vie, že džun­gľa je úkrytom najnebezpečnejších   dravcov vo všetkých kútoch sveta a treba sa jej báť. Ale zá­roveň s   horúčosťou zmocnila sa nás taká nedba­losť, že sme ani nepomysleli na   nejaké nebezpe­čenstvo, ktoré by nás mohlo prekvapiť v húštine   krovia.
    </tei:p>
    <tei:p>
     Pravda je, že v chvíľach horúčosti možno sa po­tulovať aj po   džungliach, ak človek má trochu šťastia. Dravci vtedy sú omámení,   spia a odpočí­vajú, neradi sa pohnú so svojich ležísk, ani keď začujú   vzdialenejší šuchot. Ak človek nemá šťa­stia, nech do džungle nejde,   lebo môže sa mu stať, že nadíde rovno na ležisko tygra, no a vtedy mu   je beda, ak sa obratne neubráni.
    </tei:p>
    <tei:p>
     Došli sme k prvým stromom v najväčšom pokoji. V húštine, ako   obyčajne, plazila sa zelen­kastá polotma, na stromoch, keď sa človek   dobre rozhľadel, mohol videť odpočívajúce opice, gibonov, ktorých je   v tomto kraji akiste najviac.
    </tei:p>
    <tei:p>
     Náš odpočinok netrval dlho. Museli sme napre­dovať— nakoľko sa dalo   — pri kraji lesa a v ho­rúčosti, kým sa zverina neprebere k životu.   Zajedli sme si durianov, na ktoré som už aj ja začal pomaly navykať,   a pokračovali sme v namáhavom putovaní.
    </tei:p>
    <tei:p>
     V odpoludňajších hodinách sme zastali pri hu­stom bambusovom lese,   ktorý nám stál práve v ce­ste. Museli sme ho obísť a uchýliť sa od   pralesa. Takto sme sa dostali do močiara, ktorý síce nebol hlboký,   jednako nepríjemný. Museli sme ho pre- brodiť a na druhej strane   očistiť sa z pijavíc, kto­ré sa nám na nohy nalepily. Najmä Paduu som   ľu­toval, ktorý bol bosý. Nejedna pijavica si bruško naplnila jeho   krvou. Aj psi sa zakaždým zúfalo potrhávali, keď sa im toto húževnaté   zvieratko zachytilo — obyčajne na brucho. Skuvíňali, podskakovali a   upokojili sa len za močiarom, keď si zubami odstránili cudzopasníkov   s tela a po tráve sa poutierali.
    </tei:p>
    <tei:p>
     Smäd nás mučil, boli by sme dali za hit dobrej vody veľmi mnoho.   Záchrana prišla práve včas, keď už ani Padua ani ja neprehovorili sme   ani slova, lebo sa nám jazyky priliepaly o podnebia.
    </tei:p>
    <tei:p>
     Psi nás upozornili najprv na ľudské stopy, ktoré začali oňuchávať.   Potom zdvihli ňucháče, obrátení všetci traja na severovýchod,   poňuchávali a poštekávali.
    </tei:p>
    <tei:p>
     — Ľudia sú nablízku, Padua, — prehovoril som neobratne a temer   nesrozumiteľne, ako sa vysu­šeným jazykom hovoriť dá.
    </tei:p>
    <tei:p>
     Posmelení nádejou pridali sme do kroku. O ne­celú polhodinu zjavil   sa nám pred očami neveľký háj miešaných stromov a v jeho tôni, na   severnej strane, skupina podivných chalúp, ktoré stály na koloch, ako   aj naša chalupa v tábore. Strechy boly pokryté listím, ale naokolo   nebolo videť človeka.
    </tei:p>
    <tei:p>
     Bola to naozaj osádka domorodcov, ktorí po­vyliezali zo svojich   holubníkom podobných cha­lúp s kŕdlikmi menších i väčších detí a, ako   sa zdalo, prijali nás veľmi vľúdne. Rychtár či ná­čelník osady,   ktorého tu nazývajú dipatim, pozval nás do svojej chalupy, napojil i   hostil, ako by som od takého prírodného človeka ani nebol očakával.   Ale za pohostinstvo bolo sa treba odslúžiť, ako sa hneď aj ukázalo.   Dipati zavolal nás na priestran­stvo pred svojou chalupou, kde sa   poschádzali azda všetci obyvatelia kamponga, a začaly sa ne­konečné   náreky a ponosy. Tyger ich vraj zabíja. Prichádza temer každý deň,   kradne im deti, chla­pov i ženy, odnáša volov i kravy. Nevedia si   ra­dy, nevládzu ho ani premôcť, ani zastrašiť. Pri­tom všetci, veľkí i   malí, akoby so závisťou poze­rali na moju znamenitú pušku a   pokračovali v roz­právaní, to jeden, to druhý, až do pozdného   večera:
    </tei:p>
    <tei:p>
     Tyger je veľmi veľký a silný. Videli ho už mno­hí, lebo niekedy   príde i za bieleho dňa. Ä straš­ný je ako sám zloduch. Keď prichádza,   vždy mu jazyk trčí z papule cez zaseknuté zuby. Vtiahne ho iba vtedy,   keď zuby vycerí alebo chvatne svo­ju korisť. Včera odniesol malé dieťa   nešťastnej matere, predvčerom chlapa, otca štyroch detí, predtým   vola, mnoho kráv a iných domácich zvie­rat. Ja som biely človek, ktorý   má dobrú pušku a vie dobre tygrov zabíjať. Počuli vraj mnoho o   bielych poľovníkoch, ktorí sa ani tygra neboja, ľahko ho usmrtia. Mám   ich od tygra oslobodiť, aby bol v kampongu pokoj, aby sa nemuseli   ľu­dia báť o svoje životy, o svoje deti a svoj statok.
    </tei:p>
    <tei:p>
     Tak rozprávali do pozdného večera.
    </tei:p>
    <tei:p>
     Sľúbil som im, že sa skôr z kamponga nepo­hnem, kým tygra alebo   nechytím, alebo neusmr­tím. Je to moja povinnosť. Nebudem ho ľutovať   ani najmenej, keď ešte aj ľudí usmrcuje. Ľudo­žrút. Spravím s ním   poriadok.
    </tei:p>
    <tei:p>
     Po týchto mojich slovách zavládla v kampongu lepšia a veselšia   nálada. Ľudia sa rozchádzali do chalúp pri veselom hovore. Ja s   Paduom zašiel som ešte k pastierom statku, ktorí sa zvečera   pri­blížili so stádami do blízkosti kamponga, nakládli ohne okolo   čried a strážili, aby statok nezničil malé ryžové polia pod kampongom   a aby ho dravci neroztrhali. Po malej prechádzke sme sa vrá­tili s   Paduom pod strechu dipatiho chalupy a oddali sme sa bezstarostnému   spánku. V malej miestnosti, ktorú nám dipati pridelil, boli sme sami   dvaja s našimi psami. Pre veľkú únavu, kto­rá nám obom oči zatvárala,   nemohli sme tejto noci pomýšľať na postriežku a na úspešný boj s   tygrom-ľudožrútom.
    </tei:p>
   </tei:div>
   <tei:div type="chapter">
    <tei:head>
     Po stopách ľudožrúta.
    </tei:head>
    <tei:p>
     Spali sme tvrdým spánkom spravodlivých, ale nie dlho. V noci nás   prebudil sborový rev pa­stierov.
    </tei:p>
    <tei:p>
     Padua, či počuješ? Rimau je nablízku, Rimau— ľudožrút, ktorému   jazyk trčí z papule!
    </tei:p>
    <tei:p>
     Vstali sme nervózne, psov sme zatvorili v izbietke a ako bez duše   sme utekali k strážnym ohňom pastierov.
    </tei:p>
    <tei:p>
     Bol tu? Kde je? Ukážte mi ho!
    </tei:p>
    <tei:p>
     Pastieri ho nevideli, iba cítili, že sa okolo nich ošmieta.   Ostatne prezrádzaly to najlepšie čriedy statku, ktorého sa zmocnila   taká hrôza, že som ju pri zvieratách ešte nevidel. Pohybovaly a   miesily sa s hroznou rýchlosťou sem a ta, ako by každé zo zvierat   chcelo byť v strede ostatných a ani jedno ma kraji. Z očú im vyzerala   zúfalá splašenosť, ktorú vídame vo vypuklých očiach teliatka, keď   hynie pod nožom.
    </tei:p>
    <tei:p>
     Padua, posvieť mi a poď za mnou.
    </tei:p>
    <tei:p>
     A obchádzali sme čriedu. Padua mi svietil re­flektorom na všetky   strany, ja v postrehu, prichy­staný na výstrel v každej chvíli,   obracal som oči za svetlom a vyzeral strašné okále netvora s   vy­plazeným jazykom. Nebolo ho.
    </tei:p>
    <tei:p>
     Vráťme sa k chalupám.
    </tei:p>
    <tei:p>
     Išli sme a obchádzali sme celý kampong, v kto­rom bolo stiesnené   ticho, iba ženy vytŕčaly z cha­lúp svoje ustrašené, strapaté   hlavy.
    </tei:p>
    <tei:p>
     Zabočili sme k háju, Radua posvietil. A keby sa nebol zľakol do   tej miery, že mu reflektor z ruky vypadol, nie je vylúčené, že by som   bol kampong oslobodil od ľudožravého dravca. Tam sa zablysly jeho   okále, pod tôňami stromov. I hlavu som videl celkom dobre, trčal z   nej kus krva­vého jazyka.
    </tei:p>
    <tei:p>
     Padua, čo vystrájaš?! Zdvihni svetlo a svieť!
    </tei:p>
    <tei:p>
     Zdvihol ho trasúcou sa rukou, ale mi veru nepo­slúžil. Reflektor sa   mu v rukách natoľko potria­sal, že sa svetlo iba kmitalo a poskakovalo   po celom háji. Ako by sa všetky stromy a kry boly pohybovaly. Nemohol   som rozoznať stojacie veci od pohybujúceho sa tvora. Mrzel som sa.   Nielen že som nemohol streliť, ale mrzelo ma hlavne, že kmitanie   svetla znepokojilo tygra, šuchol sa poza krovie a odbehol. Mohli srne   strieľať do jeho stôp, ktoré povytláčal v mäkkej hline pod stro­mami,   ak sme si chceli zlosť vyliať.
    </tei:p>
    <tei:p>
     Presliedili sme s Paduom celý hájik, pozreli si stopy, ktoré   viedly asi tým smerom, odkiaľ sme boli prišli ku kampongu. Teda k   močiaru a k pra­lesu. Podľa priamej čiary, akou tyger odchádzal,   usúdil som, že sa veľmi neobzeral a utiekol dosť dlhými skokmi. Mohli   sme sa úfať, že sa rozho­dol odísť od kamponga a vrátiť sa, odkiaľ   prišiel.
    </tei:p>
    <tei:p>
     — Ráno pôjdeme za ním, — povedal som Paduovi, keď sme sa vracali   do kamponga.
    </tei:p>
    <tei:p>
     Ostatok noci sme presedeli pri strážnych oh­ňoch pastierov. V   čudesných rozhovoroch o ľudožravých tygroch. Pastieri mali premnoho   smutných skúseností, hoci to boli zväčša mladí šuhajci.
    </tei:p>
    <tei:p>
     Napokon spomenuli aj zdivelého slona rogue, ktorého videli už dva   razy na ďalekých pastvinách na severozápad od kamponga. Tam, kde sa   začína džungla a preohromný prales. Priblížil sa im ako víchor,   statok im rozohnal na všetky strany. Pa­stieri sa iba tak zachránili,   že sa roztratili v hu­stom pralese. Potom mnoho dní a nocí sháňali   svoje hoviadka, z nich veru nejedno sa stratilo. Tygri a leopardí   mali vtedy dobrú hostinu.
    </tei:p>
    <tei:p>
     Konečne zasvitlo ráno, mohli sme sa rozlúčiť s kampongom a odobrať   sa po stopách ľudo­žrúta. Celý kampong, ženy, starci i deti,   vypre­vádzali nás s veľkou vďačnosťou a želali nám mnoho šťastia v   boji s nenávideným dravcom.
    </tei:p>
    <tei:p>
     Hneď za kampongom sme pustili psov po stopách. Zmocnil sa ich   nepokoj, ktorý nebol ďaleko od strachu. Potriasali sa od rozrušenia,   pozerali na mňa, na Paduu, ako by sa boli očami spytovali, či sa majú   odvážiť ísť po stopách strašného krá­ľa zverov, ktorý v každej chvíli   iba zabíja, ktorý je v behu taký prudký, že pred ním ani pes zu­tekať   nevládze?
    </tei:p>
    <tei:p>
     Drž hol Nedaj sa! posmeľoval som ich hr­delným hlasom, ktorý dobre   pôsobí na zvieratá, dodáva im odvahy a posilňuje ich v dôvere.
    </tei:p>
    <tei:p>
     Pohli sa, a to hneď veľmi prudko. Padua, ktorý ich na povrázkoch   pridržiaval, musel napnúť všet­ky svaly, aby nebežali po stopách, ako   šialení. Ale pritom sme napredovali veľmi chytro.
    </tei:p>
    <tei:p>
     Zarosená tráva, vyššia i veľmi vysoká, mokraď i tropické slnce —   mata hari — odprevádzaly nás po pastvine. Došli sme k močiaru, ktorý   sme pre­došlého dňa boli prebrodili. Tam tyger odbočil napravo,   obišiel močiar a šiel k pralesu.
    </tei:p>
    <tei:p>
     Znova cez trávu, ktorú už slnce bolo osušilo. Parila sa, páchla   zemou a koreňmi. Slnce nám pieklo do chrbta s neslýchanou silou.
    </tei:p>
    <tei:p>
     Po dlhom, jednotvárnom putovaní konečne sme zastali pri džungli,   chvíľu sme si odpočinuli, pre­skúmal som svoju zbraň, či je v   poriadku, a po­kračovali sme po stopách.
    </tei:p>
    <tei:p>
     Džungľa nebola široká, predreli sme sa cez ňu za necelú polhodinu.   Ale potom nasledoval pra­les, hlboký a mátožný ako velikánska a   tajomná pivnica.
    </tei:p>
    <tei:p>
     Stopy tygra tu už opisovaly ostré krivky, mu­seli sme sa brúsiť   všade za nimi a tým chôdzu nie­koľkonásobne predlžovať. Ale to muselo   tak byť. Nesmeli sme si dovoliť pretrhnúť stopovanie čo len na kúsku.   Mohlo by sa nám ľahko stať, že by psi stopu tygra stratili.
    </tei:p>
    <tei:p>
     V pralese bolo omnoho príjemnejšie, ako von na pastvine. Povieval   tu slabý vetrík, ledva bada­teľný, a uľahčoval nám pri vdychovaní   zduseného povetria. Dobre sme sa cítili, boli sme čulí a ve­selí. Ale   bolo to iba na začiatku, lebo čím hlbšie sme vchádzali do pralesa,   tým namáhavejšia bola cesta. Zamotávali sme sa do koreňov, ktoré boly   posplietané ako záplava najrozličnejších hadov. V poludňajších   hodinách sme sa dostali do aké­hosi rojišťa komárov, ktorí sa nám   tisli do očí a do uší, trýznili nás ako besní. A k tomu sa ešte   pridružily pijavice, tenušké ako nite. Spúšťaly sa na nás so stromov,   priliepaly sa nám na telo, na obleky, vpíjaly sa do tela, kde sa   dalo.
    </tei:p>
    <tei:p>
     Prekliaty ľudožrút! — zahromžil som na tygra, keď som pomyslel, čo   všetko musíme podstupovať, keď chceme tých dobrých ľudí v kampongu od   neho oslobodiť.
    </tei:p>
    <tei:p>
     Začali sme vystupovať hore kopcom. Pijavíc tam už nebolo a zdalo   sa mi, že aj komárov je čoraz menej. Ale kopec bol skalnatý, skaly sa   nám pod nohami podávaly, chôdza bola preca len nepríjemná.
    </tei:p>
    <tei:p>
     Kde len budeme nocovať, milý Padua?
    </tei:p>
    <tei:p>
     Uchu-chu-chu-chu! — začaly sa ozývať hlasy pralesa. Strašne a   zlovestne. Opice sa pohýbaly na stromoch, vtáci zatrepotali krídlami.   Znamenalo to, že divočina sa onedlho prebudí, len čo sa slnce uchýli   na západ.
    </tei:p>
    <tei:p>
     Padua, druh môj, kde budeme nocovať?
    </tei:p>
    <tei:p>
     Neodpovedal, ale zastavil psov a načúval. Psi sa začali nervózne   vzpínať, ako by sa boli chceli roz­utekať s povrázkov, na ktorých sa   necítili v bez­pečí. Pritom tlmene skuvíňali.
    </tei:p>
    <tei:p>
     Rimau je nablízku! — poznamenal Padua.
    </tei:p>
    <tei:p>
     Kázal som mu uviazať psov k stromu a postáť na mieste, kým ho   zapísknutím zavolám. Potom nech pribehne bez psov.
    </tei:p>
    <tei:p>
     Pokročil som hore kopcom sám. Najprv cez pichľavé krovie, potom   cez balvany, na ktorých už nebolo stromov, iba menšie kríky, ktoré sa   kde-tu po skalách popriliepaly. A potom už ani desať krokov; cestu mi   zahatila rozštiepená veľká skala.
    </tei:p>
    <tei:p>
     Podišiel som k nej, napnuto načúval, pušku stí­skal v oboch rukách,   prichystaný na všetko. Na­zrel som do rozpukliny, zarastenej zeleným   krovím: cez krovie bol vyrobený tunel, na konárikoch chlpy tygrej   srsti, puklina skaliska, vyšúchaná a vyšliapaná, končila sa v tmavej,   veľkej diere.
    </tei:p>
    <tei:p>
     Pst! Pst! — zasipel som do skaly, držiac puš­ku na prsiach.
    </tei:p>
    <tei:p>
     Ticho. Nič sa nepohlo, ani neohlásilo.
    </tei:p>
    <tei:p>
     Hodil som kameň, hneď druhý a počúval, ako poskakuje a odráža sa   po stenách jaskynky. A vte­dy v diere čosi zavrčalo a zaskučalo,   tenúško, ako obyčajná mačka. Hneď som vytušil, čo sa v skale   skrýva.
    </tei:p>
    <tei:p>
     Zahvízdal som na Paduu, ktorý sa náhlivo priplazil.
    </tei:p>
    <tei:p>
     Počúvaj, Padua, našli sme hniezdo ľudožrúta, ktorý práve nie je   doma. Iste sa túla niekde ďa­leko, vraždí a zabíja vinných i   nevinných. Len dobre počúvaj, — a hodil som znova neveľký kameň do   diery skaliska.
    </tei:p>
    <tei:p>
     Mláďatá znova zaskučaly a zavrčaly.
    </tei:p>
    <tei:p>
     Padua, odnesieme mu deti, ako on odnášal deti dobrých ľudí z   kamponga. Vojdi do jaskyne a vynes ich. Ja ostanem na stráži. Ale   dlho sa ne­zdržuj !
    </tei:p>
    <tei:p>
     Padua sa zapotil od strachu, keď nazrel do tma­vej diery. Prstami   si utrel pot s čela, otriasol ho na zem a hoci veľmi nasilu, jednako   len vošiel do pukliny. Reflektorom si svietil pod nohy. Chvíľu   hrkotaly kamienky, po ktorých kráčal, potom zaskuvíňaly mláďatá,   zavrčaly i zafučaly, a o nie­koľko sekúnd Padua sa vykĺzol z diery s   dvoma mláďatmi na rukách. Hlavy im tisol na svoje prsia jednou rukou,   druhou oblapil a pritískal im labky, aby ho nepohrýzly a   nepodriapaly. Jednako mlá­ďatá sa mrvily, pošklbávaly a skučaly.   Prekrásne zvieratká, ponášaly sa na dva chlpy zlatého pradiva, ktoré   presvitá tmavou, krvavou farbou.
    </tei:p>
    <tei:p>
     Vyňal som z noše dve vrecká, do ktorých sme mláďatá chytro   zastrčili. Padua jedno, ja druhé. Vrecko prehodil som cez plece, a už   sme sa brali s toho miesta, ako ozajstní zlodeji detí, s korisťou vo   vreciach. Padua pojal priviazaných psov a celá naša skupinka sa   strácala v stmievajúcom sa pra­lese.
    </tei:p>
    <tei:p>
     — Padua môj, kde budeme nocovať?
    </tei:p>
    <tei:p>
     Padua nevedel.
    </tei:p>
    <tei:p>
     Držali sme sa chodníkov, ktoré zvieratá vyšliapaly, a šli sme   neúnavne nocou a nocou. Psi nás viedli veľmi dobre. Ich zvieracie   tušenie viedlo ich po chodníčkoch, ktoré boly najschodnejšie a   najpriamejšie. Na obojky sme im priviazali dlhý ohybný prút, keď sme   ich boli postavili pekne v rade, aby sa nepredbehávali a   nezachytávali povrázkami do koreňov a podrastu. Lebo psi, keď sú   traja na rovnako dlhých povrázkoch, všetci chcú byť vpredu, všetci   chcú viesť a vyhľadať najlepší chodníček, aby takto uplatnili svoj   vrodený pud. Ale prútom sme ich prinútili, že jeden išiel vpredu,   druhý za ním a tretí hneď za druhým.
    </tei:p>
    <tei:p>
     Ťažko si predstaviť noc v pralese, kto ju ne­pozná. Naokolo zverina   šelesti tajomne a zlovestne. Tygri vrčia a skučia v ťažkej tme pod   stro­mami, niekedy ani nie ďaleko od nášho chodníka. A keď sa im naši   malí tygri tlmene ohlásili, tu vždy som mal dojem, že sa veľmi chytro   blíži po­sledná naša minúta. Počul som dopadať ťažké telá v mohutných   skokoch, prelamovať konáre, skučať a vrčať napravo i naľavo, ako by   sme sa boli ocitli v prsteni najstarších dravcov, ktorí sa chystajú   napadnúť našu skupinku a rozvláčiť na kúsky po húštinách pralesa. V   taký čas sme zarevali s Paduom z plných pľúc, — takto asi reval   pračlovek, keď bol v najväčšom nebezpečenstve, — psi prenikavo   zaštekali a aby zastrašujúci účinok bol ešte väčší, vystrelil som   občas do húštiny tým smerom, kde bol pohyb najzjavnejší. Hoci sme už   veľmi dlho putovali a nič sa nám nestalo, nemal som ná deje, že by   sme sa dostali živí a zdraví až na ko­niec pralesa. Ak by zvieratá   boly navykly na svetlo reflektora, ktoré ich jednako len   zastrašovalo, boli by sme stratení.
    </tei:p>
    <tei:p>
     Odrazu som začul štekať lietajúce líšky. Sú to upírom podobní   netopierí s líščou hlavou, veľkí noční letúni. Ich štekanie malo   znamenať, že od konca pralesa nie sme ďaleko, lebo netopierí   naj­radšej poletujú nad čistinami, v hustom pralese nemôžu sa   pohybovať. Dobre som tušil. Na pä- desiat krokov pred nami nás čakala   naša lúčina. Vyšli sme z pralesa práve nad malým jazierkom, pri   ktorom sa motaly .dva-tri páry šakalov. Šakalí sa rozutekali   pastvinou a z diaľky bolo počuť ich nepríjemné, zavýjavé   štekanie.
    </tei:p>
    <tei:p>
     Vydýchli sme si zhlboka. Od radosti všetkých troch psov som   potľapkal a po stískal. Len im sme mohli ďakovať, že sme sa z pralesa   vymotali tak chytro a šťastne. Psi vycítili, kade je najkratšia a   najlepšia cesta domov.
    </tei:p>
    <tei:p>
     V tábore som rozkázal zavreť malých tygrov do primeranej klietky a   umiestiť ich v predizbe, medzi nocľahárňou a mojou izbou. Kázal som   psov na­kŕmiť a zatvoriť, naklásť strážne ohne na troch miestach pred   chalupou. Bolo treba sa obávať, že rimau príde do tábora po našich   stopách a bude hľadať svoje ukradnuté deti. Chlapi, vždy po dva­ja,   mali ohne udržiavať do samého svitu a strážiť tábor s puškou pri   ruke. A kým na dvore všakoví netopieri poletúvali ponad strážne ohne,   šakali a diví psi zavýjali pri jazierku, Padua a ja sme sa vrhli na   ležiská a už nás nebolo na tomto svete. Hneď nás prijali do krajiny   krajšieho života, do krajiny snov a krásnych zázrakov. Lebo do nej   majú prístup všetci ukonaní, ktorí si odpočinok zaslúžia.
    </tei:p>
   </tei:div>
   <tei:div type="chapter">
    <tei:head>
     Pri nočných ohňoch.
    </tei:head>
    <tei:p>
     Prebudil som sa veru neskoro. Slnko stálo vy­soko nad horou,   horúčosti pribúdalo; šiel som sa okúpať do rieky a osviežiť si   ukonané údy.
    </tei:p>
    <tei:p>
     Na dvore Padua sa shováral s ostatnými ľuďmi. Sedeli v kruhu, v   tôni stromov, pokyvovali hlava­mi a tajomne si rozprávali.
    </tei:p>
    <tei:p>
     Stalo sa vám niečo, mládenci?
    </tei:p>
    <tei:p>
     Nič sa im nestalo, rozprávali mi, iba velikánsky tyger ich mátožil   celú noc. Obchádzal okolo tá­bora, k ohňu sa približoval a skučal, A   bol to tyger veľmi podivný, akého ešte ani nevideli. Keď mal papuľu   otvorenú, trčal mu z nej krvavý ja­zyk. Celú noc boli všetci na   nohách, ani jeden z nich oka nezažmúril.
    </tei:p>
    <tei:p>
     Prečo ste nestrieľali?
    </tei:p>
    <tei:p>
     Nemohli strieľať, odpovedali všetci odrazu. Tyger istotne veľmi   dobre pozná človeka a jeho zbrane, vie sa proti nim veľmi dobre   chrániť. Zja­vuje sa vždy na inom mieste, vždy len na chvíľu, aj to   len hlavu vystrčí a zasa zmizne. A pokiaľ človek drží pušku na   prsiach, prichystanú na vý­strel, tyger sa vtedy ukryje v húštine a   neukáže sa dotiaľ, kým človek nespustí pušku povedľa seba.
    </tei:p>
    <tei:p>
     Nepovedal som nič, aby som chlapov nepostrašil, ale bolo mi celkom   jasné, že nočný hosť mo­hol byť len tyger-ľudožrút. Vybrali sme mu   mlá­ďatá, kým sháňal po pralese za korisťou. A keď sa k svojmu brlohu   vrátil, mláďatá nenašiel, po­bral sa po našich stopách a sledoval nás   až do tá­bora. Vie veľmi dobre, že jeho deti sú v našom zajatí, preto   sa tak odvážne približoval až k stráž­nym ohňom. Nemožno pochybovať o   tom, že ich aj zavoňal, ba možno, že sa mu aj ohlásily. Mô­žeme ho   očakávať teraz každú budúcu noc. Neprí­jemná udalosť, ale má svoju   dobrú stránku: zlosť ľudožrúta sme obrátili proti sebe. Dobrí ľudia v   kampongu budú mať od neho svätý pokoj. A takto je to spravedlivé. My   máme strelné zbrane, ľahšie ho premôžeme, ako úbohí domorodci so   svojimi kopijami.
    </tei:p>
    <tei:p>
     Išiel som k vode a premýšľal. Vždy iba o tygrovi. Prišla mi na um   smelá myšlienka: chytiť ho živého. Chytiť, poviazať a ukázať ho   domorodcom z kamponga, aby na vlastné oči videli, že človek sa nemá   tygra poverčive báť, lebo človek je silnejší ako ktorýkoľvek dravec.   Silnejší umom a rozvahou.
    </tei:p>
    <tei:p>
     Keď som sa od rieky vrátil, oznámil som chla­pom svoje rozhodnutie:   nikto z nás nesmie tygra zastreliť. Musíme ho chytiť živého. Ako sa   to sta­ne, o tom sa ešte dohovoríme. Máme na to dosť času do   večera.
    </tei:p>
    <tei:p>
     Odpoludnia sme nastavali slučiek zo silných po­vrazov na mnohých   miestach okolo tábora. Ak rimau príde, a celkom iste môžeme s tým   rátať, musel by byť najprefíkanejším tygrom na svete, aby sa do   niektorej nezachytil. A potom si už s ním poradíme.
    </tei:p>
    <tei:p>
     Keďže do večera bolo ešte ďaleko, zachytil som Paduu na malú   vychádzku do pralesa. Zamierili sme smerom, kadiaľ sme ešte nikdy   nechodili: najprv k rieke a odtiaľ zvieracímí chodníčkami na   severozápad.
    </tei:p>
    <tei:p>
     Mohly byť asi štyri hodiny odpoludnia, keď sme sa vymotali z   pralesa na krásnu čistinu, porastenú riedkym krovím a obrúbenú hustým   ne­dotknutým pralesom. Stáli sme ešte medzi stro­mami, chceli sme si   čistinu prezreť, či neuzreme na nej niečo neobyčajné. Pred nami, z   húštiny di­vého krovia, trčalo rozpukané skalisko, na ktoré sa   prisávaly pijavice ako palec hrubé. Len tak bez­myšlienkovite som   stúpil pravou nohou na skalu a kolbou pušky som na ňu poklepal. A   vtedy sme obidvaja s Paduom od ľ temer odpadli: skalisko sa   zdvihlo, zatrúbilo a vychytilo sa krížom cez čistinu. Skalisko   dostalo nohy!
    </tei:p>
    <tei:p>
     Skočili sme s Paduom nazpäť do lesa a odtiaľ sme zistili, že to   nebola skala, ale spiaci slon. Z di­vého krovia popri hore   povyskakovalo ešte nie­koľko slonov, otriasli so seba nacicané   pijavice a útekom zaborili sa do pralesa. Kade sa prevalili, polámali   podrast i menšie stromy a preťali pekné tunele cez húštinu.
    </tei:p>
    <tei:p>
     Ja sa už naozaj viem poriadne naľakať, ale takto som sa ešte nikdy   nenaľakal, povedal som Paduovi, keď lomoz po utekajúcich slonoch zasa   utíchol.
    </tei:p>
    <tei:p>
     Skúmali sme čistinu, aké zvieratá sa na nej pre­mávajú. Podľa stôp   a trusu chodieval sem aj no­sorožec. Toto zviera, ako prírodovedci   tvrdia, má svoje stále hnojisko, na ktoré sa často vracia. Ak je to   pravda, mohli by sme si na neho postriehnuť.
    </tei:p>
    <tei:p>
     Okrem nosorožích stôp sme našli aj stopy tapí­rov, staršie stopy   jeleňa, divých svíň a rozličných menších i väčších dravcov.
    </tei:p>
    <tei:p>
     Požehnaný kút, — myslel som si, hľadajúc prí­činu, prečo vlastne   tieto rozličné zvieratá prechá­dzajú práve touto čistinou.
    </tei:p>
    <tei:p>
     Vysvetlenie nájsť nebolo ťažko: rieka bola na­blízku, chodníčky   zveriny cez čistinu smerovaly k nej. Čistina bola mostom k vode pre   byľožravcov, za ktorými zas prichádzali mäsožravci striehnuť na   korisť.
    </tei:p>
    <tei:p>
     Na stromoch odpočívaly opice. Lenivo ako ro­zospaté deti.   Prebúdzali sme ich tak, že sme vyha­dzovali do nich úlomky konárov a   všakové plody ovocia. Opice precítly, začaly na nás štebotavo   nadávať, poskakovať po stromoch, odlamovať ha­lúzky a spúšťať nám na   hlavy. Veselo sme sa za­bávali na tejto srdnatosti opíc. Bolo ich   toľko dru­hov, že som všetky ani nepoznal: kabóca, siamang, ungk a   mnoho iných.
    </tei:p>
    <tei:p>
     Slnce chytro prebehlo za hory, ani sme sa nena­zdali. Iba keď   nosoroží vtáci zatrepotali nám krí­dlami ponad hlavy, uvedomili sme   si, že sa blíži večer, že prales sa už zasa prebúdza. Škrek,   trú­benie, jajkanie a ujúkanie začalo doliehať so všet­kých strán.
    </tei:p>
    <tei:p>
     Pozreli sme si s Paduom do očí, ako by sme sa boli chceli druh   druha opýtať, či ideme domov, alebo ostaneme? A videli sme si v   očiach navzá­jom, že sa nám veru do tábora nechce ísť. Naka­zili sme sa   včerajšou potulkou v pralese, chceli sme i dnes podstupovať vzrušenie   pod tajomnými krídlami noci.
    </tei:p>
    <tei:p>
     — Ostaňme aspoň cez večer. Reflektor máme, nič sa nám nemôže stať,   — povedal som Paduovi.
    </tei:p>
    <tei:p>
     Na objemnom bútľavom strome, asi štyri metre nad zemou, upravili   sme si prostý úkryt: niekoľ­ko konárov s listím pretiahli sme okolo   seba tak, aby nás nebolo videť. A usadili sme sa na hrubých haluziach   stromu.
    </tei:p>
    <tei:p>
     Svietil nám mesiac, chystajúci sa zapadnúť ešte vo večerných   hodinách. Mysleli sme, že sa ničoho nedočkáme pri jeho svite; mesiac   zapadne a na či­stinu sa zavalí tma, môžu sa tam potom potulovať   najpodivnejšie zvieratá, neuvidíme z nich ani srsti.
    </tei:p>
    <tei:p>
     Ale zvieratá sa dlho neskrývaly. Najsamprv ša­kalí pochodili po   čistine, po dvoja alebo po traja. Potom čistina bola dosť dlho   prázdna. Po tejto prestávke sa blížil praskot, zavinený chodom   ťaž­ších zvierat. Praskot utíchol, na čistine sa zjavili dvaja tapíri,   náhlivo sbierali popadané ovocie, po- pásli sa na kraji hory a znova   do nej vklzli.
    </tei:p>
    <tei:p>
     — Poďme, Padua! Čaká nás ešte iná robota. Príde rimau s vyplazeným   jazykom, musíme ho, ako sa patrí, privítať.
    </tei:p>
    <tei:p>
     Sišli sme so stromu a ponáhľali sme sa do tá­bora. Na dvore, na   troch miestach, už veselo blkotaly strážne ohne mojich chlapov, na   ktorých si pripekali voňavé mäso — tento raz z akejsi anti­lopy.
    </tei:p>
    <tei:p>
     Noc bola tmavá ako čierna ťarcha. Driemali sme okolo ohňov. Padua   držal v rukách jednu pušku, ja druhú. Ostatní chlapi odpočívali so   sekerkami, povrazmi a kopijami pri bokoch, čakali sme na ľudožrúta,   ale neprichádzal.
    </tei:p>
    <tei:p>
     Tretí oheň v južnom rohu dvora vyhasínal. Padua sa zdvihol bez   slova a zakráčal k nemu. Chcel ho oživiť, priložiť naň niekoľko kusov   dreva.
    </tei:p>
    <tei:p>
     Krovie blízo tretieho ohniska sa zatriaslo a za- prašťalo, mohutný   tyger sa vyhodil z neho do výšky priamo na Paduu, ale s tygrom   zároveň vyletel aj povraz do povetria, napäl sa silným šklb­nutím, až   suché konáre spŕchly so stromu, na kto­rom bol uviazaný, a strhol   tygra nazad.
    </tei:p>
    <tei:p>
     Padua stál ako omámený, obracajúc pušku k tygrovi trasúcimi sa   rukami.
    </tei:p>
    <tei:p>
     — Nestrieľaj, bratku, máme ho v slučke! — volal som na poľakaného   Paduu.
    </tei:p>
    <tei:p>
     A tak aj bolo. Ľudožravá potvora sa chytila za hrdlo do slučky zo   silného povrazu. Kto vie, koľ­ké hodiny striehla nepohnute v kroví na   chvíľu, keď bude môcť skočiť, jedného z nás uchytiť a zmiznúť s ním v   tmavom pralese. A chvíľa na­dišla, keď sa Padua pobral priložiť na   oheň. Ne­byť šťastnej náhody, že dravec skočil práve cez chodníček, na   ktorý sme nastavili slučku, Padua by už sotva bol medzi nami. Skok   tygra bol taký mohutný a istý, že zviera bolo celkom nad Paduovou   hlavou, keď sa povraz zakosílil a strhol ho k zemi. Zadné nohy tygra,   ktoré, ako keď bič praskne, mocnou sotrvačnosťou vyhodily sa do   povetria, zasiahly ešte Paduu na chrbte. Na šťa­stie vôbec ho   neporanily.
    </tei:p>
    <tei:p>
     — Povrazy sem, ideme ho lapať! — kričal som na chlapov, ktorí ako   gumové báby poskákali na nohy.
    </tei:p>
    <tei:p>
     Posvietili sme si na dravca reflektorom. Dusil sa, metal a šklbal,   až sa strom s povrazom pohy­boval, potom vybuchovaly z neho   priškrtené, pretrhávané a prerývané hlasy. Oči mal vyvalené, blýskaly   sa zeleným ohňom smrti a z otvorenej papule mu kvapkaly krvavé peny.   Chvíľami zachrčal; stlačené povetrie mu vybuchlo z hrtana; to sa   prehodil na chrbát, zasa na brucho, rozhodiac laby naširoko. Hrôza   nás chytala všetkých pri po­hľade na netvora, ktorý tak strašne   zápasil so smrťou.
    </tei:p>
    <tei:p>
     Počkáme, kým ustane a potom povrazy na nehol hovoril som   rozrušeným chlapom.
    </tei:p>
    <tei:p>
     Tyger vtom napäl celú svoju obrovskú silu a hodil sa medzi nás.   Povraz sa pretrhol, my sme sa rozpŕchli na všetky strany, ako kuratá,   keď ja­strab nečakane šibne medzi ne. Ja som zaskočil do krovia za   tretím ohňom a odtiaľ som pozeral, ako sa tyger tacká, podobný   smrtiacemu straši­dlu, krížom cez náš dvor, s odtrhnutou slučkou na   hrdle. Papuľa krvavo spenená, oči vyvalené a stu­dené ako zo skla, iba   čo zelené iskry sršaly z nich.
    </tei:p>
    <tei:p>
     Tie oči iste nevidely, kade vedie cesta domov a kde stoja dvojnohí   nepriatelia ľudožrúta, lebo dravec tackavým krokom dobehol až   naprostred dvora, tam sa buchol hlavou do psej búdy, v kto­rej   zjajkali psi ako v hodine smrti. Tam akoby sa mu povraz na krku bol   uvolnil, zatriasol sa, scvrknutý hrudník sa rozšíril; obskočil búdu,   troj­metrovými skokmi prehnal sa cez dvor a zmi­zol pod stromami   pralesa. Dvaja z mojich chla­pov sa skryli na kraji lesa práve na tom   mieste, kade tyger utekal, vyleteli na stromy s takou rýchlo­sťou, že   by sa za ňu nemusela hanbiť ani stará opica.
    </tei:p>
    <tei:p>
     Ušiel nám! Ušiel nám! — horekoval som po dvore, ľutujúc v duchu,   že som vyčkával, kým sa dravec ukoná, a nechytil som sa hneď omotávať   ho do povrazov. — Sem sa, chlapci, okolo mňa, rimau je už ďaleko!
    </tei:p>
    <tei:p>
     Rozpŕchnutí chlapi vyťahovali sa z krovia po jednom, po dvoch.   Niektorí sliezli so stromov, ba náš Malako vyzrel oblokom z   nocľahárne. Ani som nezbadal, ako a kedy sa ta dostal.
    </tei:p>
    <tei:p>
     Tej noci môžeme pokojne spať, rimau už iste nepríde. Potrestali   sme ho krátkym obesením za všetky zločiny, ktoré popáchal. Hrtan ho   bude boleť iste niekoľko dní, bude sa liečiť, polihovať, vyhrievať na   slnku a za ten čas iste budeme mať od neho pokoj. Poberte sa spať,   všetci, aj ja prí­dem za vami.
    </tei:p>
    <tei:p>
     Chlapi si políhali, ja som obišiel všetky klietky. Tygrom   znepokojený leopard sa hniezdil v svojej klietke, fučal, papuľu   otváral a ticho vrčal. Upíri sa plazili na dne svojej klietky. Nazrel   som i do psej búdy: moji havkáči mali zimničnú triašku. Drvilo ich,   až sa búda otriasala, preto sa túlili do kopy v zadnom rohu búdy. A   napokom, vchá­dzajúc do predizby, nazrel som aj na malých chlpáňov, na   ukradnuté deti krvilačnej matky. Spaly tíško, opreté druh o druha.   Jedno pootvorilo očká, len tak dopoly, druhé zdvihlo hlávku a udivené   pozrelo do svetla lampáša.
    </tei:p>
    <tei:p>
     — Dobrú noc, krásne potvorky, z ktorých mali vyrásť zločinci   divočín, dobrú noc!
    </tei:p>
    <tei:p>
     Zavrel som dvere, zahasil lampáš, sňal klobúk, pušku zavesil nad   ležisko a hodil som sa do tvr­dého spania.
    </tei:p>
   </tei:div>
   <tei:div type="chapter">
    <tei:head>
     Nemilé objatie.
    </tei:head>
    <tei:p>
     Prvá noc, druhá noc, tretia noc, — rimau neprichádzal. Radostne   nám bolo ako malým deťom, iba sme halaškovali po okolí, šantili a   poľovali na škodlivejšie a menejcenné zvieratá, ktorými sme kŕmili   nášho zajatca, čierneho leoparda.
    </tei:p>
    <tei:p>
     Hrával som sa s malými tygrami. Vždy som mal dojem, že sa hrám s   mladými mačiatkami, iba že tieto boly omnoho väčšie a nerozumely   žartu v takej miere, ako krotké domáce mačky. Člo­vek ich prevalí na   chrbát, rukou po brušku pošudruje a vtedy mu tygríčatá obyčajne zatnú   pazú­riky do kože, alebo mu do prstov bolestne za­hryznú. A to všetko   iba zo žartu, zo samopaše. Potom, pravda, dostanú po bunde tenkým a   ľah­kým remencom, ktorý viac práska, ako udiera, aby sa tygríčatá   naučily trochu jemnejším žartom. Nebude to tak skoro. Ešte mnoho vody   stečie dolu riekou Indragiri, kým sa tieto dve pozlátené zvieratká   naučia, ako možno s človekom neškodne žartovať.
    </tei:p>
    <tei:p>
     Mladí tygri dostávali iba pripečené mäso. Tým som chcel zmeniť a   skrotiť ich krvilačnú povahu, ktorú zdedili po svojich divých   rodičoch.
    </tei:p>
    <tei:p>
     Okrem týchto zábav som si našiel i novú a uži­točnú zábavku: učil   som sa hádzať slučku na diaľ­ku. V Amerike to nazývajú hádzaním lasa.   Bolo to naoko ako detské zabíjanie času, ale v skutoč­nosti chytač   zverov bez hádzania povrazom sa ťažko zaobíde. Chýbala mi táto   obratnosť pri každej príležitosti. Bol som presvedčený, že keby som   bol vedel hádzať slučku hneď v prvé dni, ako sme tábor v divočinách   Sumatry postavili, mohol som za krátky čas nachytať omnoho viac   zverov, ako som ich nachytal.
    </tei:p>
    <tei:p>
     Obratnosť v hádzaní povraza osvojoval som si pomerne veľmi chytro.   Najprv Padua bol mojím cieľom; chytal som ho na slučku zprvoti pri   mier­nom pohybe, neskôr už v behu, potom už aj pri prudkých skokoch   sem a ta. Radoval som sa tejto svojej obratnosti. Veď tým som sa   vlastne oboha­til o vážny spôsob pri chytaní zveri.
    </tei:p>
    <tei:p>
     Moji chlapi tiež prišli na spôsob, ako si sprí­jemniť čas odpočinku   v divočine. Pri jazierku bol hájik krásnych datľových paliem,   niektoré medzi nimi boly mladušké, čo znamenalo, že miazga v nich   prúdi veľmi bujne. Moji poľovníci, figliari, poznali vlastnosť tejto   miazgy: keď vraj miazga datľovej palmy za čas kysne, stane sa omamným   nápojom, od ktorého sa Človek ľahko podnapije. Nuž hlúposť nad   hlúposti: opíjať sa vtedy, keď človek môže ostať triezvy. Voliť si   bez vážnej prí­činy a dobrovoľne horší stav opilosti od lepšieho   triezveho. Ale moji ľudia boli už takí, že som ich nevedel odlúčiť od   niektorých zlozvykov. Teda vybrali sa s nádobami k jazierku, navŕtali   mladé datľové palmy vo výške troch i štyroch metrov nad zemou,   vsadili do dierok rúročky, pod rúročky priviazali hrnce, aby miazga   stromov do nich kvapkala. Vysmieval som sa im, že sa majú načakať,   kým sa hrnce naplnia miazgou. Abyže im dažďa do nich napršalo! Mohli   by sa ho nastrebať, aspoň by im neuškodil na zdraví.
    </tei:p>
    <tei:p>
     Dostali sme, i nečakanú a príjemnú návštevu: prišla skupinka   domorodcov z kamponga, šesť mužských s náčelníkom, dipatim v čele.   Prišli sa mi poďakovať, že som ich oslobodil od ľudožravého tygra,   pred ktorým sa celá osádka triasla. Boli presvedčení, že som tygra   zastrelil ešte toho dňa, keď som sa vybral so psami po jeho sto­pách,   lebo tyger sa od tých čias v kampongu ne­ukázal. Na znak vďačnosti   priviedli mi krásneho hrivnatého jeleňa, krotkého ako mladé   jahniaíko. Chytili ho vraj pred rokom ako mláďa, od tých čias ho   opatrujú popri domácom statku. Chodieva s čriedami na pašu a na útek   ani nepomyslí. Je­leň bol srsti šedivokávovej, na krku mal krásnu   hrivu a cez chrbát tmavý pruh. Trojvýsadné pa­rohy okrášľovaly mu   hlavu a boly pekne vyvinuté.
    </tei:p>
    <tei:p>
     Akokoľvek sa mi zviera páčilo, akokoľvek by som ho rád bol zaradil   medzi obyvateľov svojho zverínca, nemohol som nepriznať dipatimu, že   si krásneho jeleňa nezaslúžim, lebo ľudožravý rimau ešte nie je   mŕtvy. Ukázal som mu mláďatá, ktoré som tygrovi odňal, ukázal som mu   strom, na kto­rom ešte i teraz visel kus povraza zo slučky, s ktorou   priškrtený rimau zutekal, a rozpovedal som celý prípad, ako sme   chceli chytiť tygra ži­vého.
    </tei:p>
    <tei:p>
     Dipati neprestával prosiť, aby som jeleňa pri­jal. Bol presvedčený,   že jeho kampong bude mať v budúcnosti od tygra pokoj, keď mláďatá sú   v mojom zajatí. Tyger vraj bude chodiť do môjho tábora do tých čias,   kým ho neusmrtím.
    </tei:p>
    <tei:p>
     Na otázku, ako potrafil do tábora, odpovedal, že najprv vyslal   dvoch chlapov na výzvedy, aby zistili, kde biely človek býva. Chlapi   našli moje stopy na lúčine pri jazierku, išli po nich, a tak ob­javili   môj tábor.
    </tei:p>
    <tei:p>
     Poďakoval som sa za dar a ubezpečil som do­morodcov, že ak sa tyger   ešte raz pri mojom tá­bore ukáže, dostanem ho celkom iste živého alebo   mŕtveho. Pri odchode vyprevadil som ich až k jazierku a vrátil som sa   do tábora. Po krátkom uva­žovaní som sa chytil so svojimi chlapmi   stavať neveľký chliev pre nového člena nášho zverínca, a to i preto,   aby som ho chránil pred dravcami, i preto, aby mi jeleň neušiel. Lebo   neverím týmto parohatým figliarom ani vtedy, keď naozaj z ruky žerú a   so psami spávajú. Človek sa v nich nikdy nevyzná. Taký krotký jeleň   zrazu si čosi zmyslí, vychytí sa a skokom zmizne do divočín, ako   zja­venie. V jednej minúte stane sa z neho divé, ne­skrotné zviera.   Stáva sa to vtedy, keď ho divočina zavolá a on počuje jej hlas.
    </tei:p>
    <tei:p>
     Chliev sme postavili pred mojím oblôčikom, zo silných brván,   strechu z bambusových žrdi, ktoré sme lianami mocne posväzovali a   pokryli ju veľ­kými palmovými listami. Jeleň bol tu dostatočne   d od leoparda, jeho znepokojujúce vrčanie len slabo   doliehalo do chlievika. A dbali sme aj na to, aby chliev bol čo naj   ďalej od stromov pralesa. Človek nikdy nevie, aká pliaga sa môže v   húšti skrývať a prípadne vlámať sa k jeleňovi, keď bu­deme spať. Ľahko   sme ho dostali a ešte ľahšie by sme ho mohli stratiť.
    </tei:p>
    <tei:p>
     Prešla štvrtá noc, nový deň zasvitol, a tyger sa len neukázal.
    </tei:p>
    <tei:p>
     — Zhynul? Nezhynul? — hútal som. Či to krát­ke obesenie nebolo   preňho smrteľné? Chudák, ne­borák!
    </tei:p>
    <tei:p>
     Zahvízdal som na Paduu, podal som mu reflek­tor a povrazy, ozbrojil   som sa puškou a išli sme popozerať džungľu na západ od jazierka, kde   sme boli chytili čierneho leoparda. Cestu sme už znali, nebolo ťažko   dostať sa na miesto. Divočina spala, ako vždy za horúceho dňa, iba   my, dvojnohí blu­dári, hrešili sme proti vláde pokoja a odpočinku.
    </tei:p>
    <tei:p>
     V odpoludňajších hodinách nebo sa začalo od západu zaťahovať.   Povetrie sa stalo o niečo dusnejším, ale páľčivé pôsobenie slnca   prestalo, preto pohyb zverstva začal sa skôr ako inokedy.
    </tei:p>
    <tei:p>
     Spytoval som sa Paduu, či by nebolo dobre za­čať konečne chytať aj   opice. Padua myslel, že na to máme dosť času až potom, keď už budeme   vzác­nejšími zvermi zásobení. Opíc je všade dosť, až primnoho, aké si   len človek zažiada, chytajú sa pomerne ľahko, môžeme túto prácu smelo   odložiť na pozdejšie. Iba by sme si zväčšili starosti a narobili   oštary, keby sme už teraz nachytali najroz­ličnejších opíc a uväznili   ich v tábore. Museli by sme ich kŕmiť a opatrovať, a to veru nie je   ma­ličkosť.
    </tei:p>
    <tei:p>
     Prešli sme popri strome, s ktorého som sostrelil čierneho   leoparda, obišli sme bambusovú džungľu a kráčali sme k pralesu. Od   pralesa delila nás džungľa všakového divého krovia, ktorým sme sa   museli predierať. Ja som išiel svojím chodníčkom, Padua tiež svojím.   Tento môj druh nerád sa uspo­kojoval s tým, že by mal kráčať niekomu   za pä­tami a mal by sa dať viesť. Vždy sa rád odtúlal, keď to len bolo   možné, išiel sám tým smerom, ktorý sme si vytýčili, hoci bezpečnejšie   by mu bolo ostať pod mojou ochranou a pod ochranou mojej pušky. V   tomto ohľade bol nenapraviteľný.
    </tei:p>
    <tei:p>
     Približoval som sa ku koncu džungle, kde sa za­čínal prales. Padua,   ako som usúdil podľa šuchotania krovia, kráčal napravo odo mňa a   mohol byť niekoľko krokov predo mnou. Začul som ostré, prenikavé   syčanie. Nemohol som hneď usúdiť, s ktorej strany prichádza, preto   som zastal a načúval.
    </tei:p>
    <tei:p>
     Ešte niekoľko minút ubehlo, krovie šelestilo, ako sa Padua ním   predieral, potom utíchlo a ozval sa zúfalý rev Paduu od pralesa.
    </tei:p>
    <tei:p>
     Letel som ta ako bez duše, krížom cez kroviská, cez tŕnie a   haluzie. Nosorožec by ma v tomto lo­moze iste nebol prekabátil. Došiel   som k prvým stromom pralesa a odbočil som napravo, krížom cez korene   stromov, odkiaľ rev prichádzal. Popod visiace haluzie som zazrel   Paduu asi na dvacať krokov pred sebou, ako stojí a napína všetky   sily, aby sa s miesta odtrhol. A zazrel som aj hada, pytona,   zachyteného na strome, ktorý objímal Paduu chvo­stom okolo pŕs a   usiloval sa pritiahnuť ho k stromu.
    </tei:p>
    <tei:p>
     Zdvojnásobil som rýchlosť behu, pritom som sa so dva razy   zaplietol a prevalil na tvár, doškria- faal a dokrvavil, ale dobehol   som neskoro. Padua posbieral všetky sily, vzoprel sa a hada natiahol.   Pritom sa mu podarilo dosiahnuť rukami silné korene najbližšieho   stromu, do ktorých sa zachy­til. Takto vyvinul silu dvojnásobnú, ku   koreňom sa pritiahol, hada so stromu odtrhol a niekoľkými skokmi   zutekal s bojišťa.
    </tei:p>
    <tei:p>
     Padua, Padua, tu som! — volal som na neho, aby mi nezutekal a   prípadne nenaskočil zasa do nového nebezpečenstva.
    </tei:p>
    <tei:p>
     Počul moje volanie, obrátil sa a pribehol ako zjašený. Triaška ním   lomcovala, pot s nebo kvap­kal a krvou podbehnuté oči mu vychádzaly z   ja­môk. Temer som sa ho naľakal.
    </tei:p>
    <tei:p>
     Ular-ular ma chytil, ale som ho odtrhol, — rozprával mi trhano a   dýchavičné.— Odprvoti ti hovorím, aby si nebrúsil sám a neodchádzal   odo mňa, lebo raz zle pochodíš! — zahromžil som na neho mrzuto. — A   kde je ular-ular?
    </tei:p>
    <tei:p>
     Prehľadali sme krovie pod stromom, pod kto­rým sa zápas odohral,   ale pytona už nikde nebolo. Nazrel som do stromu, ktorý bol taký   bútľavý, že by si v ňom traja chlapi pohodlne posedeli: py­tona tam   nebolo, ale presvedčil som sa, že diera je vyklzaná a vyležaná, teda   had pravdepodobne chodieva spávať do stromu. Dobre je to vedeť,   prídeme ho raz navštíviť.
    </tei:p>
    <tei:p>
     Divné mi bolo, že pyton napadol človeka. Je to dosť neobyčajný   prípad. Musel byť neobyčajne hladný, inak si to neviem vysvetliť. A   divné mi bolo i to, že Paduu nepremohol. Veď taký py­ton rozdrúzga   omnoho silnejšieho tvora, ako je človek.
    </tei:p>
    <tei:p>
     Padua, lepší znalec života v divočinách, vysvet­lil mi príhodu   takto: ular-ular sa spustil na neho chvostom, objal ho okolo pŕs a   chcel ho strhnúť k stromu. Padua vedel, že ak sa mu to podarí, bude   stratený. Lebo náhle sa tento had dva razy omoce okolo tela nejakého   živočícha, azda niet takých silných kostí, ktoré by nerozdrúzgal.   Preto sa Padua usiloval hada od stromu odtrhnúť.
    </tei:p>
    <tei:p>
     Podarilo sa mu to horko-ťažko. Lenčo pytonova hlava spadla na zem,   rýchle Paduu pustil, strhol chvost k hlave, skrútil sa, aby mohol   svoju obeť napadnúť znova, ale Padua za ten čas zmizol v kroví.
    </tei:p>
    <tei:p>
     — Počkáme si na neho, — hovoril som Paduovi a zabočili sme znova   do džungle zpod týchto ne­príjemných stromov pralesa, lebo som sa pod   nimi necítil dobre. V každej chvíli som očakával, že so starých   stromov sa spustí na mňa nejaká obludná klobása a pogniavi mi kosti   na kašu.
    </tei:p>
    <tei:p>
     Zašli sme asi na päťsto krokov na západ, džun­gľa tam bola redšia,   krovie menšie a roztratené. Zavinila to akiste zem, ktorá tu bola   suchšia a ja­lovej šla. Aby sme sa pokojnejšie mohli usadiť a dovideť   čo naj ďalej, vyškriabali sme sa na košatý strom, ktorý som najprv,   pravda, dobre poobze­ral, Či nelozia po ňom niekoľkometroví hadi.
    </tei:p>
    <tei:p>
     Shovárali sme sa ticho, čo nám ešte vo zverínci chýba, čo všetko   máme ešte pochytať. Potom sme začali pečlive pozorovať celé okolie,   lebo sy­čanie ular-ulara sa ozvalo znova. Kdesi v miestach medzi nami   a pralesom, teda ani nie ďaleko. Sy­čanie potom utíchlo.
    </tei:p>
    <tei:p>
     Padua ma mlčky chytil za plece a ukázal mi na istý bod. Zpod   stromov pralesa vyzerala hlava škvrnitého leoparda, obzerala sa sem a   ta, uši sa zaostrovaly a nozdry rozširovaly. Dravec ňuchal povetrie a   hľadal korisť. Potom ľahučkým sko­kom vyniesol sa zpod stromov a   jastriac očami na všetky strany, blížil sa voľným krokom priamo k   nám.
    </tei:p>
    <tei:p>
     Myslel som, ak sa k nám dostatočne priblíži, pokúsim sa hodiť na   neho slučku z povraza. Ale nestalo sa tak. Museli sme sa stať   svedkami hroz­nejšej udalosti:
    </tei:p>
    <tei:p>
     Asi na pädesiat krokov pred nami vyšvihla sa z trávy hlava   ular-ulara a rýchlo sťa blesk zachy­tila sa na leopardovom krku.   Leopard zavrčal, chcel odskočiť, ale papuľa obrovského hada sa mu tak   mocne zatínala do krku, že sa mu to nepo­darilo. Za hlavou sa zvlnilo   hneď telo pytona, pre­hodilo sa cez chrbát leoparda a začalo sa okolo   neho omotávať.
    </tei:p>
    <tei:p>
     Leopard za hrozného vrčania a skuvíňania kle­sol pod veľkou ťarchou   obrovského hada. Obruče hadieho tela sa zhusťovaly, bolo ich čoraz   viac, napokon leoparda úplne pokryly, bolo mu videť iba chvost. Jeho   vrčanie bolo slabšie a slabšie, napokon celkom zatíchlo.
    </tei:p>
    <tei:p>
     On je to, ular-ular, ktorý ma chcel zabiť! — prehovoril Padua   vzrušený a ponáhľal sa k stro­mu.
    </tei:p>
    <tei:p>
     Počkaj, Padua! Pomstiť sa nesmieš na zvie­rati, ktoré len vtedy   zabíja, keď je veľmi hladné. Ja sa budem pomstiť na tygrovi, ktorý   zabíja vždy z akejsi pudovej zločinnosti, ale pytonovi nemohol by som   ublížiť, najmä keď ťa iba chcel zjesť, ale ťa nezjedol. Súhlasím s   tým, aby sme zašli k nemu, ale ak ho nebudeme vládať chytiť,   nezabíjaj­me ho. Nech si leoparda prehltne, bude potom spať v svojom   strome, ako drevený drúk, mô­žeme si prísť poň zajtra s otatnými   druhmi z tá­bora.
    </tei:p>
    <tei:p>
     Padua sa uspokojil, zlosť ho prešla, mohli sme sa k pytonovi   rozbehnúť. Práve sa sklzol s mŕtve­ho leoparda, keď sme k nemu   dobehli. Leopard bol pogniavený ako neforemná handra.
    </tei:p>
    <tei:p>
     — Pekne si ho vyobjímal, potvora plazivá, — prihovoril som sa   pytonovi. A on, keď nás zbadal, ako by sa bol zahanbil za svoj čin   začal sa ošmietať okolo zaduseného dravca, skrývajúc si hla­vu to do   trávy, to zas pod brucho leoparda. Na útok proti nám vôbec   nepomýšľal, ba skôr bolo na ňom badať strach, ako by bol mal chuť   zutekať pred nami. Aj sa pobral, že ide preč, na meter-dva sa poklzol   a zasa sa vrátil k leopar­dovi. Ľutoval svoju korisť, ktorú si   vybojoval a ktorá tu ležala ako na prikrytom stole, iba ju bolo treba   prehltnúť. Sliny mu na ňu tiekly, lebo iste bol veľmi hladný, ale ako   slušný had hanbil sa jesť pred nami.
    </tei:p>
    <tei:p>
     Opýtal som sa Paduu, či ular-ulara poznáva. Bol hotový prisahať,   že je to ten istý, ktorý ho zkraja pralesa poťanťušil. Keďže na   zajatie ťaž­kej a silnej obludy nedalo sa ani pomýšľať a večer sa   chytro blížil, pojal som Paduu za plece a ťahal som ho domov. Nech sa   ular-ular nasýti, nech si leoparda prehltne, my si prídeme poň v   hociktorý deň do bútľavého stromu. Musíme prísť niekoľkí, lebo dvaja   ho nepremôžeme. Mož­no, že váži i dva centy a sily má za mnohých   chlapov. Treba sa na neho náležíte pripraviť.
    </tei:p>
    <tei:p>
     Stmievalo sa preťažko, keď sme sa vracali do tábora. Povetrie sa   stávalo dusivým, od západu sa približovaly čierne chmáry. Mohli sme   očaká­vať veľký dážď.
    </tei:p>
   </tei:div>
   <tei:div type="chapter">
    <tei:head>
     Zákerné odpoludnie.
    </tei:head>
    <tei:p>
     Zasa jedna noc prešla a on, ľudožrút, ešte vždy sa neukázal, čo sa   mu len mohlo stať? Či naozaj zahynul, alebo mu celkom prešla chuť   prichádzať do nášho tábora? Či už k nám ani nepríde? Môže to byť. V   divočine je všetko možné.
    </tei:p>
    <tei:p>
     Chlapi, ktorí sa včas ráno vrátili s poľovačky na diviakov,   hlásili mi, že neďaleko jazierka zo­čili rodinu biruangov s dvoma   mláďatmi. Biruang v jazyku domorodcov znamená malajského med­veďa,   komické čierne zviera, ktoré sa živí ovocím a medom. Od nášho medveďa   je temer o polo­vicu menší a veľmi dobre lozí po stromoch.
    </tei:p>
    <tei:p>
     Toľko som vedel o ňom z rozličných opisov.
    </tei:p>
    <tei:p>
     — Ostatne, — myslel som si, budem videť na vlastné oči.
    </tei:p>
    <tei:p>
     Zachytil som Paduu a Malaku, ktorý sa práve vrátil s poľovníkmi,   pochytali sme zbrane, povra­zy a siete a utekali k jazierku.
    </tei:p>
    <tei:p>
     Na smiešnu udalosť, ktorá sa pri jazierku pred našimi očami   odohrala, nikdy nezabudnem. V há­jiku datľových paliem boli štyria   malajskí medvedi; dvaja starí a dve mláďatá. Samica a dve mláďatá   boly na strome a hltavo vyprazdňovaly hrnce mojich poľovníkov,   naplnené datľovou miazgou. Mliaskaly papuľami, olizovaly sa a   zabáraly celé hlavy do hlbokých nádob. Samec ležal pod stromom, s   ktorého sa istotne svalil, keď sa skysnutej miazgy do chuti bol   naslopal; teraz dvíhal hlavu s veľkou námahou, ale vždy mu ťar­bavo   klesla na zem. Samec bol opitý na posmech všetkých medveďov a jeho   rodina sa práve nekre­sťanský opíjala.
    </tei:p>
    <tei:p>
     Pomyslel som na svojich ľudí, ako pochodili s miazgou, a vybuchol   som v hlasitý smiech. Medvedi sa poplašili. Samica sa skydla so   stromu, mláďatá sa sgúľaly za ňou. A teraz celá rodina, tackajúc sa s   boka na bok, vrážajúc hlavami do stromov, vyšla na lúčinu, kam sme ju   vlastne za­háňali.
    </tei:p>
    <tei:p>
     Takto ľahko sme ešte nikdy zvieratá nechytali, len sme pobehli za   medveďmi, uchytili mláďatá, ktoré vôbec nevládaly stáť na nohách, iba   sa prevaľovaly a zaostávaly za starými, a za veselého smiechu sme sa   vrátili s korisťou do tábora. Opití manželia ujúkali a vyvolávali   svoje mláďatá, ale ony už nič nepočutý a nevnímaly: jedno zaspalo na   rukách Paduu, druhé v Malakovom náručí. Obe dýchaly veľmi prudko,   sladký jed miazgy ich úplne omráčil.
    </tei:p>
    <tei:p>
     — Sem poďte, hrdí poľovníci divočín! — svolal som svojich chlapov   do kopy. — Baruang a jeho deti vypili váš omamný nápoj. Nápoj ich   premo­hol a keby sme boli chceli, mohli sme celú rodinu vziať do   zajatia. Nepite tento nápoj, lebo i vás premôže a potom váš nepriateľ   urobí s vami, čo bude chceť.
    </tei:p>
    <tei:p>
     Postlal som medviedikom do osobitnej klietky, uložil ich vedľa   seba, aby sa z opilstva do chuti vyspali. Tešil som sa im nevyslovme.   Ušká im trčaly, tmavá jemná bundička liskla sa na nich, ako by bola z   hodvábu, ňucháčiky maly hrdzavé, na prsiach sa im jagaly biele,   čistučké škvrnky. Mláďatká boly naozaj premilé.
    </tei:p>
    <tei:p>
     Rozjarený týmto raňajším úspechom pobehol som k psej búde,   vypustil troch našich behúňov, a tak o hodinu už sme s Paduom   prezerali bútľavinu stromu, s ktorého pyton bol Paduu napadol a v   ktorom, podľa môjho úsudku, spával. Myslel som, že ho nájdem v   hlbokom spánku s nadutým bruchom, v ktorom sa bude skrývať prehltnutý   škvrnitý leopard, ale pytona v bútľavine nebolo, ani naokolo nebolo   po ňom stopy. Zuby nám teda kleply naprázdno, ale to nás nijako   nerozladilo.
    </tei:p>
    <tei:p>
     Vnorili sme sa do pralesa, vedúc psov na povrázkoch. Za akou   korisťou ideme, to sme ešte ne­vedeli. Smerovali sme najprv na juh,   približujúc sa k rieke Indragiri, potom na západ, pridržiavajúc sa   toku rieky, neskôr sme bočili na sever a znova sme sa pustili   západným smerom. Prales tu bol priamo strašný. Bola tu húština nad   húštinu, za­morená miliónmi pijavíc, komárov a nevídaných múch. Okrem   týchto živočíchov bolo tu také množ­stvo rozličných opíc, že prales sa   zdal byť ozrutným plemeniskom siamangov, laponderov, imbov a iných   opíc. Vítaly nás zlostným vreskom, shadzovaly sna nás ovocie, úlomky   konárov a odprevádzaly nás nad našimi hlavami, loziac po stro­moch a   nehanebne nadávajúc.
    </tei:p>
    <tei:p>
     — Veru si nás pekne uctia, — hovoril som Paduovi. Takého   pohostinstva sa mi málokedy do­stáva.
    </tei:p>
    <tei:p>
     Nadišli sme na potok, ktorý sa s ľavej strany ponáhľal do rieky   Indragiri. Prebrodili sme bo a vykročili sme popri ňom, hore jeho   tokom. Oko­lo potoka sa ponevieraly velikánske korytnačky, zvedavo   vystrkovaly hlavy a keď nás zočily, zasa ich chytro vťahovaly do   svojich pancierov. Mali sme veľkú robotu tíšiť našich psov, aby sa   nerozzúrili a štekotom nerozplašili zpred nás všetko, čo je živé.
    </tei:p>
    <tei:p>
     Povedľa potôčika sme sa dostali do trávnatej úžľabiny. Dva neveľké   kopce susedily tu mierny­mi svahmi, na ktorých sa rozpínalo niekoľko   ne­obyčajne pekne vyrastených stromov. Potôčik pre­tekal medzi dvoma   svahmi, vpíjal sa do zeme a tvoril mokraď, pokrytú ostrou trávou a   veľkým papradím. Hoci sme z pralesa ešte nevykročili, len tak zpod   stromov sme si obzerali svahy a oko­lie potoka, jasne sme rozoznávali   zvermi pošlia­pané miesta okolo potoka. Žltá hlina farbila   sviežozelené rastliny, ktoré boly miestami do nej za­tlačené a   pogniavené. Podľa týchto znakov sme usúdili, že úžľabina bola   napájadlom mnohých di­vých zverov.
    </tei:p>
    <tei:p>
     Dobre by bolo tu počkať a pozorovať potok, — hovoril som Paduovi.   — Ale čo urobíme so psami?
    </tei:p>
    <tei:p>
     Padua narádzal, aby sme vyhľadali bútľavý strom, do ktorého môžeme   psov zatvoriť. Strom sme aj našli, a to neďaleko. Diera začínala sa   hneď od zeme a v strome bolo sucho a príjemne. Najprv sme sa   presvedčili, či v bútľavine niet ne­bezpečných hadov, preštúrali a   presvietili sme ju zdola nahor. Nič sa neukazovalo, preto sme psov   vpustili do stromu a dieru sme zakryli spletenými haluzami. Psi sa   chvíľu znepokojovali, poskako­vali a skuvíňali, ale káravými slovami   som ich utí­šil a o niekoľko minút sa mi zdalo, že si políhali.
    </tei:p>
    <tei:p>
     Vrátili sme sa na kraj úžľabiny a postavili sa do strehu. Z   pralesa sa vymrvil kŕdlik opíc imbov, zväčša samíc s mláďatmi.   Blížily sa k potôčiku ticho, bez vresku. Iste zo skúsenosti vedely,   že nie je radno pohybovať sa po zemi, pritom vrieskať a dravca na   seba upozorniť. Opica si môže vrie­skať na strome, koľko jej chuti,   lebo tam má istotu a môže sa cítiť doma.
    </tei:p>
    <tei:p>
     Opice, keď sa priblížily k vode, starostlivo ponapájaly svoje   mláďatá a spokojne sa ponapíjaly. V tejto chvíli bezstarostnosti a   pokojného ticha radosť bola videť tieto inak šantivé zvieratá.
    </tei:p>
    <tei:p>
     Nepohli sme sa, ani Padua ani ja. Nechali sme opice odísť celkom   pokojne. Veď to bol taký pek­ný zjav, že sa človeku málokedy naskytne   príle­žitosť videť ho. Škoda by bola pokaziť si dojem rozplašením   zvierat.
    </tei:p>
    <tei:p>
     — Uf-uf-uf! — začalo sa ozývať pralesom na nie­koľkých   miestach.
    </tei:p>
    <tei:p>
     Pozreli sme s Paduom druh na druha a bez slo­va sme utekali k   stromu, v ktorom sme uväznili našich troch psov. Pospletané haluzi v   diere stro­mu boly rozmetané a bútľavina bola prázdna, psi sa teda   vyslobodili a teraz sliedili pralesom po nejakej zvieracej stope.
    </tei:p>
    <tei:p>
     Vyvolával som ich podľa mien, pískal a vábil. Zdalo sa mi, že ich   štekot prichádza od úžľabiny, odkiaľ sme práve odbehli. Ponáhľali sme   sa nahor a našli sme našich psov pobehávať pod stromami, s očami   krvou podbehnutými.
    </tei:p>
    <tei:p>
     Pre Boha, čo sa im mohlo stať?!
    </tei:p>
    <tei:p>
     Vysvetlenie záhady bolo pred nami. Na ľavom
    </tei:p>
    <tei:p>
     svahu, v pováľanej a pogniavenej tráve, pri hromade suchého raždia   z haluzí — najskôr vetrom polámaných našli sme dve pohryzené a   popresekávané kobry, ktorých telá sa ešte metaly. Ne­ďaleko povyše   svíjala sa tretia, tenká a neveľká, ktorá mala hlavu odlúčenú od tela   a aj cez brucho bola temer úplne preseknutá.
    </tei:p>
    <tei:p>
     Priblížil som sa k psom a poprezeral som ich radom. Jeden bol   uštipnutý na ňucháči, druhý na krku, tretí na nohe a na hrudníku.   Rany boly ne­veľké, ledva že vymokaly z nich kvapky krvi, ale tým   zákernejšie a hroznejšie.
    </tei:p>
    <tei:p>
     Radua, ako zachránime našich štvornohých priateľov?
    </tei:p>
    <tei:p>
     Padua pokrútil hlavou. Nebolo tu nijakej zá­chrany. Najprv sa   vyvalil pes, ktorého kobra uštipla na ňucháč. Poskrúcalo ho, i   pominul sa. Potom nasledovali jeho dvaja druhovia, skonali temer   odrazu.
    </tei:p>
    <tei:p>
     Pocítil som nevýslovnú pustotu. Ľútosť ma trápila a bezradnosť sa   ma zmocňovala, čo s mŕtvymi zvieratmi urobiť. Ako sa spriateliť s   tým, že už nikdy ma nebudú odprevádzať po divočine a strá­žiť ma na   každom kroku, aby sa mi nič zlého ne­stalo? Usmievať sa mi oddane s   vyplazenými ja­zýčkami, obskakovať okolo mňa šantivo a keby bolo   treba, obetovať za mňa i svoj vlastný život. Človek takéto vzácne   priateľstvo a takú vernosť veru nenájde medzi ľuďmi.
    </tei:p>
    <tei:p>
     — Či ich nevezmeme so sebou do tábora a nepo­chováme povedľa   Zahraja?
    </tei:p>
    <tei:p>
     Padua hovoril, že by to bola daromná robota. Tábor je ďaleko, psi   sú dosť ťažkí, najlepšie bu­de, keď ich pochováme tu.
    </tei:p>
    <tei:p>
     Počúvol som ho. Vykopali sme jamu, nakoľko to sekerkou bolo možné,   a psov sme uložili do nej pekne povedľa seba. Jama nebola hlboká,   lebo jednako ťažko by bolo pochovať zvieratá tak, aby ich dravci   nevyhrabali a nerozvláčili. Divočina má tvrdé zákony aj proti mŕtvym.   Človek s mäkkým srdcom nech do divočín nejde, lebo sa musí tým­to   zákonom poddať a musí ich prijať.
    </tei:p>
    <tei:p>
     Postáli sme za chvíľu nad psím hrobom a potom sme odišli bez   slova, krížom cez potok, opisujúc veľký okruh na pravú stranu. Prales   tu bol pre­trhaný čistinami alebo hustou džungľou bambusu či iného   vysokého i nízkeho krovia. Džungľu sme obchádzali, aby sme sa   nemuseli predierať cez hú­ževnaté a tmavé tkanivo rastlinstva. Ďaleko   pred nami prenikavo zaškrečal páv, vzniesol sa z trávy nad džungľu,   opísal ostrý okruh a splašene vletel napravo do výbežku pralesa.
    </tei:p>
    <tei:p>
     Padua ma chytil za ruku a začal ma ťahať celou silou od džungle k   pralesu.
    </tei:p>
    <tei:p>
     - čo sa ti robí, Padua? Nerozumiem ťa!
    </tei:p>
    <tei:p>
     Rimau! Rimau je v džungli! — odpovedal rozrušený!
    </tei:p>
    <tei:p>
     Podľa škreku páva poznal, že v susedstve je tyger. Páv vraj takto   upozorňuje všetkých živých tvorov, keď sa blíži tento krvavý dravec.   Lebo páv je dobrý vták a nenávidí dravcov. Opice sú zlé stvorenia,   lebo pomáhajú tygrovi, keď ide za­bíjať. Upozornia ho škrekom, keď sa   približuje k tygrovi človek, aby dravca nezastihol   nepripra­veného.
    </tei:p>
    <tei:p>
     Myslel som, že Padua mi rozpráva obyčajnú po­veru, akých je medzi   týmito ľuďmi až primnoho, a neveril som mu. Nechal som ho na čistine   pri osa­melom strome medzi džungľou a pralesom a po­dišiel som opatrne   k miestu, odkiaľ splašený páv vyletel. Od krovia džungle delilo ma   desať-pätnásť krokov, pušku som mal pripravenú na vý­strel. Zastal som   pred krovím, ponad ktoré páv okruhom preletel.
    </tei:p>
    <tei:p>
     Čakám a počúvam. V kroví čosi zašuchotilo. Ti­cho a ledva   badateľne. Potom sa pohly halúzky a z nich vyzrela veľká hlava tygra.   Zamrazilo ma, lebo cez zubiská, zo zatvorenej papule, trčal mu krvavý   jazyk.
    </tei:p>
    <tei:p>
     Chvíľu sme sa na seba dívali. Ja s pocitom úz­kosti, ktorú on   istotne hľadal v mojich očiach. Nie nadarmo díval sa na mňa ostrým,   nehybným po­hľadom. Ako by ma bol odhadoval, či ma pre­môže, alebo   nepremôže, či sa zablysne v mojich očiach úzkosť a strach. Či má   skočiť alebo nie?
    </tei:p>
    <tei:p>
     Ale ja som v tej chvíli pomyslel, že mám pred sebou vraha mnohých   domorodcov, nenávideného zločinca s vyplazeným jazykom, ktorého som   po­trestal krátkym obesením a ktorého sa nebojím, keď by som hneď mal   zahynúť. Moja úzkosť ra­zom sa premenila na plameň zúfalého hnevu. Iba   som striehol na chvíľu, kedy tyger z krovia vy­skočí mohutným skokom   proti mne, aby som ho mohol s istotou odstreliť. Lebo som vedel, že   ak puškou pohnem, zdvihnem ju k oku, potvora vtia­hne hlavu do krovia   a zmizne mi s očú.
    </tei:p>
    <tei:p>
     Potvora akiste vybadala, že som nebezpečný ne­priateľ, ktorý s   odporom vzdoruje a nechce sa báť. Hoci som stál, ako skamenelý, ani   som sa ne­pohol, tygrova hlava zmizla v kroví a počul som ho chvíľu aj   šuchotať. Čakal som nepohnute, po­zorujúc celý priestor okolo seba v   polkruhu, lebo spôsoby tygrov za podobných okolností boly mi už   známe. Tento dravec vystrčí hlavu na jednom mieste a keď ste sa na to   miesto zadívali, pušku namierili, zmizne vám v kroví, obehne vás   okru­hom a ani sa nespamätáte, skočí na vás od chrbta a odvlečie si   vás ako mačka potkana.
    </tei:p>
    <tei:p>
     Čakal som, ale márne. Krovie ostalo nepohnute, tygra som nevidel.   Vtom mi udrel do ušú hrozný výkrik človeka. Padua kričal o pomoc ešte   straš­nejšie, ako onehdy, keď ho pyton chcel usmrtiť. Obrátil som sa k   osamelému stromu, pod ktorým som Paduu zanechal, a tu sa zjavila   mojim očiam hrozná hra, akú len najmocnejšie nervy môžu vy­držať:   Padua sa krčil na najvyššom vrcholci po­losuchého a okypteného stromu   a reval ako šia­lený. Tyger s vyplazeným jazykom rozbehol sa proti   stromu z veľkej vzdialenosti, skočil na strom a vybehol až na   vrcholec stromu. Padua sťahoval nohy až k prsiam, aby ho tyger   nezachytil. Držal sa na najvyššom kúsku vrcholca, ktorý sa mohol pri   prudšom pohybe ľahko odlomiť. Ale tyger, keď vybehol k vrcholcu, asi   na metrovú vzdiale­nosť od Paduu, sošuchol sa, a útok sa začínal   znova. Kým som k stromu pribehol, hoci som utekal ako nikdy v živote,   tyger tri razy vy­behol ma strom a zakaždým sbehol so stromu bez   Paduu, aby rozbeh na strom opakoval ešte s väč­šou zúrivosťou.
    </tei:p>
    <tei:p>
     Kľakol som chytro na pravé koleno, namieril a strelil. Práve v   chvíli, keď tyger po tretí raz sbehol so stromu, obrátil sa proti   nemu a chystal sa znova rozbehnúť. Tyger zatriasol hlavou, zaprskal,   obrátil hlavu proti mne, zúrivo zareval a veľkými skokmi hnal sa   proti stromu. Ale tentoraz na strom nevybehol, preletel popri ňom a   ponáhľal sa k pralesu. Strelil som za ním ešte dva razy, ale netrafil   som ho. Hrozné rozčúlenie triaslo mi celým telom.
    </tei:p>
    <tei:p>
     Padua sišiel so stromu taký zdrvený, ako po veľkej telesnej   námahe. Nohy ho nedržaly, musel sem mu so stromu pomáhať sísť, aby sa   nesvalil. Hrešiť som ho nemohol, lebo bol v tomto prípade nevinný.   Chybu som vlastne spravil ja, že som ho nechal samého a odišiel som   presviedčať sa, či páv neklame, keď škrekom upozorňuje na tygra.   Šťastie, že sa to takto skončilo.
    </tei:p>
    <tei:p>
     Poď, Padua, poď, posbieraj sa a uspokoj, aby sme mohli pokračovať   v ceste. Do tábora máme ešte ďaleko. Neboj sa, rimau už nepríde. Zdá   sa mi, že som ho vážne poranil, — hovoril som Paduovi, podopierajúc   ho v chôdzi. — Videl som hneď po prvom výstrele, ako ním šklblo a ako   hlavou potriasol.
    </tei:p>
    <tei:p>
     — Nie, — hovoril Padua, — rimau bude ešte žiť. Rimau bol poranený   iba na uchu.
    </tei:p>
    <tei:p>
     Poobzeral som trávnik, ktorým sa tyger útekom prehnal. Iba pri   strome sa mi podarilo nájsť dve-tri kvapky krvi. Padua iste mal   pravdu, rana bola iba na povrchu, a nie do hĺbky. Inak by tyger bol   väčšmi krvácal.
    </tei:p>
    <tei:p>
     — Uch-uch-uchuchuchu! — oznamovala divočina svoje zlovestné   zmŕtvychvstanie a nosoroží vtáci so zakrivenými zobákmi zakrúžili   okolo stromov blízkeho pralesa. O chvíľu vzduch sa naplnil štekotom   lietajúcich psov, ktorí chytali veľkých, hrkajúcich chrobákov nad   čistinami, ktorými sme sa ponáhľali domov.
    </tei:p>
    <tei:p>
     Tyger s vyplazeným jazykom mi neprestajne vŕtal v hlave. Toľko ráz   sa s ním stretáme, a ne­môžeme sa ho zbaviť! Podivné, veľmi   podivné...
    </tei:p>
    <tei:p>
     Približovali sme sa k táboru smutní, s pocitmi opustenosti. A   nebolo to bez príčiny. Veď tam, v divej úžľabine, pri hrkotavom   potôčiku, zane­chali sme hrob našich troch dobrých štvornohých   priateľov.
    </tei:p>
   </tei:div>
   <tei:div type="chapter">
    <tei:head>
     Žart, ktorý sa nevydaril.
    </tei:head>
    <tei:p>
     Noc odletela bez neobyčajných udalostí. Išli sme navštíviť pytona,   pozreť sa do bútľaviny, či hada nenájdeme v dutine. Nebol tam,   potvora zemeplazná. Najskôr si našiel iný brloh, do bútľaviny sa už   sotva kedy vráti. Pravdepodobne vytušil, že v tomto strome už nebude   môcť bezpečne bývať, keď sa okolo neho ľudia potulujú.
    </tei:p>
    <tei:p>
     Keďže sme na tomto mieste nemali čo hľadať, zatúlali sme sa   povedľa pralesa ďaleko na zá­pad. Išli sme, išli, len tak bez cieľa.   Málo radosti bolo v nás. Ešte vždy nás trápila príhoda z pre­došlého   dňa, ktorá nás takým hlúpym spôsobom okradla o našich verných psov.   Padua zväčša mlčal, ja som iba kde-tu prehodil slovko-dve. V takej   nálade dostali sme sa na výbežok, porastený krovím, obohnatý s troch   strán nehybným a spiacim pralesom; výbežok vbiehal do pralesa zo   širokého priestranstva trávnatej roviny, ktorú spestrovaly veľké a   rozsiahle škvrny krovísk, kde- tu roztratene postávali osamelí   velikáni stromov v pálčivom predpoludní tropického dňa.
    </tei:p>
    <tei:p>
     Cez tento zásek či jazyk, ovenčený pralesom, asi cez prostriedok,   ťahala sa alej stromov. A pove­dľa aleji na vlhších miestach, i z   kraja pralesa zo­čili sme veľké stopy bosých nôh.
    </tei:p>
    <tei:p>
     — Padua, kto tu chodil pred nami?
    </tei:p>
    <tei:p>
     Padua sa usmial: orang-utan! Hôrny človek! Veľký hôrny človek!
    </tei:p>
    <tei:p>
     Teda orangutan! Veľká červenosrstá opica, kto­rú čo len videť je   veľká zriedkavosť, lebo žije sa­motársky a v takých kútoch pralesa,   kde ju nikto neznepokojuje.
    </tei:p>
    <tei:p>
     Prešli sme znova alejou a poprezerali sme si stromy. Na jednom z   nich boly pozostatky veľké­ho hniezda, ktoré by človek pokladal za   dielo ľud­ských rúk. Boly tam pozostatky strechy i ležiska pod ňou,   ako by silná ľudská ruka bola chcela po­staviť tu búdku bez použitia   potrebných nástro­jov. Búdka sa už, pravda, rozpadávala, bolo videť,   že opica ju už nevyhľadáva. Pod stromom mnoho starých a vysušených   škrupín z ovocia a kridelká veľkých tropických chrobákov prezrádzaly,   že opica rada si zachrumká popri ovocí aj trochu mäsa.
    </tei:p>
    <tei:p>
     Rád by som ju aspoň videť, — hovoril som Paduovi. Nikdy v živote   som nevidel túto opicu v skutočnosti, iba ak na obrázku.
    </tei:p>
    <tei:p>
     Padua mi radil, aby sme sa niekde skryli a ti­cho vyčkávali. Možno,   že divý orang vyjde z pra­lesa, možno, že ho počujeme volať a hnevať   sa, ak pobadá, že tu obchádzajú ľudia, ktorých on veru nemá rád.
    </tei:p>
    <tei:p>
     Nešťastný tvor je človek! — povedal som pre seba. — Žije si medzi   tvormi zeme, skúma ich život, krotí si ich do svojich služieb, ale   isté je, že člo­vek večným zabíjaním zvierat znepriatelil si všet­kých   živočíchov na svete, ktorí žijú voľným živo­tom v prírode. Od drobných   chrobákov po ozrutných slonov všetky tvory ho nenávidia, napádajú ho,   alebo utekajú pred ním. Neviem veru, o koľko je v podstate lepší od   tygra.
    </tei:p>
    <tei:p>
     Našli sme si dobrý úkryt z kraja pralesa, na nízkych konároch   stromov. Pijavíc tu nebolo, lebo hora nebola zamorená takou vlhčinou,   akú sme pozorovali na mnohých iných miestach. Prúdenie suchého   vzduchu od trávnatých rovín osúšalo pra­les aspoň zkraja. Mohli sme si   teda, ak by nám pochutilo, chvíľami aj podriemať.
    </tei:p>
    <tei:p>
     Odpočívali sme asi hodinu, keď nám driemoty zahnal rev orangutana,   prenikavý a trhavý, silný ako hrom. Iba sme sa s Paduom podali k   sebe, prichystali sa na prípadnú obranu a čakali, čo bude ďalej.
    </tei:p>
    <tei:p>
     Vyšiel samec. Poznal som ho podľa toho, že mal veľké biele fúziská   okolo papule. Biele zubiská mu trčaly. To on oznamoval svojím revom,   že ráči ísť po aleji na prechádzku, aby sa všetka chu­doba zvieracieho   sveta chytro  s tohoto miesta.
    </tei:p>
    <tei:p>
     Obzeral som si ho a prešla mi všetka vôľa čo len pomysleť na to,   aby som sa pokúsil chytiť ho a odvliecť do zajatia. Zviera bolo   ozrutné a z kaž­dého svalu,
    </tei:p>
    <tei:p>
     z každého pohybu ukazovala sa straš­ná surová sila. Jeho dlaň mohla   byť štyri razy toľ­ká ako moja a iste bol omnoho vyšší odo mňa. Lo­zil   po stromoch, preskakoval s konára na konár s takou istotou, ako by   jeho telo vôbec nemalo váhy. A veru vážil za pekný kus železa.
    </tei:p>
    <tei:p>
     Nechal som ho prejsť v pokoji celým stromo­radím a keď som už bol   istý, že sa rozhodol tráv­nik opustiť a stratiť sa do pralesa, keď mu   už len chrbát trčal z húštiny, zrazu som na neho zaškrečal. Môj škrek   sa ponášal trochu na jeho rev, iba bol omnoho slabší a ani nebol taký   hlboký.
    </tei:p>
    <tei:p>
     Čo nasledovalo, rozveselilo nás na celý deň. Mali sme sa na čom   smiať, kedykoľvek sme si na tú chvíľu spomenuli: starý chlpáň, ako   keby ho had uštipol, chytro sa obrátil. Miesto chrbta zjavila sa na   kraji húštiny jeho prekvapená tvár. Biele fúziská na podbradku sa mu   prudko pohybovaly a drobné očká iskrivo sliedily sem a ta, ako by   boly vyzeraly čosi celkom nevídaného.
    </tei:p>
    <tei:p>
     Zavrešťal som znova a hlavu vystrčil z konárov.
    </tei:p>
    <tei:p>
     Chlpáň zdvihol hlavu prudkým trhnutím, drobné očká uprely sa   priamo na mňa, zakrivené ústa sa pootvorily a vydral sa z nich ten   istý prenikavý, pretrhávaný rev, ktorý sme počuli už z pra­lesa.   Trvalo to iba za chvíľu. Hlava zmizla, rev utíchol a divý orang bol   preč.
    </tei:p>
    <tei:p>
     Potom nasledoval náš smiech. Smiali sme sa na prekvapenej tvári   veľopice a na ľaku, ktorý jej nahnalo moje žartovné zaškrečanie.
    </tei:p>
    <tei:p>
     — Padua, poďme domov. Dnes nie sme naladení na chytanie zverov, —   hovoril som svojmu druhovi, pohýnajúc sa na zpiatočnú cestu.
    </tei:p>
    <tei:p>
     Padua súhlasil. On vlastne vždy súhlasil, kam­koľvek by som bol   zabočil a čokoľvek by som bol narádzal. Padua bol opravdivý syn   prírody a a opravdivý poľovník. Nekonečné blúdenie divo­činou a   neprestajný zápas s jej obyvateľmi bol jeho pravým živlom. Ukonal sa,   poranil a poškria­bal, neraz len vlások ho držal medzi životom a   smrťou; Padua si po takej hre iba odpočinul a už bol hotový ísť do   novej hry. Preto som ho mal na­ozaj rád.
    </tei:p>
    <tei:p>
     Vracali sme sa tou istou cestou, kade sme boli prišli. Nič   neobyčajného sa okolo nás nedialo, lebo horúčosť ešte trvala, hoci   slnce skláňalo sa už k pohoriu Bukit-Barisanu. Prišlo mi iba na um,   že ďaleko pred nami v trávnatej rovine stojí akýsi podivný kŕč, alebo   nalomený vývrat okypte­ného stromu, ktorý, ako som sa pamätal, nebol   na tom mieste, keď sme išli prvý raz okolo. Popri ňom sa ošmietalo   podivné menšie zviera, ako by sa bolo ťarbavo tackalo okolo   vývratu.
    </tei:p>
    <tei:p>
     Akokoľvek sa nám nechcelo, jednako sme sa rozhodli priblížiť sa k   vývratu popod stromy pra­lesa. Táto cesta trvala vyše pol hodiny a   bola veľ­mi nepríjemná. Gniavili sme sa vrstvou pováľa­ných zhnitých   stromov, nohy sa nám do nich zabáraly, padali sme a znova vstávali,   pritom sme mu­seli napredovať podľa možnosti čo najtichšie.
    </tei:p>
    <tei:p>
     Konečne sme opatrne vyzreli z pralesa, posliedili očami po   trávnatej rovine široko-ďaleko, ale podivný vývrat akoby zem bola   prehltla, nikde ho nebolo.
    </tei:p>
    <tei:p>
     — Padua, strom nám ušiel! Poďme sa pozreť, na akých nohách! Aké   stopy nám po ňom ostaly!
    </tei:p>
    <tei:p>
     Po krátkom hľadaní sme našli stopy nosorožca s mlád Teda   to bol ten vývratí Videli sme ho z diaľky nehybne stáť, ako by bol   býval zdrevenelý; pravdepodobne vetril, že prichádzame, a pobral sa   kade ľahšie.
    </tei:p>
    <tei:p>
     — Nič zato, Padua! Nech si ide, kade sa mu páči. Našli sme jeho   hnojisko na čistine v pralese, tam si na neho počkáme. Sami dvaja by   sme ho aj tak nechytili.
    </tei:p>
    <tei:p>
     Len čo som to dohovoril, Padua výstražné vy­kríkol a hnal sa ako   strela rovno k pralesu. Neobzeral som sa, pred čím Padua uteká,   nebolo na to stihu, ale pustil som sa za ním takými skokmi, že ma až   v krížoch pobolievalo. Za nami prudké šu­chotáme a dupotanie, ktoré   nás doháňalo, tak že sme nestačili dobehnúť k pralesu, ale zachytili   sme sa konárov stromu, ktorý nám stál v ceste, a s napätím všetkých   svalov sme sa naň vyšvihli. Iba teraz som sa obzrel, čo nás   prenasleduje.
    </tei:p>
    <tei:p>
     Potvora nosorohatá! Zazrel som ho asi na dvacať krokov od stromu.   Valil sa ako ozrutný sivý balvan po našich stopách, fučiac a   prskajúc, s hla­vou stiahnutou nízko k zemi. Prebehol popod nás, rútil   sa až k pralesu, tam sa v behu zasekol, chy­tro sa obrátil, jastril   svojimi drobnými a zlovest­nými očkami sem a ta, ako by nás bol   hľadal. Zú­rivý bol, až besný, ale pritom hlúpy ako peň. Sle­doval nás   iba čuchom, najprv v prúdoch povetria, potom sa zapäl do našich stôp,   ale očami nepostriehol, keď sme mu na strom zutekali. Teraz sa znova   rozohnal smerom, odkiaľ sa dovalil, zastavil sa na našich stopách,   chobotový vrchný pysk sa mu nervózne potrhával a zasa sa vychytil za   našimi stopami. Pod naším stromom sa mu stopy stratily, i tu začal   bezhlavo cválať okolo stromu, fučiac a vyhadzujúc zem ťažkými nohami   až na konáre. Za ním pribehlo aj jeho mláďa, smiešne, ťarbavé   teliatko, pobehávalo za rozzúrenou matkou, ktorá ho niekoľko ráz   nevedomky prehodila a temer zadlávila.
    </tei:p>
    <tei:p>
     Čušali sme s Paduom na hrubom konári, ako bez duše, hoci nemali   sme sa čoho obávať. Išlo nám vlastne o to, aby sme si zvieratá   neodohnali a aby sme ich čo najdlhšie mohli pozorovať z blíz­kosti.   Veď i nosorožec je zriedkavé zviera a nie často naskytá sa   príležitosť, aby ho človek videl v plnej jeho zúrivosti a v pravej   jeho domovine.
    </tei:p>
    <tei:p>
     Pobehávanie sem a ta konečne prestalo, noso­rožec sa začal akoby   utišovať, miernejšie sa pohy­boval, ale pritom jeho chobotovitý pysk   ešte vždy sa potrhával a povetrie až cvendžalo, keď ho vťa­hoval   rozšírenými nozdrami do seba. Istotne nás cítil v povetrí, ale   nevedel, kde asi sme.
    </tei:p>
    <tei:p>
     Naznačil som Paduovi posunkami, že si s nosorožcom, ak sa mi   podarí, zažartujem. Sňal som s pleca povraz, pušku oddal Paduovi, aby   mi ju na chvíľu podržal, a rozšíriac slučku povraza, shodil som ho   obratne na neforemnú hlavu zvie­raťa práve v chvíli, keď sa pod nami   knísalo.
    </tei:p>
    <tei:p>
     Kto by si bol pomyslel, že by sa tu mohlo niečo stať? Ani vo sne   by mi to nebolo prišlo na um. A veru málo chýbalo, že som za tento   žart draho ne­zaplatil. Nosatá potvora vletela pyskom do sluč­ky, ale   slučka sa jej zastavila na nosnom rožci. Potom akoby blesk bol udrel   do nej, šklbla po­vrazom, v ktorom som mal ešte ruky zapletené, a   strhla ma so stromu.
    </tei:p>
    <tei:p>
     Zreval som ako lev a Padua so mnou odrazu. Vtedy hneď aj výstrel   zahučal. Prvá moja my­šlienka bola znova sa dostať na strom, ale ťažko   mi to išlo, lebo som sa udrel na chrbát a dýchanie sa mi akosi   zaseklo. A iste by sa bolo zle stalo, keby nosorožca nebol prekvapil   môj nečakaný pád so stromu, potom hrozný rev a výstrel z pušky.   Odbehol do pralesa aj s mláďatom, len tak zem za ním fŕkala.
    </tei:p>
    <tei:p>
     — Nepostrelil si ho, Padua?
    </tei:p>
    <tei:p>
     Padua pokrútil hlavou, usilujúc sa nanútiť si úsmev na poľakanú   tvár, a naznačil mi, že vystre­lil iba do povetria. Tomuto som sa   tešil viac, ako keby som azda nosorožca už bol mal v zajatí. Na­učil   som Paduu nezabíjať zvieratá, ak to
    </tei:p>
    <tei:p>
     nie je ne­vyhnutne treba. Len čo mi bolesti v krížoch trochu   prestaly, priateľsky som ho poklepal po pleciach.
    </tei:p>
    <tei:p>
     — Ale už teraz poďme, priateľko, rovno do náš­ho tábora. Dnes už   máme tých žartov až primnoho. Ak sa nám ešte jeden na ceste prihodí,   ľahko si môžme pri ňom väzy polámať.
    </tei:p>
    <tei:p>
     Krivkajúc a hrbiac sa ponáhľal som sa do tá­bora. Padua povedia   mňa, ako by ho tiež boly krí­že pobolievaly, chvíľami sa nahrbil a   svraštil tvár, ako by tiež bol trpel, hľadiac pritom skúmavo na mňa.   Zlaté dobráčisko. Ešte aj tu sa delil so mnou na mojej bolesti.
    </tei:p>
   </tei:div>
   <tei:div type="chapter">
    <tei:head>
     Pasca.
    </tei:head>
    <tei:p>
     V kampongu odohrala sa strašná udalosť, ktorú nám prišli oznámiť   dvaja chlapi hneď za včasného rána. Tyger sa vlámal do jednej z   chalúp, v ktorej nocovalo niekoľko pastierov. Vytrhal dieru na   streche, skočil medzi poľakaných chlapov, ktorí sa práve vtedy   prebúdzali zo spánku, jedného z nich uchytil a tou istou dierou, cez   povalu, od­išiel so svojou korisťou.
    </tei:p>
    <tei:p>
     Zachytil som ôsmich chlapov, medzi nimi Paduu a Malaku, a utekali   sme do kamponga. Pozreli sme si chalupu, z ktorej tyger ukradol   človeka; bola postavená zo silných drúkov, strecha tiež bola   primerane silná, jednako tyger sa prelámal cez ňu do miestnosti.   Neuveriteľné bolo najmä to, že prederavená strecha bola asi v   trojmetrovej výške nad zemou a dravec musel tak vysoko vy­skočiť s   ťarchou ukoristeného dospelého človeka. Bol to nový dôkaz o   neobyčajnej sile tohoto dravca.
    </tei:p>
    <tei:p>
     Pohli sme sa po stopách tygra a sledovali sme ho asi dve hodiny.   Stopy viedly krížom cez trávnatý priestor, rovno k pralesu. Dobre sme   vedeli, že ideme po stopách toho istého zločinca s vypla­zeným   jazykom, ktorý toľko hriechov napáchal v kampongu, ktorého sme v   tábore na chvíľu obe­sili a ktorý predošlého dňa Paduu chcel strhnúť   so stromu.
    </tei:p>
    <tei:p>
     Hneď zkraja pralesa zahatily nám cestu veľmi husté kroviská.   Pichľač popri pichľači na veľkom priestore, ktorými nebolo možno   predierať sa bez poranenia a bez krvi. Boli by sme museli krovie   vytínať, ak by sme boli chceli v ceste pokračovať. A tyger jednako   prešiel týmto krovím na nezná­me miesto aj s úbohým človekom. Tu na   kroví vi­sel kúsok handričky z jeho biedneho odevu, tam na niekoľkých   tŕňoch vlákna vyšklbnutej kože s krvou prezrádzaly nám poslednú cestu   malaj­ského pastiera.
    </tei:p>
    <tei:p>
     — Všetko je daromné. Darmo by sme hľadali človeka, ktorého rimau   odniesol, — zastavil som celý sprievod v ceste. — Možno, našli by sme   z ne­ho nejaké ostatky, možno, že ani tie by sme ne­našli. Rimaua v   pralese jednako nechytíme, preto škoda márniť čas daromným hľadaním.   Vráťme sa do kamponga; postavíme na zloducha pascu, z ktorej nám   neujde.
    </tei:p>
    <tei:p>
     Domorodci nevedeli si predstaviť, ako by bolo možné postaviť pascu   na tygra. Ja som ju mal na mysli už dávnejšie a umieňoval som si, že   ich na­učím, ako pascu postaviť, aby sa aj v budúcnosti vedeli ubrániť   proti dravcovi, keď ich bude zne­pokojovať.
    </tei:p>
    <tei:p>
     I vrátili sme sa do kamponga a chytili sme sa do roboty. V blízkom   háji, za kampongom, nahotovili sme dreva, silné zdravé stĺpy, ktorým   tyger nemôže ublížiť. Pascu sme stavali s druhej strany hája, teda   nie na strane od kamponga. Mojim ôsmim chlapom pomáhalo v práci ešte   štrnásť domorodcov, stavba pokračovala veľmi chytro. Najprv sme   postavili tri steny, zasadiac koly hu­sto povedľa seba a hlboko do   zeme. Tak husto, že medzi kolami sotva sa našla väčšia škára. Koly   sme drôtom posväzovali. Strechu pasce sme spra­vili z rovnako   masívnych brván, umiestených hu­sto povedľa seba, pospájali sme ich   silným drô­tom a povrazmi, napokon sme strechu pripevnili k stenám.   Potom nasledovala štvrtá stena: pada­cie dvere. Spravili sme ich   osobitne, pečlive po­dľa miery, aby sa daly presne vtesnať medzi dve   bočné steny. Dvere boly tiež masívne a veľmi ťaž­ké. Vydlabali sme   válovce do oboch bočných stien, aby sa dvere nahor i nadol ľahko v   nich kĺzaly, predo dvere ešte dve priečne brvná, hore a dolu, aby   tyger dvere zdňuká nevyrazil. Skúsili sme niekoľko ráz dvere   vytiahnuť a spustiť; padaly znamenite. V podvečer uviazali sme do   pasce mladé teliatko — celkom do zadného kúta. Teliatko som ľutoval,   ale museli sme ho obetovať pre zachrá­nenie mnohých životov v   budúcnosti. Nasledovalo zdvihnutie dverí: podopreli sme ich kolíkom,   kto­rý stál na jednom konci dreveného jazyka, ležia­ceho na hornom   srube. Na druhý koniec jazyka sme nakrútili drôt, ktorý viedol do   stredu pasce a uviazaný bol na priečnu žrď, len slabo zatisnutú medzi   dve bočné steny. Ak tyger vojde do pasce a skočí na teľa, nemôže sa   vyhnúť žrdi alebo drôtu. A ak sa ich len slabo dotkne, natia­hnutý   drôt povolí, drevený jazyk stratí rovnováhu, kolík sa sošuchne a   dvere za tygrom zapadnú.
    </tei:p>
    <tei:p>
     Takto som to premyslel. A teraz sa malo uká­zať, či môj výmysel je   dobrý.
    </tei:p>
    <tei:p>
     Len čo sa zvečerilo, poslal som všetkých ľudí do kamponga. Nech sa   bránia ohňami husto vedľa seba, aby sa tyger do kamponga nedostal.   Pri pasci sme ostali sami s Paduom. Ešte za mrku sme vyliezli na   strom, vzdialený asi na šesdesiat krokov od pasce. Hore, pod samý   vrcholec. Obmotali sme sa haluzím so všetkých strán, výhľad sme si   nechali len na pascu a jej blízke okolie. A čakali sme.
    </tei:p>
    <tei:p>
     Prvá hodina,, druhá hodina,,—nič neprichádza­lo. Teliatko žalostne   bučalo, bálo sa samo v tmavej noci. Tretia hodina — meravely nám údy   od nehybnosti. Teliatko začalo bučať úzkostlivejšie.
    </tei:p>
    <tei:p>
     Mú, mú, múú!
    </tei:p>
    <tei:p>
     Mu, mu, múúú!
    </tei:p>
    <tei:p>
     Nič sme nevideli, lebo tma bola ani pod zemou. Ale neobyčajná   úzkosť teliatka nám prezrádzala, že nebezpečenstvo sa blíži.
    </tei:p>
    <tei:p>
     Mú, múúú! — ozvalo sa teľa teraz už trasľavým hlasom, potom zrazu   zachrčalo, počuli sme mocný úder do steny pasce, potom ťažký pád   na­stavených dverí. A hneď potom v nastalom straš­nom tichu hlboké   vrčanie.
    </tei:p>
    <tei:p>
     Dolu sa, Padua, máme hol — vykríkol som vzrušený, a to prvý raz   temer po trojhodinovom mlčaní. — Utekaj hneď do kamponga po chlapov,   aby všetci prišli, koľko ich je, s fakľami a zbraňami.
    </tei:p>
    <tei:p>
     Sliezli sme so stromu, Padua utekal do kamponga, ja som sa   ponáhľal k pasci s reflektorom v jednej a s puškou v druhej ruke,   Nešiel som k pasci celkom blízko, lebo dravec, znepokojený svetlom a   mojím príchodom, začal besno vyť a há­dzať sa na steny svojho väzenia.   Aby som ho predčasne nerozzúril, ostal som opodiaľ, aj svetlo som   zahasil.
    </tei:p>
    <tei:p>
     Tyger vrčal a vyl za celý čas, kým sa prihrnuli moji chlapi s   domorodcami. Prišiel azda celý kampong, s fakľami a kopijami,   ujúkajúci radosťou a pomstychtivosťou. Vrhli sa na pascu. Darmo som   kričal a prehováral ich, nebolo možno ich ovládnuť. Každý z nich si   chcel na tygrovi uľaviť, kaž­dý chcel vtasiť do neho svoju kopiju.   Pasca sa kyvotala, tyger v nej strašne zúril, metal sa, reval a   zavýjal neslýchane, domorodci štúrali svojimi dl­hými kopijami do   pasce so všetkých strán, sbora i zdola, zpredu i odzadu, kade len   našli škároč­ku, ktorou sa kopija preklzla. Zachvátila ich zú­rivosť   podobná šialenstvu. Nikdy som takto rozbúrených ľudí nevidel.
    </tei:p>
    <tei:p>
     Tyger po hroznom zavýjaní a zúrení zrazu zatíchol.
    </tei:p>
    <tei:p>
     Prestaňte už, rimau je mŕtvy! — skričal som na domorodcov a   priblížiac sa k pasci, presvietil som ju reflektorom a vyzeral tygra   cez škáry.
    </tei:p>
    <tei:p>
     Hrdý rimau, vrah a zločinec, tam stál v jednom rohu pasce s hlavou   hlboko sklonenou, opierajúci sa o padacie dvere. Nehýbal sa. Pre   istotu som bo prestrelil cez hrudník svrchu nadol, aby guľka vbehla   do zeme a nezasiahla niektorého z domo­rodcov. Domorodci víťazne   zarevali, tygrom tro­chu trhlo, ale nepohol sa. Bol mŕtvy.
    </tei:p>
    <tei:p>
     Zdvihli sme padacie dvere, a tu vyvalilo sa po­pod ne ťažké telo   kráľa dravcov. Na papuli mu sedely krvavé peny.
    </tei:p>
    <tei:p>
     Domnieval som sa, že ho usmrtily kopije domo­rodcov, ale nebola to   pravda. Kopije ho poranily iba na troch miestach, a to tak neveľmi,   že to bolo skôr škrabnutie ako rana. Iné sa teda nemohlo stať: tygra   porazilo. Zabila ho jeho vlastná zúri­vosť.
    </tei:p>
    <tei:p>
     Nazrel som i do pasce: teľa malo hlavu od­trhnutú od hrdla, vbité   bolo do zeme, ale inak ne­bolo načaté. Tyger nemal chuť na hostinu,   keď vi­del, že ťažké dvere za ním zapadly.
    </tei:p>
    <tei:p>
     Divná mi bola iba jedna vec: že tygrovi netrčal z papule jazyk a   že bol samec. Vždy som si my­slel, že je to samica, na ktorú čakáme a   ktorá do­morodcov odvláčala. Či by azda toto bol jej pán manžel, ktorý   tiež chodieval zbíjať a vraždiť do kamponga?
    </tei:p>
    <tei:p>
     — Postavte si pascu aj na budúcu noc, teraz už viete, ako sa to   robí, — pripomínal som domorod­com. Tygra som im nechal, lebo si ho   chceli, — podľa domorodých zvykov, — upiecť a zjesť, aby vraj dostali   tygriu silu a obratnosť. Ešte za noci som sa vrátil s mojimi chlapmi   do tábora. Domorodci nás slávnostným revom odprevádzali.
    </tei:p>
   </tei:div>
   <tei:div type="chapter">
    <tei:head>
     Posledný boj.
    </tei:head>
    <tei:p>
     Tlak povetria cez deň išiel nás zadusiť. Zvieratá ležaly v svojich   klietkach ako zabité, dýchaly otvorenými papuľami a nehýbaly sa, ani   keď ich člo­vek znepokojoval. A my, ľudskí obyvatelia tábora, iba sme   sa k rieke dovliekli, máčali sa a osviežo­vali celé odpoludnie. Najmä   mne sa dýchalo veľ­mi ťažko. Pot stekal so mňa ako nikdy predtým,   srdce pracovalo s veľkou námahou a nepravi­delne. Vtedy by som nebol   vládal postaviť sa na odpor azda ani divému prasaťu.
    </tei:p>
    <tei:p>
     Vo večerných hodinách zadulo vetrisko, prile­tela víchrica od   severozápadu. Na trávnatom páse, neďaleko od tábora, vyvalila   niekoľko stro­mov. Aj strechu našej chalupy načala, museli sme ju   napochytre ponaprávať, lebo bolo isté, že zane­dlho príde búrka, že   oblaky sa roztrhnú a veľká záplava vody sošuchne sa na nás.
    </tei:p>
    <tei:p>
     — Len si políhajte, chlapci, spite spokojne a ne­bojte sa   hromobitia, — rozlúčil som sa so svojimi ľuďmi a zavrel som sa do   izbietky. Prevalil som sa na ležisko oblečený. Na spanie som   nemyslel. Vždy som rád mal nočné búrky, rád som sa díval na krásnu   hru bleskov, na ťažké prúdy dažďa a počúval ohlušujúcu hrmavicu. I   teraz som ju ča­kal, tvárou obrátený k oblôčiku.
    </tei:p>
    <tei:p>
     A ona prišla. Vietor ešte zúrivejšie zaskučal, stromy zaprašťaly,   hromy zarachotily a lejak, aký som nikdy predtým neprežil, spustil sa   do ťažkej tmy. Teraz hromy začaly bubnovať veľmi zhusta, bleskom   rozpárané a rozmetané stromy padaly nám do dvora, niektoré menšie   kusy odrážaly sa od našej strechy. Dážď sa prebíjal strechou a lial   sa nám do chalupy. Spánok bol od nás veru veľmi ďaleko.
    </tei:p>
    <tei:p>
     V tomto pekelnom čase, tak okolo polnoci, za­čul som ťažký lomoz od   jelenieho chlieva. Ako by sa strom bol svalil naň a prelomil ho   napoly. Je­leň zaryčal, krátko, ale hrozne, jeho ryk utopil sa v   jednotvárnom čľapotaní lejaka.
    </tei:p>
    <tei:p>
     Nemohol som čakať. Musel som sa ísť presved­čiť, čo sa stalo s   jelenom. Hoci som nerátal na stretnutie s dravcom v tomto hroznom   čase, vzal som si okrem reflektora aj pušku, skôr zo zvyku ako z   opatrnosti, a vyskočil som do dvora.
    </tei:p>
    <tei:p>
     Len čo sa moje nohy zaborily do rozmoknutej zeme dvora, vyskočilo   čosi ako pobelavá dlhá tôňa z otvorených dverí chlieva a skákalo k   pralesu. Chytro som naň posvietil a od laku lampáš mi z ruky vypadol.   Uvidel som tygra s vyplazeným jazykom.
    </tei:p>
    <tei:p>
     — Chlapi, vstávajte, — zabúchal som päsťou na stenu nocľahárne, —   rimau-ľudožrút zavraždil nám jeleňa!
    </tei:p>
    <tei:p>
     Chlapi vybehli, ale už bolo všetko daromné. Je­leň ležal na zemi s   prelomenou šijou, s otvoreným pyskom a s očami sklenenými, z ktorých   pozerala už iba smrť. Náš krásny jeleň! Nevinné, krotké zvieratko,   ktoré sa s nami tak spriatelilo, že uviazané na dlhom povraze   chodievalo za nami po dvore, ako psík.
    </tei:p>
    <tei:p>
     — Počkaj, rimau-ľudožrút! Toto bola tvoja posledná obeť!   —-vykrikoval som temer v nepríčet­nosti do noci. — Chlapci, choďte si   ľahnúť, ja bu­dem strážiť jeleňa až do svitu, aby mi ho rimau   neodvliekol.
    </tei:p>
    <tei:p>
     Chlapi boli rozrušení, dlho postávali, ale napo­kon si políhali. Ja   som sedel pri chladnúcom tele zabitého jeleňa, s prichystaným   lampášom pri bo­ku a s puškou v ruke do samého rána. Ale rimau   neprišiel.
    </tei:p>
    <tei:p>
     Záplavu vody, ktorá nevsiakla do zeme, vysušilo horúce slnce.   Chytili sme sa do stavby ešte moc­nejšej pasce, ako bola pri kampongu   domorodcov. Do večera bola hotová. Stála neďaleko tábora, hneď z   kraja lúčiny, tiahnúcej sa od tábora na sever.
    </tei:p>
    <tei:p>
     Kedysi doma, ešte ako chlapec, pozoroval som často domáce mačky.   Raz mi veľká sivá mačka bola zadrhla mladého domáceho zajaca, ktorého   som jej odňal. Mačka prišla si preň v budúcu noc.
    </tei:p>
    <tei:p>
     Tyger nie je nič iné, ako veľká divá mačka. Prá­ve tak zabíja bez   potreby a krvilačné, ako mačka a v mnohom sa tieto dve zvieratá úplne   shodujú. Povahou sú si priveľmi podobné.
    </tei:p>
    <tei:p>
     Tieto poznatky dávaly mi vieru, že sa nenávi­dený vrah celkom iste   vráti po zabitého jeleňa, preto som ho dal zaniesť do pasce a   pripevnil som ho tam silným drôtom, ako vábidlo.
    </tei:p>
    <tei:p>
     Všetkých chlapov okrem Paduu som poslal do tábora. Malaku som   ozbrojil jednou z mojich pu­šiek, ak by ich tyger napadol, aby sa   mohli ubrá­niť; druhú pušku som si nechal ja. Tento raz chla­pi nesmeli   strážiť pri ohňoch, iba tichúčko, potme, v nocľahárni, pekne pospolu.   A my dvaja s Paduom sme sa skryli na strome, na niekoľko kro­kov od   pasce. Prebdeli sme temer celú noc, trýznení komármi a pijavicami.   Ale nie bez výsledku. Nad ránom padlý ťažké padacie dvere, z pasce   ozvalo sa jedovaté vrčanie tygra; kĺzali sme sa so stromov, ako   olovení vtáci, lebo naše údy od dlhej nehybnosti boly úplne   meravé.
    </tei:p>
    <tei:p>
     S trepotajúcim sa srdcom som sa priblížil k pas­ci, posvietil do   nej cez škáru a vykríkol som od radosti. Vrah mnohých ľudí a zvierat,   tyger s vy­plazeným krvavým jazykom, bol v našej moci. Na môj radostný   výkrik odpovedal hrozným vytím, hodil sa na stenu pasce, zadržal sa   na nej, soskočil a znova sa rútil na stĺpy, až sa hlavou odrazil od   povaly a celá mocná stavba sa zakyvotala.
    </tei:p>
    <tei:p>
     — Počkaj, vrah prekliaty! Nebudeš už zabíjať ľudí a nevinné   zvieratá!— kričal som v záchvate zúrivosti do pasce a strelil som   niekoľko ráz na tygra cez škáru v bočnej stene.
    </tei:p>
    <tei:p>
     Tyger prenikavo zavyl. Ranil som ho do stehna. Moji chlapi z   tábora prihmuli sa s fakľami a vybuchol z nich divý rev, keď sa   presvedčili, že v pasci je rimau s vyplazeným jazykom. Chceli ho za   živa upiecť, chystali sa poliať ho alkoholom a fakľou ho podpáliť.   Ruval som sa s nimi, aby som im prekazil tento nesvedomitý a zločinný   úmysel a sotva by sa mi to bolo podarilo, keby sa od se­veru lúčneho   pásu nebolo ozvalo zatrúbenie, kto­ré nás všetkých zamrazilo a   premenilo aspoň na chvíľu na nehybné, zdrevenelé figúry.
    </tei:p>
    <tei:p>
     — Rogue prichádza! Rogue prichádza! — zahorekovali stŕpnutí chlapi   a už ich prehltla húšť tmavého pralesa. Radua zmizol s nimi, opustil   ma.
    </tei:p>
    <tei:p>
     Čo som si mal počať? Iba som hodil, ako by v modlitbe, očami po   oblohe, na ktorej sa zjavovaly prvé záblesky úsvitu, a cez korene a   liány strmhlav rýpal som sa do húšti hlbokého pralesa. Padol som,   poudieral som sa, ale čo to všetko znamenalo naproti smrti, ktorá sa   blížila s hroz­ným trúbením zdivelého slona?
    </tei:p>
    <tei:p>
     Vyčerpaný nadľudským zápasom cez ťažké pre­kážky objal som driek   vysokého stroma a svalil som sa pri ňom. Oddychujúc s privretými   očami počul som, ako praští pasca, tyger zúfale zavýja a rogue   ryčí.
    </tei:p>
    <tei:p>
     Tyger zatíchol a trúbenie slona ozvalo sa o chvíľočku znova,   trochu napravo. Zasa praskot a drúzganie, premiešané vytím leoparda,   ujúkaním mladých medveďov, štekaním diabolských upírov.
    </tei:p>
    <tei:p>
     Tam je môj zverinec!— prebehlo mi mysľou a vyrútil som sa s   napätím posledných síl na lúč­ny pás. Vystúpil som na trávnik povedia   pasce, ktorá bola rozváľaná.
    </tei:p>
    <tei:p>
     V jasnejúcom brieždení videl som ho celkom jasne, ako sa uberal od   tábora po vlastných sto­pách nazpäť na sever. Keď ma zazrel, ako   stojím pri rozváľanej pasci, zasekol sa v behu, oči mu strašne   zaiskrily, nervózny a pohyblivý chobot jedovate nahor zakrútil,   zaryčal a rozohnal sa proti mne.
    </tei:p>
    <tei:p>
     Nech sa stane čokoľvek! — pomyslel som si odhodlane, kľakol som na   zem a namieril na zdivelého slona.
    </tei:p>
    <tei:p>
     Puška trikrát zaštekala, rogue sa svalil. Najprv na kolená   predných nôh, potom ešte sa odrazil zadnými nohami, akoby skokom   dopredu a zadu­nela zem, keď jeho ťažké telo na ňu padlo. Niekoľko   trhavých kopnutí do povetria a rogue bol mŕtvy.
    </tei:p>
    <tei:p>
     Chlapci moji, chlapci! — volal som do pralesa, — poďte sem, rogue   je zabitý!
    </tei:p>
    <tei:p>
     Chlapci prichádzali, počul som blížiace sa práskanie konárikov pod   ich nohami. Nazrel som pod koly rozváľanej pasce; tyger s vyplazeným   jazykom ležal tam zatlačený do zeme. Tyger ľudožravec, samica   zloducha, ktorý zahynul v kampongu domorodcov. Matka dvoch milých   zlatých škvŕňat, ktoré som jej ukradol. Neľútostná vražednica, ktorá   do kampongu prichádzala tak ča­sto, že ju už všetci domorodci poznali   a triasli sa pred ňou vo dne — v noci, konečne tiež zakon­čila svoj   mrzký život. Rogue ju na smrť rozšliapal.
    </tei:p>
    <tei:p>
     Pravé ucho mala prederavené. Bola to pamiatka zpred niekoľkých   dní, keď Paduu chcela strhnúť so stromu a ja som na ňu vystrelil.   Rana, inak bezvýznamná, bola už celkom zahojená.
    </tei:p>
    <tei:p>
     Pozrel som si mŕtveho slona; zasiahly ho všet­ky tri guľky. Dve   dostal do hlavy, jednu do hrud­níka. Od slona vliekol som sa ďalej k   táboru v nevýslovnej úzkosti.
    </tei:p>
    <tei:p>
     Tábora tam už vlastne nebolo. Bola to púšť, hromady pováľaného a   rozmetaného dreva. Leo­pard v klietke rozmliaždený, diabolskí upíri   vy­sypaní na dvore — medzi troskami klietky, v kto­rej boli zavretí.   Všetci boli mŕtvi. Rogue ich asi vychytil chobotom i s klietkou a   švacol ich o zem s hrozitánskou silou.
    </tei:p>
    <tei:p>
     — Kde sú moje tygrence?
    </tei:p>
    <tei:p>
     Našiel som ich pod zrúcaniskom prednej izby. Boly živé, lebo ich   rogue iste nezbadal.
    </tei:p>
    <tei:p>
     Zpoza rozváľanej chaty, z hustého podrastu, zaujúkali medvedíci.   Zabehol som ta a našiel som ich v klietke, splašených, s udivenými   očkami. Ako by sa ma boli spytovali: čo toto má zname­nať? Radoval som   sa, že sa im nič nestalo. Zlý rogue istotne vyhodil ich s klietkou do   výšky, ktorá padla ma pružnú sieť liany, ťahajúcej sa po hustom   podraste. Malým chlpáňom sa nič nestalo, iba sa podesili.
    </tei:p>
    <tei:p>
     Zmocnil sa ma pocit ľútosti nad prírodou i nad samým sebou. Nech   už nič nemám, keď mi rogue toľkú prácu zahubil, keď toľká námaha   vyšla mi na márno!
    </tei:p>
    <tei:p>
     Poďte vy, poďte, roztomilé zvieratká! Mnoho je sladkého ovocia po   stromoch, ktorým sa uži­víte. Choďte a chráňte si svoje životy pred   ular-ularom. — A vypustil som ich z klietky, lebo som razom pocítil,   že planý som ja chytač a ochranca zverov.
    </tei:p>
    <tei:p>
     Začaly sa točiť okolo mňa ako vrtielka, vyliezly na najbližší   strom, pokukaly na mňa udivene, zaujúkaly mi na rozlúčku a stratily   sa medzi konármi.
    </tei:p>
    <tei:p>
     Tak som vypustil aj mladé tygrence, z ktorých, možno, vyrastú   krvilační dravci. Keď už vlastnú matku nenajdú, azda ich uživí matka   príroda.
    </tei:p>
    <tei:p>
     Ä ony akoby sa boly zo spánku prebudily, povyťahovaly sa,   zaskočily do podrastu, zaostrily oči i uši a obzerajúc sa na mňa   nedôverčivým pohľadom dravcov, zmizly mi z dohľadu.
    </tei:p>
    <tei:p>
     Chlapi sa poschodili na dvore, všetci do jedného, ani jeden z nich   nechýbal. Obzreli si už aj zabitého tygra v rozváľanej pasci, aj   zastreleného slona, teraz mlčky pozerali na spustošený tábor.
    </tei:p>
    <tei:p>
     Poďme my, chlapci, hľadať najkratšiu cestu domov! Sľubujem vám, že   už nikdy neprídem sem ako chytač zverov.
    </tei:p>
    <tei:p>
     Posbierali sme zásoby, ktoré sme na zpiatočnej ceste mohli ešte   potrebovať, a opustili sme to miesto, kde sme prežili toľko krásnych   ale i trp­kých chvíľ.
    </tei:p>
    <tei:p>
     S Bohom, divočina! S Bohom, zákerné pra­lesy Sumatry! Možno, že sa   už ani neuvidíme...
    </tei:p>
   </tei:div>
  </tei:body>
 </tei:text>
</tei:TEI>
